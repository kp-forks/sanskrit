#Text:Śatapathabrāhmaṇa
#Edition:Weber
#Notes:Sentence splits: 3, 4.1-4 (O. Hellwig), 7 (S. Sellmer), 8 (K. Amano), 9 (O. Hellwig); text and sentence splits from DCS: 10. Following the conventions used for other texts, we assign a separate line id to each sentence.
#Todo:Insert 4.5ff. From the DCS. ŚBM: 5, 14: sentence splits needed. 6.1.1-6.7.1: sentence splits needed. 6.7.2ff. can be taken from the DCS.


3.1.1.1.1	devayajanaṃ joṣayante
3.1.1.1.2	sa yad eva varṣiṣṭhaṃ syāt taj joṣayeran yad anyad bhūmer nābhiśayīta
3.1.1.1.3	ato vai devā divam upodakrāman
3.1.1.1.4	devān vā eṣa upotkrāmati yo dīkṣate
3.1.1.1.5	sa sadeve devayajane yajate
3.1.1.1.6	sa yaddhānyad bhūmer abhiśayītāvaratara iva heṣṭvā syāt
3.1.1.1.7	tasmād yad eva varṣiṣṭhaṃ syāt taj joṣayeran
3.1.1.2.1	tad varṣma sat samaṃ syāt
3.1.1.2.2	samaṃ sad avibhraṃśi syāt
3.1.1.2.3	avibhraṃśi sat prākpravaṇaṃ syāt
3.1.1.2.4	prācī hi devānāṃ dik
3.1.1.2.5	atho udakpravaṇam
3.1.1.2.6	udīcī hi manuṣyāṇāṃ dik
3.1.1.2.7	dakṣiṇataḥ pratyucchritam iva syāt
3.1.1.2.8	eṣā vai dik pitṝṇāṃ
3.1.1.2.9	sa yad dakṣiṇāpravaṇaṃ syāt kṣipre ha yajamāno 'muṃ lokam iyāt
3.1.1.2.10	tatho ha yajamāno jyog jīvati
3.1.1.2.11	tasmād dakṣiṇataḥ pratyucchritam iva syāt
3.1.1.3.1	na purastād devayajanamātram atiricyeta
3.1.1.3.2	dviṣantaṃ hāsya tad bhrātṛvyam abhyatiricyate
3.1.1.3.3	kāmaṃ ha dakṣiṇataḥ syād evam uttarataḥ
3.1.1.3.4	etaddha tv eva samṛddhaṃ devayajanaṃ yasya devayajanamātram paścāt pariśiṣyate
3.1.1.3.5	kṣipre haivainam uttarā devayajyopanamati
3.1.1.3.6	iti nu devayajanasya
3.1.1.4.1	tad u hovāca yājñavalkyo vārṣṇyāya devayajanaṃ joṣayitum aima
3.1.1.4.2	tat sātyayajño 'bravīt sarvā vā iyam pṛthivī devī
3.1.1.4.3	devayajanaṃ yatra vā asyai kva ca yajuṣaiva parigṛhya yājayed iti
3.1.1.5.1	ṛtvijo haiva devayajanam
3.1.1.5.2	ye brāhmaṇāḥ śuśruvāṃso 'nūcānā vidvāṃso yājayanti saivāhvalaitan nediṣṭhamām iva manyāmaha iti
3.1.1.6.1	tacchālo vā vimitaṃ vā prācīnavaṃśam minvanti
3.1.1.6.2	prācī hi devānāṃ dik
3.1.1.6.3	purastād vai devāḥ pratyañco manuṣyān upāvṛttāḥ
3.1.1.6.4	tasmāt tebhyaḥ prāṅ tiṣṭhañ juhoti
3.1.1.7.1	tasmād u ha na pratīcīnaśirāḥ śayīta ned devān abhiprasārya śayā iti
3.1.1.7.2	yā dakṣiṇā dik sā pitṝṇām
3.1.1.7.3	yā pratīcī sā sarpāṇām
3.1.1.7.4	yato devā uccakramuḥ saiṣāhīnā
3.1.1.7.5	yodīcī dik sā manuṣyāṇām
3.1.1.7.6	tasmān mānuṣa udīcīnavaṃśām eva śālāṃ vā vimitaṃ vā minvanti
3.1.1.7.7	udīcī hi manuṣyāṇāṃ dik
3.1.1.7.8	dīkṣitasyaiva prācīnavaṃśā nādīkṣitasya
3.1.1.8.1	tāṃ vā etām pariśrayanti ned abhivarṣād iti
3.1.1.8.2	nv eva varṣā
3.1.1.8.3	devān vā eṣa upāvartate yo dīkṣate
3.1.1.8.4	sa devatānām eko bhavati
3.1.1.8.5	tira iva vai devā manuṣyebhyaḥ
3.1.1.8.6	tira ivaitad yat pariśritam
3.1.1.8.7	tasmāt pariśrayanti
3.1.1.9.1	tan na sarva ivābhiprapadyeta brāhmaṇo vaiva rājanyo vā vaiśyo vā
3.1.1.9.2	te hi yajñiyāḥ
3.1.1.10.1	sa vai na sarveṇeva saṃvadeta
3.1.1.10.2	devān vā eṣa upāvartate yo dīkṣate
3.1.1.10.3	sa devatānām eko bhavati
3.1.1.10.4	na vai devā sarveṇeva saṃvadante brāhmaṇena vaiva rājanyena vā vaiśyena vā
3.1.1.10.5	te hi yajñiyās tasmād yady enaṃ śūdreṇa saṃvādo vindedeteṣām evaikam brūyād imam iti
3.1.1.10.6	vicakṣvemam iti vicakṣveti
3.1.1.10.7	eṣa u tatra dīkṣitasyopacāraḥ
3.1.1.11.1	athāraṇī pāṇau kṛtvā śālām adhyavasyati
3.1.1.11.2	sa pūrvārdhyaṃ sthūṇārājam abhipadyaitad yajur āhaidam aganma devayajanam pṛthivyā yatra devāso ajuṣanta viśva iti
3.1.1.11.3	tad asya viśvaiś ca devair juṣṭam bhavati ye ceme brāhmaṇāḥ śuśruvāṃso 'nūcānāḥ
3.1.1.11.4	yad ahāsya te 'kṣibhyām īkṣante brāhmaṇāḥ śuśruvāṃsas tad ahāsya tair juṣṭam bhavati
3.1.1.12.1	yad v āha yatra devāso ajuṣanta viśva iti tad asya viśvair devair juṣṭam bhavati
3.1.1.12.2	ṛkṣāmābhyāṃ saṃtaranto yajurbhir iti
3.1.1.12.3	ṛkṣāmābhyāṃ vai yajurbhir yajñasyodṛcaṃ gacchanti
3.1.1.12.4	yajñasyodṛcaṃ gacchānīty evaitad āha
3.1.1.12.5	rāyaspoṣeṇa sam iṣā mademeti
3.1.1.12.6	bhūmā vai rāyaspoṣaḥ
3.1.1.12.7	śrīr vai bhūmā
3.1.1.12.8	āśiṣam evaitad āśāste
3.1.1.12.9	sam iṣā mademeti
3.1.1.12.10	iṣam madatīti vai tam āhur yaḥ śriyam aśnute yaḥ paramatāṃ gacchati
3.1.1.12.11	tasmād āha sam iṣā mademeti
3.1.2.1.1	aparāhṇe dīkṣeta
3.1.2.1.2	purā keśaśmaśror vapanād yat kāmayeta tad aśnīyād yad vā sampadyeta
3.1.2.1.3	vrataṃ hy evāsyāto 'śanam bhavati
3.1.2.1.4	yady u nāśiśiṣed api kāmaṃ nāśnīyāt
3.1.2.2.1	athottareṇa śālām pariśrayanti
3.1.2.2.2	tad udakumbham upanidadhāti
3.1.2.2.3	tan nāpita upatiṣṭhate
3.1.2.2.4	tat keśaśmaśru ca vapate nakhāni ca nikṛntate
3.1.2.2.5	asti vai puruṣasyāmedhyaṃ yatrāsyāpo nopatiṣṭhante
3.1.2.2.6	keśaśmaśrau ca vā asya nakheṣu cāpo nopatiṣṭhante
3.1.2.2.7	tad yat keśaśmaśru ca vapate nakhāni ca nikṛntate medhyo bhūtvā dīkṣā iti
3.1.2.3.1	taddhaike sarva eva vapante sarva eva medhyā bhūtvā dīkṣiṣyāmaha iti
3.1.2.3.2	tad u tathā na kuryāt
3.1.2.3.3	yad vai keśaśmaśru ca vapate nakhāni ca nikṛntate tad eva medhyo bhavati
3.1.2.3.4	tasmād u keśaśmaśru caiva vapeta nakhāni ca nikṛnteta
3.1.2.4.1	sa vai nakhāny evāgre nikṛntate dakṣiṇasyaivāgre
3.1.2.4.2	savyasya vā agre mānuṣe 'thaivaṃ devatrā
3.1.2.4.3	aṅguṣṭhayor evāgre
3.1.2.4.4	kaniṣṭhikayor vā agre mānuṣe 'thaivaṃ devatrā
3.1.2.5.1	sa dakṣiṇam evāgre godānaṃ vitārayati
3.1.2.5.2	savyaṃ vā agre mānuṣe 'thaivaṃ devatrā
3.1.2.6.1	sa dakṣiṇam evāgre godānam abhyunattīmā āpaḥ śam u me santu devīr iti
3.1.2.6.2	sa yad āhemā āpaḥ śam u me santu devīr iti vajro vā āpaḥ
3.1.2.6.3	vajro hi vā āpaḥ
3.1.2.6.4	tasmād yenaitā yanti nimnaṃ kurvanti
3.1.2.6.5	yatropatiṣṭhante nirdahanti
3.1.2.6.6	tat tad etam evaitad vajraṃ śamayati
3.1.2.6.7	tatho hainam eṣa vajraḥ śānto na hinasti
3.1.2.6.8	tasmād āhemā āpaḥ śam u me santu devīr iti
3.1.2.7.1	atha darbhataruṇakam antardadhāty oṣadhe trāyasveti
3.1.2.7.2	vajro vai kṣuraḥ
3.1.2.7.3	tatho hainam eṣa vajraḥ kṣuro na hinasti
3.1.2.7.4	atha kṣureṇābhinidadhāti svadhite mainaṃ hiṃsīr iti
3.1.2.7.5	vajro vai kṣuraḥ
3.1.2.7.6	tatho hainam eṣa vajraḥ kṣuro na hinasti
3.1.2.8.1	pracchidyodapātre prāsyati
3.1.2.8.2	tūṣṇīm evottaraṃ godānam abhyunatti
3.1.2.8.3	tūṣṇīṃ darbhataruṇakam antardadhāti
3.1.2.8.4	tūṣṇīṃ kṣureṇābhinidhāya pracchidyodapātre prāsyati
3.1.2.9.1	atha nāpitāya kṣuram prayacchati
3.1.2.9.2	sa keśaśmaśru vapati
3.1.2.9.3	sa yadā keśaśmaśru vapati
3.1.2.10.1	atha snāti
3.1.2.10.2	amedhyo vai puruṣaḥ
3.1.2.10.3	yad anṛtaṃ vadati tena pūtir antarataḥ
3.1.2.10.4	medhyā vā āpaḥ
3.1.2.10.5	medhyo bhūtvā dīkṣā iti
3.1.2.10.6	pavitraṃ vā āpaḥ
3.1.2.10.7	pavitrapūto dīkṣā iti
3.1.2.10.8	tasmād vai snāti
3.1.2.11.1	sa snāty āpo asmān mātaraḥ śundhayantv iti
3.1.2.11.2	ghṛtena no ghṛtaṣvaḥ punantv iti
3.1.2.11.3	tad vai supūtaṃ yaṃ ghṛtenāpunan
3.1.2.11.4	tasmād āha ghṛtena no ghṛtapvaḥ punantv iti
3.1.2.11.5	viśvaṃ hi ripram pravahanti devīr iti
3.1.2.11.6	yad vai viśvaṃ sarvaṃ tad yad amedhyaṃ ripram
3.1.2.11.7	tat sarvaṃ hy asmād amedhyam pravahanti
3.1.2.11.8	tasmād āha viśvaṃ hi ripram pravahanti devīr iti
3.1.2.12.1	atha prāṅṅ ivodaṅṅ utkrāmaty ud id ābhyaḥ śucir ā pūta emīti
3.1.2.12.2	uddhy ābhyaḥ śuciḥ pūta eti
3.1.2.13.1	atha vāsaḥ paridhatte sarvatvāyaiva
3.1.2.13.2	svām evāsminn etat tvacaṃ dadhāti
3.1.2.13.3	yā ha vā iyaṃ gos tvak puruṣe haiṣāgra āsa
3.1.2.14.1	te devā abruvan gaur vā idaṃ sarvaṃ bibharti
3.1.2.14.2	hanta yeyam puruṣe tvag gavyetāṃ dadhāma
3.1.2.14.3	tayaiṣā varṣantaṃ tayā himaṃ tayā ghṛṇiṃ titikṣiṣyata iti
3.1.2.15.1	te 'vacchāya puruṣaṃ gavyetāṃ tvacam adadhuḥ
3.1.2.15.2	tayaiṣā varṣantaṃ tayā himaṃ tayā ghṛṇiṃ titikṣate
3.1.2.16.1	avachito hi vai puruṣaḥ
3.1.2.16.2	tasmād asya yatraiva kva ca kuśo vā yad vā vikṛntati tata eva lohitam utpatati
3.1.2.16.3	tasminn etāṃ tvacam adadhur vāsa eva
3.1.2.16.4	tasmān nānyaḥ puruṣād vāso bibharti
3.1.2.16.5	etāṃ hy asmiṃs tvacam adadhuḥ
3.1.2.16.6	tasmād u suvāsā eva bubhūṣet svayā tvacā samṛddhyā iti
3.1.2.16.7	tasmād apy aślīlaṃ suvāsasaṃ didṛkṣante
3.1.2.16.8	svayā hi tvacā samṛddho bhavati
3.1.2.17.1	no hānte gor nagnaḥ syāt
3.1.2.17.2	veda ha gaur aham asya tvacam bibharmīti
3.1.2.17.3	sā bibhyatī trasati tvacam ma ādāsyata iti
3.1.2.17.4	tasmād u gāvaḥ suvāsasam upaiva niśrayante
3.1.2.18.1	tasya vā etasya vāsaso 'gneḥ paryāso bhavati vāyor anucchādo nīviḥ pitṝṇāṃ sarpāṇāṃ praghāto viśveṣāṃ devānāṃ tantava ārokā nakṣatrāṇām
3.1.2.18.2	evaṃ hi vā etat sarve devā anvāyattāḥ
3.1.2.18.3	tasmād dīkṣitavasanam bhavati
3.1.2.19.1	tad vā ahataṃ syād ayātayāmatāyai
3.1.2.19.2	tad vai niṣpeṣṭavai brūyād yad evāsyātrāmedhyā kṛṇatti vā vayati vā tad asya medhyam asad iti
3.1.2.19.3	yady u ahataṃ syād adbhir abhyukṣen medhyam asad iti
3.1.2.19.4	atho yad idaṃ snātavasyaṃ nihitam apalpūlanakṛtam bhavati teno hāpi dīkṣeta
3.1.2.20.1	tat paridhatte dīkṣātapasos tanūr asīti
3.1.2.20.2	adīkṣitasya vā asyaiṣāgre tanūr bhavaty athātra dīkṣātapasoḥ
3.1.2.20.3	tasmād āha dīkṣātapasos tanūr asīti
3.1.2.20.4	tāṃ tvā śivāṃ śagmām paridadha iti
3.1.2.20.5	tāṃ tvā śivāṃ sādhvīm paridadha ity evaitad āha
3.1.2.20.6	bhadraṃ varṇam puṣyann iti
3.1.2.20.7	pāpaṃ vā eṣo 'gre varṇam puṣyati yam amum adīkṣitaḥ
3.1.2.20.8	athātra bhadram
3.1.2.20.9	tasmād āha bhadraṃ varṇam puṣyann iti
3.1.2.21.1	athainaṃ śālām prapādayati
3.1.2.21.2	sa dhenvai cānaḍuhaś ca nāśnīyāt
3.1.2.21.3	dhenvanaḍuhau vā idaṃ sarvam bibhṛtaḥ
3.1.2.21.4	te devā abruvan dhenvanaḍuhau vā idaṃ sarvam bibhṛtaḥ
3.1.2.21.5	hanta yad anyeṣāṃ vayasāṃ vīryaṃ taddhenvanaḍuhayor dadhāmeti
3.1.2.21.6	sa yad anyeṣāṃ vayasāṃ vīryam āsīt tad dhenvanaḍuhayor adadhuḥ
3.1.2.21.7	tasmād dhenuś caivānaḍvāṃś ca bhūyiṣṭhaṃ bhuṅktaḥ
3.1.2.21.8	taddhaitat sarvāśyam iva yo dhenvanaḍuhayor aśnīyād antagatir iva
3.1.2.21.9	taṃ hādbhutam abhijanitor jāyāyai garbhaṃ niravadhīd iti pāpam akad iti pāpī kīrtiḥ
3.1.2.21.10	tasmād dhenvanaḍuhayor nāśnīyāt
3.1.2.21.11	tad u hovāca yājñavalkyo 'śnāmy evāham aṃsalaṃ ced bhavatīti
3.1.3.1.1	apaḥ praṇīyāgnāvaiṣṇavam ekādaśakapālam puroḍāśaṃ nirvapati
3.1.3.1.2	agnir vai sarvā devatāḥ
3.1.3.1.3	agnau hi sarvābhyo devatābhyo juhvati
3.1.3.1.4	agnir vai yajñasyāvarārdhyo viṣṇuḥ parārdhyaḥ
3.1.3.1.5	tat sarvāś caivaitad devatāḥ parigṛhya sarvaṃ ca yajñam parigṛhya dīkṣā iti
3.1.3.1.6	tasmād āgnāvaiṣṇava ekādaśakapālaḥ puroḍāśo bhavati
3.1.3.2.1	taddhaika ādityebhyaś caruṃ nirvapanti
3.1.3.2.2	tad asti paryuditam ivāṣṭau putrāso aditer ye jātās tanvas pari devāṃ upa prait saptabhiḥ parā mārtāṇḍam āsyad iti
3.1.3.3.1	aṣṭau ha vai putrā aditeḥ
3.1.3.3.2	yāṃs tv etad devā ādityā ity ācakṣate sapta haiva te
3.1.3.3.3	avikṛtaṃ hāṣṭamaṃ janayāṃcakāra mārtāṇḍam
3.1.3.3.4	saṃdegho haivāsa yāvān evordhvas tāvāṃs tiryaṅ
3.1.3.3.5	puruṣasammita ity u haika āhuḥ
3.1.3.4.1	ta u haita ūcur devā ādityā yad asmān anvajanimā tad amuyeva bhūt
3.1.3.4.2	hantemaṃ vikaravāmeti
3.1.3.4.3	taṃ vicakrur yathāyam puruṣo vikṛtaḥ
3.1.3.4.4	tasya yāni māṃsāni saṃkṛtya saṃnyāsuḥ
3.1.3.4.5	tato hastī samabhavat
3.1.3.4.6	tasmād āhur na hastinam pratigṛhṇīyāt
3.1.3.4.7	puruṣājāno hi hastīti
3.1.3.4.8	yam u ha tad vicakruḥ sa vivasvān ādityaḥ
3.1.3.4.9	tasyemāḥ prajāḥ
3.1.3.5.1	sa hovāca rādhnavān me sa prajāyāṃ ya etam ādityebhyaś caruṃ nirvapād iti
3.1.3.5.2	rādhnoti haiva ya etam ādityebhyaś caruṃ nirvapati
3.1.3.5.3	ayaṃ tv evāgnāvaiṣṇavaḥ prajñātaḥ
3.1.3.6.1	tasya saptadaśa sāmidhenyo bhavanti
3.1.3.6.2	upāṃśu devate yajati
3.1.3.6.3	pañca prayājā bhavanti trayo 'nuyājāḥ
3.1.3.6.4	saṃyājayanti patnīḥ sarvatvāyaiva
3.1.3.6.5	samiṣṭayajur eva na juhoti ned idaṃ dīkṣitavasanam paridhāya purā yajñasya saṃsthāyā antaṃ gacchānīti
3.1.3.6.6	anto hi yajñasya samiṣṭayajuḥ
3.1.3.7.1	athāgreṇa śālāṃ tiṣṭhann abhyaṅkte
3.1.3.7.2	arur vai puruṣo 'vāchitaḥ
3.1.3.7.3	anarur evaitad bhavati yad abhyaṅkte
3.1.3.7.4	gavi vai puruṣasya tvak
3.1.3.7.5	gor vā etan navanītam bhavati
3.1.3.7.6	svayaivainam etat tvacā samardhayati
3.1.3.7.7	tasmād vā abhyaṅkte
3.1.3.8.1	tad vai navanītam bhavati
3.1.3.8.2	ghṛtaṃ vai devānām phāṇṭaṃ manuṣyāṇām
3.1.3.8.3	athaitan nāhaiva ghṛtaṃ no phāṇṭam
3.1.3.8.4	syād eva ghṛtaṃ syāt phāṇṭam ayātayāmatāyai
3.1.3.8.5	tad enam ayātayāmnaivāyātayāmānaṃ karoti
3.1.3.9.1	tam abhyanakti śīrṣato 'gra ā pādābhyām anulomam mahīnām payo 'sīti
3.1.3.9.2	mahya iti ha vā etāsām ekaṃ nāma yad gavām
3.1.3.9.3	tāsāṃ vā etat payo bhavati
3.1.3.9.4	tasmād āha mahīnām payo 'sīti
3.1.3.9.5	varcodā asi varco me dehīti
3.1.3.9.6	nātra tirohitam ivāsti
3.1.3.10.1	athākṣyāv ānakti
3.1.3.10.2	arur vai puruṣasyākṣi
3.1.3.10.3	praśānmameti ha smāha yājñavalkyaḥ
3.1.3.10.4	durakṣa iva hāsa
3.1.3.10.5	pūyo haivāsya dūṣīkā
3.1.3.10.6	te evaitad anaruṣkaroti yad akṣyāv ānakti
3.1.3.11.1	yatra vai devā asurarakṣasāni jaghnus tacchuṣṇo dānavaḥ pratyaṅ patitvā manuṣyāṇām akṣīṇi praviveśa
3.1.3.11.2	sa eṣa kanīnakaḥ kumāraka iva paribhāsate
3.1.3.11.3	tasmā evaitad yajñam upaprayant sarvato 'śmapurām paridadhāti
3.1.3.11.4	aśmā hy āñjanam
3.1.3.12.1	traikakudam bhavati
3.1.3.12.2	yatra vā indro vṛtram ahaṃs tasya yad akṣy āsīt taṃ giriṃ trikakudam akarot
3.1.3.12.3	tad yat traikakudam bhavati cakṣuṣy evaitac cakṣur dadhāti
3.1.3.12.4	tasmāt traikakudam bhavati
3.1.3.12.5	yadi traikakudaṃ na vinded apy atraikakudam eva syāt
3.1.3.12.6	samānī hy evāñjanasya bandhutā
3.1.3.13.1	śareṣīkayānakti
3.1.3.13.2	vajro vai śaro virakṣastāyai
3.1.3.13.3	satūlā bhavati
3.1.3.13.4	amūlaṃ vā idam ubhayataḥ paricchinnaṃ rakṣo 'ntarikṣam anucarati
3.1.3.13.5	yathāyam puruṣo 'mūla ubhayataḥ paricchinno 'ntarikṣam anucarati
3.1.3.13.6	tad yat satūlā bhavati virakṣastāyai
3.1.3.14.1	sa dakṣiṇam evāgra ānakti
3.1.3.14.2	savyaṃ vā agre mānuṣe 'thaivaṃ devatrā
3.1.3.15.1	sa ānakti vṛtrasyāsi kanīnaka iti
3.1.3.15.2	vṛtrasya hy eṣa kanīnakaḥ
3.1.3.15.3	cakṣurdā asi cakṣur me dehīti
3.1.3.15.4	nātra tirohitam ivāsti
3.1.3.16.1	sa dakṣiṇaṃ sakṛd yajuṣānakti sakṛt tūṣṇīm
3.1.3.16.2	athottaraṃ sakṛd yajuṣānakti dvis tūṣṇīm
3.1.3.16.3	tad uttaram evaitad uttarāvat karoti
3.1.3.17.1	tad yat pañca kṛtva ānakti saṃvatsarasaṃmito vai yajñaḥ
3.1.3.17.2	pañca vā ṛtavaḥ saṃvatsarasya
3.1.3.17.3	tam pañcabhir āpnoti
3.1.3.17.4	tasmāt pañca kṛtva ānakti
3.1.3.18.1	athainaṃ darbhapavitreṇa pāvayati
3.1.3.18.2	amedhyo vai puruṣo yad anṛtaṃ vadati
3.1.3.18.3	tena pūtir antarataḥ
3.1.3.18.4	medhyā vai darbhāḥ
3.1.3.18.5	medhyo bhūtvā dīkṣā iti
3.1.3.18.6	pavitraṃ vai darbhāḥ
3.1.3.18.7	pavitrapūto dīkṣā iti
3.1.3.18.8	tasmād enaṃ darbhapavitreṇa pāvayati
3.1.3.19.1	tad vā ekaṃ syāt
3.1.3.19.2	eko hy evāyam pavate
3.1.3.19.3	tad etasyaiva rūpeṇa
3.1.3.19.4	tasmād ekaṃ syāt
3.1.3.20.1	atho api trīṇi syuḥ
3.1.3.20.2	eko hy evāyam pavate
3.1.3.20.3	so 'yam puruṣe 'ntaḥ praviṣṭas tredhāvihitaḥ prāṇa udāno vyāna iti
3.1.3.20.4	tad etasyaivānu mātrām
3.1.3.20.5	tasmāt trīṇi syuḥ
3.1.3.21.1	atho api sapta syuḥ
3.1.3.21.2	sapta vā ime śīrṣan prāṇāḥ
3.1.3.21.3	tasmāt sapta syuḥ
3.1.3.21.4	triḥsaptāny eva syur ekaviṃśatiḥ
3.1.3.21.5	eṣaiva sampat
3.1.3.22.1	taṃ saptabhiḥ saptabhiḥ pāvayati citpatir mā punātv iti
3.1.3.22.2	prajāpatir vai citpatiḥ
3.1.3.22.3	prajāpatir mā punātv ity evaitad āha
3.1.3.22.4	vākpatir mā punātv iti
3.1.3.22.5	prajāpatir vai vākpatiḥ
3.1.3.22.6	prajāpatir mā punātv ity evaitad āha
3.1.3.22.7	devo mā savitā punātv iti
3.1.3.22.8	tad vai supūtaṃ yaṃ devaḥ savitāpunāt
3.1.3.22.9	tasmād āha devo mā savitā punātv iti
3.1.3.22.10	acchidreṇa pavitreṇeti
3.1.3.22.11	yo vā ayam pavata eṣo 'cchidram pavitram
3.1.3.22.12	etenaitad āha
3.1.3.22.13	sūryasya raśmibhir iti
3.1.3.22.14	ete vai pavitāro yat sūryasya raśmayaḥ
3.1.3.22.15	tasmād āha sūryasya raśmibhir iti
3.1.3.23.1	tasya te pavitrapata iti
3.1.3.23.2	pavitrapatir hi bhavati
3.1.3.23.3	pavitrapūtasyeti
3.1.3.23.4	pavitrapūto hi bhavati
3.1.3.23.5	yatkāmaḥ pune tacchakeyam iti
3.1.3.23.6	yajñasyodṛcaṃ gacchānīty evaitad āha
3.1.3.24.1	athāśiṣām ārambhaṃ vācayati /ā vo devāsa īmahe vāmam prayaty adhvare ā vo devāsa āśiṣo yajñiyāso havāmaha iti
3.1.3.24.2	tad asmai svāḥ satīr ṛtvija āśiṣa āśāsate
3.1.3.25.1	athāṅgulīr nyacati svāhā yajñam manasa iti dve
3.1.3.25.2	svāhoror antarikṣād iti dve
3.1.3.25.3	svāhā dyāvāpṛthivībhyām iti dve
3.1.3.25.4	svāhā vātād ārabha iti muṣṭīkaroti
3.1.3.25.5	na vai yajñaḥ pratyakṣam ivārabhe yathāyaṃ daṇḍo vā vāso vā
3.1.3.25.6	paro'kṣaṃ vai devāḥ
3.1.3.25.7	paro'kṣaṃ yajñaḥ
3.1.3.26.1	sa yad āha svāhā yajñam manasa iti tan manasa ārabhate
3.1.3.26.2	svāhoror antarikṣād iti tad antarikṣād ārabhate
3.1.3.26.3	svāhā dyāvāpṛthivībhyām iti tad ābhyāṃ dyāvāpṛthivībhyām ārabhate yayor idaṃ sarvam adhi
3.1.3.26.4	svāhā vātād ārabha iti
3.1.3.26.5	vāto vai yajñaḥ
3.1.3.26.6	tad yajñam pratyakṣam ārabhate
3.1.3.27.1	atha yat svāhā svāheti karoti
3.1.3.27.2	yajño vai svāhākāraḥ
3.1.3.27.3	yajñam evaitad ātman dhatte
3.1.3.27.4	atro eva vācaṃ yacchati
3.1.3.27.5	vāg vai yajñaḥ
3.1.3.27.6	yajñam evaitad ātman dhatte
3.1.3.28.1	athainaṃ śālām prapādayati
3.1.3.28.2	sa jaghanenāhavanīyam ety agreṇa gārhapatyam
3.1.3.28.3	so 'sya saṃcaro bhavaty ā sutyāyai
3.1.3.28.4	tad yad asyaiṣa saṃcaro bhavaty ā sutyāyai
3.1.3.28.5	agnir vai yonir yajñasya garbho dīkṣitaḥ
3.1.3.28.6	antareṇa vai yoniṃ garbhaḥ saṃcarati
3.1.3.28.7	sa yat sa tatraijati tvat pari tvad āvartate tasmād ime garbhā ejanti tvat pari tvad āvartante
3.1.3.28.8	tasmād asyaiṣa saṃcaro bhavaty ā sutyāyai
3.1.4.1.1	sarvāṇi ha vai dīkṣāyā yajūṃṣy audgrabhaṇāni
3.1.4.1.2	udgṛbhṇīte vā eṣo 'smāl lokād devalokam abhi yo dīkṣata
3.1.4.1.3	etair eva tad yajurbhir udgṛbhṇīte
3.1.4.1.4	tasmād āhuḥ sarvāṇi dīkṣāyā yajūṃṣy audgrabhaṇānīti
3.1.4.1.5	tata etāny avāntarām ācakṣata audgrabhaṇānīti
3.1.4.1.6	āhutayo hy etāḥ
3.1.4.1.7	āhutir hi yajñaḥ
3.1.4.1.8	paro'kṣaṃ vai yajur japati
3.1.4.1.9	athaiṣa pratyakṣaṃ yajño yad āhutiḥ
3.1.4.1.10	tad etena yajñenodgṛbhṇīte 'smāl lokād devalokam abhi
3.1.4.2.1	tato yāni trīṇi sruveṇa juhoti tāny ādhītayajūṃṣīty ācakṣate
3.1.4.2.2	sampada eva kāmāya caturthaṃ hūyate
3.1.4.2.3	atha yat pañcamaṃ srucā juhoti tad eva pratyakṣam audgrabhaṇam
3.1.4.2.4	anuṣṭubhā hi taj juhoti
3.1.4.2.5	vāgghy anuṣṭup
3.1.4.2.6	vāgghi yajñaḥ
3.1.4.3.1	yajñena vai devā imāṃ jitiṃ jigyur yaiṣām iyaṃ jitiḥ
3.1.4.3.2	te hocuḥ kathaṃ na idam manuṣyair anabhyārohyaṃ syād iti
3.1.4.3.3	te yajñasya rasaṃ dhītvā yathā madhu madhukṛto nirdhayeyuḥ
3.1.4.3.4	viduhya yajñaṃ yūpena yopayitvā tiro 'bhavan
3.1.4.3.5	atha yad enenāyopayaṃs tasmād yūpo nāma
3.1.4.4.1	tad vā ṛṣīṇām anuśrutam āsa
3.1.4.4.2	te yajñaṃ samabharan yathāyaṃ yajñaḥ sambhṛtaḥ
3.1.4.4.3	evaṃ vā eṣa yajñaṃ sambharati yad etāni juhoti
3.1.4.5.1	tāni vai pañca juhoti
3.1.4.5.2	saṃvatsarasammito vai yajñaḥ
3.1.4.5.3	pañca vā ṛtavaḥ saṃvatsarasya
3.1.4.5.4	tam pañcabhir āpnoti
3.1.4.5.5	tasmāt pañca juhoti
3.1.4.6.1	athāto homasyaiva
3.1.4.6.2	ākutyai prayuje 'gnaye svāheti
3.1.4.6.3	ā vā agre kuvate yajeyeti
3.1.4.6.4	tad yad evātra yajñasya tad evaitat sambhṛtyātman kurute
3.1.4.7.1	medhāyai manase 'gnaye svāheti
3.1.4.7.2	medhayā vai manasābhigacchati yajeyeti
3.1.4.7.3	tad yad evātra yajñasya tad evaitat sambhṛtyātman kurute
3.1.4.8.1	dīkṣāyai tapase 'gnaye svāheti
3.1.4.8.2	anv evaitad ucyate
3.1.4.8.3	net tu hūyate
3.1.4.9.1	sarasvatyai pūṣṇe 'gnaye svāheti
3.1.4.9.2	vāg vai sarasvatī
3.1.4.9.3	vāg yajñaḥ
3.1.4.9.4	paśavo vai pūṣā
3.1.4.9.5	puṣṭir vai pūṣā
3.1.4.9.6	puṣṭiḥ paśavaḥ
3.1.4.9.7	paśavo hi yajñaḥ
3.1.4.9.8	tad yad evātra yajñasya tad evaitat sambhṛtyātman kurute
3.1.4.10.1	tad āhur anaddhevaitā āhutayo hūyante 'pratiṣṭhitā adevakāḥ
3.1.4.10.2	tatra nendro na somo nāgnir iti
3.1.4.11.1	ākūtyai prayuje 'gnaye svāheti
3.1.4.11.2	nāta ekaṃ cana
3.1.4.11.3	agnir vā addhevāgniḥ pratiṣṭhitaḥ
3.1.4.11.4	sa yad agnau juhoti tenaivaitā addheva tena pratiṣṭhitāḥ
3.1.4.11.5	tasmād u sarvāsv evāgnaye svāheti juhoti
3.1.4.11.6	tata etāny ādhītayajūṃṣīty ācakṣate
3.1.4.12.1	ākūtyai prayuje 'gnaye svāheti
3.1.4.12.2	ātmanā vā agra ākuvate yajeyeti
3.1.4.12.3	tam ātmana eva prayuṅkte
3.1.4.12.4	yat tanute te asyaite ātman devate ādhīte bhavata ākūtiśc a prayuk ca
3.1.4.13.1	medhāyai manase 'gnaye svāheti
3.1.4.13.2	medhayā vai manasābhigacchati yajeyeti
3.1.4.13.3	te asyaite ātman devate ādhīte bhavato medhā ca manaś ca
3.1.4.14.1	sarasvatyai pūṣṇe 'gnaye svāheti
3.1.4.14.2	vāg vai sarasvatī
3.1.4.14.3	vāg yajñaḥ
3.1.4.14.4	sāsyaiṣātman devatādhītā bhavati vāk
3.1.4.14.5	paśavo vai pūṣā
3.1.4.14.6	puṣṭir vai pūṣā
3.1.4.14.7	puṣṭiḥ paśavaḥ
3.1.4.14.8	paśavo hi yajñaḥ
3.1.4.14.9	te 'syaita ātman paśava ādhītā bhavanti
3.1.4.14.10	tad yad asyaitā ātman devatā ādhītā bhavanti tasmād ādhītayajūṃṣi nāma
3.1.4.15.1	atha caturthīṃ juhoty āpo devīr bṛhatīr viśvaśambhuvo dyāvāpṛthivī uro antarikṣa bṛhaspataye haviṣā vidhema svāheti
3.1.4.15.2	eṣā ha nedīyo yajñasya
3.1.4.15.3	apāṃ hi kīrtayati
3.1.4.15.4	āpo hi yajñaḥ
3.1.4.15.5	dyāvāpṛthivī uro antarikṣeti lokānāṃ hi kīrtayati
3.1.4.15.6	bṛhaspataye haviṣā vidhema svāheti
3.1.4.15.7	brahma vai bṛhaspatiḥ
3.1.4.15.8	brahma yajñaḥ
3.1.4.15.9	eteno haiṣā nedīyo yajñasya
3.1.4.16.1	atha yām pañcamīṃ srucā juhoti sā haiva pratyakṣaṃ yajñaḥ
3.1.4.16.2	anuṣṭubhā hi tāṃ juhoti
3.1.4.16.3	vāgghy anuṣṭup
3.1.4.16.4	vāgghi yajñaḥ
3.1.4.17.1	atha yad dhruvāyām ājyam pariśiṣṭam bhavati taj juhvām ānayati
3.1.4.17.2	triḥ sruveṇājyavilāpanyā adhi juhvāṃ gṛhṇāti
3.1.4.17.3	yat tṛtīyaṃ gṛhṇāti tat sruvam abhipūrayati
3.1.4.18.1	sa juhoti viśvo devasya netur marto vurīta sakhyam viśvo rāya iṣudhyati dyumnaṃ vṛṇīta puṣyase svāheti
3.1.4.19.1	saiṣā devatābhiḥ paṅktir bhavati viśvo devasyeti vaiśvadevaṃ netur iti sāvitram marto vurīteti maitraṃ dyumnaṃ vṛṇīteti bārhaspatyam
3.1.4.19.2	dyumnaṃ hi bṛhaspatiḥ
3.1.4.19.3	puṣyasa iti pauṣṇam
3.1.4.20.1	saiṣā devatābhiḥ paṅktir bhavati
3.1.4.20.2	pāṅkto yajñaḥ
3.1.4.20.3	pāṅktaḥ paśuḥ
3.1.4.20.4	pañcartavaḥ saṃvatsarasya
3.1.4.20.5	etam evaitayāpnoti yad devatābhiḥ paṅktir bhavati
3.1.4.21.1	tāṃ vā anuṣṭubhā juhoti
3.1.4.21.2	vāg vā anuṣṭup
3.1.4.21.3	vāg yajñaḥ
3.1.4.21.4	tad yajñam pratyakṣam āpnoti
3.1.4.22.1	tad āhur etām evaikāṃ juhuyāt
3.1.4.22.2	yasmai kāmāyetarā hūyanta etayaiva taṃ kāmam āpnotīti
3.1.4.22.3	tāṃ vai yady ekāṃ juhuyāt pūrṇāṃ juhuyāt
3.1.4.22.4	sarvaṃ vai pūrṇam
3.1.4.22.5	sarvam evainayaitad āpnoti
3.1.4.22.6	atha yat sruvam abhipūrayati srucaṃ tad abhipūrayati
3.1.4.22.7	tām pūrṇāṃ juhoti
3.1.4.22.8	anvaivaitad ucyate
3.1.4.22.9	sarvās tv eva hūyante
3.1.4.23.1	tāṃ vā anuṣṭubhā juhoti
3.1.4.23.2	saiṣānuṣṭup saty ekatriṃśadakṣarā bhavati
3.1.4.23.3	daśa pāṇyā aṅgulayo daśa pādyā daśa prāṇā ātmaikatriṃśo yasminn ete prāṇāḥ pratiṣṭhitāḥ
3.1.4.23.4	etāvān vai puruṣaḥ
3.1.4.23.5	puruṣo yajñaḥ
3.1.4.23.6	puruṣasammito yajñaḥ
3.1.4.23.7	sa yāvān eva yajño yāvaty asya mātrā tāvantam evainayaitad āpnoti yad anuṣṭubhaikatriṃśadakṣarayā juhoti
3.2.1.1.1	dakṣiṇenāhavanīyam prācīnagrīve kṛṣṇājine upastṛṇāti
3.2.1.1.2	tayor enam adhi dīkṣayati
3.2.1.1.3	yadi dve bhavatas tad anayor lokayo rūpam
3.2.1.1.4	tad enam anayor lokayor adhi dīkṣayati
3.2.1.2.1	saṃbaddhānte bhavataḥ
3.2.1.2.2	sambaddhāntāv iva hīmau lokau
3.2.1.2.3	tardmasamute paścād bhavataḥ
3.2.1.2.4	tad imāv eva lokau mithunīkṛtya tayor enam adhi dīkṣayati
3.2.1.3.1	yady u eka bhavati tad eṣāṃ lokānāṃ rūpam
3.2.1.3.2	tad enam eṣu lokeṣv adhi dīkṣayati
3.2.1.3.3	yāni śuklāni tāni divo rūpaṃ yāni kṛṣṇāni tāny asyai
3.2.1.3.4	yadi vetarathā yāny eva kṛṣṇāni tāni divo rūpaṃ yāni śuklāni tāny asyai
3.2.1.3.5	yāny eva babhrūṇīva harīṇi tāny antarikṣasya rūpam
3.2.1.3.6	tad enam eṣu lokeṣv adhi dīkṣayati
3.2.1.4.1	antakam u tarhi paścāt pratyasyet
3.2.1.4.2	tad imān eva lokān mithunīkṛtya teṣv enam adhi dīkṣayati
3.2.1.5.1	atha jaghanena kṛṣṇājine paścāt prāṅ jānvākna upaviśati
3.2.1.5.2	sa yatra śuklānāṃ ca kṛṣṇānāṃ ca saṃdhir bhavati tad evam animṛśya japaty ṛkṣāmayoḥ śilpe stha iti
3.2.1.5.3	yad vai pratirūpaṃ tacchilpam
3.2.1.5.4	ṛcāṃ ca sāmnāṃ ca pratirūpe stha ity evaitad āha
3.2.1.6.1	te vām ārabha iti
3.2.1.6.2	garbho vā eṣa bhavati yo dīkṣate
3.2.1.6.3	sa chandāṃsi praviśati
3.2.1.6.4	tasmān nvaknāṅguliri va bhavati
3.2.1.6.5	nyaknāṅgulaya iva hi garbhāḥ
3.2.1.7.1	sa yad āha te vām ārabha iti te vām praviśāmīty evaitad āha
3.2.1.7.2	te mā pātam āsya yajñasyodṛca iti te mā gopāyatam āsya yajñasya saṃsthāyā ity evaitad āha
3.2.1.8.1	atha dakṣiṇena jānunārohati śarmāsi śarma me yaccheti
3.2.1.8.2	carma vā etat kṛṣṇasya tad asya tan mānuṣaṃ śarma devatrā
3.2.1.8.3	tasmād āha śarmāsi śarma me yaccheti
3.2.1.8.4	namas te astu mā mā hiṃsīr iti
3.2.1.8.5	śreyāṃsaṃ vā eṣa upādhirohati yo yajñam
3.2.1.8.6	yajño hi kṛṣṇājinam
3.2.1.8.7	tasmā evaitad yajñāya nihnute
3.2.1.8.8	tatho hainam eṣa yajño na hinasti
3.2.1.8.9	tasmād āha namas te astu mā mā hiṃsīr iti
3.2.1.9.1	sa vai jaghanārdha ivaivāgra āsīta
3.2.1.9.2	atha yad agra eva madhya upaviśed ya enaṃ tatrānuṣṭhyā hared drapsyati vā pra vā patiṣyatīti tathā haiva syāt
3.2.1.9.3	tasmāj jaghanārdha ivaivāgra āsīta
3.2.1.10.1	atha mekhalām pariharate
3.2.1.10.2	aṅgiraso ha vai dīkṣitānabalyamavindatte
3.2.1.10.3	nānyadvratādaśanamavākalpayaṃsta etāmūrjamapaśyantsamāptiṃ tām madhyata
3.2.1.10.4	ātmana ūrjamadadhata samāptiṃ tayā samāpnuvaṃstatho evaiṣa etām madhyata
3.2.1.10.5	ātmana ūrjaṃdhatte samāptiṃ tayā samāpnoti
3.2.1.11.1	sā vai śāṇī bhavati
3.2.1.11.2	mṛdvy asad iti nv eva śāṇī
3.2.1.11.3	yatra vai prajāpatir ajāyata garbho bhūtvaitasmād yajñāt tasya yan nediṣṭham ulbam āsīt te śaṇāḥ
3.2.1.11.4	tasmāt te pūtayo vānti
3.2.1.11.5	yad v asya jarāyvāsīt tad dīkṣitavasanam
3.2.1.11.6	antaraṃ vā ulbaṃ jarāyuṇo bhavati
3.2.1.11.7	tasmād eṣāntarā vāsaso bhavati
3.2.1.11.8	sa yathaivātaḥ prajāpatir ajāyata garbho bhūtvaitasmād yajñād evam evaiṣo 'to jāyate garbho bhūtvaitasmād yajñāt
3.2.1.12.1	sā vai trivṛd bhavati
3.2.1.12.2	trivṛddhy annam
3.2.1.12.3	paśavo hy annam
3.2.1.12.4	pitā mātā yaj jāyate tat tṛtīyam
3.2.1.12.5	tasmāt trivṛd bhavati
3.2.1.13.1	muñjavalśenānvastā bhavati
3.2.1.13.2	vajro vai śaro virakṣastāyai
3.2.1.13.3	stukāsargaṃ sṛṣṭā bhavati
3.2.1.13.4	sā yat prasalavi sṛṣṭā syād yathedam anyā rajjavo mānuṣī syāt
3.2.1.13.5	yad vapasalavi sṛṣṭā syāt pitṛdevatyā syāt
3.2.1.13.6	tasmāt stukāsargaṃ sṛṣṭā bhavati
3.2.1.14.1	tām pariharata ūrg asy āṅgirasīti
3.2.1.14.2	aṅgiraso hy etām ūrjam apaśyan
3.2.1.14.3	ūrṇamradā ūrjaṃ mayi dhehīti
3.2.1.14.4	nātra tirohitam ivāsti
3.2.1.15.1	atha nīvim udgūhate somasya nīvir asīti
3.2.1.15.2	adīkṣitasya vā asyaiṣāgre nīvir bhavaty athātra dīkṣitasya somasya
3.2.1.15.3	tasmād āha somasya nīvir asīti
3.2.1.16.1	atha prorṇute
3.2.1.16.2	garbho vā eṣa bhavati yo dīkṣate
3.2.1.16.3	prāvṛtā vai garbho ulbeneva jarāyuṇeva
3.2.1.16.4	tasmād vai prorṇute
3.2.1.17.1	sa prorṇute viṣṇoḥ śarmāsi śarma yajamānasyeti
3.2.1.17.2	ubhayaṃ vā eṣo 'tra bhavati yo dīkṣate viṣṇuś ca yajamānaś ca
3.2.1.17.3	yad aha dīkṣate tad viṣṇur bhavati
3.2.1.17.4	yad yajate tad yajamānaḥ
3.2.1.17.5	tasmād āha viṣṇoḥ śarmāsi śarma yajamānasyeti
3.2.1.18.1	atha kṛṣṇaviṣāṇāṃ sici badhnīte
3.2.1.18.2	devāś ca vā asurāś cobhaye prājāpatyāḥ prajāpateḥ pitur dāyam upeyuḥ
3.2.1.18.3	mana eva devā upāyan vācam asurāḥ
3.2.1.18.4	yajñam eva tad devā upāyan vācam asurāḥ
3.2.1.18.5	amūm eva devā upāyann imām asurāḥ
3.2.1.19.1	te devā yajñam abruvan yoṣā vā iyaṃ vāk
3.2.1.19.2	upamantrayasva
3.2.1.19.3	hvayiṣyate vai tveti
3.2.1.19.4	svayaṃ vā haivaikṣata yoṣā vā iyaṃ vāk
3.2.1.19.5	upamantrayai
3.2.1.19.6	hvayiṣyate vai meti
3.2.1.19.7	tām upāmantrayata
3.2.1.19.8	sā hāsmā ārakād ivaivāgra āsūyat
3.2.1.19.9	tasmād u strī puṃsopamantritārakād ivaivāgre 'sūyati
3.2.1.19.10	sa hovācārakād iva vai ma āsūyīd iti
3.2.1.20.1	te hocur upaiva bhagavo mantrayasva
3.2.1.20.2	hvayiṣyate vai tveti
3.2.1.20.3	tām upāmantrayata
3.2.1.20.4	sā hāsmai nipalāśam ivovāda
3.2.1.20.5	tasmād u strī puṃsopamantritā nipalāśam ivaiva vadati
3.2.1.20.6	sa hovāca nipalāśam iva vai me 'vādīd iti
3.2.1.21.1	te hocur upaiva bhagavo mantrayasva
3.2.1.21.2	hvayiṣyate vai tveti
3.2.1.21.3	tām upāmantrayata
3.2.1.21.4	sā hainaṃ juhuva
3.2.1.21.5	tasmād u strī pumāṃsaṃ hvayata evottamam
3.2.1.21.6	sa hovācāhvata vai meti
3.2.1.22.1	te devā īkṣāṃ cakrire yoṣā vā iyaṃ vāg yad enaṃ na yuvitā
3.2.1.22.2	ihaiva mā tiṣṭhantam abhyehīti brūhi
3.2.1.22.3	tām tu na āgatām pratiprabrūtād iti
3.2.1.22.4	sā hainaṃ tad eva tiṣṭhantam abhyeyāya
3.2.1.22.5	tasmād u strī pumāṃsaṃ saṃskṛte tiṣṭhantam abhyaiti
3.2.1.22.6	tāṃ haibhya āgatām pratiprovāceyaṃ vā āgād iti
3.2.1.23.1	tāṃ devā asurebhyo 'ntarāyan
3.2.1.23.2	tāṃ svīkṛtyāgnāv eva parigṛhya sarvahutam ajuhavuḥ
3.2.1.23.3	āhutir hi devānām
3.2.1.23.4	sa yām evāmūm anuṣṭubhājuhavus tad evaināṃ tad devāḥ svyakurvata
3.2.1.23.5	te 'surā āttavacaso he 'lavo he 'lava iti vadantaḥ parābabhūvuḥ
3.2.1.24.1	tatraitām api vācam ūdur upajijñāsyām
3.2.1.24.2	sa mlecchaḥ
3.2.1.24.3	tasmān na brāhmaṇo mlecchet
3.2.1.24.4	asuryā haiṣā vāg eva
3.2.1.24.5	eṣa dviṣatāṃ sapatnānām ādatte vācam
3.2.1.24.6	te 'syāttavacasaḥ parābhavanti ya evam etad veda
3.2.1.25.1	so 'yaṃ yajño vācamabhidadhyau mithunyenayā syām iti
3.2.1.25.2	tāṃ saṃbabhūva
3.2.1.26.1	indro ha vā īkṣāṃ cakre mahad vā ito 'bhvaṃ janiṣyate yajñasya ca mithunād vācaś ca
3.2.1.26.2	yan mā tan nābhibhaved iti
3.2.1.26.3	sa indra eva garbho bhūtvaitan mithunaṃ praviveśa
3.2.1.27.1	sa ha saṃvatsare jāyamāna īkṣāṃ cakre mahāvīryā vā iyaṃ yonir yā mām adīdharata
3.2.1.27.2	yad vai meto mahad evābhvaṃ nānuprajāyeta
3.2.1.27.3	yan mā tan nābhibhaved iti
3.2.1.28.1	tām pratiparāmṛśyāveṣṭyācchinat
3.2.1.28.2	tāṃ yajñasya śīrṣan pratyadadhāt
3.2.1.28.3	yajño hi kṛṣṇaḥ
3.2.1.28.4	sa yaḥ sa yajñas tat kṛṣṇājinam
3.2.1.28.5	yo sā yoniḥ sā kṛṣṇaviṣāṇā
3.2.1.28.6	atha yad enām indra āveṣṭyācchinat tasmād āveṣṭiteva
3.2.1.28.7	sa yathaivāta indro 'jāyata garbho bhūtvaitasmān mithunād evam evaiṣo 'to jāyate garbho bhūtvaitasmān mithunāt
3.2.1.29.1	tāṃ vā uttānām iva badhnāti
3.2.1.29.2	uttāneva vai yonir garbham bibharti
3.2.1.29.3	atha dakṣiṇāṃ bhruvam uparyupari lalāṭam upaspṛśatīndrasya yonirasīti
3.2.1.29.4	indrasya hy eṣā yoniḥ
3.2.1.29.5	ato vā hy enām praviśan praviśati
3.2.1.29.6	ato vā jāyamāno jāyate
3.2.1.29.7	tasmād āhendrasya yonir asīti
3.2.1.30.1	athollikhati susasyāḥ kṛṣīskṛdhīti
3.2.1.30.2	yajñam evaitaj janayati
3.2.1.30.3	yadā vai suṣamam bhavaty athālaṃ yajñāya bhavati
3.2.1.30.4	yado duḥṣamam bhavati na tarhy ātmane canālaṃ bhavati
3.2.1.30.5	tad yajñam evaitaj janayati
3.2.1.31.1	atha na dīkṣitaḥ kāṣṭhena vā nakhena vā kaṇḍūyeta
3.2.1.31.2	garbho vā eṣa bhavati yo dīkṣate
3.2.1.31.3	yo vai garbhasya kāṣṭhena vā nakhena vā kaṇḍūyed apāsyan mrityet
3.2.1.31.4	tato dīkṣitaḥ pāmano bhavitoḥ
3.2.1.31.5	dīkṣitaṃ vā anu retāṃsi
3.2.1.31.6	tato retāṃsi pāmanāni janitoḥ
3.2.1.31.7	svā vai yonī reto na hinasti
3.2.1.31.8	eṣā vā etasya svā yonir bhavati yat kṛṣṇaviṣāṇā
3.2.1.31.9	tatho hainam eṣā na hinasti
3.2.1.31.10	tasmād dīkṣitaḥ kṛṣṇaviṣāṇayaiva kaṇḍūyeta nānyena kṛṣṇaviṣāṇāyāḥ
3.2.1.32.1	athāsmai daṇḍam prayacchati
3.2.1.32.2	vajro vai daṇḍo virakṣastāyai
3.2.1.33.1	audumbaro bhavati
3.2.1.33.2	annaṃ vā ūrg udumbara ūrjo 'nnādyasyāvaruddhyai
3.2.1.33.3	tasmād audumbaro bhavati
3.2.1.34.1	mukhasaṃmito bhavati
3.2.1.34.2	etāvad vai vīryam
3.2.1.34.3	sa yāvad eva vīryaṃ tāvāṃs tad bhavati yan mukhasaṃmitaḥ
3.2.1.35.1	tam ucchrayaty ucchrayasva vanaspata ūrdhvo mā pāhy aṃhasa āsya yajñasyodṛca iti
3.2.1.35.2	ūrdhvo mā gopāyāsya yajñasya saṃsthāyā ity evaitad āha
3.2.1.36.1	atra haike 'ṅguliśca nyacanti vācaṃ ca yacchanty ato hi kiṃ ca na japiṣyan bhavatīti vadantaḥ
3.2.1.36.2	tad u tathā na kuryāt
3.2.1.36.3	yathā parāñcaṃ dhāvantam anulipseta taṃ nānulabhetaivaṃ ha sa yajñaṃ nānulabhate
3.2.1.36.4	tasmād amutraivāṅgulīr nyaced amutra vācaṃ yacchet
3.2.1.37.1	atha yad dīkṣita ṛcaṃ vā yajur vā sāma vābhivyāharaty abhisthiram abhisthiram evaitad yajñam ārabhate
3.2.1.37.2	tasmād amutraivāṅgulīr nyaced amutra vācaṃ yacchet
3.2.1.38.1	atha yad vācaṃ yacchati vāg vai yajño yajñam evaitad ātman dhatte
3.2.1.38.2	atha yad vācaṃyamo vyāharati tasmād u haiṣa visṛṣṭo yajñaḥ parāṅ āvartate
3.2.1.38.3	tatro vaiṣṇavīm ṛcaṃ vā yajur vā japet
3.2.1.38.4	yajño vai viṣṇuḥ
3.2.1.38.5	tad yajñam punar ārabhate
3.2.1.38.6	tasyo haiṣā prāyaścittiḥ
3.2.1.39.1	athaika udvadati dīkṣito 'yam brāhmaṇo dīkṣito 'yam brāhmaṇa iti
3.2.1.39.2	niveditam evainam etat santaṃ devebhyo nivedayaty ayam mahāvīryo yo yajñam prāpad iti
3.2.1.39.3	ayaṃ yuṣmākaiko 'bhūt
3.2.1.39.4	taṃ gopāyatety evaitad āha
3.2.1.39.5	triṣkṛtva āha
3.2.1.39.6	trivṛddhi yajñaḥ
3.2.1.40.1	atha yad brāhmaṇa ity āhānaddheva vā asyātaḥ purā jānaṃ bhavati
3.2.1.40.2	idaṃ hy āhū rakṣāṃsi yoṣitam anusacante
3.2.1.40.3	tad uta rakṣāṃsy eva reta ādadhatīti
3.2.1.40.4	athātrāddhā jāyate yo brahmaṇo yo yajñāj jāyate
3.2.1.40.5	tasmād api rājanyaṃ vā vaiśyaṃ vā brāhmaṇa ity eva brūyāt
3.2.1.40.6	brahmaṇo hi jāyate yo yajñāj jāyate
3.2.1.40.7	tasmād āhur na savanakṛtaṃ hanyāt
3.2.1.40.8	enasvī haiva savanakṛteti
3.2.2.1.1	vācaṃ yacchati
3.2.2.1.2	sa vācaṃyama āsta āstamayāt
3.2.2.1.3	tad yad vācaṃ yacchati
3.2.2.2.1	yajñena vai devā imāṃ jitiṃ jigyur yaiṣāmiyaṃ jitiḥ
3.2.2.2.2	te hocuḥ kathaṃ na idam manuṣyair anabhyārohyaṃ syād iti
3.2.2.2.3	te yajñasya rasaṃ dhītvā yathā madhu madhukṛto nirdhayeyuḥ
3.2.2.2.4	viduhya yajñaṃ yūpena yopayitvā tiro 'bhavan
3.2.2.2.5	atha yad enenāyopayaṃs tasmād yūpo nāma
3.2.2.3.1	tad vā ṛṣīṇām anuśrutam āsa
3.2.2.3.2	te yajñaṃ samabharan
3.2.2.3.3	yathāyaṃ yajñaḥ sambhṛta evaṃ vā eṣa yajñaṃ sambharati yo dīkṣate
3.2.2.3.4	vāg vai yajñaḥ
3.2.2.4.1	tām astamite vācaṃ visṛjate
3.2.2.4.2	saṃvatsaro vai prajāpatiḥ
3.2.2.4.3	prajāpatir yajñaḥ
3.2.2.4.4	ahorātre vai saṃvatsaraḥ
3.2.2.4.5	ete hy enam pariplavamāne kurutaḥ
3.2.2.4.6	so 'hann adīkṣiṣṭa
3.2.2.4.7	sa rātrim prāpat
3.2.2.4.8	sa yāvān eva yajño yāvaty asya mātrā tāvantam evaitad āptvā vācaṃ visṛjate
3.2.2.5.1	taddhaike nakṣatraṃ dṛṣṭvā vācaṃ visarjayanty atrānuṣṭhyāstamito bhavatīti vadantaḥ
3.2.2.5.2	tad u tathā na kuryāt
3.2.2.5.3	kva te syur yan meghaḥ syāt
3.2.2.5.4	tasmād yatraivānuṣṭhyāstamitam manyeta tad eva vācaṃ visarjayet
3.2.2.6.1	aneno haike vācaṃ visarjayanti bhūr bhuvaḥ svar iti yajñam āpyāyayāmo yajñaṃ saṃdadhma iti vadantaḥ
3.2.2.6.2	tad u tathā na kuryāt
3.2.2.6.3	na ha sa yajñam āpyāyayati na saṃdadhāti ya etena vācaṃ visarjayati
3.2.2.7.1	anenaiva vācaṃ visarjayed vrataṃ kṛṇuta vrataṃ kṛṇutāgnir brahmāgnir yajño vanaspatir yajñiya iti
3.2.2.7.2	eṣa hy asyātra yajño bhavaty etaddhavir yathā purāgnihotram
3.2.2.7.3	tad yajñenaivaitad yajñaṃ sambhṛtya yajñe yajñam pratiṣṭhāpayati yajñena yajñaṃ saṃtanoti
3.2.2.7.4	saṃtataṃ hy evāsyaitad vratam bhavaty ā sutyāyai
3.2.2.7.5	triṣkṛtva āha
3.2.2.7.6	trivṛddhi yajñaḥ
3.2.2.8.1	athāgnim abhyāvṛtya vācaṃ visṛjate
3.2.2.8.2	na ha sa yajñam āpyāyayati na saṃdadhāti yo 'to 'nyena vācaṃ visṛjate
3.2.2.8.3	sa prathamaṃ vyāharant satyaṃ vāco 'bhivyāharati
3.2.2.9.1	agnir brahmeti
3.2.2.9.2	agnir hy eva brahma
3.2.2.9.3	agnir yajña iti
3.2.2.9.4	agnir hy eva yajñaḥ
3.2.2.9.5	vanaspatir yajñiya iti
3.2.2.9.6	vanaspatayo hi yajñiyāḥ
3.2.2.9.7	na hi manuṣyā yajeran yad vanaspatayo na syuḥ
3.2.2.9.8	tasmād āha vanaspatir yajñiya iti
3.2.2.10.1	athāsmai vrataṃ śrapayanti
3.2.2.10.2	devān vā eṣa upāvartate yo dīkṣate
3.2.2.10.3	sa devatānām eko bhavati
3.2.2.10.4	śṛtaṃ vai devānāṃ havir nāśṛtam
3.2.2.10.5	tasmācchrapayanti
3.2.2.10.6	tad eṣa eva vratayati
3.2.2.10.7	nāgnau juhoti
3.2.2.10.8	tad yad eṣa eva vratayati nāgnau juhoti
3.2.2.11.1	yajñena vai devā imāṃ jitiṃ jigyur yaiṣām iyaṃ jitiḥ
3.2.2.11.2	te hocuḥ kathaṃ na idam manuṣyair anabhyārohyaṃ syād iti
3.2.2.11.3	te yajñasya rasaṃ dhītvā yathā madhu madhukṛto nirdhayeyuḥ
3.2.2.11.4	viduhya yajñaṃ yūpena yopayitvā tiro 'bhavan
3.2.2.11.5	atha yad enenāyopayaṃs tasmād yūpo nāma
3.2.2.12.1	tad vā ṛṣīṇām anuśrutam āsa
3.2.2.12.2	te yajñaṃ samabharan
3.2.2.12.3	yathāyaṃ yajñaḥ sambhṛta eṣa vā atra yajño bhavati yo dīkṣate
3.2.2.12.4	eṣa hy enaṃ tanuta eṣa enaṃ janayati
3.2.2.12.5	tad yad evātra yajñasya nirdhītaṃ yad vidugdhaṃ tad evaitat punar āpyāyayati yad eṣa eva vratayati
3.2.2.12.6	nāgnau juhoti
3.2.2.12.7	na hāpyāyayed yad agnau juhuyāt
3.2.2.12.8	juhvad u haiva manyeta nājuhvat
3.2.2.13.1	ime vai prāṇā manojātā manoyujo dakṣakratavaḥ
3.2.2.13.2	vāg evāgniḥ
3.2.2.13.3	prāṇodānau mitrāvaruṇau
3.2.2.13.4	cakṣur ādityaḥ
3.2.2.13.5	śrotraṃ viśve devāḥ
3.2.2.13.6	etāsu haivāsyaitad devatāsu hutaṃ bhavati
3.2.2.14.1	taddhaike prathame vrata ubhau vrīhiyavāv āvapanty ubhābhyāṃ rasābhyāṃ yad evātra yajñasya nirdhītaṃ yad vidugdhaṃ tat punarāpyāyayāma iti vadantaḥ
3.2.2.14.2	yady u vratadughā na duhīta yasyaivātaḥ kāmayeta tasya vrataṃ kuryāt
3.2.2.14.3	etad u hy evāsyaitā ubhau vrīhiyavāv anvārabdhau bhavata iti
3.2.2.14.4	tad u tathā na kuryāt
3.2.2.14.5	na ha sa yajñam āpyāyayati na saṃdadhāti ya ubhau vrīhiyavāv āvapati
3.2.2.14.6	tasmād anyataram evāvapet
3.2.2.14.7	havir vā asyaitā ubhau vrīhiyavau bhavataḥ
3.2.2.14.8	sa yad evāsyaitau havir bhavatas tad evāsyaitāv anvārabdhau bhavataḥ
3.2.2.14.9	yady u vratadughā na duhīta yasyaivātaḥ kāmayeta tasya vrataṃ kuryāt
3.2.2.15.1	taddhaike prathame vrate sarvauṣadhaṃ sarvasurabhy āvapanti yadi dīkṣitam ārtir vinded yenaivātaḥ kāmayeta tena bhiṣajyed yathā vratena bhiṣajyed iti
3.2.2.15.2	tad u tathā na kuryāt
3.2.2.15.3	mānuṣaṃ ha te yajñe kurvanti
3.2.2.15.4	vyṛddhaṃ vai tad yajñasya yan mānuṣam
3.2.2.15.5	ned vyṛddhaṃ yajñe karavāṇīti
3.2.2.15.6	yadi dīkṣitam ārtir vinded yenaivātaḥ kāmayeta tena bhiṣajyet
3.2.2.15.7	samāptir hy eva puṇyā
3.2.2.16.1	athāsmai vratam prayacchaty atinīya mānuṣaṃ kālaṃ sāyaṃdugdham apararātre prātardugdham aparāhṇe vyākṛtyā eva
3.2.2.16.2	daivaṃ caivaitan mānuṣaṃ ca vyākaroti
3.2.2.17.1	athāsmai vratam pradāsyann apa upasparśayati daivīṃ dhiyam manāmahe sumṛḍīkām abhiṣṭaye varcodhāṃ yajñavāhasaṃ sutīrthā no asad vaśa iti
3.2.2.17.2	mānuṣāya vā eṣa purāśanāyāvanenikte 'thātra daivyai dhiye
3.2.2.17.3	tasmād āha daivīṃ dhiyam manāmahe sumṛḍīkām abhiṣṭaye varcodhāṃ yajñavāhasaṃ sutīrthā no asad vaśa iti
3.2.2.17.4	sa yāvat kiyac ca vrataṃ vratayiṣyann apa upaspṛśed etenaivopaspṛśet
3.2.2.18.1	atha vrataṃ vratayati ye devā manojātā manoyujo dakṣakratavas te no 'vantu te naḥ pāntu tebhyaḥ svāheti
3.2.2.18.2	tad yathā vaṣaṭkṛtaṃ hutam evam asyaitad bhavati
3.2.2.19.1	atha vrataṃ vratayitvā nābhim upaspṛśate śvātrāḥ pītā bhavata yūyam āpo asmākam antar udare suśevāḥ tā asmabhyam ayakṣmā anamīvā anāgasaḥ svadantu devīr amṛtā ṛtāvṛdhā iti
3.2.2.19.2	devān vā eṣa upāvartate yo dīkṣate
3.2.2.19.3	sa devatānām eko bhavati
3.2.2.19.4	anutsiktaṃ vai devānāṃ haviḥ
3.2.2.19.5	athaitad vrataprado mithyākaroti
3.2.2.19.6	vratam upotsiñcan vratam pramīṇāti
3.2.2.19.7	tasyo haiṣā prāyaścittiḥ
3.2.2.19.8	tatho hāsyaitan na mithyākṛtam bhavati
3.2.2.19.9	na vratam pramīṇāti
3.2.2.19.10	tasmād āha śvātrāḥ pītā bhavata yūyam āpo asmākam antar udare suśevāḥ tā asmabhyam ayakṣmā anamīvā anāgasaḥ svadantu devīr amṛtā ṛtāvṛdha iti
3.2.2.19.11	sa yāvat kiyac ca vrataṃ vratayitvā nābhim upaspṛśed etenaivopaspṛśet
3.2.2.19.12	kas tad veda yad vrataprado vratam upotsiñcet
3.2.2.20.1	atha yatra mekṣyan bhavati tat kṛṣṇaviṣāṇayā loṣṭaṃ vā kiṃcid vopahantīyaṃ te yajñiyā tanūr iti
3.2.2.20.2	iyaṃ vai pṛthivī devī devayajanī
3.2.2.20.3	sā dīkṣitena nābhimihyā
3.2.2.20.4	tasyā etad udgṛhyaiva yajñiyāṃ tanūm athāyajñiyaṃ śarīram abhimehaty apo muñcāmi na prajām iti
3.2.2.20.5	ubhayaṃ vā ata etyāpaś ca retaś ca
3.2.2.20.6	sa etad apa eva muñcati na prajām
3.2.2.20.7	aṃhomucaḥ svāhākṛtā iti
3.2.2.20.8	aṃhasa iva hy etā muñcanti yad udare guṣṭitaṃ bhavati
3.2.2.20.9	tasmād āhāṃhomuca iti
3.2.2.20.10	svāhākṛtām pṛthivīm āviśateti
3.2.2.20.11	āhutayo bhūtvā śāntāḥ pṛthivīm āviśatety evaitad āha
3.2.2.21.1	atha punar loṣṭaṃ nyasyati pṛthivyā saṃbhaveti
3.2.2.21.2	iyaṃ vai pṛthivī devī devayajanī
3.2.2.21.3	sā dīkṣitena nābhimihyā
3.2.2.21.4	tasyā etad udgṛhyaiva yajñiyāṃ tanūm athāyajñiyaṃ śarīram abhyamikṣat
3.2.2.21.5	tām evāsyām etat punar yajñiyāṃ tanūṃ dadhāti
3.2.2.21.6	tasmād āha pṛthivyā saṃbhaveti
3.2.2.22.1	athāgnaye paridāya svapiti
3.2.2.22.2	devān vā eṣa upāvartate yo dīkṣate
3.2.2.22.3	sa devatānām eko bhavati
3.2.2.22.4	na vai devāḥ svapanti
3.2.2.22.5	anavaruddho vā etasyāsvapno bhavati
3.2.2.22.6	agnir vai devānāṃ vratapatiḥ
3.2.2.22.7	tasmā evaitat paridāya svapity agne tvaṃ su jāgṛhi vayaṃ su mandiṣīmahīti
3.2.2.22.8	agne tvaṃ jāgṛhi vayaṃ svapsyāma ity evaitad āha
3.2.2.22.9	rakṣā ṇo aprayucchann iti
3.2.2.22.10	gopāya no 'pramatta ity evaitad āha
3.2.2.22.11	prabudhe naḥ punaskṛdhīti
3.2.2.22.12	yathetaḥ suptvā svasti prabudhyāmahā evaṃ naḥ kurv ity evaitad āha
3.2.2.23.1	atha yatra suptvā punar nāvadrāsyan bhavati tad vācayati punar manaḥ punar āyur ma āgan punaḥ prāṇaḥ punar ātmā ma āgan punaś cakṣuḥ punaḥ śrotram ma āgann iti
3.2.2.23.2	sarve ha vā ete svapato 'pakrāmanti prāṇa eva na
3.2.2.23.3	tair evaitat suptvā punaḥ saṃgacchate
3.2.2.23.4	tasmād āha punar manaḥ punar āyur ma āgan punaḥ prāṇaḥ punar ātmā ma āgan punaś cakṣuḥ punaḥ śrotram ma āgan vaiśvānaro adabdhas tanūpā agnir naḥ pātu duritād avadyād iti
3.2.2.23.5	tad yad evātra svapnena vā yena vā mithyākarma tasmān naḥ sarvasmād agnir gopāyatv ity evaitad āha
3.2.2.23.6	tasmād āha vaiśvānaro adabdhas tanūpā agnir naḥ pātu duritād avadyād iti
3.2.2.24.1	atha yad dīkṣito 'vratyaṃ vā vyāharati krudhyati vā tan mithyākaroti
3.2.2.24.2	vrataṃ pramīṇāti
3.2.2.24.3	akrodho hy eva dīkṣitasya
3.2.2.24.4	agnir vai devānāṃ vratapatiḥ
3.2.2.24.5	tam evaitad upadhāvati tvam agne vratapā asi deva ā martyeṣv ā tvāṃ yajñaṣvīḍya iti
3.2.2.24.6	tasyo haiṣā prāyaścittiḥ
3.2.2.24.7	tatho hāsyaitan na mithyākṛtam bhavati
3.2.2.24.8	na vratam pramīṇāti
3.2.2.24.9	tasmād āha tvam agne vratapā asi deva ā martyeṣv ā tvaṃ yajñaṣvīḍya iti
3.2.2.25.1	atha yad dīkṣitāyābhiharanti tasmin vācayati rāsveyat somā bhūyo bhareti
3.2.2.25.2	somo ha vā asmā etadyute yad dīkṣitāyābhiharanti
3.2.2.25.3	sa yad āha rāsveyat someti rāsva na iyat somety evaitad āha
3.2.2.25.4	ā bhūyo bharety ā no bhūyo harety evaitad āha
3.2.2.25.5	devo naḥ savitā vasor dātā vasv adād iti
3.2.2.25.6	tatho hāsmā etat savitṛprasūtam eva dānāya bhavati
3.2.2.26.1	purāstamayād āha dīkṣita vācaṃ yaccheti
3.2.2.26.2	tām astamite vācaṃ visṛjate
3.2.2.26.3	purodayād āha dīkṣita vācaṃ yaccheti
3.2.2.26.4	tām udite vācaṃ visṛjate saṃtatyā eva
3.2.2.26.5	ahar evaitad rātryā saṃtanoty ahnā rātrim
3.2.2.27.1	nainam anyatra carantam abhyastamiyāt
3.2.2.27.2	na svapantam abhyudiyāt
3.2.2.27.3	sa yad enam anyatra carantam abhyastamiyād rātrer enaṃ tad antariyāt
3.2.2.27.4	yat svapantam abhyudiyād ahna enaṃ tad antariyāt
3.2.2.27.5	nātra prāyaścittir asti
3.2.2.27.6	pratigupyam evaitasmāt
3.2.2.27.7	na purāvabhṛthād apo 'bhyaveyān nainam abhivarṣet
3.2.2.27.8	anavakḷptaṃ ha tad yat purāvabhṛthād apo 'bhyaveyād yad vainam abhivarṣet
3.2.2.27.9	atha parihvālaṃ vācaṃ vadati na mānuṣīm prasṛtām
3.2.2.27.10	tad yat parihvālaṃ vācaṃ vadati na mānuṣīm prasṛtām
3.2.2.28.1	yajñena vai devā imāṃ jitiṃ jigyur yaiṣām iyaṃ jitiḥ
3.2.2.28.2	te hocuḥ kathaṃ na idam manuṣyair anabhyārohyaṃ syād iti
3.2.2.28.3	te yajñasya rasaṃ dhītvā yathā madhu madhukṛto nirdhayeyuḥ
3.2.2.28.4	viduhya yajñaṃ yūpena yopayitvā tiro 'bhavan
3.2.2.28.5	atha yad enenāyopayaṃs tasmād yūpaḥ
3.2.2.29.1	tad vā ṛṣīṇām anuśrutam āsa
3.2.2.29.2	te yajñaṃ samabharan
3.2.2.29.3	yathāyaṃ yajñaḥ sambhṛta evaṃ vā eṣa yajñaṃ sambharati yo dīkṣate
3.2.2.29.4	vāg vai yajñaḥ
3.2.2.29.5	tad yad evātra yajñasya nirdhītaṃ yad vidugdhaṃ tad evaitat punar āpyāyayati yat parihvālaṃ vācaṃ vadati na mānuṣīṃ prasṛtām
3.2.2.29.6	na hāpyāyayed yat prasṛtām mānuṣīṃ vācaṃ vadet
3.2.2.29.7	tasmāt parihvālaṃ vācaṃ vadati na mānuṣīm prasṛtām
3.2.2.30.1	sa vai dhīkṣate
3.2.2.30.2	vāce hi dhīkṣate
3.2.2.30.3	yajñāya hi dhīkṣate
3.2.2.30.4	yajño hi vāk
3.2.2.30.5	dhīkṣito ha vai nāmaitad yad dīkṣita iti
3.2.3.1.1	ādityaṃ carum prāyaṇīyaṃ nirvapati
3.2.3.1.2	devā ha vā asyāṃ yajñaṃ tanvānā imāṃ yajñād antarīyuḥ
3.2.3.1.3	sā haiṣām iyaṃ yajñam mohayāṃcakāra kathaṃ nu mayi yajñaṃ tanvānā māṃ yajñād antarīyur iti
3.2.3.1.4	taṃ ha yajñaṃ na prajajñuḥ
3.2.3.2.1	te hocur yan nv asyām eva yajñam ataṃsmahi kathaṃ nu no 'muhat kathaṃ na prajānīma iti
3.2.3.3.1	te hocur asyām eva yajñaṃ tanvānā imāṃ yajñād antaragāma
3.2.3.3.2	sā na iyam eva yajñam amūmuhat
3.2.3.3.3	imām evopadhāvāmeti
3.2.3.4.1	te hocur yan nu tvayy eva yajñam ataṃsmahi kathaṃ nu no 'muhat kathaṃ na prajānīma iti
3.2.3.5.1	sā hovāca mayy eva yajñaṃ tanvānā māṃ yajñād antaragāta
3.2.3.5.2	sā vo 'ham eva yajñam amūmuham
3.2.3.5.3	bhāgaṃ nu me kalpayata
3.2.3.5.4	atha yajñaṃ drakṣyatha
3.2.3.5.5	atha prajñāsyatheti
3.2.3.6.1	tatheti devā abruvan
3.2.3.6.2	tavaiva prāyaṇīyaḥ
3.2.3.6.3	tavodayanīya iti
3.2.3.6.4	tasmād eṣa āditya eva prāyaṇīyo bhavaty āditya udayanīyaḥ
3.2.3.6.5	iyaṃ hy evāditiḥ
3.2.3.6.6	tato yajñam apaśyan
3.2.3.6.7	tam atanvata
3.2.3.7.1	sa yad ādityaṃ carum prāyaṇīyaṃ nirvapati yajñasyaiva dṛṣṭyai
3.2.3.7.2	yajñaṃ dṛṣṭvā krīṇāni taṃ tanavā iti
3.2.3.7.3	tasmād ādityaṃ carum prāyaṇīyaṃ nirvapati
3.2.3.7.4	tad vai niruptaṃ havir āsīt
3.2.3.7.5	aniṣṭā devatā
3.2.3.8.1	athaibhyaḥ pathyā svastiḥ prārocata
3.2.3.8.2	tām ayajan
3.2.3.8.3	vāg vai pathyā svastiḥ
3.2.3.8.4	vāg yajñaḥ
3.2.3.8.5	tad yajñam apaśyan
3.2.3.8.6	tam atanvata
3.2.3.9.1	athaibhyo 'gniḥ prārocata
3.2.3.9.2	tam ayajan
3.2.3.9.3	sa yad āgneyaṃ yajñasyāsīt tad apaśyan
3.2.3.9.4	yad vai śuṣkaṃ yajñasya tad āgneyam
3.2.3.9.5	tad apaśyan
3.2.3.9.6	tad atanvata
3.2.3.10.1	athaibhyaḥ somaḥ prārocata
3.2.3.10.2	tam ayajan
3.2.3.10.3	sa yat saumyaṃ yajñasyāsīt tad apaśyan
3.2.3.10.4	yad vā ārdraṃ yajñasya tat saumyam
3.2.3.10.5	tad apaśyan
3.2.3.10.6	tad atanvata
3.2.3.11.1	athaibhyaḥ savitā prārocata
3.2.3.11.2	tam ayajan
3.2.3.11.3	paśavo vai savitā
3.2.3.11.4	paśavo yajñaḥ
3.2.3.11.5	tad yajñam apaśyaṃs tam atanvata
3.2.3.11.6	atha yasyai devatāyai havir niruptam āsīt tām ayajan
3.2.3.12.1	tā vā etāḥ pañca devatā yajati
3.2.3.12.2	yo vai sa yajño mugdha āsīt pāṅkto vai sa āsīt
3.2.3.12.3	tam etābhiḥ pañcabhir devatābhiḥ prājānan
3.2.3.13.1	ṛtavo mugdhā āsan pañca
3.2.3.13.2	tān etābhir eva pañcabhir devatābhiḥ prājānan
3.2.3.14.1	diśo mugdhā āsan pañca
3.2.3.14.2	tā etābhir eva pañcabhir devatābhiḥ prājānan
3.2.3.15.1	udīcīm eva diśaṃ pathyayā svastyā prājānan
3.2.3.15.2	tasmād atrottarā hi vāg vadati kurupañcālatrā
3.2.3.15.3	vāgghy eṣā nidānena
3.2.3.15.4	udīcīṃ hy etayā diśam prājānan
3.2.3.15.5	udīcī hy etasyai dik
3.2.3.16.1	prācīm eva diśam agninā prājānan
3.2.3.16.2	tasmād agnim paścāt prāñcam uddhṛtyopāsate
3.2.3.16.3	prācīṃ hy etena diśam prājānan
3.2.3.16.4	prācī hy etasya dik
3.2.3.17.1	dakṣiṇām eva diśaṃ somena prājānan
3.2.3.17.2	tasmāt somaṃ krītaṃ dakṣiṇā parivahanti
3.2.3.17.3	tasmād āhuḥ pitṛdevatyaḥ soma iti
3.2.3.17.4	dakṣiṇāṃ hy etena diśam prājānan
3.2.3.17.5	dakṣiṇā hy etasya dik
3.2.3.18.1	pratīcīm eva diśaṃ savitrā prājānan
3.2.3.18.2	eṣa vai savitā ya eṣa tapati
3.2.3.18.3	tasmād eṣa pratyaṅṅ eti
3.2.3.18.4	pratīcīṃ hy etena diśam prājānan
3.2.3.18.5	pratīcī hy etasya dik
3.2.3.19.1	ūrdhvām eva diśam adityā prājānan
3.2.3.19.2	iyaṃ vā aditiḥ
3.2.3.19.3	tasmād asyām ūrdhvā oṣadhayo jāyanta ūrdhvā vanaspatayaḥ
3.2.3.19.4	ūrdhvāṃ hy etayā diśam prājānan
3.2.3.19.5	ūrdhvā hy etasyai dik
3.2.3.20.1	śiro vai yajñasyātithyam bāhū prāyaṇīyodayanīyau
3.2.3.20.2	abhito vai śiro bāhū bhavataḥ
3.2.3.20.3	tasmād abhita ātithyam ete haviṣī bhavataḥ prāyaṇīyaś codayanīyaś ca
3.2.3.21.1	tad āhur yad eva prāyaṇīye kriyeta tad udayanīye kriyeta
3.2.3.21.2	yad eva prāyaṇīyasya barhir bhavati tad udayanīyasya barhir bhavatīti
3.2.3.21.3	tad apoddhṛtya nidadhāti
3.2.3.21.4	tāṃ sthālīṃ sakṣāmakarṣām pramṛjya mekṣaṇaṃ nidadhāti
3.2.3.21.5	ya eva prāyaṇīyasyartvijo bhavanti ta udayanīyasyartvijo bhavanti
3.2.3.21.6	tad yad etat samānaṃ yajñe kriyate tena bāhū sadṛśau tena sarūpau
3.2.3.22.1	tad u tathā na kuryāt
3.2.3.22.2	kāmam evaitad barhir anuprahared evam mekṣaṇaṃ nirṇijya sthālīṃ nidadhyāt
3.2.3.22.3	ya eva prāyaṇīyasyartvijo bhavanti ta udayanīyasyartvijo bhavanti
3.2.3.22.4	yady u te vipretāḥ syur apy anya eva syuḥ
3.2.3.22.5	sa yad vai samānīr devatā yajati samānāni havīṃṣi bhavanti tenaiva bāhū sadṛśau tena sarūpau
3.2.3.23.1	sa vai pañca prāyaṇīye devatā yajati pañcodayanīye
3.2.3.23.2	tasmāt pañcetthād aṅgulayaḥ pañcetthāt
3.2.3.23.3	tacchamvyantam bhavati
3.2.3.23.4	na patnīḥ saṃyājayanti
3.2.3.23.5	pūrvārdhaṃ vā anv ātmano bāhū
3.2.3.23.6	pūrvārdham evaitad yajñasyābhisaṃskaroti
3.2.3.23.7	tasmācchamvyantam bhavati
3.2.3.23.8	na patnīḥ saṃyājayanti
3.2.4.1.1	divi vai soma āsīd atheha devāḥ
3.2.4.1.2	te devā akāmayantā naḥ somo gacchet
3.2.4.1.3	tenāgatena yajemahīti
3.2.4.1.4	ta ete māye asṛjanta suparṇīṃ ca kadrūṃ ca
3.2.4.1.5	tad dhiṣṇyānām brāhmaṇe vyākhyāyate sauparṇīkādravaṃ yathā tad āsa
3.2.4.2.1	tebhyo gāyatrī somam acchāpatat
3.2.4.2.2	tasyā āharantyai gandharvo viśvāvasuḥ paryamuṣṇāt
3.2.4.2.3	te devā aviduḥ pracyuto vai parastāt somaḥ
3.2.4.2.4	atha no nāgacchati
3.2.4.2.5	gandharvā vai paryamoṣiṣur iti
3.2.4.3.1	te hocur yoṣitkāmā vai gandharvāḥ
3.2.4.3.2	vācam evaibhyaḥ prahiṇavāma
3.2.4.3.3	sā naḥ saha somenāgamiṣyatīti
3.2.4.3.4	tebhyo vācam prāhiṇvan
3.2.4.3.5	sainānt saha somenāgacchat
3.2.4.4.1	te gandharvā anvāgatyābruvan somo yuṣmākam
3.2.4.4.2	vāg evāsmākam iti
3.2.4.4.3	tatheti devā abruvan
3.2.4.4.4	iho ced āgānmainām abhīṣaheva naiṣṭa
3.2.4.4.5	vihvayāmahā iti
3.2.4.4.6	tāṃ vyahvayanta
3.2.4.5.1	tasyai gandharvā vedān eva procira iti vai vayaṃ vidmeti vayaṃ vidmeti
3.2.4.6.1	atha devā vīṇām eva sṛṣṭvā vādayanto nigāyanto niṣedur iti vai vayaṃ gāsyāma iti tvā pramodayiṣyāmaha iti
3.2.4.6.2	sā devān upāvavarta
3.2.4.6.3	sā vai sā tan mogham upāvavarta yā stuvadbhyaḥ śaṃsadbhyo nṛttaṃ gītam upāvavarta
3.2.4.6.4	tasmād apy etarhi moghasaṃhitā eva yoṣāḥ
3.2.4.6.5	evaṃ hi vāg upāvartata tām u hy anyā anu yoṣāḥ
3.2.4.6.6	tasmād ya eva nṛtyati yo gāyati tasminn evaitā nimiślatamā iva
3.2.4.7.1	tad vā etad ubhayaṃ deveṣv āsīt somaś ca vāk ca
3.2.4.7.2	sa yat somaṃ krīṇāty āgatyā evāgatena yajā iti
3.2.4.7.3	anāgatena ha vai sa somena yajate yo 'krītena yajate
3.2.4.8.1	atha yad dhruvāyām ājyam pariśiṣṭam bhavati taj juhvāṃ catuṣkṛtvo vigṛhṇāti
3.2.4.8.2	barhiṣā hiraṇyam prabadhyāvadhāya juhoti kṛtsnena payasā juhavānīti
3.2.4.8.3	samānajanma vai payaś ca hiraṇyaṃ ca
3.2.4.8.4	ubhayaṃ hy agniretasam
3.2.4.9.1	sa hiraṇyam avadadhāty eṣā te śukra tanūr etad varca iti
3.2.4.9.2	varco vā etad yaddhiraṇyam
3.2.4.9.3	tayā sambhavam bhrājaṃ gaccheti sa yad āha tayā sambhaveti tayā sampṛcyasvety evaitad āha
3.2.4.9.4	bhrājaṃ gaccheti
3.2.4.9.5	somo vai bhrāṭ
3.2.4.9.6	somaṃ gacchety evaitad āha
3.2.4.10.1	tāṃ yathaivādo devāḥ prāhiṇvant somam acchaivam evainām eṣa etat prahiṇoti somam accha
3.2.4.10.2	vāg vai somakrayaṇī nidānena
3.2.4.10.3	tām etayāhutyā prīṇāti prītayā somaṃ krīṇānīti
3.2.4.11.1	sa juhoti jūr asīti
3.2.4.11.2	etaddha vā asyā ekaṃ nāma yaj jūr asīti
3.2.4.11.3	dhṛtā manaseti
3.2.4.11.4	manasā vā iyaṃ vāg dhṛtā
3.2.4.11.5	mano vā idam purastād vāca itthaṃ vada maitad vādīr iti
3.2.4.11.6	alaglam iva ha vai vāg vaded yan mano na syāt
3.2.4.11.7	tasmād āha dhṛtā manaseti
3.2.4.12.1	juṣṭā viṣṇava iti juṣṭā somāyety evaitad āha yam acchema iti
3.2.4.12.2	tasyās te satyasavasaḥ prasava iti
3.2.4.12.3	satyaprasavā na edhi somaṃ no 'cchehīty evaitad āha
3.2.4.12.4	tanvo yantram aśīya svāheti
3.2.4.12.5	sa ha vai tanvo yantram aśnute yo yajñasyodṛcaṃ gacchati
3.2.4.12.6	yajñasyodṛcaṃ gacchānīty evaitad āha
3.2.4.13.1	atha hiraṇyam apoddharati
3.2.4.13.2	tan manuṣyeṣu hiraṇyaṃ karoti
3.2.4.13.3	sa yat sahiraṇyaṃ juhuyāt parāg u haivaitan manuṣyebhyo hiraṇyam pravṛñjyāt
3.2.4.13.4	tan na manuṣyeṣu hiraṇyam abhigamyeta
3.2.4.14.1	so 'poddharati śukram asi candram asy amṛtam asi vaiśvadevam asīti
3.2.4.14.2	kṛtsnena payasā hutvā yad evaitat tad āha śukram asīti śukraṃ hy etat
3.2.4.14.3	candram asīti candraṃ hy etat
3.2.4.14.4	amṛtam asīty amṛtaṃ hy etat
3.2.4.14.5	vaiśvadevam asīti vaiśvadevaṃ hy etat
3.2.4.14.6	pramucya tṛṇam barhiṣy apisṛjati
3.2.4.14.7	sūtreṇa hiraṇyam prabadhnīte
3.2.4.15.1	athāparaṃ caturgṛhītam ājyaṃ gṛhītvānvārabhasva yajamānety āha
3.2.4.15.2	aporṇuvanti śālāyai dvāre
3.2.4.15.3	dakṣiṇataḥ somakrayaṇy upatiṣṭhate
3.2.4.15.4	tat prahitām evainām etat satīṃ prāhaiṣīt
3.2.4.15.5	vāg vai somakrayaṇī nidānena
3.2.4.15.6	tām etayāhutyāpraiṣīt prītayā somaṃ krīṇānīti
3.2.4.16.1	athopaniṣkramyābhimantrayate cid asi manāsīti
3.2.4.16.2	cittaṃ vā idam mano vāg anuvadati
3.2.4.16.3	dhīr asi dakṣiṇeti
3.2.4.16.4	dhiyā dhiyā hy etayā manuṣyā jujyūṣanty anūkteneva prakāmodyeneva gāthābhir iva
3.2.4.16.5	tasmād āha dhīr asīti
3.2.4.16.6	dakṣiṇeti
3.2.4.16.7	dakṣiṇā hy eṣā
3.2.4.16.8	kṣatriyāsi yajñiyāsīti
3.2.4.16.9	kṣatriyā hy eṣā
3.2.4.16.10	yajñiyā hy eṣā
3.2.4.16.11	aditir asy ubhayataḥśīrṣṇīti
3.2.4.16.12	sa yad enayā samānaṃ sad viparyāsaṃ vadati yad aparaṃ tat pūrvaṃ karoti yat pūrvaṃ tad aparaṃ tenobhayataḥśīrṣṇī
3.2.4.16.13	tasmād āhāditir asy ubhayataḥśīrṣṇīti
3.2.4.17.1	sā naḥ suprācī supratīcy edhīti suprācī na edhi somaṃ no 'cchehīty evaitad āha
3.2.4.17.2	supratīcī ta edhi somena naḥ saha punar ehīty evaitad āha
3.2.4.17.3	tasmād āha sā naḥ suprācī supratīcy edhīti
3.2.4.18.1	mitras tvā padi badhnītām iti
3.2.4.18.2	varuṇyā vā eṣā yad rajjuḥ
3.2.4.18.3	sā yad rajjvābhihitā syād varuṇyā syāt
3.2.4.18.4	yad v anabhihitā syād ayateva syāt
3.2.4.18.5	etad vā avaruṇyaṃ yan maitram
3.2.4.18.6	sā yathā rajjvābhihitā yataivam asyai tad bhavati yad āha mitras tvā padi badhnītām iti
3.2.4.19.1	pūṣādhvanas pātv iti
3.2.4.19.2	iyaṃ vai pṛthivī pūṣā
3.2.4.19.3	yasya vā iyam adhvan goptrī bhavati tasya na kā cana hvalā bhavati
3.2.4.19.4	tasmād āha pūṣādhvanas pātv iti
3.2.4.20.1	indrāyādhyakṣāyeti svadhyakṣāsad ity evaitad āha yad āhendrāyādhyakṣāyeti
3.2.4.20.2	anu mātā manyatām anu pitānu bhrātā sagarbhyo 'nu sakhā sayūthya iti sā yat te janma tena no 'numatā somam acchehīty evaitad āha
3.2.4.20.3	sā devi devam acchehīti
3.2.4.20.4	devī hy eṣā devam acchaiti yad vāk somam
3.2.4.20.5	tasmād āha sā devi devam acchehīti
3.2.4.20.6	indrāya somam iti
3.2.4.20.7	indro vai yajñasya devatā
3.2.4.20.8	tasmād āhendrāya somam iti
3.2.4.20.9	rudras tvāvartayatv ity apraṇāśāyaitad āha
3.2.4.20.10	rudraṃ hi nāti paśavaḥ
3.2.4.20.11	svasti somasakhā punar ehīti svasti naḥ somena saha punar ehīty evaitad āha
3.2.4.21.1	tāṃ yathaivādo devāḥ prāhiṇvant somam accha sainānt saha somenāgacchad evam evainām eṣa etat prahiṇoti
3.2.4.21.2	somam accha sainaṃ saha somenāgacchati
3.2.4.22.1	taṃ yathaivādo devā vyahvayanta gandharvaiḥ sā devān upāvartataivam evainām etad yajamāno vihvayate
3.2.4.22.2	sā yajamānam upāvartate
3.2.4.22.3	tām udīcīm atyākurvanti
3.2.4.22.4	udīcī hi manuṣyāṇāṃ dik
3.2.4.22.5	so eva yajamānasya
3.2.4.22.6	tasmād udīcīm atyākurvanti
3.3.1.1.1	sapta padāny anunikrāmati
3.3.1.1.2	vṛṅkta evainām etat
3.3.1.1.3	tasmāt sapta padāny anunikrāmati
3.3.1.1.4	yatra vai vācaḥ prajātāni chandāṃsi saptapadā vai teṣām parārdhyā śakvarī
3.3.1.1.5	tām evaitat parastād arvācīṃ vṛṅkte
3.3.1.1.6	tasmāt sapta padāny anunikrāmati
3.3.1.2.1	sa vai vāca eva rūpeṇānunikrāmati vasvy asy aditir asy ādityāsi rudrāsi candrāsīti
3.3.1.2.2	vasvī hy eṣāditir hy eṣādityā hy eṣā rudrā hy eṣā candrā hy eṣā
3.3.1.2.3	bṛhaspatiṣṭvā sumne ramṇātv iti
3.3.1.2.4	brahma vai bṛhaspatiḥ
3.3.1.2.5	bṛhaspatiṣṭvā sādhunāvartayatv ity evaitad āha
3.3.1.2.6	rudro vasubhir ācaka ity apraṇāśāyaitad āha
3.3.1.2.7	rudraṃ hi nāti paśavaḥ
3.3.1.3.1	atha saptamam padam paryupaviśanti
3.3.1.3.2	sa hiraṇyam pade nidhāya juhoti
3.3.1.3.3	na vā anagnāv āhutir hūyate
3.3.1.3.4	agniretasaṃ vai hiraṇyam
3.3.1.3.5	tatho hāsyaiṣāgnim aty evāhutir hutā bhavati
3.3.1.3.6	vajro vā ājyam
3.3.1.3.7	vajreṇaivaitad ājyena spṛṇute
3.3.1.3.8	tāṃ spṛtvā svīkurute
3.3.1.4.1	sa juhoty adityās tvā mūrdhann ājigharmīti
3.3.1.4.2	iyaṃ vai pṛthivy aditiḥ
3.3.1.4.3	asyai hi mūrdhan juhoti
3.3.1.4.4	devayajane pṛthivyā iti
3.3.1.4.5	devayajane hi pṛthivyai juhoti
3.3.1.4.6	iḍāyās padam asi ghṛtavat svāheti
3.3.1.4.7	gaur vā iḍā
3.3.1.4.8	gor hi pade juhoti
3.3.1.4.9	ghṛtavat svāheti
3.3.1.4.10	ghṛtavaddhy etad abhihutam bhavati
3.3.1.5.1	atha sphyam ādāya parilikhati
3.3.1.5.2	vajro vai sphyaḥ
3.3.1.5.3	vajreṇaivaitat parilikhati
3.3.1.5.4	triṣkṛtvaḥ parilikhati
3.3.1.5.5	trivṛtaivaitad vajreṇa samantam parigṛhṇāty anatikramāya
3.3.1.6.1	sa parilikhaty asme ramasveti
3.3.1.6.2	yajamāne ramasvety evaitad āha
3.3.1.6.3	atha samullikhya padaṃ sthālyāṃ saṃvapaty asme te bandhur iti
3.3.1.6.4	yajamāne te bandhur ity evaitad āha
3.3.1.7.1	athāpa upaninayati
3.3.1.7.2	yatra vā asyai khanantaḥ krūrīkurvanty apaghnanti śāntir āpas tad adbhiḥ śāntyā śamayati tad adbhiḥ saṃdadhāti
3.3.1.7.3	tasmād apa upaninayati
3.3.1.8.1	atha yajamānāya padaṃ prayacchati tve rāya iti
3.3.1.8.2	paśavo vai rāyaḥ
3.3.1.8.3	tvayi paśava ity evaitad āha
3.3.1.8.4	tad yajamānaḥ pratigṛhṇāti me rāya iti
3.3.1.8.5	paśavo vai rāyaḥ
3.3.1.8.6	mayi paśava ity evaitad āha
3.3.1.9.1	athādhvaryur ātmānam upaspṛśati mā vayaṃ rāyaspoṣeṇa viyauṣmeti
3.3.1.9.2	tatho hādhvaryuḥ paśubhya ātmānaṃ nāntareti
3.3.1.10.1	atha patnyai padam pratiparāharanti
3.3.1.10.2	gṛhā vai patnyai pratiṣṭhā
3.3.1.10.3	tad gṛheṣv evainām etat pratiṣṭhāyām pratiṣṭhāpayati
3.3.1.10.4	tasmāt patnyai padam pratiparāharanti
3.3.1.11.1	tāṃ neṣṭā vācayati toto rāya iti
3.3.1.11.2	athaināṃ somakrayaṇyā saṃkhyāpayati
3.3.1.11.3	vṛṣā vai somaḥ
3.3.1.11.4	yoṣā patnī
3.3.1.11.5	eṣa vā atra somo bhavati yat somakrayaṇī
3.3.1.11.6	mithunam evaitat prajananaṃ kriyate
3.3.1.11.7	tasmād enāṃ somakrayaṇyā saṃkhyāpayati
3.3.1.12.1	sa saṃkhyāpayati samakhye devyā dhiyā saṃ dakṣiṇayorucakṣasā mā ma āyuḥ pramoṣīr mo ahaṃ tava vīraṃ videya tava devi saṃdṛśīty āśiṣam evaitad āśāste
3.3.1.12.2	putro vai vīraḥ
3.3.1.12.3	putraṃ videya tava saṃdṛśīty evaitad āha
3.3.1.13.1	sā yā babhruḥ piṅgākṣī sā somakrayaṇī
3.3.1.13.2	yatra vā indrāviṣṇū tredhā sahasraṃ vyairayetāṃ tad ekātyaricyata
3.3.1.13.3	tāṃ tredhā prājanayatām
3.3.1.13.4	tasmād yo 'py etarhi tredhā sahasraṃ vyākuryād ekaivātiricyeta
3.3.1.14.1	sā yā babhruḥ piṅgākṣī sā somakrayaṇī
3.3.1.14.2	atha yā rohiṇī sā vārtraghnī yām idaṃ rājā saṃgrāmaṃ jitvodākurute
3.3.1.14.3	atha yā rohiṇī śyetākṣī sā pitṛdevatyā yām idam pitṛbhyo ghnanti
3.3.1.15.1	sā yā babhruḥ piṅgākṣī sā somakrayaṇī syāt
3.3.1.15.2	yadi babhrum piṅgākṣīṃ na vinded aruṇā syāt
3.3.1.15.3	yady aruṇāṃ na vinded rohiṇī vārtraghnī syāt
3.3.1.15.4	rohiṇyai ha tv eva śyetākṣyā āśāṃ neyāt
3.3.1.16.1	sā syād apravītā
3.3.1.16.2	vāg vā eṣā nidānena yat somakrayaṇī
3.3.1.16.3	ayātayāmnī vā iyaṃ vāk
3.3.1.16.4	ayātayāmny apravītā
3.3.1.16.5	tasmād apravītā syāt
3.3.1.16.6	sā syād avaṇḍākūṭākāṇākarṇālakṣitāsaptaśaphā
3.3.1.16.7	sā hy ekarūpā
3.3.1.16.8	ekarūpā hīyaṃ vāk
3.3.2.1.1	padaṃ samupya pāṇī avanenikte
3.3.2.1.2	tad yat pāṇī avanenikte
3.3.2.1.3	vajro vā ājyam
3.3.2.1.4	retaḥ somaḥ
3.3.2.1.5	ned vajreṇājyena retaḥ somaṃ hinasānīti
3.3.2.1.6	tasmāt pāṇī avanenikte
3.3.2.2.1	athāsyāṃ hiraṇyam badhnīte
3.3.2.2.2	dvayaṃ vā idaṃ na tṛtīyam asti satyaṃ caivānṛtaṃ ca
3.3.2.2.3	satyam eva devā anṛtam manuṣyāḥ
3.3.2.2.4	agniretasaṃ vai hiraṇyam
3.3.2.2.5	satyenāṃśūn upaspṛśāni satyena somam parāhaṇānīti
3.3.2.2.6	tasmād vā asyāṃ hiraṇyam badhnīte
3.3.2.3.1	atha sampreṣyati somopanahanam āhara
3.3.2.3.2	somaparyāṇahanam āhara
3.3.2.3.3	uṣṇīṣam āhareti
3.3.2.3.4	sa yad eva śobhanaṃ tat somopanahanaṃ syāt
3.3.2.3.5	vāso hy asyaitad bhavati
3.3.2.3.6	śobhanaṃ hy etasya vāsaḥ
3.3.2.3.7	sa yo hainaṃ śobhanenopacarati śobhate ha
3.3.2.3.8	atha ya āha yad eva kiṃ ceti yaddhaiva kiṃ ca bhavati
3.3.2.3.9	tasmād yad eva śobhanaṃ tat somopanahanaṃ syād yad eva kiṃ ca somaparyāṇahanam
3.3.2.4.1	yady uṣṇīṣaṃ vinded uṣṇīṣaḥ syāt
3.3.2.4.2	yady uṣṇīṣaṃ na vindet somaparyāṇahanasyaiva dvyaṅgulaṃ vā tryaṅgulaṃ vāvakṛnted uṣṇīṣabhājanam
3.3.2.4.3	adhvaryur vā yajamāno vā somopanahanam ādatte ya eva kaś ca somaparyāṇahanam
3.3.2.5.1	athāgreṇa rājānaṃ vicinvanti
3.3.2.5.2	tad udakumbha upanihito bhavati
3.3.2.5.3	tad brāhmaṇa upāste
3.3.2.5.4	tad abhyāyanti prāñcaḥ
3.3.2.6.1	tad āyatsu vācayaty eṣa te gāyatro bhāga iti
3.3.2.6.2	me somāya brūtāt
3.3.2.6.3	eṣa te traiṣṭubho bhāga iti
3.3.2.6.4	me somāya brūtāt
3.3.2.6.5	eṣa te jāgato bhāga iti
3.3.2.6.6	me somāya brūtāt
3.3.2.6.7	chandonāmānāṃ sāmrājyaṃ gaccheti
3.3.2.6.8	me somāya brūtād iti
3.3.2.6.9	ekaṃ vā eṣa krīyamāṇo 'bhikrīyate chandasām eva rājyāya chandasāṃ sāmrājyāya
3.3.2.6.10	ghnanti vā enam etad yad abhiṣuṇvanti
3.3.2.6.11	tam etad āha chandasām eva tvā rājyāya krīṇāmi chandasāṃ sāmrājyāya na vadhāyeti
3.3.2.6.12	athetya prāṅ upaviśati
3.3.2.7.1	so 'bhimṛśaty āsmāko 'sīti
3.3.2.7.2	sva iva hy asyaitad bhavati yad āgataḥ
3.3.2.7.3	tasmād āhāsmāko 'sīti
3.3.2.7.4	śukras te grahya iti
3.3.2.7.5	śukraṃ hy asmād grahaṃ grahīṣyan bhavati
3.3.2.7.6	vicitas tvā vicinvantv iti sarvatvāyaitad āha
3.3.2.8.1	atra haike tṛṇaṃ vā kāṣṭhaṃ vā vittvāpāsyanti
3.3.2.8.2	tad u tathā na kuryāt
3.3.2.8.3	kṣatraṃ vai somaḥ
3.3.2.8.4	viḍ anyā oṣadhayaḥ
3.3.2.8.5	annaṃ vai kṣatriyasya viṭ
3.3.2.8.6	sa yathā grasitam anuhāyācchidya parāsyed evaṃ tat
3.3.2.8.7	tasmād abhy eva mṛśed vicitas tvā vicinvantv iti
3.3.2.8.8	tad ya evāsya vicetāras ta enaṃ vicinvanti
3.3.2.9.1	atha vāso dviguṇaṃ vā caturguṇaṃ vā prāgdaśaṃ vodagdaśaṃ vopastṛṇāti
3.3.2.9.2	tad rājānaṃ mimīte
3.3.2.9.3	sa yad rājānam mimīte tasmān mātrā manuṣyeṣu mātro yo cāpy anyā mātrā
3.3.2.10.1	sāvitryā mimīte
3.3.2.10.2	savitā vai devānām prasavitā
3.3.2.10.3	tatho hāsmā eṣa savitṛprasūta eva krayāya bhavati
3.3.2.11.1	atichandasā mimīte
3.3.2.11.2	eṣā vai sarvāṇi chandāṃsi yad atichandāḥ
3.3.2.11.3	tathā hāsyaiṣa sarvair eva chandobhir mito bhavati
3.3.2.11.4	tasmād atichandasā mimīte
3.3.2.12.1	sa mimīte abhi tyaṃ devaṃ savitāram oṇyoḥ kavikratum arcāmi satyasavaṃ ratnadhām abhi priyam matiṃ kavim ūrdhvā yasyāmatirbhā adidyutat savīmani hiraṇyapāṇir amimīta sukratuḥ kṛpā svar iti
3.3.2.13.1	etayā sarvābhir etayā catasṛbhir etayā tisṛbhir etayā dvābhyām etayaikayā
3.3.2.13.2	etayaivaikayaitayā tisṛbhir etayā catasṛbhir etayā sarvābhiḥ
3.3.2.13.3	samasyāñjalinādhyāvapati
3.3.2.14.1	sa vā udācaṃ nyācam mimīte
3.3.2.14.2	sa yad udācaṃ nyācam mimīta imā evaitad aṅgulīr nānājānāḥ karoti
3.3.2.14.3	tasmād imā nānā jāyante
3.3.2.14.4	atha yat saha sarvābhir mimīte
3.3.2.14.5	saṃśliṣṭā iva haivemā jāyeran
3.3.2.14.6	tasmād vā udācaṃ nyācam mimīte
3.3.2.15.1	yad v evodācaṃ nyācam mimīte
3.3.2.15.2	imā evaitan nānāvīryāḥ karoti
3.3.2.15.3	tasmād imā nānāvīryāḥ
3.3.2.15.4	tasmād vā udācaṃ nyācam mimīte
3.3.2.16.1	yad v evodācaṃ nyācam mimīte virājam evaitad arvācīṃ ca parācīṃ ca yunakti
3.3.2.16.2	parācy aha devebhyo yajñaṃ vahati
3.3.2.16.3	arvācī manuṣyān avati
3.3.2.16.4	tasmād vā udācaṃ nyācaṃ mimīte
3.3.2.17.1	atha yad daśa kṛtvo mimīte
3.3.2.17.2	daśākṣarā vai virāṭ
3.3.2.17.3	vairājaḥ somaḥ
3.3.2.17.4	tasmād daśa kṛtvo mimīte
3.3.2.18.1	atha somopanahanasya samutpāryāntān uṣṇīṣeṇa vigrathnāti prajābhyas tveti
3.3.2.18.2	prajābhyo hy enaṃ krīṇāti
3.3.2.18.3	sa yad evedaṃ śiraś cāṃsau cāntaropenitam iva tad evāsyaitat karoti
3.3.2.19.1	atha madhye 'ṅgulyākāśaṃ karoti prajās tvānuprāṇantv iti
3.3.2.19.2	tamayatīva vā enam etat samāyacchan
3.3.2.19.3	aprāṇam iva karoti
3.3.2.19.4	tasyaitad ata eva madhyataḥ prāṇam utsṛjati
3.3.2.19.5	taṃ tataḥ prāṇantam prajā anuprāṇanti
3.3.2.19.6	tasmād āha prajās tvānuprāṇantv iti
3.3.2.19.7	taṃ somavikrayiṇe prayacchati
3.3.2.19.8	athātaḥ paṇanasyaiva
3.3.3.1.1	sa vai rājānam paṇate
3.3.3.1.2	sa yad rājānam paṇate tasmād idaṃ sakṛt sarvam paṇyam
3.3.3.1.3	sa āha somavikrayin krayyas te somo rājā3 iti
3.3.3.1.4	krayya ity āha somavikrayī
3.3.3.1.5	taṃ vai te krīṇānīti
3.3.3.1.6	krīṇīhīty āha somavikrayī
3.3.3.1.7	kalayā te krīṇānīti
3.3.3.1.8	bhūyo vā ataḥ somo rājārhatīty āha somavikrayī
3.3.3.1.9	bhūya evātaḥ somo rājārhati
3.3.3.1.10	mahāṃs tv eva gor mahimety adhvaryuḥ
3.3.3.2.1	gor vai pratidhuk tasyai śṛtaṃ tasyai śaras tasyai dadhi tasyai mastu tasyā ātañcanaṃ tasyai navanītaṃ tasyai ghṛtaṃ tasyā āmikṣā tasyai vājinam
3.3.3.3.1	śaphena te krīṇānīti
3.3.3.3.2	bhūyo vā ataḥ somo rājārhatīty āha somavikrayī
3.3.3.3.3	bhūya evātaḥ somo rājārhati
3.3.3.3.4	mahāṃs tv eva gor mahimety adhvaryuḥ
3.3.3.3.5	etāny eva daśa vīryāṇy udākhyāyāha padā te 'rdhena te gavā te krīṇāmīti
3.3.3.3.6	krītaḥ somo rājety āha somavikrayī
3.3.3.3.7	vayāṃsi prabrūhīti
3.3.3.4.1	sa āha candraṃ te vastraṃ te chāgā te dhenus te mithunau te gāvau tisras te 'nyā iti
3.3.3.4.2	sa yad arvāk paṇante paraḥ sampādayanti tasmād idaṃ sakṛt sarvam paṇyam
3.3.3.4.3	arvāk paṇante paraḥ sampādayanti
3.3.3.4.4	atha yad adhvaryur eva gor vīryāṇy udācaṣṭe na somasya somavikrayī mahito vai somo devo hi somaḥ
3.3.3.4.5	atha tad adhvaryur gām mahayati tasyai paśyan vīryāṇi krīṇād iti
3.3.3.4.6	tasmād adhvaryur eva gor vīryāṇy udācaṣṭe na somasya somavikrayī
3.3.3.5.1	atha yat pañca kṛtvaḥ paṇate
3.3.3.5.2	saṃvatsarasammito vai yajñaḥ
3.3.3.5.3	pañca vā ṛtavaḥ saṃvatsarasya
3.3.3.5.4	tam pañcabhir āpnoti
3.3.3.5.5	tasmāt pañca kṛtvaḥ paṇate
3.3.3.6.1	atha hiraṇye vācayati śukraṃ tvā śukreṇa krīṇāmīti
3.3.3.6.2	śukraṃ hy etacchukreṇa krīṇāti yat somaṃ hiraṇyena
3.3.3.6.3	candraṃ candreṇeti
3.3.3.6.4	candraṃ hy etac candreṇa krīṇāti yat somaṃ hiraṇyena
3.3.3.6.5	amṛtam amṛteneti
3.3.3.6.6	amṛtaṃ hy etad amṛtena krīṇāti yat somaṃ hiraṇyena
3.3.3.7.1	atha somavikrayiṇam abhiprakampayati sagme te gor iti
3.3.3.7.2	yajamāne te gaur ity evaitad āha
3.3.3.7.3	tad yajamānam abhyāhṛtya nyasyaty asme te candrāṇīti
3.3.3.7.4	sa ātmany eva vīryaṃ dhatte
3.3.3.7.5	śarīram eva somavikrayī harate
3.3.3.7.6	tat tataḥ somavikrayy ādatte
3.3.3.8.1	athājāyām pratīcīnamukhyāṃ vācayati tapasas tanūr asīti
3.3.3.8.2	tapaso ha vā eṣā prajāpateḥ sambhūtā yad ajā
3.3.3.8.3	tasmād āha tapasas tanūr asīti
3.3.3.8.4	prajāpater varṇa iti
3.3.3.8.5	sā yat triḥ saṃvatsarasya vijāyate tena prajāpater varṇaḥ
3.3.3.8.6	parameṇa paśunā krīyasa iti
3.3.3.8.7	sā yat triḥ saṃvatsarasya vijāyate tena paramaḥ paśuḥ
3.3.3.8.8	sahasrapoṣam puṣeyam ity āśiṣam evaitad āśāste
3.3.3.8.9	bhūmā vai sahasram
3.3.3.8.10	bhūmānaṃ gacchānīty evaitad āha
3.3.3.9.1	sa vā anenaivājām prayacchati
3.3.3.9.2	anena rājānam ādatte
3.3.3.9.3	ājā ha vai nāmaiṣā yad ajā
3.3.3.9.4	etayā hy enam antata ājati
3.3.3.9.5	tām etat parokṣam ajety ācakṣate
3.3.3.10.1	atha rājānam ādatte mitro na ehi sumitradha iti
3.3.3.10.2	śivo naḥ śānta ehīty evaitad āha
3.3.3.10.3	taṃ yajamānasya dakṣiṇa ūrau pratyuhya vāso nidadhātīndrasyorum āviśa dakṣiṇam iti
3.3.3.10.4	eṣa vā atrendro bhavati yad yajamānaḥ
3.3.3.10.5	tasmād āhendrasyorum āviśa dakṣiṇam iti
3.3.3.10.6	uśann uśantam iti priyaḥ priyam ity evaitad āha
3.3.3.10.7	syonaḥ syonam iti śivaḥ śivam ity evaitad āha
3.3.3.11.1	atha somakrayaṇān anudiśati svāna bhrājāṅghare bambhāre hasta suhasta kṛśānav ete vaḥ somakrayaṇās tān rakṣadhvam mā vo dabhann iti
3.3.3.11.2	dhiṣṇyānāṃ vā ete bhājanena
3.3.3.11.3	etāni vai dhiṣṇyānāṃ nāmāni
3.3.3.11.4	tāny evaibhya etad anvadikṣata
3.3.3.12.1	athātrāporṇute
3.3.3.12.2	garbho vā eṣa bhavati yo dīkṣate
3.3.3.12.3	prāvṛtā vai garbhā ulbeneva jarāyuṇeva
3.3.3.12.4	tam atrājījanata
3.3.3.12.5	tasmād aporṇute
3.3.3.12.6	eṣa vā atra garbho bhavati
3.3.3.12.7	tasmāt parivṛto bhavati
3.3.3.12.8	parivṛtā iva hi garbhā ulbeneva jarāyuṇeva
3.3.3.13.1	atha vācayati pari māgne duścaritād bādhasvā mā sucarite bhajeti
3.3.3.13.2	āsīnaṃ vā enam eṣa āgacchati
3.3.3.13.3	sa āgata uttiṣṭhati
3.3.3.13.4	tan mithyākaroti vratam pramīṇāti
3.3.3.13.5	tasyo haiṣā prāyaścittiḥ
3.3.3.13.6	tatho hāsyaitan na mithyākṛtam bhavati
3.3.3.13.7	na vratam pramīṇāti
3.3.3.13.8	tasmād āha pari māgne duścaritād bādhasvā mā sucarite bhajeti
3.3.3.14.1	atha rājānam ādāyottiṣṭhaty ud āyuṣā svāyuṣodasthām amṛtāṁ anv iti
3.3.3.14.2	amṛtaṃ vā eṣo 'nūttiṣṭhati yaḥ somaṃ krītam
3.3.3.14.3	tasmād āhod āyuṣā svāyuṣodasthām amṛtāṁ anv iti
3.3.3.15.1	atha rājānam ādāyārohaṇam abhipraiti prati panthām apadmahi svastigām anehasam yena viśvāḥ pari dviṣo vṛṇakti vindate vasv iti
3.3.3.16.1	devā ha vai yajñaṃ tanvānās te 'surarakṣasebhya āsaṅgād bibhayāṃcakruḥ
3.3.3.16.2	ta etad yajuḥ svastyayanaṃ dadṛśuḥ
3.3.3.16.3	ta etena yajuṣā nāṣṭrā rakṣāṃsy apahatyaitasya yajuṣo 'bhaye 'nāṣṭre nivāte svasti samāśnuvata
3.3.3.16.4	tatho evaiṣa etena yajuṣā nāṣṭrā rakṣāṃsy apahatyaitasya yajuṣo 'bhaye 'nāṣṭre nivāte svasti samaśnute
3.3.3.16.5	tasmād āha prati panthām apadmahi svastigām anehasam yena viśvāḥ pari dviṣo vṛṇakti vindate vasv iti
3.3.3.17.1	taṃ vā iti haranti
3.3.3.17.2	anasā parivahanti
3.3.3.17.3	mahayanty evainam etat
3.3.3.17.4	tasmācchīrṣṇā bījaṃ haranti
3.3.3.17.5	anasodāvahanti
3.3.3.18.1	atha yad apām ante krīṇāti
3.3.3.18.2	raso vā āpaḥ
3.3.3.18.3	sarasam evaitat krīṇāti
3.3.3.18.4	atha yaddhiraṇyam bhavati saśukram evaitat krīṇāti
3.3.3.18.5	atha yad vāso bhavati satvacasam evaitat krīṇāti
3.3.3.18.6	atha yad ajā bhavati satapasam evaitat krīṇāti
3.3.3.18.7	atha yad dhenur bhavati sāśiram evaitat krīṇāti
3.3.3.18.8	atha yan mithunau bhavataḥ samithunam evaitat krīṇāti
3.3.3.18.9	taṃ vai daśabhir eva krīṇīyān nādaśabhiḥ
3.3.3.18.10	daśākṣarā vai virāṭ
3.3.3.18.11	vairājaḥ somaḥ
3.3.3.18.12	tasmād daśabhir eva krīṇīyān nādaśabhiḥ
3.3.4.1.1	nīḍe kṛṣṇājinam āstṛṇāty adityās tvag asīti
3.3.4.1.2	so 'sāv eva bandhuḥ
3.3.4.1.3	athainam āsādayaty adityai sada āsīdeti
3.3.4.1.4	iyaṃ vai pṛthivy aditiḥ
3.3.4.1.5	seyam pratiṣṭhā
3.3.4.1.6	tad asyām evainam etat pratiṣṭhāyām pratiṣṭhāpayati
3.3.4.1.7	tasmād āhādityai sada āsīdeti
3.3.4.2.1	athaivam abhipadya vācayaty astabhnād dyāṃ vṛṣabho antarikṣam iti
3.3.4.2.2	devā ha vai yajñaṃ tanvānās te 'surarakṣasebhya āsaṅgād bibhayāṃcakruḥ
3.3.4.2.3	ta enam etaj jyāyāṃsam eva vadhāc cakrur yad āhāstabhnād dyāṃ vṛṣabho antarikṣam iti
3.3.4.3.1	amimīta varimāṇam pṛthivyā iti tad enenemāṃl lokān āspṛṇoti
3.3.4.3.2	tasya hi na hantāsti na vadho yeneme lokā āspṛtāḥ
3.3.4.3.3	tasmād āhāmimīta varimāṇam pṛthivyā iti
3.3.4.4.1	āsīdad viśvā bhuvanāni samrāḍ iti tad enenedaṃ sarvam āspṛṇoti
3.3.4.4.2	tasya hi na hantāsti na vadho yenedaṃ sarvam āspṛtam
3.3.4.4.3	tasmād āhāsīdad viśvā bhuvanāni samrāḍ iti
3.3.4.5.1	viśvettāni varuṇasya vratānīti tad asmā idaṃ sarvam anuvartma karoti yad idaṃ kiṃ ca na kaṃ cana pratyudyāminam
3.3.4.5.2	tasmād āha viśvettāni varuṇasya vratānīti
3.3.4.6.1	atha somaparyāṇahanena paryāṇahyati ned enaṃ nāṣṭrā rakṣāṃsi pramṛśān iti
3.3.4.6.2	garbho vā eṣa bhavati
3.3.4.6.3	tira iva vai garbhāḥ
3.3.4.6.4	tira ivaitat paryāṇaddham
3.3.4.6.5	tira iva vai devā manuṣyebhyaḥ
3.3.4.6.6	tira ivaitad yat paryāṇaddham
3.3.4.6.7	tasmād vai paryāṇahyati
3.3.4.7.1	sa paryāṇahyati vaneṣu vyantarikṣaṃ tatāneti
3.3.4.7.2	vaneṣu hīdam antarikṣaṃ vitataṃ vṛkṣāgreṣu
3.3.4.7.3	vājam arvatsu paya usriyāsv iti
3.3.4.7.4	vīryaṃ vai vājāḥ
3.3.4.7.5	pumāṃso 'rvantaḥ
3.3.4.7.6	puṃsv evaitad vīryaṃ dadhāti
3.3.4.7.7	paya usriyāsv iti
3.3.4.7.8	payo hīdam usriyāsu hitam
3.3.4.7.9	hṛtsu kratuṃ varuṇo vikṣv agnim iti
3.3.4.7.10	hṛtsu hy ayaṃ kratur manojavaḥ praviṣṭaḥ
3.3.4.7.11	vikṣv agnim iti
3.3.4.7.12	vikṣu hy ayam prajāsv agniḥ
3.3.4.7.13	divi sūryam adadhāt somam adrāv iti
3.3.4.7.14	divi hy asau sūryo hitaḥ
3.3.4.7.15	somam adrāv iti
3.3.4.7.16	giriṣu hi somaḥ
3.3.4.7.17	tasmād āha divi sūryam adadhāt somam adrāv iti
3.3.4.8.1	atha yadi dve kṛṣṇājine bhavatas tayor anyatarat pratyānahyati pratīnāhabhājanam
3.3.4.8.2	yady u ekam bhavati kṛṣṇājinagrīvā evāvakṛtya pratyānahyati pratīnāhabhājanaṃ sūryasya cakṣur ārohāgner akṣṇaḥ kanīnakaṃ yatraitaśebhir īyase bhrājamāno vipaściteti
3.3.4.8.3	sūryam evaitat purastāt karoti sūryaḥ purastān nāṣṭrā rakṣāṃsy apaghnanneti
3.3.4.8.4	athābhayenānāṣṭreṇa parivahanti
3.3.4.9.1	uddhate praugye phalake bhavataḥ
3.3.4.9.2	tadantareṇa tiṣṭhant subrahmaṇyaḥ prājati
3.3.4.9.3	śreyān vā eṣo 'bhyārohād bhavati
3.3.4.9.4	ko hy etam arhaty abhyāroḍhum
3.3.4.9.5	tasmād antareṇa tiṣṭhan prājati
3.3.4.10.1	palāśaśākhayā prājati
3.3.4.10.2	yatra vai gāyatrī somam acchāpatat tad asyā āharantyā apādastābhyāyatya parṇam pracicheda gāyatryai vā somasya vā rājñaḥ
3.3.4.10.3	tat patitvā parṇo 'bhavat
3.3.4.10.4	tasmāt parṇo nāma
3.3.4.10.5	tad yad evātra somasya nyaktaṃ tad ihāpy asad iti
3.3.4.10.6	tasmāt palāśaśākhayā prājati
3.3.4.11.1	athānaḍvāhāv ājanti
3.3.4.11.2	tau yadi kṛṣṇau syātām anyataro vā kṛṣṇas tatra vidyād varṣiṣyaty aiṣamaḥ parjanyo vṛṣṭimān bhaviṣyatīti
3.3.4.11.3	etad u vijñānam
3.3.4.12.1	atha yunakty usrāv etaṃ dhūrṣāhāv iti
3.3.4.12.2	usrau hi bhavataḥ
3.3.4.12.3	dhūrṣāhāv iti
3.3.4.12.4	dhūrvāhau hi bhavataḥ
3.3.4.12.5	yujyethām anaśrū iti
3.3.4.12.6	yujyete hy anaśrū ity anārtāv iti
3.3.4.12.7	tad avīrahaṇāv ity apāpakṛtāv iti tat
3.3.4.12.8	brahmacodanāv iti
3.3.4.12.9	brahmacodanau hi bhavataḥ
3.3.4.12.10	svasti yajamānasya gṛhān gacchatam iti
3.3.4.12.11	yathaināvantarā nāṣṭrā rakṣāṃsi na hiṃsyur evam etad āha
3.3.4.13.1	atha paścāt parikramyāpālambam abhipadyāha somāya krītāyānubrūhīti somāya paryuhyamāṇāyeti vāto yatarathā kāmayeta
3.3.4.14.1	atha vācayati bhadro me 'si pracyavasva bhuvaspata iti
3.3.4.14.2	bhadro hy asyaiṣa bhavati
3.3.4.14.3	tasmān nānyam ādriyate
3.3.4.14.4	apy asya rājānaḥ sabhāgā āgacchanti
3.3.4.14.5	pūrvo rājño 'bhivadati
3.3.4.14.6	bhadro hi bhavati
3.3.4.14.7	tasmād āha bhadro me 'sīti
3.3.4.14.8	pracyavasva bhuvaspata iti
3.3.4.14.9	bhuvanānāṃ hy eṣa patiḥ
3.3.4.14.10	viśvāny abhi dhāmānīti
3.3.4.14.11	aṅgāni vai viśvāni dhāmāni
3.3.4.14.12	aṅgāny evaitad abhyāha
3.3.4.14.13	mā tvā paripariṇo vidan mā tvā paripanthino vidan mā tvā vṛkā aghāyavo vidann iti
3.3.4.14.14	yathainam antarā nāṣṭrā rakṣāṃsi na vindeyur evam etad āha
3.3.4.15.1	śyeno bhūtvā parāpateti
3.3.4.15.2	vaya evainam etad bhūtam prapātayati
3.3.4.15.3	yad vā ugraṃ tan nāṣṭrā rakṣāṃsi nānvavayanti
3.3.4.15.4	etad vai vayasām ojiṣṭham baliṣṭhaṃ yacchyenaḥ
3.3.4.15.5	tam evaitad bhūtam prapātayati yad āha śyeno bhūtvā parāpateti
3.3.4.16.1	atha śarīram evānvavahanti
3.3.4.16.2	yajamānasya gṛhān gaccha tan nau saṃskṛtam iti
3.3.4.16.3	nātra tirohitam ivāsti
3.3.4.17.1	atha subrahmaṇyām āhvayati
3.3.4.17.2	yathā yebhyaḥ pakṣyant syāt tān brūyād ity ahe vaḥ paktāsmīty evam evaitad devebhyo yajñaṃ nivedayati
3.3.4.17.3	subrahmaṇyo3ṃ subrahmṇyo3m iti
3.3.4.17.4	brahma hi devān pracyāvayati
3.3.4.17.5	triṣkṛtva āha
3.3.4.17.6	trivṛddhi yajñaḥ
3.3.4.18.1	indrāgaccheti
3.3.4.18.2	indro vai yajñasya devatā
3.3.4.18.3	tasmād āhendrāgaccheti
3.3.4.18.4	hariva āgaccha medhātither meṣa vṛṣaṇaśvasya mene gaurāvaskandinn ahalyāyai jāreti
3.3.4.18.5	tad yāny evāsya caraṇāni tair evainam etat pramumodayiṣati
3.3.4.19.1	kauśika brāhmaṇa gautama bruvāṇeti
3.3.4.19.2	śaśvaddhaitad āruṇinādhunopajñātaṃ yad gautama bruvāṇeti sa yadi kāmayeta brūyād etad yady u kāmayetāpi nādriyeta
3.3.4.19.3	ity ahe sutyām iti yāvadahe sutyā bhavati
3.3.4.20.1	devā brahmāṇa āgacchateti
3.3.4.20.2	tad devāṃś ca brāhmaṇāṃś cāha
3.3.4.20.3	etair hy atrobhayair artho bhavati yad devaiś ca brāhmaṇaiś ca
3.3.4.21.1	atha pratiprasthātāgreṇa śālām agnīṣomīyeṇa paśunā pratyupatiṣṭhate
3.3.4.21.2	agnīṣomau vā etam antarjambha ādadhāte yo dīkṣate
3.3.4.21.3	āgnāvaiṣṇavaṃ hy ado dīkṣaṇīyaṃ havir bhavati
3.3.4.21.4	yo vai viṣṇuḥ somaḥ sa
3.3.4.21.5	havir vā eṣa bhavati yo dīkṣate
3.3.4.21.6	tad enam antarjambha ādadhāte
3.3.4.21.7	tat paśunātmānaṃ niṣkrīṇīte
3.3.4.22.1	taddhaika āhavanīyād ulmukam āharanty ayam agnir ayaṃ somas tābhyāṃ saha sadbhyāṃ niṣkreṣyāmaha iti vadantaḥ
3.3.4.22.2	tad u tathā na kuryāt
3.3.4.22.3	yatra vā etau kva ca tat sahaiva
3.3.4.23.1	sa vai dvirūpo bhavati
3.3.4.23.2	dvidevatyo hi bhavati
3.3.4.23.3	devatayor asamade kṛṣṇasāraṅga syād ity āhur etaddhy enayo rūpatamam iveti
3.3.4.23.4	yadi kṛṣṇasāraṅgaṃ na vinded atho api lohitasāraṅga syāt
3.3.4.24.1	tasmin vācayati namo mitrasya varuṇasya cakṣase maho devāya tad ṛtaṃ saparyata dūredṛśe devajātāya ketave divasputrāya sūryāya śaṃsateti
3.3.4.24.2	nama evāsmā etat karoti
3.3.4.24.3	mitradheyam evainenaitat kurute
3.3.4.25.1	athādhvaryur ārohaṇaṃ vimuñcati
3.3.4.25.2	varuṇasyottambhanam asīty upastambhanenopastabhnāti
3.3.4.25.3	varuṇasya skambhasarjanī stha iti śamye udvṛhati
3.3.4.25.4	sa yad āha varuṇasya skambhasarjanī stha iti varuṇyo hy eṣa etarhi bhavati yat somaḥ krītaḥ
3.3.4.26.1	atha catvāro rājāsandīm ādadate
3.3.4.26.2	dvau vā asmai mānuṣāya rājña ādadāte
3.3.4.26.3	athaitāṃ catvāro yo 'sya sakṛt sarvasyeṣṭe
3.3.4.27.1	audumbarī bhavati
3.3.4.27.2	annaṃ vā ūrg udumbaraḥ
3.3.4.27.3	ūrjo 'nnādyasyāvaruddhyai
3.3.4.27.4	tasmād audumbarī bhavati
3.3.4.28.1	nābhidaghnā bhavati
3.3.4.28.2	atra vā annam pratitiṣṭhati
3.3.4.28.3	annaṃ somaḥ
3.3.4.28.4	tasmān nābhidaghnā bhavati
3.3.4.28.5	atro eva retasa āśayaḥ
3.3.4.28.6	retaḥ somaḥ
3.3.4.28.7	tasmād atradaghnā bhavati
3.3.4.29.1	tām abhimṛśati varuṇasya ṛtasadany asīti
3.3.4.29.2	atha kṛṣṇājinam āstṛṇāti varuṇasya ṛtasadanam asīti
3.3.4.29.3	athainam āsādayati varuṇasya ṛtasadanam āsīdeti
3.3.4.29.4	sa yad āha varuṇasya ṛtasadanam āsīdeti varuṇyo hy eṣa etarhi bhavati
3.3.4.30.1	athainaṃ śālām prapādayati
3.3.4.30.2	sa prapādayan vācayati yā te dhāmāni haviṣā yajanti tā te viśvā paribhūr astu yajñam
3.3.4.30.3	gayasphānaḥ prataraṇaḥ suvīro 'vīrahā pracarā soma duryān iti
3.3.4.30.4	gṛhā vai duryāḥ
3.3.4.30.5	gṛhān naḥ śivaḥ śānto 'pāpakṛt pracarety evaitad āha
3.3.4.31.1	atra haika udapātram upaninayanti yathā rājña āgatāyodakam āhared evam etad iti vadantaḥ
3.3.4.31.2	tad u tathā na kuryāt
3.3.4.31.3	mānuṣaṃ ha te yajñe kurvanti
3.3.4.31.4	vyṛddhaṃ vai tad yajñasya yan mānuṣam
3.3.4.31.5	ned vyṛddhaṃ yajñe karavāṇīti
3.3.4.31.6	tasmān nopaninayet
3.4.1.1.1	śiro vai yajñasyātithyaṃ bāhū prāyaṇīyodayanīyau
3.4.1.1.2	abhito vai śiro bāhū bhavataḥ
3.4.1.1.3	tasmād abhita ātithyam ete haviṣī bhavataḥ prāyaṇīyaś codayanīyaś ca
3.4.1.2.1	atha yasmād ātithyaṃ nāma
3.4.1.2.2	atithir vā eṣa etasyāgacchati yat somaḥ krītaḥ
3.4.1.2.3	tasmā etad yathā rājñe vā brāhmaṇāya vā mahokṣaṃ vā mahājaṃ vā pacet tad aha mānuṣam
3.4.1.2.4	havir devānām
3.4.1.2.5	evam asmā etad ātithyaṃ karoti
3.4.1.3.1	tad āhuḥ pūrvo 'tītya gṛhṇīyād iti
3.4.1.3.2	yatra vā arhantam āgataṃ nāpacāyanti krudhyati vai sa tatra
3.4.1.3.3	tathā hāpacito bhavati
3.4.1.4.1	tad vā anyatara eva vimuktaḥ syād anyataro 'vimuktaḥ
3.4.1.4.2	atha gṛhṇīyāt
3.4.1.4.3	sa yad anyataro vimuktas tenāgataḥ
3.4.1.4.4	yad v anyataro 'vimuktas tenāpacitaḥ
3.4.1.5.1	tad u tathā na kuryāt
3.4.1.5.2	vimucyaiva prapādya gṛhṇīyāt
3.4.1.5.3	yathā vai devānāṃ caraṇaṃ tad vā anu manuṣyāṇām
3.4.1.5.4	tasmān mānuṣe yāvan na vimuñcate naivāsmai tāvad udakaṃ haranti nāpacitiṃ kurvanti
3.4.1.5.5	anāgato hi sa tāvad bhavati
3.4.1.5.6	atha yadaiva vimuñcate 'thāsmā udakaṃ haranty athāpacitiṃ kurvanti
3.4.1.5.7	tarhi hi sa āgato bhavati
3.4.1.5.8	tasmād vimucyaiva prapādya gṛhṇīyāt
3.4.1.6.1	sa vai saṃtvaramāṇa iva gṛhṇīyāt
3.4.1.6.2	tathā hāpacito bhavati
3.4.1.6.3	tat patny anvārabhate
3.4.1.6.4	paryuhyamāṇaṃ vai yajamāno 'nvārabhate 'thātra patny ubhayata eva
3.4.1.6.5	etan mithunenānvārabhete
3.4.1.6.6	yatra vā arhann āgacchati sarvagṛhyā iva vai tatra ceṣṭanti
3.4.1.6.7	tathā hāpacito bhavati
3.4.1.7.1	sa vā anyenaiva tato yajuṣā gṛhṇīyād yeno cānyāni havīṃṣi
3.4.1.7.2	ekaṃ vā eṣa bhāgaṃ krīyamāṇo 'bhikrīyate chandasām eva rājyāya chandasāṃ sāmrājyāya
3.4.1.7.3	tasya chandāṃsy abhitaḥ sācayāni
3.4.1.7.4	yathā rājño 'rājāno rājakṛtaḥ sūtagrāmaṇya evam asya chandāṃsy abhitaḥ sācayāni
3.4.1.8.1	na vai tad avakalpate yac chandobhya iti kevalaṃ gṛhṇīyāt
3.4.1.8.2	yatra vā arhate pacanti tad abhitaḥ sācayo 'nvābhaktā bhavanty arājāno rājakṛtaḥ sūtagrāmaṇyaḥ
3.4.1.8.3	tasmād yatraivaitasyai gṛhṇīyāt tad eva chandāṃsy anvābhajet
3.4.1.9.1	sa gṛhṇāty agnes tanūr asi viṣṇave tveti
3.4.1.9.2	agnir vai gāyatrī
3.4.1.9.3	tad gāyatrīm anvābhajati
3.4.1.10.1	somasya tanūr asi viṣṇave tveti
3.4.1.10.2	kṣatraṃ vai somaḥ
3.4.1.10.3	kṣatraṃ triṣṭup
3.4.1.10.4	tat triṣṭubham anvābhajati
3.4.1.11.1	atither ātithyam asi viṣṇave tveti
3.4.1.11.2	so 'syoddhāraḥ
3.4.1.11.3	yathā śreṣṭhasyoddhāra evam asyaiṣa ṛte chandobhyaḥ
3.4.1.12.1	śyenāya tvā somabhṛte viṣṇave tveti
3.4.1.12.2	tad gāyatrīm anvābhajati
3.4.1.12.3	sā yad gāyatrī śyeno bhūtvā divaḥ somam āharat tena sā śyenaḥ somabhṛt
3.4.1.12.4	tenaivainām etad vīryeṇa dvitīyam anvābhajati
3.4.1.13.1	agnaye tvā rāyaspoṣade viṣṇave tveti
3.4.1.13.2	paśavo vai rāyaspoṣaḥ
3.4.1.13.3	paśavo jagatī
3.4.1.13.4	taj jagatīm anvābhajati
3.4.1.14.1	atha yat pañca kṛtvo gṛhṇāti
3.4.1.14.2	saṃvatsarasaṃmito vai yajñaḥ
3.4.1.14.3	pañca vā ṛtavaḥ saṃvatsarasya
3.4.1.14.4	tam pañcabhir āpnoti
3.4.1.14.5	tasmāt pañca kṛtvo gṛhṇāti
3.4.1.14.6	atha yad viṣṇave tvā viṣṇave tveti gṛhṇāti viṣṇave hi gṛhṇāti yo yajñāya gṛhṇāti
3.4.1.15.1	navakapālaḥ puroḍāśo bhavati
3.4.1.15.2	śiro vai yajñasyātithyam
3.4.1.15.3	navākṣarā vai gāyatrī
3.4.1.15.4	aṣṭau tāni yāny anvāha
3.4.1.15.5	praṇavo navamaḥ
3.4.1.15.6	pūrvārdho vai yajñasya gāyatrī
3.4.1.15.7	pūrvārdha eṣa yajñasya
3.4.1.15.8	tasmān navakapālaḥ puroḍāśo bhavati
3.4.1.16.1	kārṣmaryamayāḥ paridhayaḥ
3.4.1.16.2	devā ha vā etaṃ vanaspatiṣu rākṣoghnaṃ dadṛśur yat kārṣmaryam
3.4.1.16.3	śiro vai yajñasyātithyam
3.4.1.16.4	necchiro yajñasya nāṣṭrā rakṣāṃsi hinasann iti
3.4.1.16.5	tasmāt kārṣmaryamayāḥ paridhayo bhavanti
3.4.1.17.1	āśvavālaḥ prastaraḥ
3.4.1.17.2	yajño ha devebhyo 'pacakrāma
3.4.1.17.3	so 'śvo bhūtvā parāṅ āvavarta
3.4.1.17.4	tasya devā anuhāya vālān abhipeduḥ
3.4.1.17.5	tān ālulupuḥ
3.4.1.17.6	tān ālupya sārdhaṃ saṃnyāsuḥ
3.4.1.17.7	tata etā oṣadhayaḥ samabhavan yad aśvavālāḥ
3.4.1.17.8	śiro vai yajñasyātithyaṃ jaghanārdho vālāḥ
3.4.1.17.9	ubhayata evaitad yajñam parigṛhṇāti yad āśvavālaḥ prastaro bhavati
3.4.1.18.1	aikṣavyau vidhṛtī
3.4.1.18.2	ned barhiś ca prastaraś ca saṃlubhyāta iti
3.4.1.18.3	athotpūyājyaṃ sarvāṇy eva caturgṛhītāny ājyāni gṛhṇāti
3.4.1.18.4	na hy atrānuyājā bhavanti
3.4.1.19.1	āsādya havīṃṣy agnim manthati
3.4.1.19.2	śiro vai yajñasyātithyam
3.4.1.19.3	janayanti vā enam etad yan manthanti
3.4.1.19.4	śīrṣato vā agre jāyamāno jāyate
3.4.1.19.5	śīrṣata evaitad agre yajñaṃ janayati
3.4.1.19.6	agnir vai sarvā devatāḥ
3.4.1.19.7	agnau hi sarvābhyo devatābhyo juhvati
3.4.1.19.8	śiro vai yajñasyātithyam
3.4.1.19.9	śīrṣata evaitad yajñaṃ sarvābhir devatābhiḥ samardhayati
3.4.1.19.10	tasmād agnim manthati
3.4.1.20.1	so 'dhimanthanaṃ śakalam ādatte 'gner janitram asīti
3.4.1.20.2	atra hy agnir jāyate
3.4.1.20.3	tasmād āhāgner janitram asīti
3.4.1.21.1	atha darbhataruṇake nidadhāti vṛṣaṇau stha iti
3.4.1.21.2	tad yāv evemau striyai sākaṃjāv etāv evaitau
3.4.1.22.1	athādharāraṇiṃ nidadhāty urvaśyasīti
3.4.1.22.2	athottarāraṇyājyavilāpanīm upaspṛśaty āyur asīti
3.4.1.22.3	tām abhinidadhāti purūravā asīti
3.4.1.22.4	urvaśī vā apsarāḥ
3.4.1.22.5	purūravāḥ patiḥ
3.4.1.22.6	atha yat tasmān mithunād ajāyata tad āyuḥ
3.4.1.22.7	evam evaiṣa etasmān mithunād yajñaṃ janayati
3.4.1.22.8	athāhāgnaye mathyamānāyānubrūhīti
3.4.1.23.1	sa manthati gāyatreṇa tvā chandasā manthāmi traiṣṭubhena tvā chandasā manthāmi jāgatena tvā chandasā manthāmīti
3.4.1.23.2	taṃ vai chandobhir eva manthati
3.4.1.23.3	chandāṃsi mathyamānāyānvāha
3.4.1.23.4	chandāṃsy evaitad yajñam anvāyātayati yathāmum ādityaṃ raśmayaḥ
3.4.1.23.5	jātāyānubrūhīty āha yadā jāyate prahriyamāṇāyety anupraharan
3.4.1.24.1	so 'nupraharati bhavataṃ naḥ samanasau sacetasāv arepasau mā yajñaṃ hiṃsiṣṭaṃ mā yajñapatiṃ jātavedasau śivau bhavatam adya na iti
3.4.1.24.2	śāntim evābhyām etad vadati yathā nānyo'nyaṃ hiṃsyātām
3.4.1.25.1	atha sruveṇopahatyājyam agnim abhijuhoty agnāv agniś carati praviṣṭa ṛṣīṇām putro abhiśastipāvā sa naḥ syonaḥ suyajā yajeha devebhyo havyaṃ sadam aprayucchant svāheti
3.4.1.25.2	āhutyai vā etam ajījanata
3.4.1.25.3	tam etayāhutyāpraiṣīt
3.4.1.25.4	tasmād evam abhijuhoti
3.4.1.26.1	tad iḍāntaṃ bhavati
3.4.1.26.2	nānuyājān yajanti
3.4.1.26.3	śiro vai yajñasyātithyam
3.4.1.26.4	pūrvārdho vai śiraḥ
3.4.1.26.5	pūrvārdham evaitad yajñasyābhisaṃskaroti
3.4.1.26.6	sa yaddhānuyājān yajed yathā śīrṣataḥ paryāhṛtya pādau pratidadhyād evaṃ tat
3.4.1.26.7	tasmād iḍāntaṃ bhavati
3.4.1.26.8	nānuyājān yajanti
3.4.2.1.1	ātithyena vai devā iṣṭvā tānt samad avindat
3.4.2.1.2	te caturdhā vyadravann anyo'nyasya śriyā atiṣṭhamānāḥ
3.4.2.1.3	agnir vasubhiḥ somo rudrair varuṇa ādityair indro marudbhir bṛhaspatir viśvair devair ity u haika āhuḥ
3.4.2.1.4	ete ha tv eva te viśve devā ye te caturdhā vyadravan
3.4.2.1.5	tān vidrutān asurarakṣāny anuvyaveyuḥ
3.4.2.2.1	te 'viduḥ pāpīyāṃso vai bhavāmaḥ
3.4.2.2.2	asurarakṣasāni vai no 'nuvyavāguḥ
3.4.2.2.3	dviṣadbhyo vai radhyāmaḥ
3.4.2.2.4	hanta saṃjānāmahai
3.4.2.2.5	ekasya śriyai tiṣṭhāmahā iti
3.4.2.2.6	ta indrasya śriyā atiṣṭhanta
3.4.2.2.7	tasmād āhur indraḥ sarvā devatāḥ
3.4.2.2.8	indraśreṣṭhā devā iti
3.4.2.3.1	tasmād u ha na svā ṛtīyeran
3.4.2.3.2	ya eṣām parastarām iva bhavati sa enān anuvyavaiti
3.4.2.3.3	te priyaṃ dviṣatāṃ kurvanti
3.4.2.3.4	dviṣadbhyo radhyanti
3.4.2.3.5	tasmān nartīyeran
3.4.2.3.6	sa yo haivaṃ vidvān nartīyate 'priyaṃ dviṣatāṃ karoti
3.4.2.3.7	na dviṣadbhyo radhyati
3.4.2.3.8	tasmān nartīyeta
3.4.2.4.1	te hocur hantedaṃ tathā karavāmahai yathā na idam āpradivam evājaryam asad iti
3.4.2.5.1	te devā juṣṭās tanūḥ priyāṇi dhāmāni sārdhaṃ samavadadire
3.4.2.5.2	te hocur etena naḥ sa nānāsad etena viṣvaṅ yo na etad atikrāmād iti
3.4.2.5.3	kasyopadraṣṭur iti
3.4.2.5.4	tanūnaptur eva śākvarasyeti
3.4.2.5.5	yo vā ayam eṣa tanūnapācchākvaraḥ so 'yam prajānām upadraṣṭā praviṣṭas tāv imau prāṇodānau
3.4.2.6.1	tasmād āhur mano devā manuṣyasyājānantīti
3.4.2.6.2	manasā saṃkalpayati
3.4.2.6.3	tat prāṇam apipadyate prāṇo vātam
3.4.2.6.4	vāto devebhya ācaṣṭe yathā puruṣasya manaḥ
3.4.2.7.1	tasmād etad ṛṣiṇābhyanūktaṃ manasā saṃkalpayati
3.4.2.7.2	tad vātam apigacchati
3.4.2.7.3	vāto devebhya ācaṣṭe yathā puruṣa te mana iti
3.4.2.8.1	te devā juṣṭās tanūḥ priyāṇi dhāmāni sārdhaṃ samavadadire
3.4.2.8.2	te hocur etena naḥ sa nānāsad etena viṣvaṅ yo na etad atikrāmād iti
3.4.2.8.3	tad devā apy etarhi nātikrāmanti
3.4.2.8.4	ke hi syur yad atikrāmeyuḥ
3.4.2.8.5	anṛtaṃ hi vadeyuḥ
3.4.2.8.6	ekaṃ ha vai devā vrataṃ caranti satyam eva
3.4.2.8.7	tasmād eṣāṃ jitam anapajayyam
3.4.2.8.8	tasmād yaśa evaṃ ha vā asya jitam anapajayyam evaṃ yaśo bhavati ya evaṃ vidvānt satyaṃ vadati
3.4.2.8.9	tad etat tānūnaptraṃ nidānena
3.4.2.9.1	te devā juṣṭās tanūḥ priyāṇi dhāmāni sārdhaṃ samavadadire
3.4.2.9.2	athaita ājyāny eva gṛhṇānā juṣṭās tanūḥ priyāṇi dhāmāni sārdhaṃ samavadyante
3.4.2.9.3	tasmād u ha na sarveṇeva samabhyaveyān nen me juṣṭās tanvaḥ priyāṇi dhāmāni sārdhaṃ samabhyavāyān iti
3.4.2.9.4	yeno ha samabhyaveyān nāsmai druhyet
3.4.2.9.5	idaṃ hy āhur na satānunaptriṇe drogdhavyam iti
3.4.2.10.1	athāto gṛhṇāty evāpataye tvā paripataye gṛhṇāmīti
3.4.2.10.2	yo vā ayam pavata eṣa ā ca patati pari ca patati
3.4.2.10.3	etasmā u hi gṛhṇāti
3.4.2.10.4	tasmād āhāpataye tvā paripataye gṛhṇāmīti
3.4.2.11.1	tanūnaptre śākvarāyeti
3.4.2.11.2	yo vā ayam pavata eṣa tanūnaptā śākvaraḥ
3.4.2.11.3	etasmā u hi gṛhṇāti
3.4.2.11.4	tasmād āha tanūnaptre śākvarāyeti
3.4.2.12.1	śakvana ojiṣṭhāyeti
3.4.2.12.2	eṣa vai śakvaujiṣṭhaḥ
3.4.2.12.3	etasmā u hi gṛhṇāti
3.4.2.12.4	tasmād āha śakvana ojiṣṭhāyeti
3.4.2.13.1	athātaḥ samavamṛśanty eva
3.4.2.13.2	etaddha devā bhūyaḥ samāmira itthaṃ naḥ so 'muthāsad yo na etad atikrāmād iti
3.4.2.13.3	tatho evaita etat samamanta itthaṃ naḥ so 'muthāsad yo na etad atikrāmād iti
3.4.2.14.1	te samavamṛśanty anādhṛṣṭam asy anādhṛṣyaṃ devānām oja iti
3.4.2.14.2	anādhṛṣṭā hi devā āsann anādhṛṣyāḥ saha santaḥ samānaṃ vadantaḥ samānaṃ dadhrāṇāḥ
3.4.2.14.3	devānām oja iti
3.4.2.14.4	devānāṃ vai juṣṭās tanvaḥ priyāṇi dhāmāni
3.4.2.14.5	anabhiśasty abhiśastipā anabhiśastenyam iti
3.4.2.14.6	sarvāṃ hi devā abhiśastiṃ tīrṇāḥ
3.4.2.14.7	añjasā satyam upageṣam iti satyaṃ vadāni medam atikramiṣam ity evaitad āha
3.4.2.14.8	svite mā dhā iti
3.4.2.14.9	svite hi tad devā ātmānam adadhata yat satyam avadan yat satyam akurvan
3.4.2.14.10	tasmād āha svite mā dhā iti
3.4.2.15.1	atha yās tad devā juṣṭās tanūḥ priyāṇi dhāmāni sārdhaṃ samavadadire tad indre saṃnyadadhata
3.4.2.15.2	eṣa vā indro ya eṣa tapati
3.4.2.15.3	na ha vā eṣo 'gre tatāpa
3.4.2.15.4	yathā haivedam anyat kṛṣṇam evaṃ haivāsa
3.4.2.15.5	tenaivaitad vīryeṇa tapati
3.4.2.15.6	tasmād yadi bahavo dīkṣeran gṛhapataya eva vratam abhyutsicya prayaccheyuḥ
3.4.2.15.7	sa hi teṣām indrabhājanaṃ bhavati
3.4.2.15.8	yady u dakṣiṇāvatā dīkṣeta yajamānāyaiva vratam abhyutsicya prayaccheyuḥ
3.4.2.15.9	idaṃ hy āhur indro yajamāna iti
3.4.2.16.1	atha yās tad devā juṣṭās tanūḥ priyāṇi dhāmāni sārdhaṃ samavadadire tat sārdhaṃ saṃjaghne tat sāmābhavat
3.4.2.16.2	tasmād āhuḥ satyaṃ sāma devajaṃ sāmeti
3.4.3.1.1	ātithyena vai devā iṣṭvā tānt samad avindat
3.4.3.1.2	te tānūnaptraiḥ samaśāmyan
3.4.3.1.3	ta etasya prāyaścittim aicchan yad anyo'nyam pāpam avadat
3.4.3.1.4	nāha purāvabhṛthāt punardīkṣām avākalpayan
3.4.3.1.5	ta etām avāntarāṃ dīkṣām apaśyan
3.4.3.2.1	te 'gninaiva tvacaṃ vipalyāṅgayanta
3.4.3.2.2	tapo vā agniḥ
3.4.3.2.3	tapo dīkṣā
3.4.3.2.4	tad avāntarāṃ dīkṣām upāyan
3.4.3.2.5	tad yad avāntarāṃ dīkṣām upāyaṃs tasmād avāntaradīkṣā
3.4.3.2.6	saṃtarām aṅgulīr āñcanta
3.4.3.2.7	saṃtarām mekhalām paryastām evainām etat satīm paryāsyanta
3.4.3.2.8	tatho evaiṣa etad yad ataḥ prācīnam avratyaṃ vā karoty avratyam vā vadati tasyaivaitat prāyaścittiṃ kurute
3.4.3.3.1	so 'gninaiva tvacaṃ vipalyaṅgayate
3.4.3.3.2	tapo vā agniḥ
3.4.3.3.3	tapo dīkṣā
3.4.3.3.4	tad avāntarāṃ dīkṣām upaiti
3.4.3.3.5	saṃtarām aṅgulīr acate
3.4.3.3.6	saṃtarām mekhalām paryastām evainām etat satīm paryasyate
3.4.3.3.7	prajām u haiva tad devā upāyan
3.4.3.4.1	te 'gninaiva tvacaṃ vipalyāṅgayanta
3.4.3.4.2	agnir vai mithunasya kartā prajanayitā
3.4.3.4.3	tat prajām upāyan
3.4.3.4.4	saṃtarām aṅgulīr āñcanta saṃtarām mekhalām
3.4.3.4.5	tat prajām ātmann akurvata
3.4.3.4.6	tatho evaiṣa etat prajām evopaiti
3.4.3.5.1	so 'gninaiva tvacaṃ vipalyaṅgayate
3.4.3.5.2	agnir vai mithunasya kartā prajanayitā
3.4.3.5.3	tat prajām upaiti
3.4.3.5.4	saṃtarām aṅgulīr acate saṃtarām mekhalām
3.4.3.5.5	tat prajām ātman kurute
3.4.3.6.1	devānām u ha sma dīkṣitānāṃ yaḥ samiddhāro vā svādhyāyaṃ vā visṛjate taṃ ha smetarasyaivetaraṃ rūpeṇetarasyetaram asurarakṣasāni jighāṃsanti
3.4.3.6.2	te ha pāpaṃ vadanta upasameyur iti vai māṃ tvam acikīrṣīr iti mājighāṃsīr iti
3.4.3.6.3	agnir haiva tathā nānyam uvādāgniṃ tathā nānyaḥ
3.4.3.7.1	te hocur apītthaṃ tvām agne 'vādiṣū3r iti
3.4.3.7.2	naivāham anyaṃ na mām anya iti
3.4.3.8.1	te 'vidur ayaṃ vai no virakṣastamaḥ
3.4.3.8.2	asyaiva rūpam asāma
3.4.3.8.3	tena rakṣāṃsy atimokṣyāmahe
3.4.3.8.4	tena svargaṃ lokaṃ samaśnuviṣyāmaha iti
3.4.3.8.5	te 'gnir eva rūpam abhavan
3.4.3.8.6	tena rakṣāṃsy atyamucyanta
3.4.3.8.7	tena svargaṃ lokaṃ samāśnuvata
3.4.3.8.8	tatho evaiṣa etad agner eva rūpam bhavati
3.4.3.8.9	tena rakṣāṃsy atimucyate
3.4.3.8.10	tena svargaṃ lokaṃ samaśnute
3.4.3.8.11	sa vai samidham evābhyādadhad avāntaradīkṣām upaiti
3.4.3.9.1	sa samidham abhyādadhāty agne vratapās tve vratapā iti
3.4.3.9.2	agnir hi devānāṃ vratapatiḥ
3.4.3.9.3	tasmād āhāgne vratapās tve vratapā iti
3.4.3.9.4	yā tava tanūr iyaṃ sā mayi yo mama tanūr eṣā sā tvayi saha nau vratapate vratānīti tad agninā tvacaṃ vipalyaṅgayate
3.4.3.9.5	anu me dīkṣāṃ dīkṣāpatir manyatām anu tapas tapaspatir iti tad avāntarāṃ dīkṣām upaiti
3.4.3.9.6	saṃtarām aṅgulīr acate
3.4.3.9.7	saṃtarām mekhalām paryastām evaitat satīm paryasyate
3.4.3.10.1	athainam ato madantībhir upacaranti
3.4.3.10.2	tapo vā agniḥ
3.4.3.10.3	tapo madantyaḥ
3.4.3.10.4	tasmād enam madantībhir upacaranti
3.4.3.11.1	atha madantībhir upaspṛśya rājānam āpyāyayanti
3.4.3.11.2	tad yan madantīr upaspṛśya rājānam āpyāyayanti
3.4.3.11.3	vajro vā ājyam
3.4.3.11.4	retaḥ somaḥ
3.4.3.11.5	ned vajreṇājyena retaḥ somaṃ hinasāmeti
3.4.3.11.6	tasmān madantīr upaspṛśya rājānam āpyāyayanti
3.4.3.12.1	tadāhur yasmā etad āpyāyanaṃ kriyata ātithyaṃ somāya tam evāgra āpyāyayeyur athāvāntaradīkṣām atha tānūnaptrāṇīti
3.4.3.12.2	tad u tathā na kuryāt
3.4.3.12.3	yajñasya vā evaṃ karma
3.4.3.12.4	atra vā enānt samad avindat
3.4.3.12.5	te saṃśamam eva pūrvam upāyann athāvāntaradīkṣām athāpyāyanam
3.4.3.13.1	tad yad āpyāyayanti
3.4.3.13.2	devo vai somaḥ
3.4.3.13.3	divi hi somaḥ
3.4.3.13.4	vṛtro vai soma āsīt
3.4.3.13.5	tasyaitaccharīraṃ yad girayo yad aśmānaḥ
3.4.3.13.6	tad eṣośānā nāmauṣadhir jāyata iti ha smāha śvetaketur auddālakiḥ
3.4.3.13.7	tām etad āhṛtyābhiṣuṇvanti
3.4.3.13.8	tāṃ dīkṣopasadbhis tānūnaptrair āpyāyanena somaṃ kurvantīti
3.4.3.13.9	tatho evainām eṣa etad dīkṣopasadbhis tānūnaptrair āpyāyanena somaṃ karoti
3.4.3.14.1	madhu sāragham iti vā āhuḥ
3.4.3.14.2	yajño ha vai madhu sāragham
3.4.3.14.3	athaita eva saragho madhukṛto yad ṛtvijaḥ
3.4.3.14.4	tad yathā madhu madhukṛta āpyāyayeyur evam evaitad yajñam āpyāyayanti
3.4.3.15.1	yajñena vai devā imāṃ jitiṃ jigyur yaiṣām iyaṃ jitiḥ
3.4.3.15.2	te hocuḥ kathaṃ na idam manuṣyair anabhyārohyaṃ syād iti
3.4.3.15.3	te yajñasya rasaṃ dhītvā yathā madhu madhukṛto nirdhayeyur viduhya yajñaṃ yūpena yopayitvā tiro 'bhavan
3.4.3.15.4	atha yad enenāyopayaṃs tasmād yūpo nāma
3.4.3.16.1	tad vā ṛṣīṇām anuśrutam āsa
3.4.3.16.2	te yajñaṃ samabharan
3.4.3.16.3	yathāyaṃ yajñaḥ sambhṛta evaṃ vā eṣa yajñaṃ sambharati yo dīkṣate
3.4.3.16.4	vāg vai yajñaḥ
3.4.3.16.5	tad yad evātra yajñasya nirdhītaṃ yad vidugdhaṃ tad evaitat punar āpyāyayati
3.4.3.17.1	te vai ṣaḍ bhūtvāpyāyayanti
3.4.3.17.2	ṣaḍ vā ṛtavaḥ
3.4.3.17.3	ṛtava evaitad bhūtvāpyāyayanti
3.4.3.18.1	ta āpyāyayanty aṃśur aṃśuṣ ṭe deva somāpyāyatām iti
3.4.3.18.2	tad asyāṃśum aṃśum evāpyāyayanti
3.4.3.18.3	indrāyaikadhanavida iti
3.4.3.18.4	indro vai yajñasya devatā
3.4.3.18.5	tasmād āhendrāyety ekadhanavida iti
3.4.3.18.6	śataṃśataṃ ha sma vā eṣa devān pratyekaika evāṃśur ekadhanānāpyāyate daśadaśa vā
3.4.3.18.7	tubhyam indraḥ pyāyatām ā tvam indrāya pyāyasveti
3.4.3.18.8	indro vai yajñasya devatā
3.4.3.18.9	sā yaiva yajñasya devatā tām evaitad āpyāyayati
3.4.3.18.10	ā tvam indrāya pyāyasveti
3.4.3.18.11	tad etasminn āpyāyanaṃ dadhāti
3.4.3.18.12	āpyāyayāsmānt sakhīnt sanyā medhayeti
3.4.3.18.13	sa yat sanoti tat tad āha yat sanyeti
3.4.3.18.14	atha yad anubrūte tad u tad āha yan medhayeti
3.4.3.18.15	svasti te deva soma sutyām aśīyeti
3.4.3.18.16	ekā vā eteṣām āśīr bhavaty ṛtvijāṃ ca yajamānasya ca yajñasyodṛcaṃ gacchemeti
3.4.3.18.17	yajñasyodṛcaṃ gacchānīty evaitad āha
3.4.3.19.1	atha prastare nihnuvate
3.4.3.19.2	uttarataupacāro vai yajñaḥ
3.4.3.19.3	athaitad dakṣiṇevānv ity āpyāyayanti
3.4.3.19.4	agnir vai yajñaḥ
3.4.3.19.5	tad yajñam pṛṣṭhataḥ kurvanti
3.4.3.19.6	tan mithyākurvanti
3.4.3.19.7	devebhya āvṛścyante
3.4.3.19.8	yajño vai prastaraḥ
3.4.3.19.9	tad yajñam punar ārabhante
3.4.3.19.10	tasyo haiṣā prāyaścittiḥ
3.4.3.19.11	tatho haiṣām etan na mithyākṛtam bhavati
3.4.3.19.12	na devebhya āvṛścyante
3.4.3.19.13	tasmāt prastare nihnuvate
3.4.3.20.1	tad āhur akte nihnuvīrā3n anaktā3 iti
3.4.3.20.2	anakte haiva nihnuvīran
3.4.3.20.3	anupraharaṇaṃ hy evāktasya
3.4.3.21.1	te nihnuvata eṣṭā rāyaḥ preṣe bhagāya ṛtam ṛtavādibhya iti
3.4.3.21.2	satyaṃ satyavādibhya ity evaitad āha
3.4.3.21.3	namo dyāvāpṛthivībhyām iti tad ābhyāṃ dyāvāpṛthivībhyāṃ nihnuvate yayor idaṃ sarvam adhi
3.4.3.22.1	athāha samullupya prastaram agnīn madanty āpā3 iti
3.4.3.22.2	madantīty agnīd āha
3.4.3.22.3	tābhir ehīti
3.4.3.22.4	uparyupary agnim atiharati
3.4.3.22.5	sa yan nānupraharaty etena hy ata ūrdhvāny ahāni pracariṣyan bhavati
3.4.3.22.6	atha yad uparyupary agnim atiharati tad evāsyānuprahṛtabhājanaṃ bhavati
3.4.3.22.7	tam agnīdhe prayacchati
3.4.3.22.8	tam agnīn nidadhāti
3.4.4.1.1	grīvā vai yajñasyopasadaḥ śiraḥ pravargyaḥ
3.4.4.1.2	tasmād yadi pravargyavān bhavati pravargyeṇa pracaryāthopasadbhiḥ pracaranti
3.4.4.1.3	tad grīvāḥ pratidadhāti
3.4.4.2.1	tad yāḥ pūrvāhṇe 'nuvākyā bhavanti tā aparāhṇe yājyā yā yājyās tā anuvākyāḥ
3.4.4.2.2	tad vyatiṣajati
3.4.4.2.3	tasmād imāni grīvāṇām parvāṇi vyatiṣaktānīmāny asthīni
3.4.4.3.1	devāś ca vā asurāś cobhaye prājāpatyāḥ paspṛdhire
3.4.4.3.2	tato 'surā eṣu lokeṣu puraś cakrire 'yasmayīm evāsmiṃl loke rajatām antarikṣe hariṇīṃ divi
3.4.4.4.1	tad vai devā aspṛṇvata
3.4.4.4.2	ta etābhir upasadbhir upāsīdan
3.4.4.4.3	tad yad upāsīdaṃs tasmād upasado nāma
3.4.4.4.4	te puraḥ prābhindan
3.4.4.4.5	imāṃl lokān prājayan
3.4.4.4.6	tasmād āhur upasadā puraṃ jayantīti
3.4.4.4.7	yad ahopāsate tenemām mānuṣīm puraṃ jayanti
3.4.4.5.1	etābhir vai devā upasadbhiḥ puraḥ prābhindann imāṃl lokān prājayan
3.4.4.5.2	tatho evaiṣa etat
3.4.4.5.3	nāhaivāsmā asmiṃl loke kaścana puraḥ kurute
3.4.4.5.4	imān evaital lokān prabhinatti
3.4.4.5.5	imāṃl lokān prajayati
3.4.4.5.6	tasmād upasadbhir yajate
3.4.4.6.1	tā vā ājyahaviṣo bhavanti
3.4.4.6.2	vajro vā ājyam
3.4.4.6.3	etena vai devā vajreṇājyena puraḥ prābhindann imāṃl lokān prājayan
3.4.4.6.4	tatho evaiṣa etena vajreṇājyenemāṃl lokān prabhinattīmāṃl lokān prajayati
3.4.4.6.5	tasmād ājyahaviṣo bhavanti
3.4.4.7.1	sa vā aṣṭau kṛtvo juhvāṃ gṛhṇāti catur upabhṛti
3.4.4.7.2	atho itarathāhuś catur eva kṛtvo juhvāṃ gṛhṇīyād aṣṭau kṛtva upabhṛtīti
3.4.4.8.1	sa vā aṣṭāv eva kṛtvo juhvāṃ gṛhṇāti catur upabhṛti
3.4.4.8.2	tad vajram abhibhāraṃ karoti
3.4.4.8.3	tena vajreṇābhibhāreṇemāṃl lokān prabhinattīmāṃl lokān prajayati
3.4.4.9.1	agnīṣomau vai devānāṃ sayujau
3.4.4.9.2	tābhyāṃ sārdhaṃ gṛhṇāti viṣṇava ekākine
3.4.4.9.3	anyataram evāghāram āghārayati yaṃ sruveṇa
3.4.4.9.4	pratikrāmati vā uttaram āghāram āghāryābhijityā abhijayānīti
3.4.4.9.5	tasmād anyataram evāghāram āghārayati yaṃ sruveṇa
3.4.4.10.1	athāśrāvya na hotāram pravṛṇīte
3.4.4.10.2	sīda hotar ityevāha
3.4.4.10.3	upaviśati hotā hotṛṣadane
3.4.4.10.4	upaviśya prasauti
3.4.4.10.5	prasūto 'dhvaryuḥ srucāv ādatte
3.4.4.11.1	sa āhātikrāmann agnaye 'nubrūhīti
3.4.4.11.2	āśrāvyāhāgniṃ yajeti
3.4.4.11.3	vaṣaṭkṛte juhoti
3.4.4.12.1	athāha somāyānubrūhīti
3.4.4.12.2	āśrāvyāha somaṃ yajeti
3.4.4.12.3	vaṣaṭkṛte juhoti
3.4.4.13.1	atha yad upabhṛty ājyam bhavati tat samānayamāna āha viṣṇave 'nubrūhīti
3.4.4.13.2	āśrāvyāha viṣṇuṃ yajeti
3.4.4.13.3	vaṣaṭkṛte juhoti
3.4.4.14.1	sa yat samānatra tiṣṭhan juhoti na yathedam pracarant saṃcaraty abhijityā abhijayānīti
3.4.4.14.2	atha yad etā devatā yajati vajram evaitat saṃskaroty agnim anīkaṃ somaṃ śalyaṃ viṣṇuṃ kulmalam
3.4.4.15.1	saṃvatsaro hi vajraḥ
3.4.4.15.2	agnir vā ahaḥ
3.4.4.15.3	somo rātriḥ
3.4.4.15.4	atha yad antareṇa tad viṣṇuḥ
3.4.4.15.5	etad vai pariplavamānaṃ saṃvatsaraṃ karoti
3.4.4.16.1	saṃvatsaro vajraḥ
3.4.4.16.2	etena vai devāḥ saṃvatsareṇa vajreṇa puraḥ prābhindann imāṃl lokān prājayan
3.4.4.16.3	tatho evaiṣa etena saṃvatsareṇa vajreṇemāṃl lokān prabhinattīmāṃl lokān prajayati
3.4.4.16.4	tasmād etā devatā yajati
3.4.4.17.1	sa vai tisra upasada upeyāt
3.4.4.17.2	trayo vā ṛtavaḥ saṃvatsarasya
3.4.4.17.3	saṃvatsarasyaivaitad rūpaṃ kriyate
3.4.4.17.4	saṃvatsaram evaitat saṃskaroti
3.4.4.17.5	dvir ekayā pracarati dvir ekayā
3.4.4.18.1	tāḥ ṣaṭ sampadyante
3.4.4.18.2	ṣaḍ vā ṛtavaḥ saṃvatsarasya
3.4.4.18.3	saṃvatsarasyaivaitad rūpaṃ kriyate
3.4.4.18.4	saṃvatsaram evaitat saṃskaroti
3.4.4.19.1	yady u dvādaśopasada upeyāt
3.4.4.19.2	dvādaśa vai māsāḥ saṃvatsarasya
3.4.4.19.3	saṃvatsarasyaivaitad rūpaṃ kriyate
3.4.4.19.4	saṃvatsaram evaitat saṃskaroti
3.4.4.19.5	dvir ekayā pracarati dvir ekayā
3.4.4.20.1	tāś caturviṃśatiḥ sampadyante
3.4.4.20.2	caturviṃśatir vai saṃvatsarasyārdhamāsāḥ
3.4.4.20.3	saṃvatsarasyaivaitad rūpaṃ kriyate
3.4.4.20.4	saṃvatsaram evaitat saṃskaroti
3.4.4.21.1	sa yat sāyamprātaḥ pracarati tathā hy eva sampat sampadyate
3.4.4.21.2	sa yat pūrvāhṇe pracarati taj jayati
3.4.4.21.3	atha yad aparāhṇe pracarati sujitam asad iti
3.4.4.21.4	atha yaj juhotīdaṃ vai puraṃ yudhyanti
3.4.4.21.5	tāṃ jitvā svāṃ satīṃ prapadyante
3.4.4.22.1	sa yat pracarati tad yudhyati
3.4.4.22.2	atha yat saṃtiṣṭhate taj jayati
3.4.4.22.3	atha yaj juhoti svām evaitat satīm prapadyate
3.4.4.23.1	sa juhoti yayā dvir ekasyāhnaḥ pracariṣyan bhavati yā te agne 'yaḥśayā tanūr varṣiṣṭhā gahvareṣṭhā ugraṃ vaco apāvadhīt tveṣaṃ vaco apāvadhīt svāheti
3.4.4.23.2	evaṃrūpā hi sāsīt
3.4.4.23.3	ayasmayī hi sāsīt
3.4.4.24.1	atha juhoti yayā dvir ekasyāhnaḥ pracariṣyan bhavati yā te agne rajaḥśayā tanūr varṣiṣṭhā gahvareṣṭhā ugraṃ vaco apāvadhīt tveṣaṃ vaco apāvadhīt svāheti
3.4.4.24.2	evaṃrūpā hi sāsīt
3.4.4.24.3	rajatā hi sāsīt
3.4.4.25.1	atha juhoti yayā dvir ekasyāhnaḥ pracariṣyan bhavati yā te agne hariśayā tanūr varṣiṣṭhā ugraṃ vaco apāvadhīt tveṣaṃ vaco apāvadhīt svāheti
3.4.4.25.2	evaṃrūpā hi sāsīt
3.4.4.25.3	hariṇī hi sāsīt
3.4.4.25.4	yady u dvādaśopasada upeyāc caturaham ekayā pracarec caturaham ekayā
3.4.4.26.1	athāto vratopasadām eva
3.4.4.26.2	paraurvīr vā anyā upasadaḥ paro'hvīr anyāḥ
3.4.4.26.3	sa yāsām ekam prathamāhaṃ dogdhy atha dvāv atha trīṃs tāḥ paraurvīḥ
3.4.4.26.4	atha yāsāṃ trīn prathamāhaṃ dogdhy atha dvāv athaikaṃ tāḥ paro'hvīḥ
3.4.4.26.5	yā vai paro'hvīs tāḥ paraurvīḥ
3.4.4.26.6	yāḥ paraurvīs tāḥ paro'hvīḥ
3.4.4.27.1	tapasā vai lokaṃ jayanti
3.4.4.27.2	tad asyaitat paraḥ para eva varīyas tapo bhavati
3.4.4.27.3	paraḥparaḥ śreyāṃsaṃ lokaṃ jayati
3.4.4.27.4	vasīyān u haivāsmiṃl loke bhavati ya evaṃ vidvān paro'hvīr upasada upaiti
3.4.4.27.5	tasmād u paro'hvīr evopasada upeyāt
3.4.4.27.6	yady u dvādaśopasada upeyāt trīṃś caturahaṃ dohayed dvau caturaham ekaṃ caturaham
3.5.1.1.1	tad ya eṣa pūrvārdhyo varṣiṣṭha sthūṇārājo bhavati tasmāt prāṅ prakrāmati trīn vikramān
3.5.1.1.2	tacchaṅkuṃ nihanti
3.5.1.1.3	so 'ntaḥpātaḥ
3.5.1.2.1	tasmān madhyamācchaṅkor dakṣiṇā pañcadaśa vikramān prakrāmati
3.5.1.2.2	tacchaṅkuṃ nihanti
3.5.1.2.3	sā dakṣiṇā śroṇiḥ
3.5.1.3.1	tasmān madhyamācchaṅkor udaṅ pañcadaśa vikramān prakrāmati
3.5.1.3.2	tacchaṅkuṃ nihanti
3.5.1.3.3	sottarā śroṇiḥ
3.5.1.4.1	tasmān madhyamācchaṅkoḥ prāṅ ṣaṭtriṃśataṃ vikramān prakrāmati
3.5.1.4.2	tacchaṅkuṃ nihanti
3.5.1.4.3	sa pūrvārdhaḥ
3.5.1.5.1	tasmān madhyamācchaṅkor dakṣiṇā dvādaśa vikramān prakrāmati
3.5.1.5.2	tacchaṅkuṃ nihanti
3.5.1.5.3	sa dakṣiṇo 'ṃsaḥ
3.5.1.6.1	tasmān madhyamācchaṅkor udaṅ dvādaśa vikramān prakrāmati
3.5.1.6.2	tacchaṅkuṃ nihanti
3.5.1.6.3	sa uttaro 'ṃsaḥ
3.5.1.6.4	eṣā mātrā vedeḥ
3.5.1.7.1	atha yat triṃśadvikramā paścād bhavati
3.5.1.7.2	triṃśadakṣarā vai virāṭ
3.5.1.7.3	virājā vai devā asmiṃl loke pratyatiṣṭhan
3.5.1.7.4	tatho evaiṣa etad virājaivāsmiṃl loke pratitiṣṭhati
3.5.1.8.1	atho api trayastriṃśat syuḥ
3.5.1.8.2	trayastriṃśadakṣarā vai virāṭ
3.5.1.8.3	virājaivāsmiṃl loke pratitiṣṭhati
3.5.1.9.1	atha yat ṣaṭtriṃśadvikramā prācī bhavati
3.5.1.9.2	ṣaṭtriṃśadakṣarā vai bṛhatī
3.5.1.9.3	bṛhatyā vai devāḥ svargaṃ lokaṃ samāśnuvata
3.5.1.9.4	tatho evaiṣa etad bṛhatyaiva svargaṃ lokaṃ samaśnute
3.5.1.9.5	so 'sya divyāhavanīyo bhavati
3.5.1.10.1	atha yac caturviṃśativikramā purastād bhavati
3.5.1.10.2	caturviṃśatyakṣarā vai gāyatrī
3.5.1.10.3	pūrvārdho vai yajñasya gāyatrī
3.5.1.10.4	pūrvārdha eṣa yajñasya
3.5.1.10.5	tasmāc caturviṃśativikramā purastād bhavati
3.5.1.10.6	eṣā mātrā vedeḥ
3.5.1.11.1	atha yat paścādvarīyasī bhavati
3.5.1.11.2	paścādvarīyasī pṛthuśroṇir iti vai yoṣām praśaṃsanti
3.5.1.11.3	yad v eva paścādvarīyasī bhavati paścād evaitad varīyaḥ prajananaṃ karoti
3.5.1.11.4	tasmāt paścādvarīyasaḥ prajananād imāḥ prajāḥ prajāyante
3.5.1.12.1	nāsikā ha vā eṣā yajñasya yad uttaravediḥ
3.5.1.12.2	atha yad enām uttarāṃ veder upakirati tasmād uttaravedir nāma
3.5.1.13.1	dvayyo ha vā idam agre prajā āsur ādityāś caivāṅgirasaś ca
3.5.1.13.2	tato 'ṅgirasaḥ pūrve yajñaṃ samabharan
3.5.1.13.3	te yajñaṃ sambhṛtyocur agnim imāṃ naḥ śvaḥsutyām ādityebhyaḥ prabrūhi
3.5.1.13.4	anena no yajñena yājayateti
3.5.1.14.1	te hādityā ūcur upajānīta yathāsmān evāṅgiraso yājayān na vayam aṅgirasa iti
3.5.1.15.1	te hocur na vā anyena yajñād apakramaṇam asti
3.5.1.15.2	antarām eva sutyāṃ dhriyāmahā iti
3.5.1.15.3	te yajñaṃ saṃjahruḥ
3.5.1.15.4	te yajñaṃ sambhṛtyocuḥ śvaḥsutyāṃ vai tvam asmabhyam agne prāvocaḥ
3.5.1.15.5	atha vayam adyasutyām eva tubhyam prabrūmo 'ṅgirobhyaś ca
3.5.1.15.6	teṣāṃ nas tvaṃ hotāsīti
3.5.1.16.1	te 'nyam eva pratiprajighyur aṅgiraso 'ccha
3.5.1.16.2	te hāpy aṅgiraso 'gnaye 'nvāgatya cukrudhur iva kathaṃ nu no dūtaś caran na pratyādṛthā iti
3.5.1.17.1	sa hovācānindyā vai māvṛṣata
3.5.1.17.2	so 'nindyair vṛto nāśakam apakramitum iti
3.5.1.17.3	tasmād u hānindyasya vṛto nāpakrāmet
3.5.1.17.4	ta etena sadyaḥkriyāṅgirasa ādityān ayājayan
3.5.1.17.5	sa sadyaḥkrīḥ
3.5.1.18.1	tebhyo vācaṃ dakṣiṇām ānayan
3.5.1.18.2	tāṃ na pratyagṛhṇan hāsyāmahe yadi pratigrahīṣyāma iti
3.5.1.18.3	tad u tad yajñasya karma na vyamucyata yad dākṣiṇam āsīt
3.5.1.19.1	athaibhyaḥ sūryaṃ dakṣiṇām ānayan
3.5.1.19.2	tam pratyagṛhṇan
3.5.1.19.3	tasmād u ha smāhur aṅgiraso vayaṃ vā ārtvijīnāḥ smo vayaṃ dakṣiṇīyāḥ
3.5.1.19.4	api vā asmābhir eṣa pratigṛhīto ya eṣa tapatīti
3.5.1.19.5	tasmāt sadyaḥkriyo 'śvaḥ śveto dakṣiṇā
3.5.1.20.1	tasya rukmaḥ purastād bhavati
3.5.1.20.2	tad etasya rūpaṃ kriyate ya eṣa tapati
3.5.1.20.3	yady aśvaṃ śvetaṃ na vinded api gaur eva śvetaḥ syāt
3.5.1.20.4	tasya rukmaḥ purastād bhavati
3.5.1.20.5	tad etasya rūpaṃ kriyate ya eṣa tapati
3.5.1.21.1	tebhyo ha vākcukrodha kena mad eṣa śreyān bandhunā
3.5.1.21.2	kenā3 yad etam pratyagrahīṣṭa na mām iti
3.5.1.21.3	sā haibhyo 'pacakrāma
3.5.1.21.4	sobhayān antareṇa devāsurānt saṃyattānt siṃhī bhūtvādadānā cacāra
3.5.1.21.5	tām upaiva devā amantrayantopāsurāḥ
3.5.1.21.6	agnir eva devānāṃ dūta āsa saharakṣā ity asurarakṣasam asurāṇām
3.5.1.22.1	sā devān upāvartsyanty uvāca yad vā upāvarteya kim me tataḥ syād iti
3.5.1.22.2	pūrvām eva tvāgner āhutiḥ prāpsyatīti
3.5.1.22.3	atha haiṣā devān uvāca yām mayā kāṃ cāśiṣam āśāsiṣyadhve sā vaḥ sarvā samardhiṣyata iti
3.5.1.22.4	saivaṃ devān upāvavarta
3.5.1.23.1	sa yad dhāryamāṇe 'gnāv uttaravediṃ vyāghārayati yad evainām ado devā abruvan pūrvāṃ tvāgner āhutiḥ prāpsyatīti tad evainām etat pūrvām agner āhutiḥ prāpnoti
3.5.1.23.2	vāgghy eṣā nidānena
3.5.1.23.3	atha yad uttaravedim upakirati yajñasyaiva sarvatvāya
3.5.1.23.4	vāgghi yajñaḥ
3.5.1.23.5	vāg u hy eṣā
3.5.1.24.1	tāṃ vai yugaśamyena vimimīte yugena yatra haranti śamyayā yato haranti
3.5.1.24.2	yugaśamyena vai yogyaṃ yuñjanti
3.5.1.24.3	sā yad evādaḥ siṃhī bhūtvāśāntevācarat tad evainām etad yajñe yunakti
3.5.1.25.1	tasmān nivṛttadakṣiṇāṃ na pratigṛhṇīyāt
3.5.1.25.2	siṃhī hainam bhūtvā kṣiṇoti
3.5.1.25.3	no hāmākurvīta
3.5.1.25.4	siṃhī haivainam bhūtvā kṣiṇoti
3.5.1.25.5	no hānyasmai dadyāt
3.5.1.25.6	yajñaṃ tad anyatrātmanaḥ kurvīta
3.5.1.25.7	tasmād yo 'syāpi pāpa iva samānabandhuḥ syāt tasmā enāṃ dadyāt
3.5.1.25.8	sa yad dadāti tad enaṃ siṃhī bhūtvā na kṣiṇoti
3.5.1.25.9	yad u samānabandhave dadāti tad u nānyatrātmanaḥ kurute
3.5.1.25.10	eṣo nivṛttadakṣiṇāyai pratiṣṭhā
3.5.1.26.1	atha śamyāṃ ca sphyaṃ cādatte
3.5.1.26.2	tad ya eṣa pūrvārdhyaḥ uttarārdhyaḥ śaṅkur bhavati tasmāt pratyaṅ prakrāmati trīn vikramān
3.5.1.26.3	tac cātvālam parilikhati
3.5.1.26.4	sā cātvālasya mātrā
3.5.1.26.5	nātra mātrāsti
3.5.1.26.6	yatraiva svayam manasā manyetāgreṇotkaraṃ tac cātvālam parilikhet
3.5.1.27.1	sa vedyantād udīcīṃ śamyāṃ nidadhāti
3.5.1.27.2	sa parilikhati taptāyanī me 'sīti
3.5.1.27.3	imām evaitad āha
3.5.1.27.4	asyāṃ hi tapta eti
3.5.1.28.1	atha purastād udīcīṃ śamyāṃ nidadhāti
3.5.1.28.2	sa parilikhati vittāyanī me 'sīti
3.5.1.28.3	imām evaitad āha
3.5.1.28.4	asyāṃ hi vividāna eti
3.5.1.29.1	athānuvedyantaṃ prācīṃ śamyāṃ nidadhāti
3.5.1.29.2	sa parilikhaty avatān mā nāthitād iti
3.5.1.29.3	imām evaitad āha yatra nāthaitan māvatād iti
3.5.1.30.1	athottarataḥ prācīṃ śamyāṃ nidadhāti
3.5.1.30.2	sa parilikhaty avatān mā vyathitād iti
3.5.1.30.3	imām evaitad āha yatra vyathaitan māvatād iti
3.5.1.31.1	atha harati
3.5.1.31.2	yatra harati tad agnīd upasīdati
3.5.1.31.3	sa vā agnīnām eva nāmāni gṛhṇan harati
3.5.1.31.4	yān vā amūn devā agre 'gnīn hotrāya prāvṛṇata te prādhanvan
3.5.1.31.5	ta imā eva pṛthivīr upāsarpann imām ahaiva dve asyāḥ pare
3.5.1.31.6	tenaivaitān nidānena harati
3.5.1.32.1	sa praharati vided agnir nabho nāmāgne aṅgira āyunā nāmnehīti
3.5.1.32.2	sa yat prādhanvaṃs tad āyur dadhāti tat samīrayati
3.5.1.32.3	yo 'syām pṛthivyām asīti yo 'syām pṛthivyām asīti hṛtvā nidadhāti yat te 'nādhṛṣṭaṃ nāma yajñiyaṃ tena tvādadha iti
3.5.1.32.4	yat te 'nādhṛṣṭaṃ rakṣobhir nāma yajñiyaṃ tena tvādadha ity evaitad āha
3.5.1.32.5	anu tvā devavītaya iti caturthaṃ harati
3.5.1.32.6	devebhyas tvā juṣṭāṃ harāmīty evaitad āha
3.5.1.32.7	tāṃ vai catuḥsrakteś cātvālāddharati
3.5.1.32.8	catasro vai diśaḥ
3.5.1.32.9	sarvābhya evainām etad digbhyo harati
3.5.1.33.1	athānuvyūhati siṃhy asi sapatnasāhī devebhyaḥ kalpasveti
3.5.1.33.2	sā yad evādaḥ siṃhī bhūtvāśāntevācarat tad evainām etad āha siṃhy asīti
3.5.1.33.3	sapatnasāhīti tvayā vayaṃ sapatnān pāpīyasaḥ kriyāsmety evaitad āha
3.5.1.33.4	devebhyaḥ kalpasveti
3.5.1.33.5	yoṣā vā uttaravediḥ
3.5.1.33.6	tām evaitad devebhyaḥ kalpayati
3.5.1.34.1	tāṃ vai yugamātrīṃ vā sarvataḥ karoti yajamānasya vā daśadaśa padāni
3.5.1.34.2	daśākṣarā vai virāṭ
3.5.1.34.3	vāg vai virāṭ
3.5.1.34.4	vāg yajñaḥ
3.5.1.34.5	madhye nābhikām iva karoti samānatrāsīno vyāghārayāṇīti
3.5.1.35.1	tām adbhir abhyukṣati
3.5.1.35.2	sā yad evādaḥ siṃhī bhūtvāśāntevācaracchāntir āpas tām adbhiḥ śamayati
3.5.1.35.3	yoṣā vā uttaravediḥ
3.5.1.35.4	tām evaitad devebhyo hinvati
3.5.1.35.5	tasmād adbhir abhyukṣati
3.5.1.36.1	so 'bhyukṣati siṃhy asi sapatnasāhī devebhyaḥ śundhasveti
3.5.1.36.2	atha sikatābhir anuvikirati
3.5.1.36.3	alaṃkāro nv eva sikatāḥ
3.5.1.36.4	bhrājanta iva hi sikatāḥ
3.5.1.36.5	agner vā etad vaiśvānarasya bhasma yat sikatāḥ
3.5.1.36.6	agniṃ vā asyām ādhāsyan bhavati
3.5.1.36.7	tatho hainām agnir na hinasti
3.5.1.36.8	tasmāt sikatābhir anuvikirati
3.5.1.36.9	so 'nuvikirati siṃhy asi sapatnasāhī devebhyaḥ śumbhasveti
3.5.1.36.10	athaināṃ chādayati
3.5.1.36.11	sā channaitāṃ rātriṃ vasati
3.5.2.1.1	idhmam abhyādadhati
3.5.2.1.2	upayamanīr upakalpayanti
3.5.2.1.3	ājyam adhiśrayati
3.5.2.1.4	sruvaṃ ca srucaṃ saṃmārṣṭi
3.5.2.1.5	athotpūyājyam pañcagṛhītaṃ gṛhṇīte yadā pradīpta idhmo bhavati
3.5.2.2.1	athodyacchantīdhmam
3.5.2.2.2	upayacchanty upayamanīḥ
3.5.2.2.3	athāhāgnaye prahriyamāṇāyānubrūhy ekasphyayānūdehīti
3.5.2.2.4	anūdaiti pratiprasthātaikasphyayaitasmān madhyamācchaṅkor ya eṣa veder jaghanārdhe bhavati
3.5.2.2.5	tad yad evātrāntaḥpātena gārhapatyasya veder vyavacchinnam bhavati tad evaitad anusaṃtanoti
3.5.2.3.1	taddhaika ottaraveder anūdāyanti
3.5.2.3.2	tad u tathā na kuryāt
3.5.2.3.3	aivaitasmān madhyamācchaṅkor anūdeyāt
3.5.2.3.4	ta āyanty āgacchanty uttaravedim
3.5.2.4.1	prokṣaṇīr adhvaryur ādatte
3.5.2.4.2	sa purastād evāgre prokṣaty udaṅ tiṣṭhann indraghoṣas tvā vasubhiḥ purastāt pātv iti
3.5.2.4.3	indraghoṣas tvā vasubhiḥ purastād gopāyatv ity evaitad āha
3.5.2.5.1	atha paścāt prokṣati pracetās tvā rudraiḥ paścāt pātv iti
3.5.2.5.2	pracetās tvā rudraiḥ paścād gopāyatv ity evaitad āha
3.5.2.6.1	atha dakṣiṇataḥ prokṣati manojavās tvā pitṛbhir dakṣiṇataḥ pātv iti
3.5.2.6.2	manojavās tvā pitṛbhir dakṣiṇato gopāyatv ity evaitad āha
3.5.2.7.1	athottarataḥ prokṣati viśvakarmā tvādityair uttarataḥ pātv iti
3.5.2.7.2	viśvakarmā tvādityair uttarato gopāyatv ity evaitad āha
3.5.2.8.1	atha yāḥ prokṣaṇyaḥ pariśiṣyante tad ye ete pūrve sraktī tayor yā dakṣiṇā tā nyantena bahirvedi ninayatīdam ahaṃ taptaṃ vār bahirdhā yajñān niḥsṛjāmīti
3.5.2.8.2	sā yad evādaḥ siṃhī bhūtvāśāntevācarat tām evāsyā etacchucaṃ bahirdhā yajñān niḥsṛjati yadi nābhicaret
3.5.2.8.3	yady u abhicared ādiśed idam ahaṃ taptaṃ vār amum abhi niḥsṛjāmīti
3.5.2.8.4	tam etayā śucā vidhyati
3.5.2.8.5	sa śocann evāmuṃ lokam eti
3.5.2.9.1	sa yad dhāryamāṇe 'gnau uttaravediṃ vyāghārayati
3.5.2.9.2	yad evainām ado devā abruvan pūrvāṃ tvāgner āhutiḥ prāpsyatīti tad evainām etat pūrvām agner āhutiḥ prāpnoti
3.5.2.9.3	yad v eṣā devān abravīd yāṃ mayā kāṃ cāśiṣam āśāsiṣyadhve sā vaḥ sarvā samardhiṣyata iti tām enayātrartvijo yajamānāyāśiṣam āśāsate
3.5.2.9.4	sāsmai sarvā samṛdhyate
3.5.2.10.1	tad vā etad ekaṃ kurvan dvayaṃ karoti yad uttaravediṃ vyāghārayati
3.5.2.10.2	atha yaiṣām madhye nābhikeva bhavati tasyai ye pūrve sraktī tayor yā dakṣiṇā
3.5.2.11.1	tasyām āghārayati siṃhy asi svāheti
3.5.2.11.2	athāparayor uttarasyāṃ siṃhy asy ādityavaniḥ svāheti
3.5.2.11.3	athāparayor dakṣiṇasyāṃ siṃhy asi brahmavaniḥ kṣatravaniḥ svāheti
3.5.2.11.4	bahvī vai yajuḥṣv āśīḥ
3.5.2.11.5	tad brahma ca kṣatraṃ cāśāsta ubhe vīrye
3.5.2.12.1	atha pūrvayor uttarasyāṃ siṃhy asi suprajāvanī rāyaspoṣavaniḥ svāheti
3.5.2.12.2	tat prajām āśāste yad āha suprajāvanir iti
3.5.2.12.3	rāyaspoṣavanir iti
3.5.2.12.4	bhūmā vai rāyaspoṣaḥ
3.5.2.12.5	tad bhūmānam āśāste
3.5.2.13.1	atha madhya āghārayati siṃhy asy āvaha devān yajamānāya svāheti
3.5.2.13.2	tad devān yajamānāyāvāhayati
3.5.2.13.3	atha srucam udyacchati bhūtebhyas tveti
3.5.2.13.4	prajā vai bhūtāni
3.5.2.13.5	prajābhyas tvety evaitad āha
3.5.2.14.1	atha paridhīn paridadhāti dhruvo 'si pṛthivīṃ dṛṃheti madhyamaṃ dhruvakṣid asy antarikṣaṃ dṛṃheti dakṣiṇam acyutakṣid asi divaṃ dṛṃhety uttaram
3.5.2.14.2	agneḥ purīṣam asīti sambhārān upanivapati
3.5.2.14.3	tad yat sambhārā bhavanty agner eva sarvatvāya
3.5.2.15.1	śarīraṃ haivāsya pītudāru
3.5.2.15.2	tad yat paitudāravāḥ paridhayo bhavanti śarīreṇaivainam etat samardhayati kṛtsnaṃ karoti
3.5.2.16.1	māṃsaṃ haivāsya gulgulu
3.5.2.16.2	tad yad gulgulu bhavati māṃsenaivainam etat samardhayati kṛtsnaṃ karoti
3.5.2.17.1	gandho haivāsya sugandhitejanam
3.5.2.17.2	tad yat sugandhitejanam bhavati gandhenaivainam etat samardhayati kṛtsnaṃ karoti
3.5.2.18.1	atha yad vṛṣṇe stukā bhavati
3.5.2.18.2	vṛṣṇer ha vai viṣāṇe antareṇāgnir ekāṃ rātrim uvāsa tad yad evātrāgner nyaktaṃ tad ihāpy asad iti
3.5.2.18.3	tasmād vṛṣṇe stukā bhavati
3.5.2.18.4	tasmād yā śīrṣṇo nediṣṭhaṃ syāt tām ācchidyāharet
3.5.2.18.5	yady u tāṃ na vinded api yām eva kāṃ cāharet
3.5.2.18.6	tad yat paridhayo bhavanti guptyā eva
3.5.2.18.7	dūra iva hy enam uttare paridhaya āgacchanti
3.5.3.1.1	puruṣo vai yajñaḥ
3.5.3.1.2	puruṣas tena yajño yad enam puruṣas tanute
3.5.3.1.3	eṣa vai tāyamāno yāvān eva puruṣas tāvān vidhīyate
3.5.3.1.4	tasmāt puruṣo yajñaḥ
3.5.3.2.1	śira evāsya havirdhānam
3.5.3.2.2	vaiṣṇavaṃ devatayā
3.5.3.2.3	atha yad asmint somo bhavati havir vai devānāṃ somas tasmāddhavirdhānaṃ nāma
3.5.3.3.1	mukham evāsyāhavanīyaḥ
3.5.3.3.2	sa yad āhavanīye juhoti yathā mukha āsiñced evaṃ tat
3.5.3.4.1	stupa evāsya yūpaḥ
3.5.3.4.2	bāhū evāsyāgnīdhrīyaś ca mārjālīyaś ca
3.5.3.5.1	udaram evāsya sadaḥ
3.5.3.5.2	tasmāt sadasi bhakṣayanti
3.5.3.5.3	yaddhīdaṃ kiṃ cāśnanty udara evedaṃ sarvaṃ pratitiṣṭhati
3.5.3.5.4	atha yad asmin viśve devā asīdaṃs tasmāt sado nāma
3.5.3.5.5	ta u evāsminn ete brāhmaṇā viśvagotrāḥ sīdanti
3.5.3.6.1	atha yāv etau jaghanenāgnī pādāv evāsyaitau
3.5.3.6.2	eṣa vai tāyamāno yāvān eva puruṣas tāvān vidhīyate
3.5.3.6.3	tasmāt puruṣo yajñaḥ
3.5.3.7.1	ubhayatodvāraṃ havirdhānam bhavati
3.5.3.7.2	ubhayatodvāraṃ sadaḥ
3.5.3.7.3	tasmād ayam puruṣa āntaṃ saṃtṛṇṇaḥ
3.5.3.7.4	praṇikte havirdhāne upatiṣṭhate
3.5.3.8.1	te samavavartayanti dakṣiṇenaiva dakṣiṇam uttareṇottaram
3.5.3.8.2	yad varṣīyas tad dakṣiṇaṃ syāt
3.5.3.9.1	tayoḥ samavavṛttayoś chadir adhinidadhati
3.5.3.9.2	yadi chadir na vindeyuś chadiḥsammitāṃ bhittim pratyānahyanti
3.5.3.9.3	rarāṭyām pariśrayanti
3.5.3.9.4	ucchrāyībhyāṃ chadiḥ paścād adhinidadhati chadiḥsammitāṃ vā bhittim
3.5.3.10.1	atha punaḥ prapadya caturgṛhītam ājyaṃ gṛhītvā sāvitram prasavāya juhoti
3.5.3.10.2	savitā vai devānām prasavitā
3.5.3.10.3	savitṛprasūtāya yajñaṃ tanavāmahā iti
3.5.3.10.4	tasmāt sāvitraṃ juhoti
3.5.3.11.1	sa juhoti yuñjate mana uta yuñjate dhiya iti
3.5.3.11.2	manasā ca vai vācā ca yajñaṃ tanvate
3.5.3.11.3	sa yad āha yuñjate mana iti tan mano yunakti
3.5.3.11.4	uta yuñjate dhiya iti tad vācaṃ yunakti
3.5.3.11.5	dhiyādhiyā hy etayā manuṣyā jujyūṣanty anūkteneva prakāmodyeneva gāthābhir iva
3.5.3.11.6	tābhyāṃ yuktābhyāṃ yajñaṃ tanvate
3.5.3.12.1	viprā viprasya bṛhato vipaścita iti
3.5.3.12.2	ye vai brāhmaṇāḥ śuśruvāṃso 'nūcānās te viprāḥ
3.5.3.12.3	tān evaitad abhyāha
3.5.3.12.4	bṛhato vipaścita iti
3.5.3.12.5	yajño vai bṛhan vipaścit
3.5.3.12.6	yajñam evaitad abhyāha
3.5.3.12.7	vi hotrā dadhe vayunāvid eka id iti
3.5.3.12.8	vi hi hotrā dadhate yajñaṃ tanvānāḥ
3.5.3.12.9	mahī devasya savituḥ pariṣṭutiḥ svāheti
3.5.3.12.10	tat sāvitraṃ prasavāya juhoti
3.5.3.13.1	athāparaṃ caturgṛhītam ājyaṃ gṛhītvopaniṣkrāmati
3.5.3.13.2	dakṣiṇayā dvārā patnīṃ niṣkrāmayanti
3.5.3.13.3	sa dakṣiṇasya havirdhānasya dakṣiṇāyāṃ vartanyāṃ hiraṇyaṃ nidhāya juhotīdaṃ viṣṇur vicakrame tredhā nidadhe padam samūḍham asya pāṃsure svāheti
3.5.3.13.4	saṃsravam patnyai pāṇāv ānayati
3.5.3.13.5	sākṣasya saṃtāpam upānakti devaśrutau deveṣv āghoṣatam iti
3.5.3.13.6	prayacchati pratiprasthātre srucaṃ cājyavilāpanīṃ ca
3.5.3.13.7	paryāṇayanti patnīm ubhau jaghanenāgnī
3.5.3.14.1	caturgṛhītam ājyaṃ gṛhītvā pratiprasthātottarasya havirdhānasya dakṣiṇāyāṃ vartanyāṃ hiraṇyaṃ nidhāya juhotīrāvatī dhenumatī hi bhūtaṃ sūyavasinī manave daśasyā vyaskabhnā rodasī viṣṇav ete dādhartha pṛthivīm abhito mayūkhaiḥ svāheti
3.5.3.14.2	saṃsravam patnyai pāṇāv ānayati
3.5.3.14.3	sākṣasya saṃtāpam upānakti devaśrutau deveṣv āghoṣatam iti
3.5.3.14.4	tad yad evaṃ juhoti
3.5.3.15.1	devā ha vai yajñaṃ tanvānās te 'surarakṣasebhya āsaṅgād bibhayāṃ cakruḥ
3.5.3.15.2	vajro vā ājyam
3.5.3.15.3	ta etena vajreṇājyena dakṣiṇato nāṣṭrā rakṣāṃsy avāghnan
3.5.3.15.4	tathaiṣāṃ niyānaṃ nānvavāyan
3.5.3.15.5	tatho evaiṣa etena vajreṇājyena dakṣiṇato nāṣṭrā rakṣāṃsy avahanti
3.5.3.15.6	tathāsya niyānaṃ nānvavfayanti
3.5.3.15.7	tad yad vaiṣṇavībhyām ṛgbhyāṃ juhoti
3.5.3.15.8	vaiṣṇavaṃ hi havirdhānam
3.5.3.16.1	atha yat patny akṣasya saṃtāpam upānakti prajananam evaitat kriyate
3.5.3.16.2	yadā vai striyai ca puṃsaś ca saṃtapyate 'tha retaḥ sicyate
3.5.3.16.3	tat tataḥ prajāyate
3.5.3.16.4	parāg upānakti
3.5.3.16.5	parāgghy eva retaḥ sicyate
3.5.3.16.6	athāha havirdhānābhyām pravartyamānābhyām anubrūhīti
3.5.3.17.1	atha vācayati prācī pretam adhvaraṃ kalpayantī iti
3.5.3.17.2	adhvaro vai yajñaḥ
3.5.3.17.3	prācī pretaṃ yajñaṃ kalpayantī ity evaitad āha
3.5.3.17.4	ūrdhvaṃ yajñaṃ nayatam mā jihvaratam iti
3.5.3.17.5	ūrdhvam imaṃ yajñaṃ devalokaṃ nayatam ity evaitad āha
3.5.3.17.6	mā jihvaratam iti tad etasmā ahvalām āśāste
3.5.3.17.7	samudgṛhyeva pravartayeyur yathā notsarjetām
3.5.3.17.8	asuryā vā eṣā vāg yākṣe
3.5.3.17.9	ned ihāsuryā vāg vadād iti
3.5.3.17.10	yady utsarjetām
3.5.3.18.1	etad vācayet svaṃ goṣṭham āvadataṃ devī durye āyur mā nirvādiṣṭam prajām mā nirvādiṣṭam iti
3.5.3.18.2	tasyo haiṣā prāyaścittiḥ
3.5.3.19.1	tad āhur uttaravedeḥ pratyaṅ prakrāmet trīn vikramān
3.5.3.19.2	taddhavirdhāne sthāpayet
3.5.3.19.3	sā havirdhānayor mātreti
3.5.3.19.4	nātra mātrāsti
3.5.3.19.5	yatraiva svayam manasā manyeta nāhaiva satrātyantike no dūre tat sthāpayet
3.5.3.20.1	te abhimantrayate 'tra ramethāṃ varṣman pṛthivyā iti
3.5.3.20.2	varṣma hy etat pṛthivyai bhavati
3.5.3.20.3	divi hy asyāhavanīyo bhavati
3.5.3.20.4	nabhyasthe karoti
3.5.3.20.5	taddhi kṣemasya rūpam
3.5.3.21.1	athottareṇa paryetyādhvaryur dakṣiṇaṃ havirdhānam upastabhnāti viṣṇor nu kaṃ vīryāṇi pravocaṃ yaḥ pārthivāni vimame rajāṃsi yo askabhāyad uttaraṃ sadhasthaṃ vicakramāṇas tredhorugāyo viṣṇave tveti
3.5.3.21.2	methīm upanihantītaratas tato yad u ca mānuṣe
3.5.3.22.1	atha pratiprasthātottaraṃ havirdhānam upastabhnāti divo vā viṣṇa uta vā pṛthivyā maho vā viṣṇa uror antarikṣāt
3.5.3.22.2	ubhā hi hastā vasunā pṛṇasvā prayaccha dakṣiṇād ota savyād viṣṇave tveti
3.5.3.22.3	methīm upanihantītaratas tato yad u ca mānuṣe
3.5.3.22.4	tad yad vaiṣṇavair yajurbhir upacaranti vaiṣṇavaṃ hi havirdhānam
3.5.3.23.1	atha madhyamaṃ chadir upaspṛśya vācayati pra tad viṣṇu stavate vīryeṇa mṛgo na bhīmaḥ kucaro giriṣṭhāḥ yasyoruṣu triṣu vikramaṇeṣv adhikṣiyanti bhuvanāni viśveti
3.5.3.23.2	idaṃ haivāsyaitacchīrṣakapālaṃ yad idam upariṣṭāt
3.5.3.23.3	adhīva hy etat kṣiyanty anyāni śīrṣakapālāni
3.5.3.23.4	tasmādāhādhikṣiyantīti
3.5.3.24.1	atha rarāṭyām upaspṛśya vācayati viṣṇo rarāṭam asīti
3.5.3.24.2	lalāṭaṃ haivāsyaitat
3.5.3.24.3	athocchrāyyā upaspṛśya vācayati viṣṇoḥ śnaptre stha iti
3.5.3.24.4	srakve haivāsyaite
3.5.3.24.5	atha yad idam paścāc chadir bhavatīdaṃ haivāsyaitacchīrṣakapālaṃ yad idam paścāt
3.5.3.25.1	atha laspūjanyā spandyayā prasīvyati viṣṇoḥ syūr asīti
3.5.3.25.2	atha granthiṃ karoti viṣṇor dhruvo 'sīti ned vyavapadyātā iti
3.5.3.25.3	tam prakṛte karman viṣyati
3.5.3.25.4	tatho hādhvaryuṃ vā yajamānaṃ vā grāho na vindati
3.5.3.25.5	tan niṣṭhitam abhimṛśati vaiṣṇavam asīti
3.5.3.25.6	vaiṣṇavaṃ hi havirdhānam
3.5.4.1.1	dvayaṃ vā abhyuparavāḥ khāyante
3.5.4.1.2	śiro vai yajñasya havirdhānam
3.5.4.1.3	tad ya ime śīrṣaṃś catvāraḥ kūpā imāv aha dvāv imau dvau tān evaitat karoti
3.5.4.1.4	tasmād uparavān khanati
3.5.4.2.1	devāś ca vā asurāś cobhaye prājāpatyāḥ paspṛdhire
3.5.4.2.2	tato 'surā eṣu lokeṣu kṛtyāṃ valagān nicakhnur utaivaṃ cid devān abhibhavemeti
3.5.4.3.1	tad vai devā aspṛṇvata
3.5.4.3.2	ta etaiḥ kṛtyā valagān udakhanan
3.5.4.3.3	yadā vai kṛtyām utkhananty atha sālasā moghā bhavati
3.5.4.3.4	tatho evaiṣa etad yady asmā atra kaścid dviṣan bhrātṛvyaḥ kṛtyāṃ valagān nikhanati tān evaitad utkirati
3.5.4.3.5	tasmād uparavān khanati
3.5.4.3.6	sa dakṣiṇasya havirdhānasyādho 'dhaḥ praugaṃ khanati
3.5.4.4.1	so 'bhrim ādatte devasya tvā savituḥ prasave 'śvinor bāhubhyām pūṣṇo hastābhyām ādade nāry asīti
3.5.4.4.2	samāna etasya yajuṣo bandhuḥ
3.5.4.4.3	yoṣo vā eṣā yad abhriḥ
3.5.4.4.4	tasmād āha nāry asīti
3.5.4.5.1	tān prādeśamātraṃ vinā parilikhatīdam ahaṃ rakṣasāṃ grīvā apikṛntāmīti
3.5.4.5.2	vajro vā abhriḥ
3.5.4.5.3	vajreṇaivaitan nāṣṭrāṇāṃ rakṣasāṃ grīvā apikṛntati
3.5.4.6.1	tad yāv etau pūrvau tayor dakṣiṇam evāgre parilikhed athāparayor uttaram athāparayor dakṣiṇam atha pūrvayor uttaram
3.5.4.7.1	atho itarathāhur aparayor evāgra uttaram parilikhed atha pūrvayor dakṣiṇam athāparayor dakṣiṇam atha pūrvayor uttaram iti
3.5.4.7.2	atho api samīca eva parilikhet
3.5.4.7.3	etaṃ tv evottamam parilikhed ya eṣa pūrvayor uttaro bhavati
3.5.4.8.1	tān yathāparilikhitam eva yathāpūrvaṃ khanati bṛhann asi bṛhadravā iti
3.5.4.8.2	upastauty evainān etan mahayaty eva yad āha bṛhann asi bṛhadravā iti
3.5.4.8.3	bṛhatīm indrāya vācaṃ vadeti
3.5.4.8.4	indro vai yajñasya devatā
3.5.4.8.5	vaiṣṇavaṃ havirdhānam
3.5.4.8.6	tat sendraṃ karoti
3.5.4.8.7	tasmād āha bṛhatīm indrāya vācaṃ vadeti
3.5.4.9.1	rakṣohaṇaṃ valagahanam iti
3.5.4.9.2	rakṣasāṃ hy ete valagānām vadhāya khāyante
3.5.4.9.3	vaiṣṇavīm iti
3.5.4.9.4	vaiṣṇavī hi havirdhāne vāk
3.5.4.10.1	tān yathākhātam evotkiratīdam ahaṃ taṃ valagam utkirāmi yam me niṣṭyo yam amātyo nicakhāneti
3.5.4.10.2	niṣṭyo vā vā amātyo vā kṛtyāṃ valagān nikhanati
3.5.4.10.3	tān evaitad utkirati
3.5.4.11.1	idam ahaṃ taṃ valagam utkirāmi yam me samāno yam asamāno nicakhāneti
3.5.4.11.2	samāno vā vā asamāno vā kṛtyāṃ valagān nikhanati
3.5.4.11.3	tān evaitad utkirati
3.5.4.12.1	idam ahaṃ taṃ valagam utkirāmi yam me sabandhur yam asabandhur nicakhāneti
3.5.4.12.2	sabandhur vā vā asabandhur vā kṛtyāṃ valagān nikhanati
3.5.4.12.3	tān evaitad utkirati
3.5.4.13.1	idam ahaṃ taṃ valagam utkirāmi yam me sajāto yam asajāto nicakhāneti
3.5.4.13.2	sajāto vā vā asajāto vā kṛtyāṃ valagān nikhanati
3.5.4.13.3	tān evaitad utkirati
3.5.4.13.4	ut kṛtyāṃ kirāmīty antata udvapati
3.5.4.13.5	tat kṛtyām utkirati
3.5.4.14.1	tān bāhumātrān khanet
3.5.4.14.2	anto vā eṣaḥ
3.5.4.14.3	antenaivaitat kṛtyām mohayati
3.5.4.14.4	tān akṣṇayā saṃtṛndanti
3.5.4.14.5	yady akṣṇayā na śaknuyād api samīcaḥ
3.5.4.14.6	tasmād ime prāṇāḥ paraḥ saṃtṛṇṇāḥ
3.5.4.15.1	tān yathākhātam evāvamarśayati svarāḍ asi sapatnahā satrarāḍ asy abhimātihā janarāḍ asi rakṣohā sarvarāḍ asy amitraheti
3.5.4.15.2	āśīr evaiṣaitasya karmaṇaḥ
3.5.4.15.3	āśiṣam evaitad āśāste
3.5.4.16.1	athādhvaryuś ca yajamānaś ca saṃmṛśete
3.5.4.16.2	pūrvayor dakṣiṇe 'dhvaryur bhavaty aparayor uttare yajamānaḥ
3.5.4.16.3	so 'dhvaryuḥ pṛcchati yajamāna kim atreti
3.5.4.16.4	bhadram ity āha
3.5.4.16.5	tan nau sahety upāṃśv adhvaryuḥ
3.5.4.17.1	athāparayor dakṣiṇe 'dhvaryur bhavati pūrvayor uttare yajamānaḥ
3.5.4.17.2	pṛcchaty adhvaryo kim atreti
3.5.4.17.3	bhadram ity āha
3.5.4.17.4	tan ma iti yajamānaḥ
3.5.4.17.5	tad yad evaṃ sammṛśete prāṇān evaitat sayujaḥ kurutaḥ
3.5.4.17.6	tasmād ime prāṇāḥ paraḥ saṃvidre
3.5.4.17.7	atha yat pṛṣṭo bhadram iti pratyāha kalyāṇam evaitan mānuṣyai vāco vadati
3.5.4.17.8	tasmāt pṛṣṭo bhadram iti pratyāha
3.5.4.17.9	atha prokṣati
3.5.4.17.10	eko vai prokṣaṇasya bandhuḥ
3.5.4.17.11	medhyān evaitat karoti
3.5.4.18.1	sa prokṣati rakṣohaṇo vo valagahana iti
3.5.4.18.2	rakṣohaṇo hy ete
3.5.4.18.3	valagahano hy ete
3.5.4.18.4	prokṣāmi vaiṣṇavān iti
3.5.4.18.5	vaiṣṇavā hy ete
3.5.4.19.1	atha yāḥ prokṣaṇyaḥ pariśiṣyante tā avaṭeṣv avanayati
3.5.4.19.2	tad yā imāḥ prāṇeṣv āpas tā evaitad dadhāti
3.5.4.19.3	tasmād eṣu prāṇeṣv imā āpaḥ
3.5.4.20.1	so 'vanayati rakṣohaṇo vo valagahano 'vanayāmi vaiṣṇavān iti
3.5.4.20.2	atha barhīṃṣi prācīnāgrāṇi codīcīnāgrāṇi cāvastṛṇāti
3.5.4.20.3	tad yānīmāni prāṇeṣu lomāni tāny evaitad dadhāti
3.5.4.20.4	tasmād eṣu prāṇeṣv imāni lomāni
3.5.4.21.1	so 'vastṛṇāti rakṣohaṇo vo valagahano 'vastṛṇāmi vaiṣṇavān iti
3.5.4.21.2	atha barhīṃṣi tanūnīvopariṣṭāt pracchādayati
3.5.4.21.3	keśā haivāsyaite
3.5.4.22.1	athādhiṣavaṇe phalake upadadhāti rakṣohaṇau vāṃ valagahanā upadadhāmi vaiṣṇavī iti
3.5.4.22.2	hanū haivāsyaite
3.5.4.22.3	atha paryūhati rakṣohaṇau vāṃ valagahanau paryūhāmi vaiṣṇavī iti
3.5.4.22.4	dṛṃhaty evaine etad aśithile karoti
3.5.4.23.1	athādhiṣavaṇam parikṛttam bhavati sarvarohitam
3.5.4.23.2	jihvā haivāsyaiṣā
3.5.4.23.3	tad yat sarvarohitam bhavati lohinīva hīyaṃ jihvā
3.5.4.23.4	tan nidadhāti vaiṣṇavam asīti
3.5.4.23.5	vaiṣṇavaṃ hy etat
3.5.4.24.1	atha grāvṇa upāvaharati
3.5.4.24.2	dantā haivāsya grāvāṇaḥ
3.5.4.24.3	tad yad grāvabhir abhiṣuṇvanti yathā dadbhiḥ psāyād evaṃ tat
3.5.4.24.4	tān nidadhāti vaiṣṇavā stheti
3.5.4.24.5	vaiṣṇavā hy ete
3.5.4.24.6	etad u yajñasya śiraḥ saṃskṛtam
3.6.1.1.1	udaram evāsya sadaḥ
3.6.1.1.2	tasmāt sadasi bhakṣayanti
3.6.1.1.3	yaddhīdaṃ kiṃ cāśnanty udara evedaṃ sarvam pratitiṣṭhati
3.6.1.1.4	atha yad asmin viśve devā asīdaṃs tasmāt sado nāma
3.6.1.1.5	ta u evāsminn ete brāhmaṇā viśvagotrāḥ sīdanti
3.6.1.1.6	aindraṃ devatayā
3.6.1.2.1	tanmadhya audumbarīm minoti
3.6.1.2.2	annaṃ vā ūrg udumbaraḥ
3.6.1.2.3	udaram evāsya sadaḥ
3.6.1.2.4	tanmadhyato 'nnādyaṃ dadhāti
3.6.1.2.5	tasmān madhya audumbarīm minoti
3.6.1.3.1	atha ya eṣa madhyamaḥ śaṅkur bhavati veder jaghanārdhe tasmāt prāṅ prakrāmati ṣaḍ vikramān
3.6.1.3.2	dakṣiṇā saptamam apakrāmati sampadaḥ kāmāya
3.6.1.3.3	tad avaṭam parilikhati
3.6.1.4.1	so 'bhrim ādatte devasya tvā savituḥ prasave 'śvinor bāhubhyām pūṣṇo hastābhyām ādade nāry asīti
3.6.1.4.2	samāna etasya yajuṣo bandhuḥ
3.6.1.4.3	yoṣo vā eṣā yad abhriḥ
3.6.1.4.4	tasmād āha nāry asīti
3.6.1.5.1	athāvaṭam parilikhatīdam ahaṃ rakṣasāṃ grīvā apikṛntāmīti
3.6.1.5.2	vajro vā abhriḥ
3.6.1.5.3	vajreṇaivaitan nāṣṭrāṇāṃ rakṣasāṃ grīvā apikṛntati
3.6.1.6.1	atha khanati
3.6.1.6.2	prāñcam utkaram utkirati
3.6.1.6.3	yajamānena saṃmāyaudumbarīm parivāsayati
3.6.1.6.4	tām agreṇa prācīṃ nidadhāti
3.6.1.6.5	etāvanmātrāṇi barhīṃṣy upariṣṭād adhinidadhāti
3.6.1.7.1	atha yavamatyaḥ prokṣaṇyo bhavanti
3.6.1.7.2	āpo ha vā oṣadhīnāṃ rasaḥ
3.6.1.7.3	tasmād oṣadhayaḥ kevalyaḥ khāditā na dhinvanti
3.6.1.7.4	oṣadhaya u hāpāṃ rasaḥ
3.6.1.7.5	tasmād āpaḥ pītāḥ kevalyo na dhinvanti
3.6.1.7.6	yadaivobhayyaḥ saṃsṛṣṭā bhavanty athaiva dhinvanti
3.6.1.7.7	tarhi hi sarasā bhavanti sarasābhiḥ prokṣāṇīti
3.6.1.8.1	devāś ca vā asurāś cobhaye prājāpatyāḥ paspṛdhire
3.6.1.8.2	tato devebhyaḥ sarvā evauṣadhaya īyuḥ
3.6.1.8.3	yavā haivaibhyo neyuḥ
3.6.1.9.1	tad vai devā aspṛṇvata
3.6.1.9.2	ta etaiḥ sarvāḥ sapatnānām oṣadhīr ayuvata
3.6.1.9.3	yad ayuvata tasmād yavā nāma
3.6.1.10.1	te hocur hanta yaḥ sarvāsām oṣadhīnāṃ rasas taṃ yaveṣu dadhāmeti
3.6.1.10.2	sa yaḥ sarvāsām oṣadhīnāṃ rasa āsīt taṃ yaveṣv adadhuḥ
3.6.1.10.3	tasmād yatrānyā oṣadhayo mlāyanti tad ete modamānā vardhante
3.6.1.10.4	evaṃ hy eṣu rasam adadhuḥ
3.6.1.10.5	tatho evaiṣa etaiḥ sarvāḥ sapatnānām oṣadhīr yute
3.6.1.10.6	tasmād yavamatyaḥ prokṣaṇyo bhavanti
3.6.1.11.1	sa yavān āvapati yavo 'si yavayāsmad dveṣo yavayārātīr iti
3.6.1.11.2	nātra tirohitam ivāsti
3.6.1.11.3	atha prokṣati
3.6.1.11.4	eko vai prokṣaṇasya bandhuḥ
3.6.1.11.5	medhyām evaitat karoti
3.6.1.12.1	sa prokṣati dive tvāntarikṣāya tvā pṛthivyai tveti
3.6.1.12.2	imān evaital lokān ūrjā rasena bhājayati
3.6.1.12.3	eṣu lokeṣūrjaṃ rasaṃ dadhāti
3.6.1.13.1	atha yāḥ prokṣaṇyaḥ pariśiṣyante tā avaṭe 'vanayati śundhantāṃ lokāḥ pitṛṣadanā iti
3.6.1.13.2	pitṛdevatyo vai kūpaḥ khātaḥ
3.6.1.13.3	tam evaitan medhyaṃ karoti
3.6.1.14.1	atha barhīṃṣi prācīnāgrāṇi codīcīnāgrāṇi cāvastṛṇāti pitṛṣadanam asīti
3.6.1.14.2	pitṛdevatyaṃ vā asyā etad bhavati yan nikhātam
3.6.1.14.3	sā yathānikhātauṣadhiṣu mitā syād evam etāsv oṣadhiṣu mitā bhavati
3.6.1.15.1	tām ucchrayaty ud divaṃ stabhānāntarikṣam pṛṇa dṛṃhasva pṛthivyām iti
3.6.1.15.2	imān evaital lokān ūrjā rasena bhājayati
3.6.1.15.3	eṣu lokeṣūrjaṃ rasaṃ dadhāti
3.6.1.16.1	atha minoti dyutānas tvā māruto minotv iti
3.6.1.16.2	yo vā ayam pavata eṣa dyutāno mārutaḥ
3.6.1.16.3	tad enām etena minoti
3.6.1.16.4	mitrāvaruṇau dhruveṇa dharmaṇeti
3.6.1.16.5	prāṇodānau vai mitrāvaruṇau
3.6.1.16.6	tad enām prāṇodānābhyām minoti
3.6.1.17.1	atha paryūhati brahmavani tvā kṣatravani rāyaspoṣavani paryūhāmīti
3.6.1.17.2	bahvī vai yajuḥṣv āśīḥ
3.6.1.17.3	tad brahma ca kṣatraṃ cāśāsta ubhe vīrye
3.6.1.17.4	rāyaspoṣavanīti
3.6.1.17.5	bhūmā vai rāyaspoṣaḥ
3.6.1.17.6	tad bhūmānam āśāste
3.6.1.18.1	atha paryṛṣati brahma dṛṃha kṣatraṃ dṛṃhāyur dṛṃha prajāṃ dṛṃheti
3.6.1.18.2	āśīr evaiṣaitasya karmaṇaḥ
3.6.1.18.3	āśiṣam evaitad āśāste
3.6.1.18.4	samaṃbhūmi paryarṣaṇaṃ karoti gartasya vā uparibhūmi
3.6.1.18.5	athaivaṃ devatrā
3.6.1.18.6	tathā hāgartam id bhavati
3.6.1.19.1	athāpa upaninayati
3.6.1.19.2	yatra vā asyai khanantaḥ krūrīkurvanty apaghnanti śāntir āpas tad adbhiḥ śāntyā śamayati tad adbhiḥ saṃdadhāti
3.6.1.19.3	tasmād apa upaninayati
3.6.1.20.1	athaivam abhipadya vācayati dhruvāsi dhruvo 'yaṃ yajamāno 'sminn āyatane prajayā bhūyād iti
3.6.1.20.2	paśubhir iti vā
3.6.1.20.3	evaṃ yaṃ kāmaṃ kāmayate so 'smai kāmaḥ samṛdhyate
3.6.1.21.1	atha sruveṇopahatyājyaṃ viṣṭapam abhi juhoti ghṛtena dyāvāpṛthivī pūryethām iti
3.6.1.21.2	tad ime dyāvāpṛthivī ūrjā rasena bhājayati
3.6.1.21.3	anayor ūrjaṃ rasaṃ dadhāti
3.6.1.21.4	te rasavatyā upajīvanīye imāḥ prajā upajīvanti
3.6.1.22.1	atha chadir adhinidadhātīndrasya chadir asīti
3.6.1.22.2	aindraṃ hi sadaḥ
3.6.1.22.3	viśvajanasya chāyeti
3.6.1.22.4	viśvagotrā hy asmin brāhmaṇā āsate
3.6.1.22.5	tad ubhayataś chadiṣī upadadhāty uttaratas trīṇi paras trīṇi
3.6.1.22.6	tāni nava bhavanti
3.6.1.22.7	trivṛd vai yajñaḥ
3.6.1.22.8	nava vai trivṛt
3.6.1.22.9	tasmān nava bhavanti
3.6.1.23.1	tad udīcīnavaṃśaṃ sado bhavati prācīnavaṃśaṃ havirdhānam
3.6.1.23.2	etad vai devānāṃ niṣkevalyaṃ yaddhavirdhānam
3.6.1.23.3	tasmāt tatra nāśnanti na bhakṣayanti
3.6.1.23.4	niṣkevalyaṃ hy etad devānām
3.6.1.23.5	sa yo ha tatrāśnīyād vā bhakṣayed vā mūrdhā hāsya vipatet
3.6.1.23.6	athaite miśre yad āgnīdhraṃ ca sadaś ca
3.6.1.23.7	tasmāt tayor aśnanti tasmād bhakṣayanti
3.6.1.23.8	miśre hy ete
3.6.1.23.9	udīcī vai manuṣyāṇāṃ dik
3.6.1.23.10	tasmād udīcīnavaṃśaṃ sado bhavati
3.6.1.24.1	pari tvā girvaṇo gira imā bhavantu viśvataḥ
3.6.1.24.2	vṛddhāyum anu vṛddhayo juṣṭā bhavantu juṣṭaya iti
3.6.1.24.3	indro vai girvā
3.6.1.24.4	viśo giraḥ
3.6.1.24.5	viśaivaitat kṣatram paribṛṃhati
3.6.1.24.6	tad idaṃ kṣatram ubhayato viśā paribṛḍham
3.6.1.25.1	atha laspūjanyā spandyayā prasīvyatīndrasya syūr asīti
3.6.1.25.2	atha granthiṃ karotīndrasya dhruvo 'sīti
3.6.1.25.3	ned vyavapadyātā iti
3.6.1.25.4	prakṛte karman viṣyati
3.6.1.25.5	tatho hādhvaryuṃ vā yajamānaṃ vā grāho na vindati
3.6.1.25.6	tan niṣṭhitam abhimṛśaty aindram asīti
3.6.1.25.7	aindraṃ hi sadaḥ
3.6.1.26.1	atha havirdhānayor jaghanārdhaṃ samanvīkṣyottareṇāgnīdhram minoti
3.6.1.26.2	tasyārdham antarvedi syād ardham bahirvedi
3.6.1.26.3	atho api bhūyo 'rdhād antarvedi syāt kanīyo bahirvedi
3.6.1.26.4	atho api sarvam evāntarvedi syāt
3.6.1.26.5	tan niṣṭhitam abhimṛśati vaiśvadevam asīti
3.6.1.26.6	dvayenaitad vaiśvadevam
3.6.1.26.7	yad asmin pūrvedyur viśve devā vasatīvarīṣūpavasanti tena vaiśvadevam
3.6.1.27.1	devā ha vai yajñaṃ tanvānās te 'surarakṣasebhya āsaṅgād bibhayāṃcakruḥ
3.6.1.27.2	tān dakṣiṇato 'surarakṣasāny āsejuḥ
3.6.1.27.3	tānt sadaso jigyuḥ
3.6.1.27.4	teṣām etān dhiṣṇyān udvāpayāṃcakrur ya ete 'ntaḥsadasam
3.6.1.28.1	sarve ha sma vā ete purā jvalanti yathāyam āhavanīyo yathā gārhapatyo yathāgnīdhrīyaḥ
3.6.1.28.2	tad yata enān udavāpayaṃs tata evaitan na jvalanti
3.6.1.28.3	tān āgnīdhram abhi saṃrurudhuḥ
3.6.1.28.4	tān apy ardham āgnīdhrasya jigyuḥ
3.6.1.28.5	tato viśve devā amṛtatvam apājayan
3.6.1.28.6	tasmād vaiśvadevam
3.6.1.29.1	tān devāḥ pratisamaindhata yathā pratyavasyet
3.6.1.29.2	tasmād enānt savane savana eva pratisamindhate
3.6.1.29.3	tasmād yaḥ samṛddhaḥ sa āgnīdhraṃ kuryāt
3.6.1.29.4	yo vai jñāto 'nūcānaḥ sa samṛddhaḥ
3.6.1.29.5	tasmād agnīdhe prathamāya dakṣiṇāṃ nayanti
3.6.1.29.6	ato hi viśve devā amṛtatvam apājayan
3.6.1.29.7	tasmād yaṃ dīkṣitānām abalyaṃ vinded āgnīdhram enaṃ nayateti brūyāt tad anārtaṃ tan nāriṣyatīti
3.6.1.29.8	tad yad ato viśve devā amṛtatvam apājayan
3.6.1.29.9	tasmād vaiśvadevam
3.6.2.1.1	vijāmāno haivāsya dhiṣṇyāḥ
3.6.2.1.2	ime samaṅkāḥ
3.6.2.1.3	ye vai samaṅkās te vijāmānaḥ
3.6.2.1.4	eta u haivāsyaita ātmanaḥ
3.6.2.2.1	divi vai soma āsīd atheha devāḥ
3.6.2.2.2	te devā akāmayantā naḥ somo gacchet
3.6.2.2.3	tenāgatena yajemahīti
3.6.2.2.4	ta ete māye asṛjanta suparṇīṃ ca kadrūṃ ca
3.6.2.2.5	vāg eva suparṇī
3.6.2.2.6	iyaṃ kadrūḥ
3.6.2.2.7	tābhyāṃ samadaṃ cakruḥ
3.6.2.3.1	te hartīyamāne ūcatur yatarā nau davīyaḥ parāpaśyād ātmānaṃ nau sā jayād iti
3.6.2.3.2	tatheti sā ha kadrūr uvāca
3.6.2.3.3	parekṣasveti
3.6.2.4.1	sā ha suparṇy uvācāsya salilasya pāre 'śvaḥ śveta sthāṇau sevate
3.6.2.4.2	tam aham paśyāmīti
3.6.2.4.3	tam eva tvam paśyasīti
3.6.2.4.4	taṃ hīty atha ha kadrūr uvāca
3.6.2.4.5	tasya vālo nyaṣañji
3.6.2.4.6	tam amuṃ vāto dhūnoti
3.6.2.4.7	tam aham paśyāmīti
3.6.2.5.1	sā yat suparṇy uvācāsya salilasya pāra iti
3.6.2.5.2	vedir vai salilam
3.6.2.5.3	vedim eva sā tad uvāca
3.6.2.5.4	aśvaḥ śveta sthāṇau sevata iti
3.6.2.5.5	agnir vā aśvaḥ śvetaḥ
3.6.2.5.6	yūpa sthāṇuḥ
3.6.2.5.7	atha yat kadrūr uvāca tasya vālo nyaṣañji
3.6.2.5.8	tam amuṃ vāto dhūnoti
3.6.2.5.9	tam aham paśyāmīti
3.6.2.5.10	raśanā haiva sā
3.6.2.6.1	sā ha suparṇy uvācaihīdam patāva vedituṃ yatarā nau jayatīti
3.6.2.6.2	sā ha kadrūr uvāca tvam eva pata
3.6.2.6.3	tvaṃ vai na ākhyāsyasi yatarā nau jayatīti
3.6.2.7.1	sā ha suparṇī papāta
3.6.2.7.2	taddha tathaivāsa yathā kadrūr uvāca
3.6.2.7.3	tām āgatām abhyuvāda tvam ajaiṣī3r ahā3m iti
3.6.2.7.4	tvam iti hovāca
3.6.2.7.5	etad vyākhyānaṃ sauparṇīkādravam iti
3.6.2.8.1	sā ha kadrūr uvācātmānaṃ vai tvājaiṣam
3.6.2.8.2	divy asau somaḥ
3.6.2.8.3	taṃ devebhya āhara
3.6.2.8.4	tena devebhya ātmānaṃ niṣkrīṇīṣveti
3.6.2.8.5	tatheti
3.6.2.8.6	sā chandāṃsi sasṛje
3.6.2.8.7	sā gāyatrī divaḥ somam āharat
3.6.2.9.1	hiraṇmayyor ha kuśyor antar avahita āsa
3.6.2.9.2	te ha sma kṣurapavī nimeṣaṃ nimeṣam abhisaṃdhattaḥ
3.6.2.9.3	dīkṣātapasau haiva te āsatuḥ
3.6.2.9.4	tam ete gandharvāḥ somarakṣā jugupuḥ
3.6.2.9.5	ime dhiṣṇyāḥ
3.6.2.9.6	imā hotrāḥ
3.6.2.10.1	tayor anyatarāṃ kuśīm āciccheda
3.6.2.10.2	tāṃ devebhyaḥ pradadau
3.6.2.10.3	sā dīkṣā
3.6.2.10.4	tayā devā adīkṣanta
3.6.2.11.1	atha dvitīyāṃ kuśīm āciccheda
3.6.2.11.2	tāṃ devebhyaḥ pradadau
3.6.2.11.3	tat tapaḥ
3.6.2.11.4	tayā devās tapa upāyann upasadaḥ
3.6.2.11.5	tapo hy upasadaḥ
3.6.2.12.1	khadireṇa ha somam ācakhāda
3.6.2.12.2	tasmāt khadiraḥ
3.6.2.12.3	yad enenākhidat tasmāt khādiro yūpo bhavati khādira sphyaḥ
3.6.2.12.4	acchāvākasya hainaṃ gopanāyāṃ jahāra
3.6.2.12.5	so 'cchāvāko 'hīyata
3.6.2.13.1	tam indrāgnī anusamatanutāṃ prajānām prajātyai
3.6.2.13.2	tasmād aindrāgno 'cchāvākaḥ
3.6.2.14.1	tasmād dīkṣitā rājānaṃ gopāyanti nen no 'paharān iti
3.6.2.14.2	tasmāt tatra suguptaṃ cikīrṣet
3.6.2.14.3	yasya ha gopanāyām apaharanti hīyate ha
3.6.2.15.1	tasmād brahmacāriṇa ācāryaṃ gopāyanti gṛhān paśūn nen no 'paharān iti
3.6.2.15.2	tasmāt tatra suguptaṃ cikīrṣet
3.6.2.15.3	yasya ha gopanāyām apaharanti hīyate ha
3.6.2.15.4	tenaitena suparṇī devebhya ātmānaṃ nirakrīṇīta
3.6.2.15.5	tasmād āhuḥ puṇyaloka ījāna iti
3.6.2.16.1	ṛṇaṃ ha vai puruṣo jāyamāna eva mṛtyor ātmanā jāyate
3.6.2.16.2	sa yad yajate yathaiva tat suparṇī devebhya ātmānaṃ nirakrīṇītaivam evaiṣa etan mṛtyor ātmānaṃ niṣkrīṇīte
3.6.2.17.1	tena devā ayajanta
3.6.2.17.2	tam ete gandharvāḥ somarakṣā anvājagmuḥ
3.6.2.17.3	te 'nvāgatyābruvann anu no yajña ābhajata
3.6.2.17.4	mā no yajñād antargātāstv eva no 'pi yajñe bhāga iti
3.6.2.18.1	te hocuḥ kiṃ nas tataḥ syād iti
3.6.2.18.2	yathaivāsyāmutra goptāro 'bhūmaivam evāsyāpīha goptāro bhaviṣyāma iti
3.6.2.19.1	tatheti devā abruvan
3.6.2.19.2	somakrayaṇā va iti tān ebhya etat somakrayaṇān anudiśati
3.6.2.19.3	athainān abruvaṃs tṛtīyasavane vo ghṛtyāhutiḥ prāpsyati na saumyā
3.6.2.19.4	apahṛto hi yuṣmat somapīthaḥ
3.6.2.19.5	tena somāhutiṃ nārhatheti
3.6.2.19.6	sainān eṣā tṛtīyasavana eva ghṛtyāhutiḥ prāpnoti na saumyā yacchālākair dhiṣṇyān vyāghārayati
3.6.2.20.1	atha yad agnau hoṣyanti tad vo viṣyatīti
3.6.2.20.2	sa yad agnau juhvati tad enān avati
3.6.2.20.3	atha yad vaḥ somam bibhrata uparyupari cariṣyanti tad vo viṣyatīti
3.6.2.20.4	sa yad enānt somam bibhrata uparyupari caranti tad enān avati
3.6.2.20.5	tasmād adhvaryuḥ samayā dhiṣṇyān nātīyāt
3.6.2.20.6	adhvaryur hi somam bibharti
3.6.2.20.7	tam ete vyāttena pratyāsate
3.6.2.20.8	sa eteṣāṃ vyāttam āpadyeta
3.6.2.20.9	tam agnir vābhidahed yo vāyaṃ devaḥ paśūnām īṣṭe sa vā hainam abhimanyeta
3.6.2.20.10	tasmād yady adhvaryoḥ śālāyām arthaḥ syād uttareṇaivāgnīdhrīyaṃ saṃcaret
3.6.2.21.1	te vā ete somasyaiva guptyai nyupyanta āhavanīyaḥ purastān mārjālīyo dakṣiṇata āgnīdhrīya uttarataḥ
3.6.2.21.2	atha ye sadasi te paścāt
3.6.2.22.1	teṣāṃ vā ardhān upakiranty ardhān anudiśanti
3.6.2.22.2	eta u haivaitad dadhrire 'rdhān na upakirantv ardhān anudiśantu
3.6.2.22.3	tathā yasmāl lokād āgatāḥ smo divas tathā taṃ lokaṃ pratiprajñāsyāmaḥ
3.6.2.22.4	tathā na jihmā eṣyāma iti
3.6.2.23.1	sa yān upakiranti tenāsmiṃl loke pratyakṣam bhavanti
3.6.2.23.2	atha yān anudiśanti tenāmuṣmiṃl loke pratyakṣam bhavanti
3.6.2.24.1	te vai dvināmāno bhavanti
3.6.2.24.2	eta u haivaitad dadhrire na vā ebhir nāmabhir arātsma yeṣāṃ naḥ somam apāhārṣuḥ
3.6.2.24.3	hanta dvitīyāni nāmāni karavāmahā iti
3.6.2.24.4	te dvitīyāni nāmāny akurvata
3.6.2.24.5	tair arādhnuvan yān apahṛtasomapīthānt sato 'tha yajña ābhajan
3.6.2.24.6	tasmād dvināmānaḥ
3.6.2.24.7	tasmād brāhmaṇo 'nṛdhyamāne dvitīyaṃ nāma kurvīta
3.6.2.24.8	rādhnoti haiva ya evaṃ vidvān dvitīyaṃ nāma kurute
3.6.2.25.1	sa yad agnau juhoti tad deveṣu juhoti
3.6.2.25.2	tasmād devāḥ santi
3.6.2.25.3	atha yat sadasi bhakṣayanti tan manuṣyeṣu juhoti
3.6.2.25.4	tasmān manuṣyāḥ santi
3.6.2.25.5	atha yaddhavirdhānayor nārāśaṃsāḥ sīdanti tat pitṛṣu juhoti
3.6.2.25.6	tasmāt pitaraḥ santi
3.6.2.26.1	yā vai prajā yajñe 'nanvābhaktāḥ parābhūtā vai tāḥ
3.6.2.26.2	evam evaitad yā imāḥ prajā aparābhūtās tā yajña ābhajati
3.6.2.26.3	manuṣyān anu paśavaḥ
3.6.2.26.4	devān anu vayāṃsy oṣadhayo vanaspatayaḥ
3.6.2.26.5	yad idaṃ kiṃ caivam u tat sarvaṃ yajña ābhaktam
3.6.2.26.6	te ha smaita ubhaye devamanuṣyāḥ pitaraḥ sampibante
3.6.2.26.7	saiṣā sampā
3.6.2.26.8	te ha sma dṛśyamānā eva purā saṃpibanta utaitarhy adṛśyamānāḥ
3.6.3.1.1	sarvaṃ vā eṣo 'bhi dīkṣate yo dīkṣate
3.6.3.1.2	yajñaṃ hy abhi dīkṣate
3.6.3.1.3	yajñaṃ hy evedaṃ sarvam anu
3.6.3.1.4	taṃ yajñaṃ sambhṛtya yam imam abhi dīkṣate sarvam idaṃ visṛjate
3.6.3.2.1	yad vaisarjināni juhoti
3.6.3.2.2	sa yad idaṃ sarvaṃ visṛjate tasmād vaisarjināni nāma
3.6.3.2.3	tasmād yo 'pivrataḥ syāt so 'nvārabheta
3.6.3.2.4	yady u anyatra caren nādriyeta
3.6.3.2.5	yad vai juhoti tad evedaṃ sarvaṃ visṛjate
3.6.3.3.1	yad v eva vaisarjināni juhoti
3.6.3.3.2	yajño vai viṣṇuḥ
3.6.3.3.3	sa devebhya imāṃ vikrāntiṃ vicakrame yaiṣām iyaṃ vikrāntiḥ
3.6.3.3.4	idam eva prathamena padena paspārāthedam antarikṣaṃ dvitīyena divam uttamena
3.6.3.3.5	etām v evaiṣa etasmai viṣṇur yajño vikrāntiṃ vikramate yaj juhoti
3.6.3.3.6	tasmād vaisarjināni juhoti
3.6.3.4.1	so 'parāhṇe vediṃ stīrtvārdhavratam pradāya saṃprapadyanta idhmam abhyādadhaty upayamanīr upakalpayanti
3.6.3.4.2	ājyam adhiśrayati
3.6.3.4.3	srucaḥ saṃmārṣṭi
3.6.3.4.4	upasthe rājānaṃ yajamānaḥ kurute
3.6.3.4.5	atha somakrayaṇyai padaṃ jaghanena gārhapatyam parikirati
3.6.3.4.6	padā vai pratitiṣṭhati pratiṣṭhityā eva
3.6.3.5.1	taddhaike caturdhā kurvanti
3.6.3.5.2	yatrāhavanīyam uddharanti tāsūpayamanīṣu caturbhāgam
3.6.3.5.3	akṣaṃ caturbhāgeṇopāñjanti
3.6.3.5.4	etāsūpayamanīṣu caturbhāgam
3.6.3.5.5	jaghanena gārhapatyaṃ caturbhāgam parikirati
3.6.3.6.1	tad u tathā na kuryāt
3.6.3.6.2	sārdham eva parikirej jaghanena gārhapatyam
3.6.3.6.3	athotpūyājyaṃ caturgṛhīte juhvāṃ copabhṛti ca gṛhṇāti pañcagṛhītam pṛṣadājyaṃ jyotir asi viśvarūpaṃ viśveṣāṃ devānāṃ samid iti
3.6.3.6.4	vaiśvadevaṃ hi pṛṣadājyam
3.6.3.6.5	dhārayanti sruco yadā pradīpta idhmo bhavati
3.6.3.7.1	atha juhoti tvaṃ soma tanūkṛdbhyo dveṣobhyo 'nyakṛtebhya uru yantāsi varūthaṃ svāheti
3.6.3.7.2	tad etenaivāsyām pṛthivyām pratiṣṭhāyām pratitiṣṭhati
3.6.3.7.3	etenemaṃ lokaṃ spṛṇute
3.6.3.8.1	athāptave dvitīyām āhutiṃ juhoti juṣāṇo aptur ājyasya vetu svāheti
3.6.3.8.2	eṣa u haivaitad uvāca rakṣobhyo vai bibhemi
3.6.3.8.3	yathā māntarā nāṣṭrā rakṣāṃsi na hinasann evam mā kanīyāṃsam eva vadhāt kṛtvātinayata stokam eva
3.6.3.8.4	stoko hy aptur iti
3.6.3.8.5	tam etat kanīyāṃsam eva vadhāt kṛtvātyanayant stokam eva
3.6.3.8.6	stoko hy aptū rakṣobhyo bhīṣā
3.6.3.8.7	tasmād aptave dvitīyām āhutiṃ juhoti
3.6.3.9.1	udyacchantīdhmam
3.6.3.9.2	upayacchanty upayamanīḥ
3.6.3.9.3	athāhāgnaye prahriyamāṇāyānubrūhi somāya praṇīyamānāyeti vā
3.6.3.9.4	agnaye prahriyamāṇāyānubrūhīti tv eva brūyāt
3.6.3.10.1	ādadate grāvṇaḥ droṇakalaśaṃ vāyavyānīdhmaṃ kārṣmaryamayān paridhīn āśvavālam prastaram aikṣavyau vidhṛtī
3.6.3.10.2	tad barhir upasaṃnaddham bhavati
3.6.3.10.3	vapāśrapaṇyau raśane araṇī adhimanthanaḥ śakalo vṛṣaṇau
3.6.3.10.4	tat samādāya prāñca āyanti
3.6.3.10.5	sa eṣa ūrdhvo yajña eti
3.6.3.11.1	tad āyatsu vācayaty agne naya supathā rāye asmān viśvāni deva vayunāni vidvān yuyodhy asmaj juhurāṇam eno bhūyiṣṭhāṃ te namauktiṃ vidhemeti
3.6.3.11.2	agnim evaitat purastāt karoti
3.6.3.11.3	agniḥ purastān nāṣṭrā rakṣāṃsy apaghnann eti
3.6.3.11.4	athābhayenānāṣṭreṇa haranti
3.6.3.11.5	ta āyanty āgacchanty āgnīdhram
3.6.3.11.6	tam āgnīdhre nidadhāti
3.6.3.12.1	sa nihite juhoty ayaṃ no agnir varivas kṛṇotv ayam mṛdhaḥ pura etu prabhindan ayaṃ vājāñ jayatu vājasātāv ayaṃ śatrūñ jayatu jarhṛṣāṇaḥ svāheti
3.6.3.12.2	tad etenaivaitasminn antarikṣe pratiṣṭhāyām pratitiṣṭhati
3.6.3.12.3	etenaitaṃ lokaṃ spṛṇute
3.6.3.13.1	tad eva nidadhati grāvṇaḥ droṇakalaśaṃ vāyavyāni
3.6.3.13.2	athetaram ādāyāyanti
3.6.3.13.3	tad uttareṇāhavanīyam upasādayanti
3.6.3.14.1	prokṣaṇīr adhvaryur ādatte
3.6.3.14.2	sa idhmam evāgre prokṣaty atha vedim
3.6.3.14.3	athāsmai barhiḥ prayacchanti
3.6.3.14.4	tat purastād granthyāsādayati
3.6.3.14.5	tat prokṣyopaninīya visraṃsya granthim āśvavālaḥ prastara upasaṃnaddho bhavati taṃ gṛhṇāti
3.6.3.14.6	gṛhītvā prastaram ekavṛd barhi stṛṇāti
3.6.3.14.7	stīrtvā barhiḥ kārṣmaryamayān paridhīn paridadhāti
3.6.3.14.8	paridhāya paridhīnt samidhāv abhyādadhāti
3.6.3.14.9	abhyādhāya samidhau
3.6.3.15.1	atha juhoty uru viṣṇo vikramasvoru kṣayāya nas kṛdhi ghṛtaṃ ghṛtayone piba pra pra yajñapatiṃ tira svāheti
3.6.3.15.2	tad etenaivaitasyāṃ divi pratiṣṭhāyām pratitiṣṭhati
3.6.3.15.3	etenaitaṃ lokaṃ spṛṇute yad etayā juhoti
3.6.3.16.1	yad v eva vaiṣṇavyarcā juhoti kanīyāṃsaṃ vā enam etad vadhāt kṛtvātyanaiṣu stokam eva
3.6.3.16.2	stoko hy aptuḥ
3.6.3.16.3	tam etad abhayam prāpya ya evaiṣa taṃ karoti yajñam eva
3.6.3.16.4	yajño hi viṣṇuḥ
3.6.3.16.5	tasmād vaiṣṇavyarcā juhoti
3.6.3.17.1	athāsādya sruco 'pa upaspṛśya rājānam prapādayati
3.6.3.17.2	tad yad āsādya sruco 'pa upaspṛśya rājānam prapādayati
3.6.3.17.3	vajro vā ājyam
3.6.3.17.4	retaḥ somaḥ
3.6.3.17.5	ned vajreṇājyena retaḥ somaṃ hinasānīti
3.6.3.17.6	tasmād āsādya sruco 'pa upaspṛśya rājānam prapādayati
3.6.3.18.1	sa dakṣiṇasya havirdhānasya nīḍe kṛṣṇājinam āstṛṇāti
3.6.3.18.2	tad enam āsādayati deva savitar eṣa te somas taṃ rakṣasva mā tvā dabhann iti
3.6.3.18.3	tad enaṃ devāyaiva savitre paridadāti guptyai
3.6.3.19.1	athānusṛjyopatiṣṭhata etat tvaṃ deva soma devo devān upāgā idam aham manuṣyānt saha rāyaspoṣeṇeti
3.6.3.19.2	agnīṣomau vā etam antar jambha ādadhāte yo dīkṣate
3.6.3.19.3	āgnāvaiṣṇavaṃ hy ado dīkṣaṇīyaṃ havir bhavati
3.6.3.19.4	yo vai viṣṇuḥ somaḥ sa
3.6.3.19.5	havir vā eṣa devānām bhavati yo dīkṣate
3.6.3.19.6	tad enam antar jambha ādadhāte
3.6.3.19.7	tat pratyakṣaṃ somān nirmucyate yadāhaitat tvaṃ deva soma devo devān upāgā idam ahaṃ manuṣyānt saha rāyaspoṣeṇeti
3.6.3.19.8	bhūmā vai rāyaspoṣaḥ
3.6.3.19.9	saha bhūmnety evaitad āha
3.6.3.20.1	athopaniṣkrāmati svāhā nir varuṇasya pāśān mucya iti
3.6.3.20.2	varuṇapāśe vā eṣo 'ntarbhavati yo 'nyasyāsan
3.6.3.20.3	tat pratyakṣaṃ varuṇapāśān nirmucyate yad āha svāhā nir varuṇasya pāśān mucya iti
3.6.3.21.1	athety āhavanīye samidham abhyādadhāty agne vratapās tve vratapā iti
3.6.3.21.2	agnir hi devānāṃ vratapatiḥ
3.6.3.21.3	tasmād āhāgne vratapās tve vratapā iti
3.6.3.21.4	yā tava tanūr mayy abhūd eṣā sā tvayi yo mama tanūs tvayy abhūd iyaṃ sā mayi yathāyathaṃ nau vratapate vratāny anu me dīkṣāṃ dīkṣāpatir amaṃstānu tapas tapaspatir iti
3.6.3.21.5	tat pratyakṣam agner nirmucyate
3.6.3.21.6	sa svena satātmanā yajate
3.6.3.21.7	tasmād asyātrāśnanti
3.6.3.21.8	mānuṣo hi bhavati
3.6.3.21.9	tasmād asyātra nāma gṛhṇanti
3.6.3.21.10	mānuṣo hi bhavati
3.6.3.21.11	atha yat purā nāśnanti yathā haviṣo hutasya nāśnīyād evaṃ tat
3.6.3.21.12	tasmād dīkṣitasya nāśnīyāt
3.6.3.21.13	athātrāṅgulīr visṛjate
3.6.4.1.1	yūpaṃ vrakṣyan vaiṣṇavyarcā juhoti
3.6.4.1.2	vaiṣṇavo hi yūpaḥ
3.6.4.1.3	tasmād vaiṣṇavyarcā juhoti
3.6.4.2.1	yad v eva vaiṣṇavyā juhoti
3.6.4.2.2	yajño vai viṣṇuḥ
3.6.4.2.3	yajñenaivaitad yūpam acchaiti
3.6.4.2.4	tasmād vaiṣṇavyarcā juhoti
3.6.4.3.1	sa yadi srucā juhoti caturgṛhītam ājyaṃ gṛhītvā juhoti
3.6.4.3.2	yady u sruveṇa sruveṇaivopahatya juhoty uru viṣṇo vikramasvoru kṣayāya nas kṛdhi ghṛtaṃ ghṛtayone piba prapra yajñapatiṃ tira svāheti
3.6.4.4.1	yad ājyam pariśiṣṭam bhavati tad ādatte
3.6.4.4.2	yat takṣṇaḥ śastram bhavati tat takṣādatte
3.6.4.4.3	ta āyanti
3.6.4.4.4	sa yaṃ yūpaṃ joṣayante
3.6.4.5.1	tam evam abhimṛśya japati paścād vaiva prāṅ tiṣṭhann abhimantrayate 'ty anyān agāṃ nānyān upāgām iti
3.6.4.5.2	ati hy anyān eti nānyān upaiti
3.6.4.5.3	tasmād āhāty anyān agāṃ nānyān upāgām iti
3.6.4.6.1	arvāk tvā parebhyo 'vidam paro 'varebhya iti
3.6.4.6.2	arvāgghy enam parebhyo vṛścati ya etasmāt parāñco bhavanti
3.6.4.6.3	paro 'varebhya iti
3.6.4.6.4	paro hy enam avarebhyo vṛścati ya etasmād arvāñco bhavanti
3.6.4.6.5	tasmād āhārvāk tvā parebhyo 'vidam paro 'varebhya iti
3.6.4.7.1	taṃ tvā juṣāmahe deva vanaspate devayajyāyā iti
3.6.4.7.2	tad yathā bahūnāṃ madhyāt sādhave karmaṇe juṣeta sa rātamanās tasmai karmaṇe syād evam evainam etad bahūnām madhyāt sādhave karmaṇe juṣate
3.6.4.7.3	sa rātamanā vraścanāya bhavati
3.6.4.8.1	devās tvā devayajyāyai juṣantām iti
3.6.4.8.2	tad vai samṛddhaṃ yaṃ devāḥ sādhave karmaṇe juṣāntai
3.6.4.8.3	tasmād āha devās tvā devayajyāyai juṣantām iti
3.6.4.9.1	atha sruveṇopaspṛśati viṣṇave tveti
3.6.4.9.2	vaiṣṇavo hi yūpaḥ
3.6.4.9.3	yajño vai viṣṇuḥ
3.6.4.9.4	yajñāya hy enaṃ vṛścati
3.6.4.9.5	tasmād āha viṣṇave tveti
3.6.4.10.1	atha darbhataruṇakam antardadhāty oṣadhe trāyasveti
3.6.4.10.2	vajro vai paraśuḥ
3.6.4.10.3	tatho hainam eṣa vajraḥ paraśur na hinasti
3.6.4.10.4	atha paraśunā praharati svadhite mainaṃ hiṃsīr iti
3.6.4.10.5	vajro vai paraśuḥ
3.6.4.10.6	tatho hainam eṣa vajraḥ paraśur na hinasti
3.6.4.11.1	sa yam prathamaṃ śakalam apachinatti tam ādatte
3.6.4.11.2	taṃ vā anakṣastambhaṃ vṛścet
3.6.4.11.3	uta hy enam anasā vahanti
3.6.4.11.4	tathāno na pratibādhate
3.6.4.12.1	tam prāñcam pātayet
3.6.4.12.2	prācī hi devānāṃ dik
3.6.4.12.3	atho udañcam
3.6.4.12.4	udīcī hi manuṣyāṇāṃ dik
3.6.4.12.5	atho pratyañcam
3.6.4.12.6	dakṣiṇāyai tv evainaṃ diśaḥ paribibādhiṣeta
3.6.4.12.7	eṣā vai dik pitṝṇām
3.6.4.12.8	tasmād enaṃ dakṣiṇāyai diśaḥ paribibādhiṣeta
3.6.4.13.1	tam pracyavamānam anumantrayate dyām mā lekhīr antarikṣam mā hiṃsīḥ pṛthivyā saṃbhaveti
3.6.4.13.2	vajro vā eṣa bhavati yaṃ yūpāya vṛścanti
3.6.4.13.3	tasmād vajrāt pracyavamānād ime lokāḥ saṃrejante
3.6.4.13.4	tad ebhya evainam etal lokebhyaḥ śamayati
3.6.4.13.5	tathemāṃl lokāñchānto na hinasti
3.6.4.14.1	sa yad āha dyām mā lekhīr iti divam mā hiṃsīr ity evaitad āha
3.6.4.14.2	antarikṣam mā hiṃsīr iti nātra tirohitam ivāsti
3.6.4.14.3	pṛthivyā saṃbhaveti pṛthivyā saṃjānīṣvety evaitad āha
3.6.4.14.4	ayaṃ hi tvā svadhitis tetijānaḥ praṇināya mahate saubhagāyeti
3.6.4.14.5	eṣa hy enaṃ svadhitis tejamānaḥ praṇayati
3.6.4.15.1	athāvraścanam abhijuhoti ned ato nāṣṭrā rakṣāṃsy anūttiṣṭhān iti
3.6.4.15.2	vajro vā ājyam
3.6.4.15.3	tad vajreṇaivaitan nāṣṭrā rakṣāṃsy avabādhate
3.6.4.15.4	tathāto nāṣṭrā rakṣāṃsi nānūttiṣṭhanti
3.6.4.15.5	atho reto vā ājyam
3.6.4.15.6	tad vanaspatiṣv evaitad reto dadhāti
3.6.4.15.7	tasmād retasa āvraścanād vanaspatayo 'nu prajāyante
3.6.4.16.1	sa juhoty atas tvaṃ deva vanaspate śatavalśo viroha sahasravalśā vi vayaṃ ruhemeti
3.6.4.16.2	nātra tirohitam ivāsti
3.6.4.17.1	tam parivāsayati
3.6.4.17.2	sa yāvantam evāgre parivāsayet tāvānt syāt
3.6.4.18.1	pañcāratnim parivāsayet
3.6.4.18.2	pāṅkto yajñaḥ
3.6.4.18.3	pāṅktaḥ paśuḥ
3.6.4.18.4	pañcartavaḥ saṃvatsarasya
3.6.4.18.5	tasmāt pañcāratnim parivāsayet
3.6.4.19.1	ṣaḍaratnim parivāsayet
3.6.4.19.2	ṣaḍ vā ṛtavaḥ saṃvatsarasya
3.6.4.19.3	saṃvatsaro vajraḥ
3.6.4.19.4	vajro yūpaḥ
3.6.4.19.5	tasmāt ṣaḍaratnim parivāsayet
3.6.4.20.1	aṣṭāratnim parivāsayet
3.6.4.20.2	aṣṭākṣarā vai gāyatrī
3.6.4.20.3	pūrvārdho vai yajñasya gāyatrī
3.6.4.20.4	pūrvārdha eṣa yajñasya
3.6.4.20.5	tasmād aṣṭāratnim parivāsayet
3.6.4.21.1	navāratnim parivāsayet
3.6.4.21.2	trivṛd vai yajñaḥ
3.6.4.21.3	nava vai trivṛt
3.6.4.21.4	tasmān navāratnim parivāsayet
3.6.4.22.1	ekādaśāratnim parivāsayet
3.6.4.22.2	ekādaśākṣarā vai triṣṭup
3.6.4.22.3	vajras triṣṭup
3.6.4.22.4	vajro yūpaḥ
3.6.4.22.5	tasmād ekādaśāratniṃ parivāsayet
3.6.4.23.1	dvādaśāratnim parivāsayet
3.6.4.23.2	dvādaśa vai māsāḥ saṃvatsarasya
3.6.4.23.3	saṃvatsaro vajraḥ
3.6.4.23.4	vajro yūpaḥ
3.6.4.23.5	tasmād dvādaśāratnim parivāsayet
3.6.4.24.1	trayodaśāratnim parivāsayet
3.6.4.24.2	trayodaśa vai māsāḥ saṃvatsarasya
3.6.4.24.3	saṃvatsaro vajraḥ
3.6.4.24.4	vajro yūpaḥ
3.6.4.24.5	tasmāt trayodaśāratnim parivāsayet
3.6.4.25.1	pañcadaśāratnim parivāsayet
3.6.4.25.2	pañcadaśo vai vajraḥ
3.6.4.25.3	vajro yūpaḥ
3.6.4.25.4	tasmāt pañcadaśāratniṃ parivāsayet
3.6.4.26.1	saptādaśāratnir vājapeyayūpaḥ
3.6.4.26.2	aparimita eva syāt
3.6.4.26.3	aparimitena vā etena vajreṇa devā aparimitam ajayan
3.6.4.26.4	tatho evaiṣa etena vajreṇāparimitenaivāparimitaṃ jayati
3.6.4.26.5	tasmād aparimita eva syāt
3.6.4.27.1	sa vā aṣṭāśrir bhavati
3.6.4.27.2	aṣṭākṣarā vai gāyatrī
3.6.4.27.3	pūrvārdho vai yajñasya gāyatrī
3.6.4.27.4	pūrvārdha eṣa yajñasya
3.6.4.27.5	tasmād aṣṭāśrir bhavati
3.7.1.1.1	abhrim ādatte devasya tvā savituḥ prasave 'śvinor bāhubhyām pūṣṇo hastābhyām ādade nāry asīti
3.7.1.1.2	samāna etasya yajuṣo bandhuḥ
3.7.1.1.3	yoṣo vā eṣā yad abhriḥ
3.7.1.1.4	tasmād āha nāry asīti
3.7.1.2.1	athāvaṭam parilikhatīdamahaṃ rakṣasāṃ grīvā apikṛntāmīti
3.7.1.2.2	vajro vā abhriḥ
3.7.1.2.3	vajreṇaivaitan nāṣṭrāṇāṃ rakṣasāṃ grīvā apikṛntati
3.7.1.3.1	atha khanati
3.7.1.3.2	prāñcam utkaram utkirati
3.7.1.3.3	upareṇa saṃmāyāvaṭaṃ khanati
3.7.1.3.4	tadagreṇa prāñcaṃ yūpaṃ nidadhāti
3.7.1.3.5	etāvanmātrāṇi barhīṃṣy upariṣṭād adhinidadhāti
3.7.1.3.6	tad evopariṣṭād yūpaśakalam adhinidadhāti
3.7.1.3.7	purastāt pārśvataś caṣālam upanidadhāti
3.7.1.3.8	atha yavamatyaḥ prokṣaṇyo bhavanti
3.7.1.3.9	so 'sāv eva bandhuḥ
3.7.1.4.1	sa yavān āvapati yavo 'si yavayāsmad dveṣo yavayārātīr iti
3.7.1.4.2	nātra tirohitam ivāsti
3.7.1.4.3	atha prokṣati
3.7.1.4.4	eko vai prokṣaṇasya bandhuḥ
3.7.1.4.5	medhyam evaitat karoti
3.7.1.5.1	sa prokṣati dive tvāntarikṣāya tvā pṛthivyai tveti
3.7.1.5.2	vajro vai yūpa eṣāṃ lokānām abhiguptyai
3.7.1.5.3	eṣāṃ tvā lokānām abhiguptyai prokṣāmīty evaitad āha
3.7.1.6.1	atha yāḥ prokṣaṇyaḥ pariśiṣyante tā avaṭe 'vanayati śundhantāṃ lokāḥ pitṛṣadanā iti
3.7.1.6.2	pitṛdevatyo vai kūpaḥ khātaḥ
3.7.1.6.3	tam evaitan medhyaṃ karoti
3.7.1.7.1	atha barhīṃṣi prācīnāgrāṇi codīcīnāgrāṇi cāvastṛṇāti pitṛṣadanam asīti
3.7.1.7.2	pitṛdevatyaṃ vā asyaitad bhavati yan nikhātam
3.7.1.7.3	sa yathānikhāta oṣadhiṣu mitaḥ syād evam etāsv oṣadhiṣu mito bhavati
3.7.1.8.1	atha yūpaśakalam prāsyati
3.7.1.8.2	tejo ha vā etad vanaspatīnāṃ yad bāhyāśakalaḥ
3.7.1.8.3	tasmād yadā bāhyāśakalam apatakṣṇuvanty atha śuṣyanti
3.7.1.8.4	tejo hy eṣām etat
3.7.1.8.5	tad yad yūpaśakalaṃ prāsyati satejasam minavānīti
3.7.1.8.6	tad yad eṣa eva bhavati nānya eṣa hi yajuṣkṛto medhyaḥ
3.7.1.8.7	tasmād yūpaśakalam prāsyati
3.7.1.9.1	sa prasyaty agreṇīr asi svāveśa unnetṝṇām iti
3.7.1.9.2	purastād vā asmād eṣo 'pacchidyate
3.7.1.9.3	tasmād āhāgreṇīr asi svāveśa unnetṝṇām iti
3.7.1.9.4	etasya vittād adhi tvā sthāsyatīti
3.7.1.9.5	adhi hy enaṃ tiṣṭhati
3.7.1.9.6	tasmād āhaitasya vittād adhi tvā sthāsyatīti
3.7.1.10.1	atha sruveṇopahatyājyam avaṭam abhijuhoti ned adhastān nāṣṭrā rakṣāṃsy upottiṣṭhān iti
3.7.1.10.2	vajro vā ājyam
3.7.1.10.3	tad vajreṇaivaitan nāṣṭrā rakṣāṃsy avabādhate
3.7.1.10.4	tathādhastān nāṣṭrā rakṣāṃsi nopottiṣṭhanti
3.7.1.10.5	atha purastāt parītyodaṅṅ āsīno yūpam anakti
3.7.1.10.6	sa āha yūpāyājyamānāyānubrūhīti
3.7.1.11.1	so 'nakti devas tvā savitā madhvānaktv iti
3.7.1.11.2	savitā vai devānām prasavitā
3.7.1.11.3	yajamāno vā eṣa nidānena yad yūpaḥ
3.7.1.11.4	sarvaṃ vā idam madhu yad idaṃ kiṃ ca
3.7.1.11.5	tad enam anena sarveṇa saṃsparśayati
3.7.1.11.6	tad asmai savitā prasavitā prasauti
3.7.1.11.7	tasmād āha devas tvā savitā madhvānaktv iti
3.7.1.12.1	atha caṣālam ubhayataḥ pratyajya pratimuñcati supippalābhyas tvauṣadhībhya iti
3.7.1.12.2	pippalaṃ haivāsyaitad yan madhye saṃgṛhītam iva bhavati
3.7.1.12.3	tiryag vā idaṃ vṛkṣe pippalam āhatam
3.7.1.12.4	sa yad evedaṃ saṃbandhanaṃ cāntaropenitam iva tad evaitat karoti
3.7.1.12.5	tasmān madhye saṃgṛhītam iva bhavati
3.7.1.13.1	āntam agniṣṭhām anakti
3.7.1.13.2	yajamāno vā agniṣṭhāḥ
3.7.1.13.3	rasa ājyam
3.7.1.13.4	rasenaivaitad yajamānam anakti
3.7.1.13.5	tasmād āntam agniṣṭhām anakti
3.7.1.13.6	atha parivyayaṇam pratisamantam parimṛśati
3.7.1.13.7	athāhocchrīyamāṇāyānubrūhīti
3.7.1.14.1	sa ucchrayati dyām agreṇāspṛkṣa āntarikṣam madhyenāprāḥ pṛthivīm upareṇādṛṃhīr iti
3.7.1.14.2	vajro vai yūpa eṣāṃ lokānām abhijityai
3.7.1.14.3	tena vajreṇemāṃl lokānt spṛṇuta ebhyo lokebhyaḥ sapatnān nirbhajati
3.7.1.15.1	atha minoti yā te dhāmāny uśmasi gamadhyai yatra gāvo bhūriśṛṅgā ayāsaḥ atrāha tad urugāyasya viṣṇoḥ paramam padam avabhāri bhūrīti
3.7.1.15.2	etayā triṣṭubhā minoti
3.7.1.15.3	vajras triṣṭup
3.7.1.15.4	vajro yūpaḥ
3.7.1.15.5	tasmāt triṣṭubhā minoti
3.7.1.16.1	sampraty agnim agniṣṭhām minoti
3.7.1.16.2	yajamāno vā agniṣṭhā
3.7.1.16.3	agnir u vai yajñaḥ
3.7.1.16.4	sa yad agner agniṣṭhāṃ hvalayeddhvaleddha yajñād yajamānaḥ
3.7.1.16.5	tasmāt sampraty agnim agniṣṭhām minoti
3.7.1.16.6	atha paryūhati
3.7.1.16.7	atha paryṛṣati
3.7.1.16.8	athāpa upaninayati
3.7.1.17.1	athaivam abhipadya vācayati viṣṇoḥ karmāṇi paśyata yato vratāni paspaśe indrasya yujyuḥ sakheti
3.7.1.17.2	vajraṃ vā eṣa prāhārṣīd yo yūpam udaśiśriyat
3.7.1.17.3	viṣṇor vijitim paśyatety evaitad āha yad āha viṣṇoḥ karmāṇi paśyata yato vratāni paśpaśe indrasya yujyaḥ sakheti
3.7.1.17.4	indro vai yajñasya devatā
3.7.1.17.5	vaiṣṇavo yūpaḥ
3.7.1.17.6	taṃ sendraṃ karoti
3.7.1.17.7	tasmād āhendrasya yujyaḥ sakheti
3.7.1.18.1	atha caṣālam udīkṣate tad viṣṇoḥ paramam padaṃ sadā paśyanti sūrayaḥ divīva cakṣur ātatam iti
3.7.1.18.2	vajraṃ vā eṣa prāhārṣīd yo yūpam udaśiśriyat
3.7.1.18.3	tāṃ viṣṇor vijitim paśyatety evaitad āha yad āha tad viṣṇoḥ paramam padaṃ sadā paśyanti sūrayaḥ divīva cakṣur ātatam iti
3.7.1.19.1	atha parivyayati
3.7.1.19.2	anagnatāyai nv eva parivyayati
3.7.1.19.3	tasmād atreva parivyayati
3.7.1.19.4	atreva hīdaṃ vāso bhavati
3.7.1.19.5	annādyam evāsminn etad dadhāti
3.7.1.19.6	atreva hīdam annam pratitiṣṭhati
3.7.1.19.7	tasmād atreva parivyayati
3.7.1.20.1	trivṛtā parivyayati
3.7.1.20.2	trivṛddhy annam
3.7.1.20.3	paśavo hy annam
3.7.1.20.4	pitā mātā
3.7.1.20.5	yaj jāyate tat tṛtīyam
3.7.1.20.6	tasmāt trivṛtā parivyayati
3.7.1.21.1	sa parivyayati parivīr asi pari tvā daivīr viśo vyayantām parīmaṃ yajamānaṃ rāyo manuṣyāṇām iti
3.7.1.21.2	tad yajamānāyāśiṣam āśāste yad āha parīmaṃ yajamānaṃ rāyo manuṣyāṇām iti
3.7.1.22.1	atha yūpaśakalam avagūhati divaḥ sūnur asīti
3.7.1.22.2	prajā haivāsyaiṣā
3.7.1.22.3	tasmād yadi yūpaikādaśinī syāt svaṃ svam evāvagūhed aviparyāsam
3.7.1.22.4	tasya haiṣāmugdhānuvratā prajā jāyate
3.7.1.22.5	atha yo viparyāsam avagūhati na svaṃ svaṃ tasya haiṣā mugdhānanuvratā prajā jāyate
3.7.1.22.6	tasmād u svaṃ svam evāvagūhed aviparyāsam
3.7.1.23.1	svargasyo haiṣa lokasya samārohaṇaḥ kriyate yad yūpaśakalaḥ
3.7.1.23.2	iyaṃ raśanā
3.7.1.23.3	raśanāyai yūpaśakalaḥ
3.7.1.23.4	yūpaśakalāc caṣālam
3.7.1.23.5	caṣālāt svargaṃ lokaṃ samaśnute
3.7.1.24.1	atha yasmāt svarur nāma
3.7.1.24.2	etasmād vā eṣo 'pacchidyate
3.7.1.24.3	tasyaitat svam evārur bhavati
3.7.1.24.4	tasmāt svarur nāma
3.7.1.25.1	tasya yan nikhātaṃ tena pitṛlokaṃ jayati
3.7.1.25.2	atha yad ūrdhvaṃ nikhātād ā raśanāyai tena manuṣyalokaṃ jayati
3.7.1.25.3	atha yad ūrdhvaṃ raśanāyā ā caṣālāt tena devalokaṃ jayati
3.7.1.25.4	atha yad ūrdhvaṃ caṣālād dvyaṅgulaṃ vā tryaṅgulaṃ vā sādhyā iti devās tena teṣāṃ lokaṃ jayati
3.7.1.25.5	saloko vai sādhyair devair bhavati ya evam etad veda
3.7.1.26.1	taṃ vai pūrvārdhe minoti
3.7.1.26.2	vajro vai yūpaḥ
3.7.1.26.3	vajro daṇḍaḥ
3.7.1.26.4	pūrvārdhaṃ vai daṇḍasyābhipadya praharati
3.7.1.26.5	pūrvārdha eṣa yajñasya
3.7.1.26.6	tasmāt pūrvārdhe minoti
3.7.1.27.1	yajñena vai devā imāṃ jitiṃ jigyur yaiṣām iyaṃ jitiḥ
3.7.1.27.2	te hocuḥ kathaṃ na idaṃ manuṣyair anabhyārohyaṃ syād iti
3.7.1.27.3	te yajñasya rasaṃ dhītvā yathā madhu madhukṛto nirdhayeyuḥ
3.7.1.27.4	viduhya yajñaṃ yūpena yopayitvā tiro 'bhavan
3.7.1.27.5	atha yad enenāyopayaṃs tasmād yūpo nāma
3.7.1.27.6	purastād vai prajñā
3.7.1.27.7	purastān manojavaḥ
3.7.1.27.8	tasmāt pūrvārdhe minoti
3.7.1.28.1	sa vā aṣṭāśrir bhavati
3.7.1.28.2	aṣṭākṣarā vai gāyatrī
3.7.1.28.3	pūrvārdho vai yajñasya gāyatrī
3.7.1.28.4	pūrvārdha eṣa yajñasya tasmād aṣṭāśrir bhavati
3.7.1.29.1	taṃ ha smaitaṃ devā anupraharanti yathedam apy etarhy eke 'nupraharantīti devā akurvann iti
3.7.1.29.2	tato rakṣāṃsi yajñam anūdapibanta
3.7.1.30.1	te devā adhvaryum abruvan yūpaśakalam eva juhudhi
3.7.1.30.2	tad ahaiṣa svagākṛto bhaviṣyati
3.7.1.30.3	tatho rakṣāṃsi yajñaṃ nānūtpāsyante 'yaṃ vai vajra udyata iti
3.7.1.31.1	so 'dhvaryur yūpaśakalam evājuhot
3.7.1.31.2	tad ahaiṣa svagākṛta āsīt
3.7.1.31.3	tatho rakṣāṃsi yajñaṃ nānūdapibantāyaṃ vai vajra udyata iti
3.7.1.32.1	tatho evaiṣa etad yūpaśakalam eva juhoti
3.7.1.32.2	tad ahaiṣa svagākṛto bhavati
3.7.1.32.3	tatho rakṣāṃsi yajñaṃ nānūtpibante 'yaṃ vai vajra udyata iti
3.7.1.32.4	sa juhoti divaṃ te dhūmo gacchatu svar jyotih pṛthivīm bhasmanāpṛṇa svāheti
3.7.2.1.1	yāvatī vai vedis tāvatī pṛthivī
3.7.2.1.2	vajrā vai yūpāḥ
3.7.2.1.3	tad imām evaitat pṛthivīm etair vajraiḥ spṛṇute
3.7.2.1.4	asyai sapatnān nirbhajati
3.7.2.1.5	tasmād yūpaikādaśinī bhavati
3.7.2.1.6	dvādaśa upaśayo bhavati vitaṣṭaḥ
3.7.2.1.7	taṃ dakṣiṇata upanidadhāti
3.7.2.1.8	tad yad dvādaśa upaśayo bhavati
3.7.2.2.1	devā ha vai yajñaṃ tanvānās te 'surarakṣasebhya āsaṅgād bibhayāṃ cakruḥ
3.7.2.2.2	tad ya eta ucchritā yatheṣur astā
3.7.2.2.3	tayā vai stṛṇute vā na vā stṛṇute
3.7.2.2.4	yathā daṇḍaḥ prahṛtaḥ
3.7.2.2.5	tena vai stṛṇute vā na vā stṛṇute
3.7.2.2.6	atha ya eṣa dvādaśa upaśayo bhavati yatheṣur āyatānastā yathodyatam aprahṛtam evam eṣa vajra udyato dakṣiṇato nāṣṭrāṇāṃ rakṣasām apahatyai
3.7.2.2.7	tasmād dvādaśa upaśayo bhavati
3.7.2.3.1	taṃ nidadhāty eṣa te pṛthivyāṃ loka āraṇyas te paśur iti
3.7.2.3.2	paśuś ca vai yūpaś ca
3.7.2.3.3	tad asmā āraṇyam eva paśūnām anudiśati
3.7.2.3.4	teno eṣa paśumān bhavati
3.7.2.3.5	tad dvayaṃ yūpaikādaśinyai saṃmayanam āhuḥ
3.7.2.3.6	śvaḥsutyāyai ha nv evaike saṃminvanti prakubratāyai caiva śvaḥsutyāyai yūpam minvantīty u ca
3.7.2.4.1	tad u tathā na kuryāt
3.7.2.4.2	agniṣṭham evocchrayet
3.7.2.4.3	idaṃ vai yūpam ucchrityādhvaryur ā parivyayaṇān nānvarjati
3.7.2.4.4	aparivītā vā eta etāṃ rātriṃ vasanti
3.7.2.4.5	sā nv eva paricakṣā
3.7.2.4.6	paśave vai yūpam ucchrayanti
3.7.2.4.7	prātar vai paśūn ālabhante
3.7.2.4.8	tasmād u prātar evocchrayet
3.7.2.5.1	sa ya uttaro 'gniṣṭhāt syāt tam evāgra ucchrayed atha dakṣiṇam athottaraṃ dakṣiṇārdhyam uttamam
3.7.2.5.2	tathodīcī bhavati
3.7.2.6.1	atho itarathāhur dakṣiṇam evāgre 'gniṣṭhād ucchrayed athottaram atha dakṣiṇam uttarārdhyam uttamam
3.7.2.6.2	tatho hāsyodag eva karmānusaṃtiṣṭhata iti
3.7.2.7.1	sa yo varṣiṣṭhaḥ sa dakṣiṇārdhyaḥ syād atha hrasīyān atha hrasīyān uttarārdhyo hrasiṣṭhaḥ
3.7.2.7.2	tathodīcī bhavati
3.7.2.8.1	atha patnībhyaḥ patnīyūpam ucchrayanti
3.7.2.8.2	sarvatvāya nv eva patnīyūpa ucchrīyate
3.7.2.8.3	tat tvāṣṭram paśum ālabhate
3.7.2.8.4	tvaṣṭā vai siktaṃ reto vikaroti
3.7.2.8.5	tad eṣa evaitat siktaṃ reto vikaroti
3.7.2.8.6	muṣkaro bhavati
3.7.2.8.7	eṣa vai prajanayitā yan muṣkaraḥ
3.7.2.8.8	tasmān muṣkaro bhavati
3.7.2.8.9	taṃ na saṃsthāpayet
3.7.2.8.10	paryagnikṛtam evotsṛjet
3.7.2.8.11	sa yat saṃsthāpayet prajāyai hāntam iyāt
3.7.2.8.12	tat prajām utsṛjati
3.7.2.8.13	tasmān na saṃsthāpayet
3.7.2.8.14	paryagnikṛtam evotsṛjet
3.7.3.1.1	paśuś ca vai yūpaś ca
3.7.3.1.2	na vā ṛte yūpāt paśum ālabhante kadā cana
3.7.3.1.3	tad yat tathā na ha vā etasmā agre paśavaś cakṣamire yad annam abhiviṣyan yathedam annam bhūtāḥ
3.7.3.1.4	yathā haivāyaṃ dvipāt puruṣa ucchrita evaṃ haiva dvipāda ucchritāś ceruḥ
3.7.3.2.1	tato devā etaṃ vajraṃ dadṛśur yad yūpam
3.7.3.2.2	tam ucchiśriyuḥ
3.7.3.2.3	tasmād bhīṣā prāvlīyanta
3.7.3.2.4	tataś catuṣpādā abhavan
3.7.3.2.5	tato 'nnam abhavan yathedam annam bhūtāḥ
3.7.3.2.6	etasmai hi vā ete 'tiṣṭhanta
3.7.3.2.7	tasmād yūpa eva paśum ālabhante narte yūpāt kadā cana
3.7.3.3.1	athopākṛtya paśum agnim mathitvā niyunakti
3.7.3.3.2	tad yat tathā na ha vā etasmā agre paśavaś cakṣamire yaddhavir abhaviṣyan yathainān idaṃ havir bhūtān agnau juhvati
3.7.3.3.3	tān devā upanirurudhuḥ
3.7.3.3.4	ta upaniruddhā nopāveyuḥ
3.7.3.4.1	te hocur na vā ime 'sya yāmaṃ vidur yad agnau havir juhvati naitām pratiṣṭhām
3.7.3.4.2	uparudhyaiva paśūn agnim mathitvāgnāv agniṃ juhavāma
3.7.3.4.3	te vediṣyanty eṣa vai kila haviṣo yāma eṣā pratiṣṭhā
3.7.3.4.4	agnau vai kila havir juhvatīti
3.7.3.4.5	tato 'bhyavaiṣyanti
3.7.3.4.6	tato rātamanasa ālambhāya bhaviṣyantīti
3.7.3.5.1	ta uparudhyaiva paśūn agnim mathitvāgnāv agnim ajuhuvuḥ
3.7.3.5.2	te 'vidur eṣa vai kila haviṣo yāma eṣā pratiṣṭhā
3.7.3.5.3	agnau vai kila havir juhvatīti
3.7.3.5.4	tato 'bhyavāyan
3.7.3.5.5	tato rātamanasa ālambhāyābhavan
3.7.3.6.1	tatho evaiṣa etad uparudhyaiva paśum agnim mathitvāgnāv agniṃ juhoti
3.7.3.6.2	sa vedaiṣa vai kila haviṣo yāma eṣā pratiṣṭhā
3.7.3.6.3	agnau vai kila havir juhvatīti
3.7.3.6.4	tato 'bhyavaiti
3.7.3.6.5	tato rātamanā ālambhāya bhavati
3.7.3.6.6	tasmād upākṛtya paśum agnim mathitvā niyunakti
3.7.3.7.1	tad āhur nopākuryāt
3.7.3.7.2	nāgnim manthet
3.7.3.7.3	raśanām evādāyāñjasopaparetyābhidhāya niyuñjyād iti
3.7.3.7.4	tad u tathā na kuryāt
3.7.3.7.5	yathādharmaṃ tiraś cathā cikīrṣed evaṃ tat
3.7.3.7.6	tasmād etad evānuparīyāt
3.7.3.8.1	atha tṛṇam ādāyopākaroti dvitīyavān niruṇadhā iti
3.7.3.8.2	dvitīyavān hi vīryavān
3.7.3.9.1	sa tṛṇam ādatta upāvīr asīti
3.7.3.9.2	upa hi dvitīyo 'vati
3.7.3.9.3	tasmād āhopāvīr asīti
3.7.3.9.4	upa devān daivīr viśaḥ prāgur iti
3.7.3.9.5	daivyo vā etā viśo yat paśavaḥ
3.7.3.9.6	asthiṣata devebhya ity evaitad āha yad āhopa devān daivīr viśaḥ prāgur iti
3.7.3.10.1	uśijo vahnitamān iti
3.7.3.10.2	vidvāṃso hi devāḥ
3.7.3.10.3	tasmādāhośijo vahnitamān iti
3.7.3.11.1	deva tvaṣṭar vasu rameti
3.7.3.11.2	tvaṣṭā vai paśūnām īṣṭe
3.7.3.11.3	paśavo vasu
3.7.3.11.4	tān etad devā atiṣṭhamānāṃs tvaṣṭāram abruvann upanimadeti yad āha deva tvaṣṭar vasu rameti
3.7.3.12.1	havyā te svadantām iti
3.7.3.12.2	yadā vā eta etasmā adhriyanta yaddhavir abhaviṣyaṃs tasmād āha havyā te svadantām iti
3.7.3.13.1	revatī ramadhvam iti
3.7.3.13.2	revanto hi paśavaḥ
3.7.3.13.3	tasmād āha revatī ramadhvam iti
3.7.3.13.4	bṛhaspate dhārayā vasūnīti
3.7.3.13.5	brahma vai bṛhaspatiḥ
3.7.3.13.6	paśavo vasu
3.7.3.13.7	tān etad devā atiṣṭhamānān brahmaṇaiva parastāt paryadadhuḥ
3.7.3.13.8	tan nātyāyan
3.7.3.13.9	tatho evainān eṣa etad brahmaṇaiva parastāt paridadhāti
3.7.3.13.10	tan nātiyanti
3.7.3.13.11	tasmād āha bṛhaspate dhārayā vasūnīti
3.7.3.13.12	pāśaṃ kṛtvā pratimuñcati
3.7.3.13.13	athāto niyojanasyaiva
3.7.4.1.1	pāśaṃ kṛtvā pratimuñcaty ṛtasya tvā devahaviḥ pāśena pratimuñcāmīti
3.7.4.1.2	varuṇyā vā eṣā yad rajjuḥ
3.7.4.1.3	tad enam etad ṛtasyaiva pāśe pratimuñcati
3.7.4.1.4	tatho hainam eṣā varuṇyā rajjur na hinasti
3.7.4.2.1	dharṣā mānuṣa iti
3.7.4.2.2	na vā etam agre manuṣyo 'dhṛṣṇot
3.7.4.2.3	sa yad evartasya pāśenaitad devahaviḥ pratimuñcaty athainam manuṣyo dhṛṣṇoti
3.7.4.2.4	tasmād āha dharṣā mānuṣa iti
3.7.4.3.1	atha niyunakti devasya tvā savituḥ prasave 'śvinor bāhubhyām pūṣṇo hastābhyām agnīṣomābhyāṃ juṣṭaṃ niyunajmīti
3.7.4.3.2	tad yathaivādo devatāyai havir gṛhṇann ādiśaty evam evaitad devatābhyām ādiśati
3.7.4.3.3	atha prokṣati
3.7.4.3.4	eko vai prokṣaṇasya bandhuḥ
3.7.4.3.5	medhyam evaitat karoti
3.7.4.4.1	sa prokṣaty adbhyas tvauṣadhībhya iti
3.7.4.4.2	tad yata eva sambhavati tata evaitan medhyaṃ karoti
3.7.4.4.3	idaṃ hi yadā varṣaty athauṣadhayo jāyante
3.7.4.4.4	oṣadhīr jagdhvāpaḥ pītvā tata eṣa rasaḥ sambhavati rasād reto retasaḥ paśavaḥ
3.7.4.4.5	tad yata eva sambhavati yataś ca jāyate tata evaitan medhyaṃ karoti
3.7.4.5.1	anu tvā mātā manyatām anu piteti
3.7.4.5.2	sa hi mātuś cādhi pituś ca jāyate
3.7.4.5.3	tad yata eva jāyate tata evaitan medhyaṃ karoti
3.7.4.5.4	anu bhrātā sagarbhyo 'nu sakhā sayūthya iti
3.7.4.5.5	sa yat te janma tena tvānumatam ārabha ity evaitad āha
3.7.4.5.6	agnīṣomābhyāṃ tvā juṣṭam prokṣāmīti
3.7.4.5.7	tad yābhyāṃ devatābhyām ārabhate tābhyām medhyaṃ karoti
3.7.4.6.1	athopagṛhṇāty apām perur asīti
3.7.4.6.2	tad enam antarato medhyaṃ karoti
3.7.4.6.3	athādhastād upokṣaty āpo devīḥ svadantu svāttaṃ citsad devahavir iti
3.7.4.6.4	tad enaṃ sarvato medhyaṃ karoti
3.7.4.7.1	athāhāgnaye samidhyamānāyānubrūhīti
3.7.4.7.2	sa uttaram āghāram āghāryāsaṃsparśayant srucau paryetya juhvā paśuṃ samanakti
3.7.4.7.3	śiro vai yajñasyottara āghāraḥ
3.7.4.7.4	eṣa vā atra yajño bhavati yat paśuḥ
3.7.4.7.5	tad yajña evaitacchiraḥ pratidadhāti
3.7.4.7.6	tasmāj juhvā paśuṃ samanakti
3.7.4.8.1	sa lalāṭe samanakti saṃ te prāṇo vātena gacchatām iti sam aṅgāni yajatrair ity aṃsayoḥ saṃ yajñapatir āśiṣeti śroṇyoḥ
3.7.4.8.2	sa yasmai kāmāya paśum ālabhante tat prāpnuhīty evaitad āha
3.7.4.9.1	idaṃ vai paśoḥ saṃjñapyamānasya prāṇo vātam apipadyate
3.7.4.9.2	tat prāpnuhi yat te prāṇo vātam apipadyātā ity evaitad āha
3.7.4.9.3	sam aṅgāni yajatrair iti
3.7.4.9.4	aṅgair vā asya yajante
3.7.4.9.5	tat prāpnuhi yat te 'ṅgair yajāntā ity evaitad āha
3.7.4.9.6	sa yajñapatir āśiṣeti
3.7.4.9.7	yajamānasya vā etenāśiṣam āśāste
3.7.4.9.8	tat prāpnuhi yat tvayā yajamānāyāśiṣam āśāsāntā ity evaitad āha
3.7.4.9.9	sādayati srucau
3.7.4.9.10	atha pravarāyāśrāvayati
3.7.4.9.11	so 'sāv eva bandhuḥ
3.7.4.10.1	atha dvitīyam āśrāvayati
3.7.4.10.2	dvau hy atra hotārau bhavataḥ
3.7.4.10.3	sa maitrāvaruṇāyāhaivāśrāvayati
3.7.4.10.4	yajamānaṃ tv eva pravṛṇīte 'gnir ha daivīnāṃ viśām puraeteti
3.7.4.10.5	agnir hi devatānām mukham
3.7.4.10.6	tasmād āhāgnir ha daivīnāṃ viśām puraeteti
3.7.4.10.7	ayaṃ yajamāno manuṣyāṇām iti
3.7.4.10.8	taṃ hi so 'nvardho bhavati yasminn ardhe yajate
3.7.4.10.9	tasmād āhāyaṃ yajamāno manuṣyāṇām iti
3.7.4.10.10	tayor asthūri gārhapatyaṃ dīdayacchataṃ himā dvā yū iti
3.7.4.10.11	tayor anārtāni gārhapatyāni śataṃ varṣāṇi santv ity evaitad āha
3.7.4.11.1	rādhāṃsīt saṃpṛñcānāv asampṛñcānau tanva iti
3.7.4.11.2	rādhāṃsy eva sampṛñcāthām nāpi tanūr ity evaitad āha
3.7.4.11.3	tau ha yat tanūrapi saṃpṛñcīyātām prāgnir yajamānaṃ dahet
3.7.4.11.4	sa yad agnau juhoti tad eṣo 'gnaye prayacchati
3.7.4.11.5	atha yām evātrartvijo yajamānāyāśiṣam āśāsate tām asmai sarvām agniḥ samardhayati
3.7.4.11.6	tad rādhāṃsy eva sampṛñcāte nāpi tanūḥ
3.7.4.11.7	tasmād āha rādhāṃsīt saṃpṛñcānāv asampṛñcānau tanva iti
3.8.1.1.1	tad yatraitat pravṛto hotā hotṛṣadana upaviśati tad upaviśya prasauti prasūto 'dhvaryuḥ srucāv ādatte
3.8.1.2.1	athāprībhiś caranti
3.8.1.2.2	tad yad āprībhiś caranti sarveṇeva vā eṣa manasā sarveṇevātmanā yajñaṃ sambharati saṃ ca jihīrṣati yo dīkṣate
3.8.1.2.3	tasya riricāna ivātmā bhavati
3.8.1.2.4	tam etābhir āprībhir āpyāyayanti
3.8.1.2.5	tad yad āpyāyayanti tasmād āpriyo nāma
3.8.1.2.6	tasmād āprībhiś caranti
3.8.1.3.1	te vā eta ekādaśa prayājā bhavanti
3.8.1.3.2	daśa vā ime puruṣe prāṇā ātmaikādaśo yasminn ete prāṇāḥ pratiṣṭhitāḥ
3.8.1.3.3	etāvān vai puruṣaḥ
3.8.1.3.4	tad asya sarvam ātmānam āpyāyanti
3.8.1.3.5	tasmād ekādaśa prayājā bhavanti
3.8.1.4.1	sa āśrāvyāha samidhaḥ preṣyeti
3.8.1.4.2	preṣya preṣyeti caturthecaturthe prayāje samānayamāno daśabhiḥ prayājaiś carati
3.8.1.4.3	daśa prayājān iṣṭvāha śāsam āhareti
3.8.1.4.4	asiṃ vai śāsa ity ācakṣate
3.8.1.5.1	atha yūpaśakalam ādatte
3.8.1.5.2	tāv agre juhvā aktvā paśor lalāṭam upaspṛśati ghṛtenāktau paśūṃs trāyethām iti
3.8.1.5.3	vajro vai yūpaśakalaḥ
3.8.1.5.4	vajraḥ śāsaḥ
3.8.1.5.5	vajra ājyam
3.8.1.5.6	tam evaitat kṛtsnaṃ vajraṃ sambhṛtya tam asyābhigoptāraṃ karoti ned enaṃ nāṣṭrā rakṣāṃsi hinasann iti
3.8.1.5.7	punar yūpaśakalam avagūhati
3.8.1.5.8	eṣā te prajñātāśrir astv ity āha śāsam prayacchan
3.8.1.5.9	sādayati srucau
3.8.1.6.1	athāha paryagnaye 'nubrūhīti
3.8.1.6.2	ulmukam ādāyāgnīt paryagniṃkaroti
3.8.1.6.3	tad yat paryagniṃkaroty acchidram evainam etad agninā parigṛhṇāti ned enaṃ nāṣṭrā rakṣāṃsi pramṛśān iti
3.8.1.6.4	agnir hi rakṣasām apahantā
3.8.1.6.5	tasmāt paryagniṃkaroti
3.8.1.6.6	tad yatrainaṃ śrapayanti tad abhipariharati
3.8.1.7.1	tad āhuḥ punar etad ulmukaṃ haret
3.8.1.7.2	athātrānyam evāgniṃ nirmathya tasminn enaṃ śrapayeyuḥ
3.8.1.7.3	āhavanīyo vā eṣaḥ
3.8.1.7.4	na vā eṣa tasmai yad asminn aśṛtaṃ śrapayeyuḥ
3.8.1.7.5	tasmai vā eṣa yad asmiñchṛtaṃ juhuyur iti
3.8.1.8.1	tad u tathā na kuryāt
3.8.1.8.2	yathā vai grasitam evam asyaitad bhavati yad enena paryagniṃkaroti
3.8.1.8.3	sa yathā grasitam anuhāyācchidya tad anyasmai prayacched evaṃ tat
3.8.1.8.4	tasmād etasyaivolmukasyāṅgārān nimṛdya tasminn enaṃ śrapayeyuḥ
3.8.1.9.1	atholmukam ādāyāgnīt purastāt pratipadyate
3.8.1.9.2	agnim evaitat purastāt karoty agniḥ purastān nāṣṭrā rakṣāṃsy apaghnann eti
3.8.1.9.3	athābhayenānāṣṭreṇa paśuṃ nayanti
3.8.1.9.4	taṃ vapāśrapaṇībhyām pratiprasthātānvārabhate pratiprasthātāram adhvaryur adhvaryuṃ yajamānaḥ
3.8.1.10.1	tad āhur naiṣa yajamānenānvārabhyaḥ
3.8.1.10.2	mṛtyave hy etaṃ nayanti
3.8.1.10.3	tasmān nānvārabheteti
3.8.1.10.4	tad anv evārabheta
3.8.1.10.5	na vā etam mṛtyave nayanti yaṃ yajñāya nayanti
3.8.1.10.6	tasmād anv evārabheta
3.8.1.10.7	yajñād u haivātmānam antariyād yan nānvārabheta
3.8.1.10.8	tasmād anv evārabheta
3.8.1.10.9	tat parokṣam anvārabdham bhavati vapāśrapaṇībhyāṃ pratiprasthātā pratiprasthātāram adhvaryur adhvaryuṃ yajamānaḥ
3.8.1.10.10	etad u parokṣam anvārabdham bhavati
3.8.1.11.1	atha stīrṇāyai veder dve tṛṇe adhvaryur ādatte
3.8.1.11.2	sa āśrāvyāhopapreṣya hotar havyā devebhya iti
3.8.1.11.3	etad u vaiśvadevam paśau
3.8.1.12.1	atha vācayati revati yajamāna iti
3.8.1.12.2	vāg vai revatī
3.8.1.12.3	sā yad vāg bahu vadati tena vāg revatī
3.8.1.12.4	priyaṃ dhā āviśeti
3.8.1.12.5	anārtim āviśety evaitad āha
3.8.1.12.6	uror antarikṣāt sajūr devena vāteneti
3.8.1.12.7	antarikṣaṃ vā anu rakṣaś caraty amūlam ubhayataḥ parichinnaṃ yathāyam puruṣo 'mūla ubhayataḥ parichinno 'ntarikṣam anucarati
3.8.1.12.8	tad vātenainaṃ saṃvidānāntarikṣād gopāyety evaitad āha yad āhoror antarikṣāt sajūrd evena vāteneti
3.8.1.13.1	asya haviṣas tmanā yajeti
3.8.1.13.2	vācam evaitad āhānārtasyāsya haviṣa ātmanā yajeti
3.8.1.13.3	sam asya tanvā bhaveti
3.8.1.13.4	vācam evaitad āhānārtasyāsya haviṣas tanvā saṃbhaveti
3.8.1.14.1	tad yatrainaṃ viśasanti tat purastāt tṛṇam upāsyati varṣo varṣīyasi yajñe yajñapatiṃ dhā iti
3.8.1.14.2	barhir evāsmā etat stṛṇāty askannaṃ havir asad iti
3.8.1.14.3	tad yad evāsyātra viśasyamānasya kiṃcit skandati tad etasmin pratitiṣṭhati
3.8.1.14.4	tathā nāmuyā bhavati
3.8.1.15.1	atha punar etyāhavanīyam abhyāvṛtyāsate ned asya saṃjñapyamānasyādhyakṣā asāmeti
3.8.1.15.2	tasya na kūṭena praghnanti
3.8.1.15.3	mānuṣaṃ hi tat
3.8.1.15.4	no eva paścātkarṇam
3.8.1.15.5	pitṛdevatyaṃ hi tat
3.8.1.15.6	apigṛhya vaiva mukhaṃ tamayanti veṣkaṃ vā kurvanti
3.8.1.15.7	tan nāha jahi mārayeti
3.8.1.15.8	mānuṣaṃ hi tat
3.8.1.15.9	saṃjñapayānvagann iti
3.8.1.15.10	taddhi devatrā
3.8.1.15.11	sa yad āhānvagann ity etarhi hy eṣa devān anugacchati
3.8.1.15.12	tasmād āhānvagann iti
3.8.1.16.1	tad yatrainaṃ nividhyanti tat purā saṃjñapanāj juhoti svāhā devebhya iti
3.8.1.16.2	atha yadā prāha saṃjñaptaḥ paśur ity atha juhoti devebhyaḥ svāheti
3.8.1.16.3	purastāt svāhākṛtayo vā anye devā upariṣṭāt svāhākṛtayo 'nye
3.8.1.16.4	tān evaitat prīṇāti
3.8.1.16.5	ta enam ubhaye devāḥ prītāḥ svargaṃ lokam abhivahanti
3.8.1.16.6	te vā ete paripaśavye ity āhutī
3.8.1.16.7	sa yadi kāmayeta juhuyād ete
3.8.1.16.8	yady u kāmayetāpi nādriyeta
3.8.2.1.1	yadā prāha saṃjñaptaḥ paśur ity athādhvaryur āha neṣṭaḥ patnīm udānayeti
3.8.2.1.2	udānayati neṣṭā patnīm pānnejanam bibhratīm
3.8.2.2.1	tāṃ vācayati namas ta ātāneti
3.8.2.2.2	yajño vā ātānaḥ
3.8.2.2.3	yajñaṃ hi tanvate
3.8.2.2.4	tena yajña ātānaḥ
3.8.2.2.5	jaghanārdho vā eṣa yajñasya yat patnī
3.8.2.2.6	tām etat prācīṃ yajñam prasādayiṣyan bhavati
3.8.2.2.7	tasmā evaitad yajñāya nihnute
3.8.2.2.8	tatho hainām eṣa yajño na hinasti
3.8.2.2.9	tasmād āha namas ta ātāneti
3.8.2.3.1	anarvā prehīti
3.8.2.3.2	asapatnena prehīty evaitad āha
3.8.2.3.3	ghṛtasya kulyā upa ṛtasya pathyā anv iti
3.8.2.3.4	sādhūpety evaitad āha
3.8.2.3.5	devīr āpaḥ śuddhā voḍhvaṃ supariviṣṭā deveṣu supariviṣṭā vayam pariveṣṭāro bhūyāsmeti
3.8.2.3.6	apa evaitat pāvayati
3.8.2.4.1	atha paśoḥ prāṇān adbhiḥ patny upaspṛśati
3.8.2.4.2	tad yad adbhiḥ prāṇān upaspṛśati
3.8.2.4.3	jīvaṃ vai devānāṃ havir amṛtam amṛtānām
3.8.2.4.4	athaitat paśuṃ ghnanti yat saṃjñapayanti yad viśāsati
3.8.2.4.5	āpo vai prāṇāḥ
3.8.2.4.6	tad asminn etān prāṇān dadhāti
3.8.2.4.7	tathaitaj jīvam eva devānāṃ havir bhavaty amṛtam amṛtānām
3.8.2.5.1	atha yat patny upaspṛśati
3.8.2.5.2	yoṣā vai patnī
3.8.2.5.3	yoṣāyai vā imāḥ prajāḥ prajāyante
3.8.2.5.4	tad enam etasyai yoṣāyai prajanayati
3.8.2.5.5	tasmāt patny upaspṛśati
3.8.2.6.1	sopaspṛśati vācaṃ te śundhāmīti mukham prāṇaṃ te śundhāmīti nāsike cakṣus te śundhāmīty akṣyau śrotraṃ te śundhāmīti karṇau nābhiṃ te śundhāmīti yo 'yam aniruktaḥ prāṇo meḍhraṃ te śundhāmīti vā pāyuṃ te śundhāmīti yo 'yaṃ paścātprāṇaḥ
3.8.2.6.2	tat prāṇān dadhāti
3.8.2.6.3	tat samīrayati
3.8.2.6.4	atha saṃhṛtya padaś caritrāṃs te śundhāmīti
3.8.2.6.5	padbhir vai pratitiṣṭhati
3.8.2.6.6	pratiṣṭhityā eva tad enam pratiṣṭhāpayati
3.8.2.7.1	atha yā āpaḥ pariśiṣyante 'rdhā vā yāvatyo vā tābhir enaṃ yajamānaś ca śīrṣato 'gre 'nuṣiñcataḥ
3.8.2.7.2	tat prāṇāṃś caivāsmiṃs tat tau dhattas tac cainam ataḥ samīrayataḥ
3.8.2.8.1	tad yat krūrīkurvanti yad āsthāpayanti śāntir āpas tad adbhiḥ śāntyā śamayataḥ
3.8.2.8.2	tad adbhiḥ saṃdhattaḥ
3.8.2.9.1	tāv anuṣiñcato manas ta āpyāyatāṃ vāk ta āpyāyatām prāṇas ta āpyāyatāṃ cakṣus ta āpyāyatāṃ śrotraṃ ta āpyāyatām iti
3.8.2.9.2	tat prāṇān dhattaḥ
3.8.2.9.3	tat samīrayato yat te krūraṃ yad āsthitaṃ tat ta āpyāyatāṃ niṣṭyāyatām iti
3.8.2.10.1	tad yat krūrīkurvanti yad āsthāpayanti śāntir āpas tad adbhiḥ śāntyā śamayatas tad adbhiḥ saṃdhattaḥ
3.8.2.10.2	tat te śudhyatv iti tan medhyaṃ kurutaḥ
3.8.2.10.3	śam ahobhya iti jaghanena paśuṃ ninayataḥ
3.8.2.11.1	tad yat krūrīkurvanti yad āsthāpayanti ned etad anv aśāntāny ahorātrāṇy asann iti tasmāccham ahobhya iti jaghanena paśuṃ ninayataḥ
3.8.2.12.1	athottānam paśum paryasyanti
3.8.2.12.2	sa tṛṇam antardadhāty oṣadhe trāyasveti
3.8.2.12.3	vajro vā asiḥ
3.8.2.12.4	tatho hainam eṣa vajro 'sir na hinasti
3.8.2.12.5	athāsinābhinidadhāti svadhite mainaṃ hiṃsīr iti
3.8.2.12.6	vajro vā asiḥ
3.8.2.12.7	tatho hainam eṣa vajro 'sir na hinasti
3.8.2.13.1	sā yā prajñātāśris tayābhinidadhāti
3.8.2.13.2	sā hi yajuṣkṛtā medhyā
3.8.2.13.3	tad yad agraṃ tṛṇasya tat savye prāṇau kurute
3.8.2.13.4	atha yad budhnaṃ tad dakṣiṇenādatte
3.8.2.14.1	sa yatrācchyati yata etal lohitam utpatati tad ubhayato 'nakti rakṣasām bhāgo 'sīti
3.8.2.14.2	rakṣasāṃ hy eṣa bhāgo yad asṛk
3.8.2.15.1	tad upāsyābhitiṣṭhatīdam ahaṃ rakṣo 'bhitiṣṭhāmīdam ahaṃ rakṣo 'vabādha idam ahaṃ rakṣo 'dhamaṃ tamo nayāmīti
3.8.2.15.2	tad yajñenaivaitan nāṣṭrā rakṣāṃsy avabādhate
3.8.2.15.3	tad yad amūlam ubhayataḥ paricchinnam bhavati
3.8.2.15.4	amūlaṃ vā idam ubhayataḥ paricchinnaṃ rakṣo 'ntarikṣam anucarati yathāyam puruṣo 'mūla ubhayataḥ paricchinno 'ntarikṣam anucarati
3.8.2.15.5	tasmād amūlam ubhayataḥ paricchinnam bhavati
3.8.2.16.1	atha vapām utkhidanti
3.8.2.16.2	tayā vapāśrapaṇyau prorṇauti ghṛtena dyāvāpṛthivī prorṇuvāthām iti
3.8.2.16.3	tad ime dyāvāpṛthivī ūrjā rasena bhājayati
3.8.2.16.4	anayor ūrjaṃ rasaṃ dadhāti
3.8.2.16.5	te rasavatyā upajīvanīye imāḥ prajā upajīvanti
3.8.2.17.1	kārṣmaryamayyau vapāśrapaṇyau bhavataḥ
3.8.2.17.2	yatra vai devā agre paśum ālebhire tad udīcaḥ kṛṣyamāṇasyāvāṅ medhaḥ papāta
3.8.2.17.3	sa eṣa vanaspatir ajāyata
3.8.2.17.4	tad yat kṛṣyamāṇasyāvāṅ apatat tasmāt kārṣmaryaḥ
3.8.2.17.5	tenaivainam etan medhena samardhayati kṛtsnaṃ karoti
3.8.2.17.6	tasmāt kārṣmaryamayyau vapāśrapaṇyau bhavataḥ
3.8.2.18.1	tām parivāsayati
3.8.2.18.2	tām paśuśrapaṇe pratapati
3.8.2.18.3	tatho hāsyātrāpi śṛtā bhavati
3.8.2.18.4	punar ulmukam agnīd ādatte
3.8.2.18.5	te jaghanena cātvālaṃ yanti
3.8.2.18.6	ta āyanty āgacchanty āhavanīyam
3.8.2.18.7	sa etat tṛṇam adhvaryur āhavanīye prāsyati vāyo vai stokānām iti
3.8.2.18.8	stokānāṃ haiṣā samit
3.8.2.19.1	athottaratas tiṣṭhan vapām pratapati
3.8.2.19.2	atyeṣyan vā eṣo 'gnim bhavati dakṣiṇataḥ parītya śrapayiṣyan
3.8.2.19.3	tasmā evaitan nihnute
3.8.2.19.4	tatho hainam eṣo 'tiyantam agnir na hinasti
3.8.2.19.5	tasmād uttaratas tiṣṭhan vapām pratapati
3.8.2.20.1	tām antareṇa yūpaṃ cāgniṃ ca haranti
3.8.2.20.2	tad yat samayā na haranti yenānyāni havīṃṣi haranti ned aśṛtayā samayā yajñam prasajāmeti
3.8.2.20.3	yad u bāhyena na haranty agreṇa yūpam bahirdhā yajñāt kuryuḥ
3.8.2.20.4	tasmād antareṇa yūpaṃ cāgniṃ ca haranti
3.8.2.20.5	dakṣiṇataḥ parītya pratiprasthātā śrapayati
3.8.2.21.1	atha sruveṇopahatyājyam adhvaryur vapām abhijuhoty agnir ājyasya vetu svāheti
3.8.2.21.2	tatho hāsyaite stokāḥ śṛtāḥ svāhākṛtā āhutayo bhūtvāgnim prāpnuvanti
3.8.2.22.1	athāha stokebhyo 'nubrūhīti
3.8.2.22.2	sa āgneyī stokebhyo 'nvāha
3.8.2.22.3	tad yad āgneyī stokebhyo 'nvāha
3.8.2.22.4	itaḥpradānā vai vṛṣṭiḥ
3.8.2.22.5	ito hy agnir vṛṣṭiṃ vanute
3.8.2.22.6	sa etai stokair etānt stokān vanute
3.8.2.22.7	ta ete stokā varṣanti
3.8.2.22.8	tasmād āgneyī stokebhyo 'nvāha
3.8.2.22.9	yadā śṛtā bhavati
3.8.2.23.1	athāha pratiprasthātā śṛtā pracareti
3.8.2.23.2	srucāv ādāyādhvaryur atikramyāśrāvyāha svāhākṛtibhyaḥ preṣyeti
3.8.2.23.3	vaṣaṭkṛte juhoti
3.8.2.24.1	hutvā vapām evāgre 'bhighārayaty atha pṛṣadājyam
3.8.2.24.2	tad u ha carakādhvaryavaḥ pṛṣadājyam evāgre 'bhighārayanti prāṇaḥ pṛṣadājyam iti vadantaḥ
3.8.2.24.3	tad u ha yājñavalkyaṃ carakādhvaryur anuvyājahāraivaṃ kurvantam
3.8.2.24.4	prāṇaṃ vā ayam antaragād adhvaryuḥ
3.8.2.24.5	prāṇa enaṃ hāsyatīti
3.8.2.25.1	sa ha sma bāhū anvavekṣyāhemau palitau bāhū
3.8.2.25.2	kva svid brāhmaṇasya vaco babhūveti
3.8.2.25.3	na tad ādriyeta
3.8.2.25.4	uttamo vā eṣa prayājo bhavati
3.8.2.25.5	idaṃ vai haviḥ
3.8.2.25.6	yajña uttame prayāje dhruvām evāgre 'bhighārayati
3.8.2.25.7	tasyai hi prathamāv ājyabhāgau hoṣyan bhavati
3.8.2.25.8	vapāṃ vā atra prathamāṃ hoṣyan bhavati
3.8.2.25.9	tasmād vapām evāgre 'bhighārayed atha pṛṣadājyam
3.8.2.25.10	atha yat paśuṃ nābhighārayati
3.8.2.25.11	ned aśṛtam abhighārayāṇīti
3.8.2.25.12	etad evāsya sarvaḥ paśur abhighārito bhavati yad vapām abhighārayati
3.8.2.25.13	tasmād vapām evāgre 'bhighārayed atha pṛṣadājyam
3.8.2.26.1	athājyam upastṛṇīte
3.8.2.26.2	atha hiraṇyaśakalam avadadhāti
3.8.2.26.3	atha vapām avadyann āhāgnīṣomābhyāṃ chāgasya vapāyai medaso 'nubrūhīti
3.8.2.26.4	atha hiraṇyaśakalam avadadhāti
3.8.2.26.5	athopariṣṭād dvir ājyasyābhighārayati
3.8.2.27.1	tad yaddhiraṇyaśakalāv abhito bhavataḥ
3.8.2.27.2	ghnanti vā etat paśuṃ yad agnau juhvati
3.8.2.27.3	amṛtam āyur hiraṇyam
3.8.2.27.4	tad amṛta āyuṣi pratitiṣṭhati
3.8.2.27.5	tathāta udeti
3.8.2.27.6	tathā saṃjīvati
3.8.2.27.7	tasmāddhiraṇyaśakalāv abhito bhavataḥ
3.8.2.27.8	āśrāvyāhāgnīṣomābhyāṃ chāgasya vapām medaḥ preṣyeti
3.8.2.27.9	na prasthitam ity āha
3.8.2.27.10	prasute prasthitam iti
3.8.2.27.11	vaṣaṭkṛte juhoti
3.8.2.28.1	hutvā vapāṃ samīcyau vapāśrapaṇyau kṛtvānuprāsyati svāhākṛte ūrdhvanabhasam mārutaṃ gacchatam iti
3.8.2.28.2	ned ime amuyā sato yābhyāṃ vapām aśiśrapāmeti
3.8.2.29.1	tad yad vapayā caranti
3.8.2.29.2	yasyai vai devatāyai paśum ālabhante tām evaitad devatām etena medhena prīṇāti
3.8.2.29.3	saiṣā devataitena medhena prītā śāntottarāṇi havīṃṣi śrapyamāṇāny uparamati
3.8.2.29.4	tasmād vapayā caranti
3.8.2.30.1	atha cātvāle mārjayante
3.8.2.30.2	krūrī vā etat kurvanti yat saṃjñapayanti yad viśāsati
3.8.2.30.3	śāntir āpaḥ
3.8.2.30.4	tad adbhiḥ śāntyā śamayante
3.8.2.30.5	tad adbhiḥ saṃdadhate
3.8.2.30.6	tasmāc cātvāle mārjayante
3.8.3.1.1	yaddevatyaḥ paśur bhavati taddevatyam puroḍāśam anunirvapati
3.8.3.1.2	tad yat puroḍāśam anunirvapati sarveṣāṃ vā eṣa paśūnām medho yad vrīhiyavau
3.8.3.1.3	tenaivainam etan medhena samardhayati kṛtsnaṃ karoti
3.8.3.1.4	tasmāt puroḍāśam anunirvapati
3.8.3.2.1	atha yad vapayā pracaryaitena puroḍāśena pracarati
3.8.3.2.2	madhyato vā imāṃ vapām utkhidanti
3.8.3.2.3	madhyata evainam etena medhena samardhayati kṛtsnaṃ karoti
3.8.3.2.4	tasmād vapayā pracaryaitena puroḍāśena pracarati
3.8.3.2.5	eṣa nv evaitasya bandhur yatra kva ca
3.8.3.2.6	eṣa paśum puroḍāśo 'nunirupyate
3.8.3.3.1	atha paśuṃ viśāsti triḥ pracyāvayatāt
3.8.3.3.2	triḥ pracyutasya hṛdayam uttamaṃ kurutād iti
3.8.3.3.3	trivṛddhi yajñaḥ
3.8.3.4.1	atha śamitāraṃ saṃśāsti yat tvā pṛcācchṛtaṃ haviḥ śamitā3r iti śṛtam ityeva brūtān na śṛtam bhagavo na śṛtaṃ hīti
3.8.3.5.1	atha juhvā pṛṣadājyasyopahatyādhvaryur upaniṣkramya pṛcchati śṛtaṃ haviḥ śamitā3r iti
3.8.3.5.2	śṛtam ity āha
3.8.3.5.3	tad devānām ity upāṃśv adhvaryuḥ
3.8.3.6.1	tad yat pṛcchati
3.8.3.6.2	śṛtaṃ vai devānāṃ havir nāśṛtam
3.8.3.6.3	śamitā vai tad veda yadi śṛtaṃ vā bhavaty aśṛtaṃ vā
3.8.3.7.1	tad yat pṛcchati
3.8.3.7.2	śṛtena pracarāṇīti
3.8.3.7.3	tad yady aśṛtam bhavati śṛtam eva devānāṃ havir bhavati śṛtaṃ yajamānasya
3.8.3.7.4	anenā adhvaryur bhavati
3.8.3.7.5	śamitari tad eno bhavati
3.8.3.7.6	triṣkṛtvaḥ pṛcchati
3.8.3.7.7	trivṛddhi yajñaḥ
3.8.3.7.8	atha yad āha tad devānām iti
3.8.3.7.9	taddhi devānāṃ yacchṛtam
3.8.3.7.10	tasmād āha tad devānām iti
3.8.3.8.1	sa hṛdayam evāgre 'bhighārayati
3.8.3.8.2	ātmā vai mano hṛdayam
3.8.3.8.3	prāṇaḥ pṛṣadājyam
3.8.3.8.4	ātmany evaitan manasi prāṇaṃ dadhāti
3.8.3.8.5	tathaitaj jīvam eva devānāṃ havir bhavaty amṛtam amṛtānām
3.8.3.9.1	so 'bhighārayati saṃ te mano manasā sam prāṇaḥ prāṇena gacchatām iti
3.8.3.9.2	na svāhākaroti
3.8.3.9.3	na hy eṣāhutiḥ
3.8.3.9.4	udvāsayanti paśum
3.8.3.10.1	taṃ jaghanena cātvālam antareṇa yūpaṃ cāgniṃ ca haranti
3.8.3.10.2	tad yat samayā na haranti yenānyāni havīṃṣi haranti śṛtaṃ santaṃ ned aṅgaśo vikṛttena krūrīkṛtena samayā yajñam prasajjāmeti
3.8.3.10.3	yad u bāhyena na haranty agreṇa yūpaṃ bahirdhā ha yajñāt kuryuḥ
3.8.3.10.4	tasmād antareṇa yūpaṃ cāgniṃ ca haranti
3.8.3.10.5	dakṣiṇato nidhāya pratiprasthātāvadyati
3.8.3.10.6	plakṣaśākhā uttarabarhir bhavanti
3.8.3.10.7	tā adhyavadyati
3.8.3.10.8	tad yat plakṣaśākhā uttarabarhir bhavanti
3.8.3.11.1	yatra vai devā agre paśum ālebhire taṃ tvaṣṭā śīrṣato 'gre 'bhyuvāmotaivaṃ cin nālabherann iti
3.8.3.11.2	tvaṣṭur hi paśavaḥ
3.8.3.11.3	sa eṣa śīrṣan mastiṣko 'nūkyaś ca majjā
3.8.3.11.4	tasmāt sa vānta iva
3.8.3.11.5	tvaṣṭā hy etam abhyavamat
3.8.3.11.6	tasmāt taṃ nāśnīyāt
3.8.3.11.7	tvaṣṭur hy etad abhivāntam
3.8.3.12.1	tasyāvāṅ medhaḥ papāta
3.8.3.12.2	sa eṣa vanaspatir ajāyata
3.8.3.12.3	taṃ devāḥ prāpaśyan
3.8.3.12.4	tasmāt prakhyaḥ
3.8.3.12.5	prakhyo ha vai nāmaitad yat plakṣa iti
3.8.3.12.6	tenaivainam etan medhena samardhayati kṛtsnaṃ karoti
3.8.3.12.7	tasmāt plakṣaśākhā uttarabarhir bhavanti
3.8.3.13.1	athājyam upastṛṇīte juhvāṃ copabhṛti ca vasāhomahavanyāṃ samavattadhānyām
3.8.3.13.2	atha hiraṇyaśakalāv avadadhāti juhvāṃ copabhṛti ca
3.8.3.14.1	atha manotāyai haviṣo 'nuvāca āha
3.8.3.14.2	tad yan manotāyai haviṣo 'nuvāca āha
3.8.3.14.3	sarvā ha vai devatāḥ paśum ālabhyamānam upasaṃgacchante mama nāma grahīṣyati mama nāma grahīṣyatīti
3.8.3.14.4	sarvāsāṃ hi devatānāṃ haviḥ paśuḥ
3.8.3.14.5	tāsāṃ sarvāsāṃ devatānām paśau manāṃsy otāni bhavanti
3.8.3.14.6	tāny evaitat prīṇāti
3.8.3.14.7	tatho hāmoghāya devatānām manāṃsy upasaṃgatāni bhavanti
3.8.3.14.8	tasmān manotāyai haviṣo 'nuvāca āha
3.8.3.15.1	sa hṛdayasyaivāgre 'vadyati
3.8.3.15.2	tad yan madhyataḥ sato hṛdayasyāgre 'vadyati
3.8.3.15.3	prāṇo vai hṛdayam
3.8.3.15.4	ato hy ayam ūrdhvaḥ prāṇaḥ saṃcarati
3.8.3.15.5	prāṇo vai paśuḥ
3.8.3.15.6	yāvaddhy eva prāṇena prāṇiti tāvat paśuḥ
3.8.3.15.7	atha yadāsmāt prāṇo 'pakrāmati dārv eva tarhi bhūto 'narthyaḥ śete
3.8.3.16.1	hṛdayam u vai paśuḥ
3.8.3.16.2	tad asyātmana evāgre 'vadyati
3.8.3.16.3	tasmād yadi kiṃcid avadānaṃ hīyeta na tad ādriyeta
3.8.3.16.4	sarvasya haivāsya tat paśor avattam bhavati yaddhṛdayasya
3.8.3.16.5	agre 'vadyati
3.8.3.16.6	tasmān madhyataḥ sato hṛdayasyaivāgre 'vadyati
3.8.3.16.7	atha yathāpūrvam
3.8.3.17.1	atha jihvāyai
3.8.3.17.2	sā hīyam pūrvārdhāt pratiṣṭhati
3.8.3.17.3	atha vakṣasaḥ
3.8.3.17.4	taddhi tataḥ
3.8.3.17.5	athaikacarasya doṣṇaḥ
3.8.3.17.6	atha pārśvayoḥ
3.8.3.17.7	atha tanimnaḥ
3.8.3.17.8	atha vṛkkayoḥ
3.8.3.18.1	gudaṃ tredhā karoti
3.8.3.18.2	sthavimopayaḍbhyaḥ
3.8.3.18.3	madhyaṃ juhvāṃ dvedhā kṛtvāvadyati
3.8.3.18.4	aṇima tryaṅgeṣu
3.8.3.18.5	athaikacarāyai śroṇeḥ
3.8.3.18.6	etāvan nu juhvām avadyati
3.8.3.19.1	athopabhṛti
3.8.3.19.2	tryaṅgyasya doṣṇo gudaṃ dvedhā kṛtvāvadyati
3.8.3.19.3	tryaṅgyāyai śroṇeḥ
3.8.3.19.4	atha hiraṇyaśakalāv avadadhāti
3.8.3.19.5	athopariṣṭād ājyasyābhighārayati
3.8.3.20.1	atha vasāhomaṃ gṛhṇāti reḍ asīti
3.8.3.20.2	lelayeva hi yūḥ
3.8.3.20.3	tasmād āha reḍ asīti
3.8.3.20.4	agniṣ ṭvā śrīṇātv iti
3.8.3.20.5	agnir hy etacchrapayati
3.8.3.20.6	tasmād āhāgniṣ ṭvā śrīṇātv iti
3.8.3.20.7	āpas tvā samariṇann iti
3.8.3.20.8	āpo hy etam aṅgebhyo rasaṃ sambharanti
3.8.3.20.9	tasmādāhāpas tvā samariṇann iti
3.8.3.21.1	vātasya tvā dhrājyā iti
3.8.3.21.2	antarikṣaṃ vā ayam anupavate yo 'yam pavate
3.8.3.21.3	antarikṣāya vai gṛhṇāti
3.8.3.21.4	tasmād āha vātasya tvā dhrājyā iti
3.8.3.22.1	pūṣṇā raṃhyā iti
3.8.3.22.2	eṣa vai pūṣṇo raṃhiḥ
3.8.3.22.3	etasmā u hi gṛhṇāti
3.8.3.22.4	tasmād āha pūṣṇo raṃhyā iti
3.8.3.23.1	ūṣmaṇo vyathiṣad iti
3.8.3.23.2	eṣa vā ūṣmā
3.8.3.23.3	etasmā u hi gṛhṇāti
3.8.3.23.4	tasmād āhoṣmaṇo vyathiṣad iti
3.8.3.23.5	athopariṣṭād dvir ājyasyābhighārayati
3.8.3.24.1	atha pārśvena vāsinā vā prayauti prayuta dveṣa iti
3.8.3.24.2	tan nāṣṭrā evaitad rakṣāṃsy ato 'pahanti
3.8.3.25.1	atha yad yūṣ pariśiṣyate tat samavattadhānyām ānayati
3.8.3.25.2	taddhṛdayam prāsyati jihvāṃ vakṣas tanima matasne vaniṣṭhum
3.8.3.25.3	athopariṣṭād dvir ājyasyābhighārayati
3.8.3.26.1	tad yaddhiraṇyaśakalāv abhito bhavataḥ
3.8.3.26.2	ghnanti vā etat paśuṃ yad agnau juhvati
3.8.3.26.3	amṛtam āyur hiraṇyam
3.8.3.26.4	tad amṛta āyuṣi pratitiṣṭhati
3.8.3.26.5	tathāta udeti
3.8.3.26.6	tathā saṃjīvati
3.8.3.26.7	tasmāddhiraṇyaśakalāv abhito bhavataḥ
3.8.3.27.1	atha yad akṣṇayāvadyati savyasya ca doṣṇo dakṣiṇāyāś ca ca doṣṇaḥ savyāvāś ca śroṇes tasmād ayam paśur akṣṇayā pado harati
3.8.3.27.2	atha yat samyag avadyet samīco haivāyam paśuḥ pado haret
3.8.3.27.3	tasmād akṣṇayāvadyati
3.8.3.27.4	atha yan na śīrṣṇo 'vadyati nāṃsayor nānūkasya nāparasakthayoḥ
3.8.3.28.1	asurā ha vā agre paśum ālebhire
3.8.3.28.2	tad devā bhīṣā nopāveyuḥ
3.8.3.28.3	tān heyam pṛthivy uvāca maitad ādṛḍhvam
3.8.3.28.4	ahaṃ va etasyādhyakṣā bhaviṣyāmi yathā yathaita etena cariṣyantīti
3.8.3.29.1	sā hovācānyatarām evāhutim ahauṣur anyatarām paryaśiṣann iti
3.8.3.29.2	sa yām paryaśiṃṣaṃs tānīmāny avadānāni
3.8.3.29.3	tato devāḥ sviṣṭakṛte tryaṅgāṇy apābhajan
3.8.3.29.4	tasmāt tryaṅgāṇi
3.8.3.29.5	athāsurā avādyañchīrṣṇo 'ṃsayor anūkasyāparasakthayoḥ
3.8.3.29.6	tasmāt teṣāṃ nāvadyet
3.8.3.29.7	yan nv eva tvaṣṭānūkam abhyavamat tasmād anūkasya nāvadyet
3.8.3.29.8	athāhāgnīṣomābhyāṃ chāgasya haviṣo 'nubrūhīti
3.8.3.29.9	āśrāvyāhāgnīṣomābhyāṃ chāgasya haviḥ preṣyeti
3.8.3.29.10	na prasthitam ity āha prasute prasthitam iti
3.8.3.30.1	antareṇārdharcau yājyāyai vasāhomaṃ juhoti
3.8.3.30.2	ito vā ayam ūrdhvo medha utthito yam asyā imaṃ rasam prajā upajīvanty arvācīnam
3.8.3.30.3	divo raso vai vasāhomaḥ
3.8.3.30.4	raso medhaḥ
3.8.3.30.5	rasenaivaitad rasaṃ tīvrīkaroti
3.8.3.30.6	tasmād ayaṃ raso 'dyamāno na kṣīyate
3.8.3.31.1	tad yad antareṇārdharcau yājyāyai vasāhomaṃ juhoti
3.8.3.31.2	iyaṃ vā ardharcaḥ
3.8.3.31.3	asau dyaur ardharcaḥ
3.8.3.31.4	antarā vai dyāvāpṛthivī antarikṣam
3.8.3.31.5	antarikṣāya vai juhoti
3.8.3.31.6	tasmād antareṇārdharcau yājyāyai vasāhomaṃ juhoti
3.8.3.32.1	sa juhoti ghṛtaṃ ghṛtapāvānaḥ pibata vasāṃ vasāpāvānaḥ pibatāntarikṣasya havir asi svāheti
3.8.3.32.2	etena vaiśvadevena yajuṣā juhoti
3.8.3.32.3	vaiśvadevaṃ vā antarikṣam
3.8.3.32.4	tad yad enenemāḥ prajāḥ prāṇatyaś codānatyaś cāntarikṣam anucaranti tena vaiśvadevam
3.8.3.32.5	vaṣaṭkṛte juhoti yāni juhvām avadānāni bhavanti
3.8.3.33.1	atha juhvā pṛṣadājyasyopaghnann āha vanaspataye 'nubrūhīti
3.8.3.33.2	āśrāvyāha vanaspataye preṣyeti
3.8.3.33.3	vaṣaṭkṛte juhoti
3.8.3.33.4	tad yad vanaspataye juhoti
3.8.3.33.5	etam evaitad vajraṃ yūpaṃ bhāginaṃ karoti
3.8.3.33.6	somo vai vanaspatiḥ
3.8.3.33.7	paśum evaitat somaṃ karoti
3.8.3.33.8	tad yad antareṇobhe āhutī juhoti
3.8.3.33.9	tayobhayaṃ vyāpnoti
3.8.3.33.10	tasmād antareṇobhe āhutī juhoti
3.8.3.34.1	atha yāny upabhṛtyavadānāni bhavanti tāni samānayamāna āhāgnaye sviṣṭakṛte 'nubrūhīti
3.8.3.34.2	āśrāvyāhāgnaye sviṣṭakṛte preṣyeti
3.8.3.34.3	vaṣaṭkṛte juhoti
3.8.3.35.1	atha yad vasāhomasya pariśiṣyate tena diśo vyāghārayati diśaḥ pradiśa ādiśo vidiśa uddiśo digbhyaḥ svāheti
3.8.3.35.2	raso vai vasāhomaḥ
3.8.3.35.3	sarvāsv evaitad dikṣu rasaṃ dadhāti
3.8.3.35.4	tasmād ayaṃ diśi-diśi raso 'bhigamyate
3.8.3.36.1	atha paśuṃ saṃmṛśati
3.8.3.36.2	etarhi saṃmarśanasya kālaḥ
3.8.3.36.3	atha yat purā saṃmṛśati ya ima upatiṣṭhante te vimathiṣyanta iti śaṅkamāno yady u vimāthān na śaṅketātraiva saṃmṛśet
3.8.3.37.1	aindraḥ prāṇo aṅge-aṅge nidīdhyat
3.8.3.37.2	aindra udāno aṅge-aṅge nidhīta iti
3.8.3.37.3	yad aṅgaśo vikṛtto bhavati tat prāṇodānābhyāṃ saṃdadhāti
3.8.3.37.4	deva tvaṣṭar bhūri te saṃsametu salakṣmā yad viṣurūpam bhavātīti
3.8.3.37.5	kṛtsnavṛtam evaitat karoti
3.8.3.37.6	devatrā yantam avase sakhāyo 'nu tvā mātāpitaro madantv iti
3.8.3.37.7	tad yatrainam ahauṣīt tad enaṃ kṛtsnaṃ kṛtvānusamasyati
3.8.3.37.8	so 'sya kṛtsno 'muṣmiṃl loka ātmā bhavati
3.8.4.1.1	trīṇi ha vai paśor ekādaśāni
3.8.4.1.2	ekādaśa prayājāḥ
3.8.4.1.3	ekādaśānuyājāḥ
3.8.4.1.4	ekādaśopayajaḥ
3.8.4.1.5	daśa pāṇyā aṅgulayo daśa pādyāḥ
3.8.4.1.6	daśa prāṇāḥ prāṇa udāno vyāna iti
3.8.4.1.7	etāvān vai puruṣo yaḥ parārdhyaḥ paśūnāṃ yaṃ sarve 'nu paśavaḥ
3.8.4.2.1	tad āhuḥ kiṃ tad yajñe kriyate yena prāṇaḥ sarvebhyo 'ṅgebhyaḥ śiva iti
3.8.4.3.1	yad eva gudaṃ tredhā karoti
3.8.4.3.2	prāṇo vai gudaḥ
3.8.4.3.3	so 'yam prāṅ ātataḥ
3.8.4.3.4	tam ayam prāṇo 'nusaṃcarati
3.8.4.4.1	sa yad eva gudaṃ tredhā karoti
3.8.4.4.2	tṛtīyam upayaḍbhyas tṛtīyaṃ juhvāṃ tṛtīyam upabhṛti
3.8.4.4.3	tena prāṇaḥ sarvebhyo 'ṅgebhyaḥ śivaḥ
3.8.4.5.1	sa ha tv eva paśum ālabheta ya enam medham upanayet
3.8.4.5.2	yadi kṛśaḥ syād yad udaryasya medasaḥ pariśiṣyata tad gude nyṛṣet
3.8.4.5.3	prāṇo vai gudaḥ
3.8.4.5.4	so 'yam prāṅ ātataḥ
3.8.4.5.5	tam ayam prāṇo 'nusaṃcarati
3.8.4.5.6	prāṇo vai paśuḥ
3.8.4.5.7	yāvaddhy eva prāṇena prāṇiti tāvat paśuḥ
3.8.4.5.8	atha yadāsmāt prāṇo 'pakrāmati dārv eva tarhi bhūto 'narthyaḥ śete
3.8.4.6.1	gudo vai paśuḥ
3.8.4.6.2	medo vai medhaḥ
3.8.4.6.3	tad enam medham upanayati
3.8.4.6.4	yady u aṃsalo bhavati svayam upeta eva tarhi medham bhavati
3.8.4.7.1	atha pṛṣadājyaṃ gṛhṇāti
3.8.4.7.2	dvayaṃ vā idaṃ sarpiś caiva dadhi ca
3.8.4.7.3	dvandvaṃ vai mithunam prajananam
3.8.4.7.4	mithunam evaitat prajananaṃ kriyate
3.8.4.8.1	tenānuyājeṣu carati
3.8.4.8.2	paśavo vā anuyājāḥ
3.8.4.8.3	payaḥ pṛṣadājyam
3.8.4.8.4	tat paśuṣv evaitat payo dadhāti
3.8.4.8.5	tad idam paśuṣu payo hitam
3.8.4.8.6	prāṇo hi pṛṣadājyam
3.8.4.8.7	annaṃ hi pṛṣadājyam
3.8.4.8.8	annaṃ hi prāṇaḥ
3.8.4.9.1	tena purastād anuyājeṣu carati
3.8.4.9.2	sa yo 'yam purastāt prāṇas tam evaitad dadhāti
3.8.4.9.3	tena paścād upayajati
3.8.4.9.4	sa yo 'yam paścāt prāṇas tam evaitad dadhāti
3.8.4.9.5	tāv imā ubhayataḥ prāṇau hitau yaś cāyam upariṣṭād yaś cādhastāt
3.8.4.10.1	tad vā etad eko dvābhyāṃ vaṣaṭkaroty adhvaryave ca yaś caiṣa upayajati
3.8.4.10.2	atha yad yajantam upayajati tasmād upayajo nāma
3.8.4.10.3	atha yad upayajati praivaitaj janayati
3.8.4.10.4	paścāddhy upayajati
3.8.4.10.5	paścāddhi yoṣāyai prajāḥ prajāyante
3.8.4.11.1	sa upayajati samudraṃ gaccha svāheti
3.8.4.11.2	āpo vai samudraḥ
3.8.4.11.3	āpo retaḥ
3.8.4.11.4	reta evaitat siñcati
3.8.4.12.1	antarikṣaṃ gaccha svāheti
3.8.4.12.2	antarikṣaṃ vā anu prajāḥ prajāyante
3.8.4.12.3	antarikṣam evaitad anu prajanayati
3.8.4.13.1	devaṃ savitāraṃ gaccha svāheti
3.8.4.13.2	savitā vai devānām prasavitā
3.8.4.13.3	savitṛprasūta evaitat prajanayati
3.8.4.14.1	mitrāvaruṇau gaccha svāheti
3.8.4.14.2	prāṇodānau vai mitrāvaruṇau
3.8.4.14.3	prāṇodānāv evaitat prajāsu dadhāti
3.8.4.15.1	ahorātre gaccha svāheti
3.8.4.15.2	ahorātre vā anu prajāḥ prajāyante
3.8.4.15.3	ahorātre evaitad anu prajanayati
3.8.4.16.1	chandāṃsi gaccha svāheti
3.8.4.16.2	sapta vai chandāṃsi
3.8.4.16.3	sapta grāmyāḥ paśavaḥ saptāraṇyāḥ
3.8.4.16.4	tān evaitad ubhayān prajanayati
3.8.4.17.1	dyāvāpṛthivī gaccha svāheti
3.8.4.17.2	prajāpatir vai prajāḥ sṛṣṭvā tā dyāvāpṛthivībhyām paryagṛhṇāt
3.8.4.17.3	tā imā dyāvāpṛthivībhyām parigṛhītāḥ
3.8.4.17.4	tatho evaiṣa etat prajāḥ sṛṣṭvā tā dyāvāpṛthivībhyām parigṛhṇāti
3.8.4.18.1	athātyupayajati
3.8.4.18.2	sa yan nātyupayajed yāvatyo haivāgre prajāḥ sṛṣṭās tāvatyo haiva syuḥ
3.8.4.18.3	na prajāyeran
3.8.4.18.4	atha yad atyupayajati praivaitaj janayati
3.8.4.18.5	tasmād imāḥ prajāḥ punarabhyāvartam prajāyante
3.8.5.1.1	so 'tyupayajati yajñaṃ gaccha svāheti
3.8.5.1.2	āpo vai yajñaḥ
3.8.5.1.3	āpo retaḥ
3.8.5.1.4	reta evaitat siñcati
3.8.5.2.1	somaṃ gaccha svāheti
3.8.5.2.2	reto vai somaḥ
3.8.5.2.3	reta evaitat siñcati
3.8.5.3.1	divyaṃ nabho gaccha svāheti
3.8.5.3.2	āpo vai divyaṃ nabhaḥ
3.8.5.3.3	āpo retaḥ
3.8.5.3.4	reta evaitat siñcati
3.8.5.4.1	agniṃ vaiśvānaraṃ gaccha svāheti
3.8.5.4.2	iyaṃ vai pṛthivy agnir vaiśvānaraḥ
3.8.5.4.3	seyam pratiṣṭhā
3.8.5.4.4	imām evaitat pratiṣṭhām abhiprajanayati
3.8.5.5.1	atha mukhaṃ vimṛṣṭe mano me hārdi yaccheti
3.8.5.5.2	tatho hopayaṣṭātmānaṃ nānupravṛṇakti
3.8.5.6.1	atha jāghanyā patnīḥ saṃyājayanti
3.8.5.6.2	jaghanārdho vai jāghanī
3.8.5.6.3	jaghanārdhād vai yoṣāyai prajāḥ prajāyante
3.8.5.6.4	tat praivaitaj janayati yaj jāghanyā patnīḥ saṃyājayanti
3.8.5.7.1	antarato devānām patnībhyo 'vadyati
3.8.5.7.2	antarato vai yoṣāyai prajāḥ prajāyanta
3.8.5.7.3	upariṣṭād agnaye gṛhapataye
3.8.5.7.4	upariṣṭād vai vṛṣā yoṣām adhidravati
3.8.5.8.1	atha hṛdayaśūlenāvabhṛthaṃ yanti
3.8.5.8.2	paśor ha vā ālabhyamānasya hṛdayaṃ śuk samabhyavaiti hṛdayāddhṛdayaśūlam
3.8.5.8.3	atha yacchṛtasya paritṛndanti tad alaṃjuṣam
3.8.5.8.4	tasmād u paritṛdyaiva śūlākuryāt
3.8.5.8.5	tat triḥpracyute paśau hṛdayam pravṛhyottamam pratyavadadhāti
3.8.5.9.1	atha hṛdayaśūlam prayacchati
3.8.5.9.2	tan na pṛthivyām parāsyen nāpsu
3.8.5.9.3	sa yat pṛthivyām parāsyed oṣadhīś ca vanaspatīṃś caiṣā śuk praviśet
3.8.5.9.4	yad apsu parāsyed apa eṣā śuk praviśet
3.8.5.9.5	tasmān na pṛthivyāṃ nāpsu
3.8.5.10.1	apa evābhyavetya yatra śuṣkasya cārdrasya ca saṃdhiḥ syāt tad upagūhet
3.8.5.10.2	yady u abhyavāyanāya glāyed agreṇa yūpam udapātraṃ ninīya yatra śuṣkasya cārdrasya ca saṃdhir bhavati tad upagūhati nāpo nauṣadhīr hiṃsīr iti
3.8.5.10.3	tathā nāpo nauṣadhīr hinasti
3.8.5.10.4	dhāmnodhāmno rājaṃs tato varuṇa no muñca yad āhur aghnyā iti varuṇeti śapāmahe
3.8.5.10.5	tato varuṇa no muñceti
3.8.5.10.6	tad enaṃ sarvasmād varuṇapāśāt sarvasmād varuṇyāt pramuñcati
3.8.5.11.1	athābhimantrayate sumitriyā na āpa oṣadhayaḥ santu durmitriyās tasmai santu yo 'smānd veṣṭi yaṃ ca vayaṃ dviṣma iti
3.8.5.11.2	yatra vā etena pracaranty āpaś ca ha vā asmāt tāvad oṣadhayaś cāpakramyeva tiṣṭhanti
3.8.5.11.3	tad u tābhir mitradheyaṃ kurute
3.8.5.11.4	tatho hainaṃ tāḥ punaḥ praviśanti
3.8.5.11.5	eṣo tatra prāyaścittiḥ kriyate
3.8.5.11.6	sa vai nāgnīṣomīyasya paśoḥ karoti nāgneyasya vaśāyā evānūbandhyāyai
3.8.5.11.7	tāṃ hi sarvo 'nu yajñaḥ saṃtiṣṭhate
3.8.5.11.8	etad u hāsyāgnīṣomīyasya ca paśor āgneyasya ca hṛdayaśūlena caritam bhavati yad vaśāyāś caranti
3.9.1.1.1	prajāpatir vai prajāḥ sasṛjāno riricāna ivāmanyata
3.9.1.1.2	tasmāt parācyaḥ prajā āsuḥ
3.9.1.1.3	nāsya prajāḥ śriye 'nnādyāya tasthire
3.9.1.2.1	sa aikṣatārikṣy aham
3.9.1.2.2	asmā u kāmāyāsṛkṣi
3.9.1.2.3	na me sa kāmaḥ samārdhi
3.9.1.2.4	parācyo mat prajā abhūvan
3.9.1.2.5	na me prajāḥ śriye 'nnādyāyāsthiṣateti
3.9.1.3.1	sa aikṣata prajāpatiḥ kathaṃ nu punar ātmānam āpyāyayeya
3.9.1.3.2	upa mā prajāḥ samāvarteran
3.9.1.3.3	tiṣṭheran me prajāḥ śriye 'nnādyāyeti
3.9.1.4.1	so 'rcañchrāmyaṃś cacāra prajākāmaḥ
3.9.1.4.2	sa etām ekādaśinīm apaśyat
3.9.1.4.3	sa ekādaśinyeṣṭvā prajāpatiḥ punar ātmānam āpyāyayata
3.9.1.4.4	upainam prajāḥ samāvartanta
3.9.1.4.5	atiṣṭhantāsya prajāḥ śriye 'nnādyāya
3.9.1.4.6	sa vasīyān eveṣṭvābhavat
3.9.1.5.1	tasmai kam ekādaśinyā yajeta
3.9.1.5.2	evaṃ haiva prajayā paśubhir āpyāyate
3.9.1.5.3	upainam prajāḥ samāvartante
3.9.1.5.4	tiṣṭhante 'sya prajāḥ śriye 'nnādyāya
3.9.1.5.5	sa vasīyān eveṣṭvā bhavati
3.9.1.5.6	etasmai kam ekādaśinyā yajate
3.9.1.6.1	sa āgneyam prathamam paśum ālabhate
3.9.1.6.2	agnir vai devatānām mukhaṃ prajanayitā
3.9.1.6.3	sa prajāpatiḥ
3.9.1.6.4	sa u eva yajamānaḥ
3.9.1.6.5	tasmād āgneyo bhavati
3.9.1.7.1	atha sārasvatam
3.9.1.7.2	vāg vai sarasvatī
3.9.1.7.3	vācaiva tat prajāpatiḥ punar ātmānam āpyāyayata
3.9.1.7.4	vāg enam upasamāvartata
3.9.1.7.5	vācam anukām ātmano 'kuruta
3.9.1.7.6	vāco evaiṣa etad āpyāyate
3.9.1.7.7	vāg enam upasamāvartate
3.9.1.7.8	vācam anukām ātmanaḥ kurute
3.9.1.8.1	atha saumyam
3.9.1.8.2	annaṃ vai somaḥ
3.9.1.8.3	annenaiva tat prajāpatiḥ punar ātmānam āpyāyayata
3.9.1.8.4	annam enam upasamāvartata
3.9.1.8.5	annam anukam ātmano 'kuruta
3.9.1.8.6	anneno evaiṣa etad āpyāyate
3.9.1.8.7	annam enam upasamāvartate
3.9.1.8.8	annam anukam ātmanaḥ kurute
3.9.1.9.1	tad yat sārasvatam anu bhavati
3.9.1.9.2	vāg vai sarasvatī
3.9.1.9.3	annaṃ somaḥ
3.9.1.9.4	tasmād yo vācā prasāmy annādo haiva bhavati
3.9.1.10.1	atha pauṣṇam
3.9.1.10.2	paśavo vai pūṣā
3.9.1.10.3	paśubhir eva tat prajāpatiḥ punar ātmānam āpyāyayata
3.9.1.10.4	paśava enam upasamāvartanta
3.9.1.10.5	paśūn anukān ātmano 'kuruta
3.9.1.10.6	paśubhir v evaiṣa etad āpyāyate
3.9.1.10.7	paśava enam upasamāvartante
3.9.1.10.8	paśūn anukān ātmanaḥ kurute
3.9.1.11.1	atha bārhaspatyam
3.9.1.11.2	brahma vai bṛhaspatiḥ
3.9.1.11.3	brahmaṇaivaitat prajāpatiḥ punar ātmānam āpyāyayata
3.9.1.11.4	brahmainam upasamāvartata
3.9.1.11.5	brahmānukam ātmano 'kuruta
3.9.1.11.6	brahmaṇo evaiṣa etad āpyāyate
3.9.1.11.7	brahmainam upasamāvartate
3.9.1.11.8	brahmānukam ātmanaḥ kurute
3.9.1.12.1	tad yat pauṣṇam anu bhavati
3.9.1.12.2	paśavo vai pūṣā
3.9.1.12.3	brahma bṛhaspatiḥ
3.9.1.12.4	tasmād brāhmaṇaḥ paśūnabhidhṛṣṇutamaḥ
3.9.1.12.5	purāhitā hy asya bhavanti mukha āhitāḥ
3.9.1.12.6	tasmād u tat sarvaṃ dattvājinavāsī carati
3.9.1.13.1	atha vaiśvadevam
3.9.1.13.2	sarvaṃ vai viśve devāḥ
3.9.1.13.3	sarveṇaiva tat prajāpatiḥ punar ātmānam āpyāyayata
3.9.1.13.4	sarvam enam upasamāvartata
3.9.1.13.5	sarvam anukam ātmano 'kuruta
3.9.1.13.6	sarveṇo evaiṣa etad āpyāyate
3.9.1.13.7	sarvam enam upasamāvartate
3.9.1.13.8	sarvam anukam ātmanaḥ kurute
3.9.1.14.1	tad yad bārhaspatyam anu bhavati
3.9.1.14.2	brahma vai bṛhaspatiḥ
3.9.1.14.3	sarvam idaṃ viśve devāḥ
3.9.1.14.4	asyaivaitat sarvasya brahma mukhaṃ karoti
3.9.1.14.5	tasmād asya sarvasya brāhmaṇo mukham
3.9.1.15.1	athaindram
3.9.1.15.2	indriyaṃ vai vīryam indraḥ
3.9.1.15.3	indriyeṇaiva tad vīryeṇa prajāpatiḥ punar ātmānam āpyāyayata
3.9.1.15.4	indriyam enaṃ vīryam upasamāvartata
3.9.1.15.5	indriyaṃ vīryam anukam ātmano 'kuruta
3.9.1.15.6	indriyeṇo evaiṣa etad vīryeṇāpyāyate
3.9.1.15.7	indriyam enaṃ vīryam upasamāvartate
3.9.1.15.8	indriyaṃ vīryam anukam ātmanaḥ kurute
3.9.1.16.1	tad yad vaiśvadevam anu bhavati
3.9.1.16.2	kṣatraṃ vā indraḥ
3.9.1.16.3	viśo viśve devāḥ
3.9.1.16.4	annādyam evāsmā etat purastāt karoti
3.9.1.17.1	atha mārutam
3.9.1.17.2	viśo vai marutaḥ
3.9.1.17.3	bhūmo vai viṭ
3.9.1.17.4	bhūmnaiva tat prajāpatiḥ punar ātmānam āpyāyayata
3.9.1.17.5	bhūmainam upasamāvartata
3.9.1.17.6	bhūmānam anukam ātmano 'kuruta
3.9.1.17.7	bhūmno evaiṣa etad āpyāyate
3.9.1.17.8	bhūmainam upasamāvartate
3.9.1.17.9	bhūmānam anukam ātmanaḥ kurute
3.9.1.18.1	tad yad aindram anu bhavati
3.9.1.18.2	kṣatraṃ vā indraḥ
3.9.1.18.3	viśo viśve devāḥ
3.9.1.18.4	viśo vai marutaḥ
3.9.1.18.5	viśaivaitat kṣatram paribṛṃhati
3.9.1.18.6	tad idaṃ kṣatram ubhayato viśā paribṛḍham
3.9.1.19.1	athaindrāgnam
3.9.1.19.2	tejo vā agniḥ
3.9.1.19.3	indriyaṃ vīryam indraḥ
3.9.1.19.4	ubhābhyām eva tad vīryābhyām prajāpatiḥ punar ātmānam āpyāyayata
3.9.1.19.5	ubhe enaṃ vīrye upasamāvartetām
3.9.1.19.6	ubhe vīrye anuke ātmano 'kuruta
3.9.1.19.7	ubhābhyām v evaiṣa etad vīryābhyām āpyāyate
3.9.1.19.8	ubhe enaṃ vīrye upasamāvartete
3.9.1.19.9	ubhe vīrye anuke ātmanaḥ kurute
3.9.1.20.1	atha sāvitram
3.9.1.20.2	savitā vai devānām prasavitā
3.9.1.20.3	tatho hāsmā ete savitṛprasūtā eva sarve kāmāḥ samṛdhyante
3.9.1.21.1	atha vāruṇam antata ālabhate
3.9.1.21.2	tad enaṃ sarvasmād varuṇapāśāt sarvasmād varuṇyāt pramuñcati
3.9.1.22.1	tasmād yadi yūpaikādaśinī syād āgneyam evāgniṣṭhe niyuñjyāt
3.9.1.22.2	athetarān vyupanayeyur yathāpūrvam
3.9.1.23.1	yady u paśvekādaśinī syād āgneyam eva yūpa ālabherann athetarān yathāpūrvam
3.9.1.24.1	tān yatrodīco nayanty āgneyam eva prathamaṃ nayanty athetarān yathāpūrvam
3.9.1.25.1	tān yatra nividhyanty āgneyam eva prathamaṃ dakṣiṇārdhyaṃ nividhyanty athetarān udīco 'tinīya yathāpūrvam
3.9.1.26.1	teṣāṃ yatra vapābhiḥ pracaranty āgneyasyaiva prathamasya vapayā pracaranty athetareṣāṃ yathāpūrvam
3.9.1.27.1	tair yatra pracaranty āgneyenaiva prathamena pracaranty athetarair yathāpūrvam
3.9.2.1.1	yatra vai yajñasya śiro 'cchidyata tasya raso drutvāpaḥ praviveśa
3.9.2.1.2	tenaivaitad rasenāpaḥ syandante
3.9.2.1.3	tam evaitad rasaṃ syandamānam manyante
3.9.2.2.1	sa yad vasatīvarīr acchaiti tam evaitad rasam āhṛtya yajñe dadhāti
3.9.2.2.2	rasavantaṃ yajñaṃ karoti
3.9.2.2.3	tasmād vasatīvarīr acchaiti
3.9.2.3.1	tā vai sarveṣu savaneṣu vibhajati
3.9.2.3.2	sarveṣv evaitat savaneṣu rasaṃ dadhāti
3.9.2.3.3	sarvāṇi savanāni rasavanti karoti
3.9.2.3.4	tasmāt sarveṣu vibhajati
3.9.2.4.1	tā vai syandamānānāṃ gṛhṇīyāt
3.9.2.4.2	aiddhi sa yajñasya rasaḥ
3.9.2.4.3	tasmāt syandamānānāṃ gṛhṇīyāt
3.9.2.5.1	gopīthāya vā etā gṛhyante
3.9.2.5.2	sarvaṃ vā idam anyad ilayati yad idaṃ kiṃ cāpi yo 'yaṃ pavate
3.9.2.5.3	athaitā eva nelayanti
3.9.2.5.4	tasmāt syandamānānāṃ gṛhṇīyāt
3.9.2.6.1	divā gṛhṇīyāt paśyan yajñasya rasaṃ gṛhṇānīti
3.9.2.6.2	tasmād divā gṛhṇīyāt
3.9.2.6.3	etasmai vai gṛhṇāti ya eṣa tapati
3.9.2.6.4	viśvebhyo hy enā devebhyo gṛhṇāti
3.9.2.6.5	raśmayo hy asya viśve devāḥ
3.9.2.6.6	tasmād divā gṛhṇīyāt
3.9.2.6.7	diveva vā eṣa
3.9.2.6.8	tasmād v eva divā gṛhṇīyāt
3.9.2.7.1	etaddha vai viśve devā yajamānasya gṛhān āgacchanti
3.9.2.7.2	sa yaḥ purādityasyāstamayād vasatīvarīr gṛhṇāti yathā śreyasy āgamiṣyaty āvasathenopakḷptenopāsītaivaṃ tat
3.9.2.7.3	ta etaddhaviḥ praviśanti
3.9.2.7.4	ta etāsu vasatīvarīṣūpavasanti
3.9.2.7.5	sa upavasathaḥ
3.9.2.8.1	sa yasyāgṛhītā abhyastam iyāt tatra prāyaścittiḥ kriyate
3.9.2.8.2	yadi purejānaḥ syān nināhyād gṛhṇīyāt
3.9.2.8.3	divā hi tasya tāḥ purā gṛhītā bhavanti
3.9.2.8.4	yady u anījānaḥ syād ya enam ījāna upāvasito vā paryavasito vā syāt tasya nināhyād gṛhṇīyāt
3.9.2.8.5	divā hi tasya tāḥ purā gṛhītā bhavanti
3.9.2.9.1	yady u etad ubhayaṃ na vinded ulkuṣīm evādāyopapareyāt
3.9.2.9.2	tām uparyupari dhārayan gṛhṇīyāddhiraṇyaṃ voparyupari dhārayan gṛhṇīyāt
3.9.2.9.3	tad etasya rūpaṃ kriyate ya eṣa tapati
3.9.2.10.1	athāto gṛhṇāty eva haviṣmatīr imā āpa iti
3.9.2.10.2	yajñasya hy āsu rasaḥ prāviśat
3.9.2.10.3	tasmād āha haviṣmatīr imā āpa iti
3.9.2.10.4	haviṣmān āvivāsatīti
3.9.2.10.5	haviṣmān hy enā yajamāna āvivāsati
3.9.2.10.6	tasmād āha haviṣmān āvivāsatīti
3.9.2.11.1	haviṣmān devo adhvara iti
3.9.2.11.2	adhvaro vai yajñaḥ
3.9.2.11.3	tad yasmai yajñāya gṛhṇāti taṃ haviṣmantaṃ karoti
3.9.2.11.4	tasmād āha haviṣmān devo adhvara iti
3.9.2.12.1	haviṣmān astu sūrya iti
3.9.2.12.2	etasmai vai gṛhṇāti ya eṣa tapati
3.9.2.12.3	viśvebhyo hy enā devebhyo gṛhṇāti
3.9.2.12.4	raśmayo hy asya viśve devāḥ
3.9.2.12.5	tasmād āha haviṣmān astu sūrya iti
3.9.2.13.1	tā āhṛtya jaghanena gārhapatyaṃ sādayaty agner vo 'pannagṛhasya sadasi sādayāmīti
3.9.2.13.2	agner vo 'nārtagṛhasya sadasi sādayāmīty evaitad āha
3.9.2.13.3	atha yad āgnīṣomīyaḥ paśuḥ saṃtiṣṭhate 'tha pariharati
3.9.2.13.4	vyutkrāmatety āha
3.9.2.13.5	agreṇa havirdhāne yajamāna āste
3.9.2.13.6	tā ādatte
3.9.2.14.1	sa dakṣiṇena niṣkrāmati
3.9.2.14.2	tā dakṣiṇāyāṃ śroṇau sādayatīndrāgnyor bhāgadheyī stheti
3.9.2.14.3	viśvebhyo hy enā devebhyo gṛhṇāti
3.9.2.14.4	indrāgnī hi viśve devāḥ
3.9.2.14.5	tāḥ punar āhṛtyāgreṇa patnīṃ sādayati
3.9.2.14.6	sa jaghanena patnīm paryetya tā ādatte
3.9.2.15.1	sa uttareṇa niṣkrāmati
3.9.2.15.2	tā uttarāyāṃ śroṇau sādayati mitrāvaruṇayor bhāgadheyī stheti
3.9.2.15.3	naivaṃ sādayet
3.9.2.15.4	atiriktam etat
3.9.2.15.5	naivaṃ saṃpat sampadyate
3.9.2.15.6	indrāgnyor bhāgadheyī sthety eva brūyāt
3.9.2.15.7	tad evānatiriktam
3.9.2.15.8	tathā saṃpat sampadyate
3.9.2.16.1	guptyai vā etāḥ parihriyante
3.9.2.16.2	agniḥ purastāt
3.9.2.16.3	athaitāḥ samantam palyaṅgyante nāṣṭrā rakṣāṃsy apaghnatyaḥ
3.9.2.16.4	tā āgnīdhre sādayati viśveṣāṃ devānām bhāgadheyī stheti
3.9.2.16.5	tad āsu viśvān devānt saṃveśayati
3.9.2.16.6	ete vai vasatāṃ varam
3.9.2.16.7	tasmād vasatīvaryo nāma
3.9.2.16.8	vasatāṃ ha vai varam bhavati ya evam etad veda
3.9.2.17.1	tāni vā etāni sapta yajūṃṣi bhavanti
3.9.2.17.2	caturbhir gṛhṇāti
3.9.2.17.3	ekena jaghanena gārhapatyaṃ sādayati
3.9.2.17.4	ekena pariharati
3.9.2.17.5	ekenāgnīdhre
3.9.2.17.6	tāni sapta
3.9.2.17.7	yatra vai vācaḥ prajātāni chandāṃsi saptapadā vai teṣām parārdhyā śakvary etām abhisampadam
3.9.2.17.8	tasmāt sapta yajūṃṣi bhavanti
3.9.3.1.1	tānt saṃprabodhayanti
3.9.3.1.2	te 'pa upaspṛśyāgnīdhram upasamāyanti
3.9.3.1.3	ta ājyāni gṛhṇate
3.9.3.1.4	gṛhītvājyāny āyanti
3.9.3.1.5	āsādyājyāni
3.9.3.2.1	atha rājānam upāvaharati
3.9.3.2.2	iyaṃ vai pratiṣṭhā janūr āsāṃ prajānām
3.9.3.2.3	imām evaitat pratiṣṭhām abhyupāvaharati
3.9.3.2.4	tam asyai tanute
3.9.3.2.5	tam asyai janayati
3.9.3.3.1	antareṇeṣa upāvaharati
3.9.3.3.2	yajño vā anaḥ
3.9.3.3.3	tan nv eva yajñān na bahirdhā karoti
3.9.3.3.4	grāvasu saṃmukheṣv adhinidadhāti
3.9.3.3.5	kṣatraṃ vai somaḥ
3.9.3.3.6	viśo grāvāṇaḥ
3.9.3.3.7	kṣatram evaitad viśy adhyūhati
3.9.3.3.8	tad yat saṃmukhā bhavanti viśam evaitat saṃmukhāṃ kṣatriyam abhyavivādinīṃ karoti
3.9.3.3.9	tasmāt saṃmukhā bhavanti
3.9.3.4.1	sa upāvaharati hṛde tvā manase tveti
3.9.3.4.2	yajamānasyaitat kāmāyāha
3.9.3.4.3	hṛdayena hi manasā yajamānastaṃ kāmaṃ kāmayate yatkāmyā yajate
3.9.3.4.4	tasmād āha hṛde tvā manase tveti
3.9.3.5.1	dive tvā sūryāya tveti
3.9.3.5.2	devalokāya tvety evaitad āha
3.9.3.5.3	yad āha dive tveti sūryāya tveti devebhyas tvety evaitad āha
3.9.3.5.4	ūrdhvam imam adhvaraṃ divi deveṣu hotrā yaccheti
3.9.3.5.5	adhvaro vai yajñaḥ
3.9.3.5.6	ūrdhvam imaṃ yajñaṃ dive deveṣu dhehīty evaitad āha
3.9.3.6.1	soma rājan viśvās tvam prajā upāvaroheti
3.9.3.6.2	tad enam āsām prajānām ādhipatyāya rājyāyopāvaharati
3.9.3.7.1	athānusṛjyopatiṣṭhate viśvās tvām prajā upāvarohantv iti
3.9.3.7.2	ayathāyatham iva vā etat karoti yad āha viśvās tvam prajā upāvaroheti
3.9.3.7.3	kṣatraṃ vai somaḥ
3.9.3.7.4	tat pāpavasyasaṃ karoti
3.9.3.7.5	taddhedam anu pāpavasyasaṃ kriyate
3.9.3.7.6	athātra yathāyathaṃ karoti yathāpūrvaṃ yad āha viśvās tvām prajā upāvarohantv iti
3.9.3.7.7	tad enam ābhiḥ prajābhiḥ pratyavarohayati
3.9.3.7.8	tasmād u kṣatriyam āyantam imāḥ prajā viśaḥ pratyavarohanti
3.9.3.7.9	tam adhastād upāsate
3.9.3.7.10	upasanno hotā prātaranuvākam anuvakṣyan bhavati
3.9.3.8.1	atha samidham abhyādadhad āha devebhyaḥ prātaryāvabhyo 'nubrūhīti
3.9.3.8.2	chandāṃsi vai devāḥ prātaryāvāṇaḥ
3.9.3.8.3	chandāṃsy anuyājāḥ
3.9.3.8.4	devebhyaḥ preṣya devān yajeti vā anuyājaiś caranti
3.9.3.9.1	tad u haika āhur devebhyo 'nubrūhīti
3.9.3.9.2	tad u tathā na brūyāt
3.9.3.9.3	chandāṃsi vai devāḥ prātaryāvāṇaḥ
3.9.3.9.4	chandāṃsy anuyājāḥ
3.9.3.9.5	devebhyaḥ preṣya devān yajeti vā anuyājaiś caranti
3.9.3.9.6	tasmād u brūyād devebhyaḥ prātaryāvabhyo 'nubrūhīty eva
3.9.3.10.1	atha yat samidham abhyādadhāti chandāṃsy evaitat saminddhe
3.9.3.10.2	atha yaddhotā prātaranuvākam anvāha chandāṃsy evaitat punar āpyāyayaty ayātayāmāni karoti
3.9.3.10.3	yātayāmāni vai devaiś chandāṃsi
3.9.3.10.4	chandobhir hi devāḥ svargaṃ lokaṃ samāśnuvata
3.9.3.10.5	na vā atra stuvate na śaṃsanti
3.9.3.10.6	tac chandāṃsy evaitat punar āpyāyayaty ayātayāmāni karoti
3.9.3.10.7	tair ayātayāmair yajñaṃ tanvate
3.9.3.10.8	tasmāddhotā prātaranuvākam anvāha
3.9.3.11.1	tad āhuḥ kaḥ prātaranuvākasya pratigara iti
3.9.3.11.2	jāgraddhaivādhvaryur upāsīta
3.9.3.11.3	sa yan nimiṣati sa haivāsya pratigaraḥ
3.9.3.11.4	tad u tathā na kuryāt
3.9.3.11.5	yadi nidrāyād api kāmaṃ svapyāt
3.9.3.11.6	sa yatra hotā prātaranuvākam paridadhāti tat pracaraṇīti srug bhavati tasyāṃ caturgṛhītam ājyaṃ gṛhītvā juhoti
3.9.3.12.1	yatra vai yajñasya śiro 'cchidyata tasya raso drutvāpaḥ praviveśa
3.9.3.12.2	tam adaḥ pūrvedyur vasatīvarībhir āharati
3.9.3.12.3	atha yo 'tra yajñasya rasaḥ pariśiṣṭas tam evaitad acchaiti
3.9.3.13.1	yaddhaivaitām āhutiṃ juhoti etam evaitad yajñasya rasam abhiprastṛṇīte
3.9.3.13.2	tam ārunddhe
3.9.3.13.3	yābhya u caivaitāṃ devatābhya āhutiṃ juhoti tā evaitat prīṇāti
3.9.3.13.4	tā asmai tṛptāḥ prītā etaṃ yajñasya rasaṃ saṃnamanti
3.9.3.14.1	sa juhoti śṛṇotv agniḥ samidhā havam ma iti
3.9.3.14.2	śṛṇotu ma idam agnir anu me jānātv ity evaitad āha
3.9.3.14.3	śṛṇvantv āpo dhiṣaṇāś ca devīr iti
3.9.3.14.4	śṛṇvantu ma idam āpo 'nu me jānantv ity evaitad āha
3.9.3.14.5	śrotā grāvāṇo viduṣo na yajñam iti
3.9.3.14.6	śṛṇvantu ma idaṃ grāvāṇo 'nu me jānantv ity evaitad āha
3.9.3.14.7	viduṣo na yajñam iti
3.9.3.14.8	vidvāṃso hi grāvāṇaḥ
3.9.3.14.9	śṛṇotu devaḥ savitā havam me svāheti
3.9.3.14.10	śṛṇotu ma idaṃ devaḥ savitānu me jānātv ity evaitad āha
3.9.3.14.11	savitā vai devānām prasavitā
3.9.3.14.12	tat savitṛprasūta evaitad yajñasya rasam acchaiti
3.9.3.15.1	athāparaṃ caturgṛhītam ājyaṃ gṛhītvodaṅ prayann āhāpa iṣya hotar iti
3.9.3.15.2	apa iccha hotar ity evaitad āha
3.9.3.15.3	tad yad ato hotānvāhaitam evaitad yajñasya rasam abhiprastṛṇīte
3.9.3.15.4	tam ārunddhe
3.9.3.15.5	etān u caivaitad anutiṣṭhate ned enān antarā nāṣṭrā rakṣāṃsi hinasann iti
3.9.3.16.1	atha saṃpreṣyati maitrāvaruṇasya camasādhvaryav ehi
3.9.3.16.2	neṣṭaḥ patnīr udānaya
3.9.3.16.3	ekadhanina eta
3.9.3.16.4	agnīc cātvāle vasatīvarībhiḥ pratyupatiṣṭhāsai hotṛcamasena ceti
3.9.3.16.5	saṃpraiṣa evaiṣaḥ
3.9.3.17.1	ta udañco niṣkrāmanti jaghanena cātvālam agreṇāgnīdhram
3.9.3.17.2	sa yasyāṃ tato diśy āpo bhavanti tad yanti
3.9.3.17.3	te vai saha patnībhir yanti
3.9.3.17.4	tad yat saha patnībhir yanti
3.9.3.18.1	yatra vai yajñasya śiro 'chidyata tasya raso drutvāpaḥ praviveśa
3.9.3.18.2	tam ete gandharvāḥ somarakṣā jugupuḥ
3.9.3.19.1	te ha devā ūcur iyam u nv eveha nāṣṭrā yad ime gandharvāḥ
3.9.3.19.2	kathaṃ nv imam abhaye 'nāṣṭre yajñasya rasam āharemeti
3.9.3.20.1	te hocur yoṣitkāmā vai gandharvāḥ
3.9.3.20.2	saha patnībhir ayāma
3.9.3.20.3	te patnīṣv eva gandharvā gardhiṣyanti
3.9.3.20.4	athaitam abhaye 'nāṣṭre yajñasya rasam āhariṣyāma iti
3.9.3.21.1	te saha patnībhir īyuḥ
3.9.3.21.2	te patnīṣv eva gandharvā jagṛdhuḥ
3.9.3.21.3	athaitam abhaye 'nāṣṭre yajñasya rasam ājahruḥ
3.9.3.22.1	tatho evaiṣa etat sahaiva patnībhir eti
3.9.3.22.2	te patnīṣv eva gandharvā gṛdhyanti
3.9.3.22.3	athaitam abhaye 'nāṣṭre yajñasya rasam āharati
3.9.3.23.1	so 'po 'bhijuhoti
3.9.3.23.2	etāṃ ha vā āhutiṃ hṛtām eṣa yajñasya rasa upasameti
3.9.3.23.3	tāṃ pratyuttiṣṭhati
3.9.3.23.4	tam evaitad āviṣkṛtya gṛhṇāti
3.9.3.24.1	yad v evaitām āhutiṃ juhoty etam evaitad yajñasya rasam abhiprastṛṇīte
3.9.3.24.2	tam ārunddhe
3.9.3.24.3	tam apo yācati
3.9.3.24.4	yābhya u caivaitāṃ devatābhya āhutiṃ juhoti tā evaitat prīṇāti
3.9.3.24.5	tā asmai tṛptāḥ prītā etaṃ yajñasya rasaṃ saṃnamanti
3.9.3.25.1	sa juhoti devīr āpo apāṃ napād iti
3.9.3.25.2	devyo hy āpaḥ
3.9.3.25.3	tasmād āha devīr āpo apāṃ napād iti
3.9.3.25.4	yo va ūrmir haviṣya iti
3.9.3.25.5	yo va ūrmir yajñiya ity evaitad āha
3.9.3.25.6	indriyāvān madintama iti
3.9.3.25.7	vīryavān ity evaitad āha
3.9.3.25.8	yad āhendriyāvān iti madintama iti svādiṣṭha ity evaitad āha
3.9.3.25.9	taṃ devebhyo devatrā datteti
3.9.3.25.10	etad enā ayāciṣṭa yad āha taṃ devebhyo devatrā datteti
3.9.3.25.11	śukrapebhya iti
3.9.3.25.12	satyaṃ vai śukram
3.9.3.25.13	satyapebhya ity evaitad āha
3.9.3.25.14	yeṣām bhāga stha svāheti
3.9.3.25.15	teṣām u hy eṣa bhāgaḥ
3.9.3.26.1	atha maitrāvaruṇacamasenaitām āhutim apaplāvayati kārṣir asīti
3.9.3.26.2	yathā vā aṅgāro 'gninā psātaḥ syād evam eṣāhutir etayā devatayā psātā bhavati
3.9.3.26.3	rājānaṃ vā etābhir adbhir upasrakṣyan bhavati yā etā maitrāvaruṇacamase
3.9.3.26.4	vajro vā ājyam
3.9.3.26.5	retaḥ somaḥ
3.9.3.26.6	ned vajreṇājyena retaḥ somaṃ hinasānīti
3.9.3.26.7	tasmād vā apaplāvayati
3.9.3.27.1	atha gṛhṇāti samudrasya tvākṣityā unnayāmīti
3.9.3.27.2	āpo vai samudraḥ
3.9.3.27.3	apsv evaitad akṣitiṃ dadhāti
3.9.3.27.4	tasmād āpa etāvati bhoge bhujyamāne na kṣīyante
3.9.3.27.5	tad anv ekadhanān unnayanti tad anu pānnejanān
3.9.3.28.1	tad yan maitrāvaruṇacamasena gṛhṇāti
3.9.3.28.2	yatra vai devebhyo yajño 'pākrāmat tam etad devāḥ praiṣair eva praiṣam aicchan
3.9.3.28.3	purorugbhiḥ prārocayan
3.9.3.28.4	nividbhir nyavedayan
3.9.3.28.5	tasmān maitrāvaruṇacamasena gṛhṇāti
3.9.3.29.1	ta āyanti
3.9.3.29.2	pratyupatiṣṭhate 'gnīc cātvāle vasatīvarībhiś ca hotṛcamasena ca
3.9.3.29.3	sa uparyupari cātvālaṃ saṃsparśayati vasatīvarīś ca maitrāvaruṇacamasaṃ ca
3.9.3.29.4	sam āpo adbhir agmata sam oṣadhībhir oṣadhīr iti
3.9.3.29.5	yaś cāsau pūrvedyur āhṛto yajñasya raso yaś cādyāhṛtas tam evaitad ubhayaṃ saṃsṛjati
3.9.3.30.1	taddhaika eva maitrāvaruṇacamase vasatīvarīr nayanty ā maitrāvaruṇacamasād vasatīvarīṣu yaś cāsau pūrvedyur āhṛto yajñasya raso yaś cādyāhṛtas tam evaitad ubhayaṃ saṃsṛjāma iti vadantaḥ
3.9.3.30.2	tad u tathā na kuryāt
3.9.3.30.3	yad vā ādhavanīye samavanayati tad evaiṣa ubhayo yajñasya rasaḥ saṃsṛjyate
3.9.3.30.4	atha hotṛcamase vasatīvarīr gṛhṇāti nigrābhyābhyaḥ
3.9.3.30.5	tad yad uparyupari cātvālaṃ saṃsparśayaty ato vai devā divam upodakrāman
3.9.3.30.6	tad yajamānam evaitat svargyaṃ panthānam anusaṃkhyāpayati
3.9.3.31.1	ta āyanti
3.9.3.31.2	taṃ hotā pṛcchaty adhvaryo 'ver apā3 iti
3.9.3.31.3	avido 'pā3 ity evaitad āha
3.9.3.31.4	tam pratyāhoteva naṃnamur iti
3.9.3.31.5	avidam atho me 'naṃsatety evaitad āha
3.9.3.32.1	sa yady agniṣṭomaḥ syād yadi pracaraṇyāṃ saṃsravaḥ pariśiṣṭo 'laṃ homāya syāt taṃ juhuyāt
3.9.3.32.2	yady u nālaṃ homāya syād aparaṃ caturgṛhītam ājyaṃ gṛhītvā juhoti yam agne pṛtsu martyam avā vājeṣu yaṃ junāḥ sa yantā śaśvatīr iṣaḥ svāheti
3.9.3.32.3	āgneyyā juhoti
3.9.3.32.4	agnir vā agniṣṭomaḥ
3.9.3.32.5	tad agnāv agniṣṭomam pratiṣṭhāpayati
3.9.3.32.6	martavatyā
3.9.3.32.7	puruṣasammito vā agniṣṭomaḥ
3.9.3.32.8	evaṃ juhuyād yady agniṣṭomaḥ syāt
3.9.3.33.1	yady ukthyaḥ syān madhyamam paridhim upaspṛśet
3.9.3.33.2	trayaḥ paridhayaḥ
3.9.3.33.3	trīṇy ukthāni
3.9.3.33.4	etair u hi tarhi yajñaḥ pratitiṣṭhati
3.9.3.33.5	yady u atirātro vā ṣoḍaśī vā syān naiva juhuyān na madhyamam paridhim upaspṛśet
3.9.3.33.6	samudyaiva tūṣṇīm etya prapadyeta
3.9.3.33.7	tad yathāyathaṃ yajñakratūn vyāvartayati
3.9.3.34.1	ayuṅgā ayuṅgā ekadhanā bhavanti trayo vā pañca vā pañca vā sapta vā nava vā nava vaikādaśa vaikādaśa vā trayodaśa vā trayodaśa vā pañcadaśa vā
3.9.3.34.2	dvandvam aha mithunam prajananam
3.9.3.34.3	atha ya eṣa eko 'tiricyate sa yajamānasya śriyam abhyatiricyate
3.9.3.34.4	sa vā eṣāṃ sadhanaṃ yo yajamānasya śriyam abhyatiricyate
3.9.3.34.5	tad yad eṣāṃ sadhanaṃ tasmād ekadhanā nāma
3.9.4.1.1	athādhiṣavaṇe paryupaviśanti
3.9.4.1.2	athāsyāṃ hiraṇyam badhnīte
3.9.4.1.3	dvayaṃ vā idam
3.9.4.1.4	na tṛtīyam asti satyaṃ caivānṛtaṃ ca
3.9.4.1.5	satyam eva devāḥ
3.9.4.1.6	anṛtam manuṣyāḥ
3.9.4.1.7	agniretasaṃ vai hiraṇyam
3.9.4.1.8	satyenāṃśūn upaspṛśāni
3.9.4.1.9	satyena somam parāhaṇānīti
3.9.4.1.10	tasmād vā asyāṃ hiraṇyam badhnīte
3.9.4.2.1	atha grāvāṇam ādatte
3.9.4.2.2	te vā ete 'śmamayā grāvāṇo bhavanti
3.9.4.2.3	devo vai somaḥ
3.9.4.2.4	divi hi somaḥ
3.9.4.2.5	vṛtro vai soma āsīt
3.9.4.2.6	tasyaitaccharīraṃ yad girayo yad aśmānaḥ
3.9.4.2.7	taccharīreṇaivainam etat samardhayati kṛtsnaṃ karoti
3.9.4.2.8	tasmād aśmamayā bhavanti
3.9.4.2.9	ghnanti vā enam etad yad abhiṣuṇvanti
3.9.4.2.10	tam etena ghnanti
3.9.4.2.11	tathāta udeti
3.9.4.2.12	tathā saṃjīvati
3.9.4.2.13	tasmād aśmamayā grāvāṇo bhavanti
3.9.4.3.1	tam ādatte devasya tvā savituḥ prasave 'śvinor bāhubhyām pūṣṇo hastābhyām ādade rāvāsīti
3.9.4.3.2	savitā vai devānām prasavitā
3.9.4.3.3	tat savitṛprasūta evainam etad ādatte
3.9.4.3.4	aśvinor bāhubhyām iti
3.9.4.3.5	aśvināv adhvaryū
3.9.4.3.6	tat tayor eva bāhubhyām ādatte na svābhyām
3.9.4.3.7	pūṣṇo hastābhyām iti
3.9.4.3.8	pūṣā bhāgadughaḥ
3.9.4.3.9	tat tasyaiva hastābhyām ādatte na svābhyām
3.9.4.3.10	vajro vā eṣa
3.9.4.3.11	tasya na manuṣyo bhartā
3.9.4.3.12	tam etābhir devatābhir ādatte
3.9.4.4.1	ādade rāvāsīti
3.9.4.4.2	yadā vā enam etenābhiṣuṇvanty athāhutir bhavati
3.9.4.4.3	yad āhutiṃ juhoty atha dakṣiṇā dadāti
3.9.4.4.4	etaddhy eṣa dvayaṃ rāsata āhutīś ca dakṣiṇāś ca
3.9.4.4.5	tasmād āha rāvāsīti
3.9.4.5.1	gabhīram imam adhvaraṃ kṛdhīti
3.9.4.5.2	adhvaro vai yajñaḥ
3.9.4.5.3	mahāntam imaṃ yajñaṃ kṛdhīty evaitad āha
3.9.4.5.4	indrāya suṣūtamam iti
3.9.4.5.5	indro vai yajñasya devatā
3.9.4.5.6	tasmād āhendrāyeti
3.9.4.5.7	suṣūtamam iti
3.9.4.5.8	susutamam ity evaitad āha
3.9.4.5.9	uttamena pavineti
3.9.4.5.10	eṣa vā uttamaḥ pavir yat somaḥ
3.9.4.5.11	tasmād āhottamena pavineti
3.9.4.5.12	ūrjasvantam madhumantam payasvantam iti
3.9.4.5.13	rasavantam ity evaitad āha yad āhorjasvantam madhumantam payasvantam iti
3.9.4.6.1	atha vācaṃ yacchati
3.9.4.6.2	devā ha vai yajñaṃ tanvānās te 'surarakṣasebhya āsaṅgād bibhayāṃcakruḥ
3.9.4.6.3	te hocur upāṃśu yajāma vācaṃ yacchāmeti
3.9.4.6.4	ta upāṃśv ayajan vācam ayacchan
3.9.4.7.1	atha nigrābhyā āharati
3.9.4.7.2	tāsv enaṃ vācayati nigrābhyā stha devaśrutas tarpayata mā mano me tarpayata vācam me tarpayata prāṇam me tarpayata cakṣur me tarpayata śrotram me tarpayatātmānam me tarpayata prajām me tarpayata paśūn me tarpayata gaṇān me tarpayata gaṇā me mā vitṛṣann iti
3.9.4.7.3	raso vā āpaḥ
3.9.4.7.4	tāsv evaitām āśiṣam āśāste
3.9.4.7.5	sarvaṃ ca ma ātmānaṃ tarpayata prajām me tarpayata paśūn me tarpayata gaṇān me tarpayata gaṇā me mā vitṛṣann iti
3.9.4.7.6	sa ya eṣa upāṃśusavanaḥ sa vivasvān ādityo nidānena
3.9.4.7.7	so 'syaiṣa vyānaḥ
3.9.4.8.1	tam abhimimīte
3.9.4.8.2	ghnanti vā enam etad yad abhiṣuṇvanti
3.9.4.8.3	tam etena ghnanti
3.9.4.8.4	tathāta udeti
3.9.4.8.5	tathā saṃjīvati
3.9.4.8.6	yad v eva mimīte tasmān mātrā manuṣyeṣu mātro yo cāpy anyā mātrā
3.9.4.9.1	sa mimīta indrāya tvā vasumate rudravata iti
3.9.4.9.2	indro vai yajñasya devatā
3.9.4.9.3	tasmād āhendrāya tveti
3.9.4.9.4	vasumate rudravata iti
3.9.4.9.5	tad indram evānu vasūṃś ca rudrāṃś cābhajati
3.9.4.9.6	indrāya tvādityavata iti
3.9.4.9.7	tad indram evānv ādityān ābhajati
3.9.4.9.8	indrāya tvābhimātighna iti
3.9.4.9.9	sapatno vā abhimātiḥ
3.9.4.9.10	indrāya tvā sapatnaghna ity evaitad āha
3.9.4.9.11	so 'syoddhāraḥ
3.9.4.9.12	yathā śreṣṭhasyoddhāra evam asyaiṣa ṛte devebhyaḥ
3.9.4.10.1	śyenāya tvā somabhṛta iti
3.9.4.10.2	tad gāyatryai mimīte
3.9.4.10.3	agnaye tvā rāyaspoṣada iti
3.9.4.10.4	agnir vai gāyatrī
3.9.4.10.5	tad gāyatryai mimīte
3.9.4.10.6	sa yad gāyatrī śyeno bhūtvā divaḥ somam āharat tena sā śyenaḥ somabhṛt
3.9.4.10.7	tenaivāsyā etad vīryeṇa dvitīyam mimīte
3.9.4.11.1	atha yat pañca kṛtvo mimīte
3.9.4.11.2	saṃvatsarasaṃmito vai yajñaḥ
3.9.4.11.3	pañca vā ṛtavaḥ saṃvatsarasya
3.9.4.11.4	tam pañcabhir āpnoti
3.9.4.11.5	tasmāt pañca kṛtvo mimīte
3.9.4.12.1	tam abhimṛśati yat te soma divi jyotir yat pṛthivyāṃ yad urāv antarikṣe tenāsmai yajamānāyoru rāye kṛdhy adhi dātre voca iti
3.9.4.12.2	yatra vā eṣo 'gre devānāṃ havir babhūva taddhekṣāṃcakre maiva sarveṇevātmanā devānāṃ havir bhūvam iti
3.9.4.12.3	sa etās tisras tanūr eṣu lokeṣu vinyadhatta
3.9.4.13.1	tad vai devā aspṛṇvata
3.9.4.13.2	te 'syaitenaivaitās tanūr āpnuvan
3.9.4.13.3	sa kṛtsna eva devānāṃ havir abhavat
3.9.4.13.4	tatho evāsyaiṣa etenaivaitās tanūr āpnoti
3.9.4.13.5	sa kṛtsna eva devānāṃ havir bhavati
3.9.4.13.6	tasmād evam abhimṛśati
3.9.4.14.1	atha nigrābhyābhir upasṛjati
3.9.4.14.2	āpo ha vai vṛtraṃ jaghnuḥ
3.9.4.14.3	tenaivaitad vīryeṇāpaḥ syandante
3.9.4.14.4	tasmād enāḥ syandamānā na kiṃ cana pratidhārayati
3.9.4.14.5	tā ha svam eva vaśaṃ ceruḥ kasmai nu vayaṃ tiṣṭhemahi yābhir asmābhir vṛtro hata iti
3.9.4.14.6	sarvaṃ vā idam indrāya tasthānam āsa yad idaṃ kiṃ cāpi yo 'yam pavate
3.9.4.15.1	sa indro 'bravīt sarvaṃ vai ma idaṃ tasthānaṃ yad idaṃ kiṃ ca
3.9.4.15.2	tiṣṭhadhvam eva ma iti
3.9.4.15.3	tā hocuḥ kiṃ nas tataḥ syād iti
3.9.4.15.4	prathamabhakṣa eva vaḥ somasya rājña iti
3.9.4.15.5	tatheti
3.9.4.15.6	tā asmā atiṣṭhanta
3.9.4.15.7	tās tasthānā urasi nyagṛhṇīta
3.9.4.15.8	tad yad enā urasi nyagṛhṇīta tasmān nigrābhyā nāma
3.9.4.15.9	tathaivaitā etad yajamāna urasi nigṛhṇīte
3.9.4.15.10	sa āsām eṣa prathamabhakṣaḥ somasya rājño yan nigrābhyābhir upasṛjati
3.9.4.16.1	sa upasṛjati śvātrā stha vṛtratura iti
3.9.4.16.2	śivā hy āpaḥ
3.9.4.16.3	tasmād āha śvātrā stheti
3.9.4.16.4	vṛtratura iti
3.9.4.16.5	vṛtraṃ hy etā aghnan
3.9.4.16.6	rādhogūrtā amṛtasya patnīr iti
3.9.4.16.7	amṛtā hy āpaḥ
3.9.4.16.8	tā devīr devatremaṃ yajñaṃ nayateti
3.9.4.16.9	nātra tirohitam ivāsti
3.9.4.16.10	upahūtāḥ somasya pibateti
3.9.4.16.11	tad upahūtā eva prathamabhakṣaṃ somasya rājño bhakṣayanti
3.9.4.17.1	atha prahariṣyan yaṃ dviṣyāt tam manasā dhyāyed amuṣmā aham praharāmi na tubhyam iti
3.9.4.17.2	yo nv evemam mānuṣam brāhmaṇaṃ hanti taṃ nv eva paricakṣate
3.9.4.17.3	atha kiṃ ya etam
3.9.4.17.4	devo hi somaḥ
3.9.4.17.5	ghnanti vā enam etad yad abhiṣuṇvanti
3.9.4.17.6	tam etena ghnanti
3.9.4.17.7	tathāta udeti
3.9.4.17.8	tathā saṃjīvati
3.9.4.17.9	tathānenasyam bhavati
3.9.4.17.10	yady u na dviṣyād api tṛṇam eva manasā dhyāyet
3.9.4.17.11	tatho anenasyam bhavati
3.9.4.18.1	sa praharati mā bher mā saṃvikthā iti
3.9.4.18.2	mā tvam bhaiṣīr mā saṃvikthāḥ
3.9.4.18.3	amuṣmā aham praharāmi na tubhyam ity evaitad āha
3.9.4.18.4	ūrjaṃ dhatsveti
3.9.4.18.5	rasaṃ dhatsvety evaitad āha
3.9.4.18.6	dhiṣaṇe vīḍvī satī vīḍayethām ūrjaṃ dadhāthām iti
3.9.4.18.7	ime evaitat phalake āhur ity u haika āhuḥ
3.9.4.18.8	kiṃ nu tatra yo 'py ete phalake bhindyāt
3.9.4.18.9	ime ha vai dyāvāpṛthivī etasmād vajrād udyatāt saṃrejete
3.9.4.18.10	tad ābhyām evainam etad dyāvāpṛthivībhyāṃ śamayati
3.9.4.18.11	tatheme śānto na hinasti
3.9.4.18.12	ūrjaṃ dadhāthām iti
3.9.4.18.13	rasaṃ dadhāthām ity evaitad āha
3.9.4.18.14	pāpmā hato na soma iti
3.9.4.18.15	tad asya sarvam pāpmānaṃ hanti
3.9.4.19.1	sa vai trir abhiṣuṇoti triḥ sambharati catur nigrābham upaiti
3.9.4.19.2	tad daśa
3.9.4.19.3	daśākṣarā vai virāṭ
3.9.4.19.4	vairājaḥ somaḥ
3.9.4.19.5	tasmād daśa kṛtvaḥ sampādayati
3.9.4.20.1	atha yan nigrābham upaiti
3.9.4.20.2	yatra vā eṣo 'gre devānāṃ havir babhūva taddhemā diśo 'bhidadhyāv ābhir digbhir mithunena priyeṇa dhāmnā saṃspṛśeyeti
3.9.4.20.3	tam etad devā ābhir digbhir mithunena priyeṇa dhāmnā samasparśayan yan nigrābham upāyan
3.9.4.20.4	tatho evainam eṣa etad ābhir digbhir mithunena priyeṇa dhāmnā saṃsparśayati yan nigrābham upaiti
3.9.4.21.1	sa upaiti prāg apāg udag adharāk sarvatas tvā diśa ādhāvantv iti
3.9.4.21.2	tad enam ābhir digbhir mithunena priyeṇa dhāmnā saṃsparśayati
3.9.4.21.3	amba niṣpara sam arīr vidām iti
3.9.4.21.4	yoṣā vā ambā
3.9.4.21.5	yoṣā diśaḥ
3.9.4.21.6	tasmād āhāmba niṣpareti
3.9.4.21.7	sam arīr vidām iti
3.9.4.21.8	prajā vā arīḥ
3.9.4.21.9	sam prajā jānatām ity evaitad āha
3.9.4.21.10	tasmād yā api vidūram iva prajā bhavanti sam eva tā jānate
3.9.4.21.11	tasmād āha sam arīr vidām iti
3.9.4.22.1	atha yasmāt somo nāma
3.9.4.22.2	yatra vā eṣo 'gre devānāṃ havir babhūva taddhekṣāṃ cakre maiva sarveṇevātmanā devānāṃ havir bhūvam iti
3.9.4.22.3	tasya yā juṣṭatamā tanūr āsa tām apanidadhe
3.9.4.22.4	tad vai devā aspṛṇvata
3.9.4.22.5	te hocur upaivaitām pravṛhasva
3.9.4.22.6	sahaiva na etayā havir edhīti
3.9.4.22.7	tāṃ dūra ivopaprāvṛhata svā vai ma eṣeti
3.9.4.22.8	tasmāt somo nāma
3.9.4.23.1	atha yasmād yajño nāma
3.9.4.23.2	ghnanti vā enam etad yad abhiṣuṇvanti
3.9.4.23.3	tad yad enaṃ janayanti sa tāyamāno jāyate
3.9.4.23.4	sa yaj jāyate tasmād yañjaḥ
3.9.4.23.5	yañjo ha vai nāmaitad yad yajña iti
3.9.4.24.1	tatraitām api vācam uvāda tvam aṅga praśaṃsiṣo devaḥ śaviṣṭha martyaṃ na tvad anyo maghavann asti marḍitendra bravīmi te vaca iti
3.9.4.24.2	martyo haivaitad bhavann uvāca tvam eveto janayitāsi nānyas tvad iti
3.9.4.25.1	atha nigrābhyābhyo grahān vigṛhṇate
3.9.4.25.2	āpo ha vai vṛtraṃ jaghnuḥ
3.9.4.25.3	tenaivaitad vīryeṇāpaḥ syandante
3.9.4.25.4	syandamānānāṃ vai vasatīvarīr gṛhṇāti vasatīvarībhyo nigrābhyāḥ
3.9.4.25.5	nigrābhyābhyo grahān vigṛhṇate
3.9.4.25.6	tenaivaitad vīryeṇa grahān vigṛhṇate hotṛcamasāt
3.9.4.25.7	yoṣā vā ṛgghotā
3.9.4.25.8	yoṣāyai vā imāḥ prajāḥ prajāyante
3.9.4.25.9	tad enam etasyai yoṣāyā ṛco hotuḥ prajanayati
3.9.4.25.10	tasmāddhotṛcamasāt
4.1.1.1.1	prāṇo ha vā asyopāṃśuḥ
4.1.1.1.2	vyāna upāṃśusavanaḥ
4.1.1.1.3	udāna evāntaryāmaḥ
4.1.1.2.1	atha yasmād upāṃśur nāma
4.1.1.2.2	aṃśur vai nāma grahaḥ
4.1.1.2.3	sa prajāpatiḥ
4.1.1.2.4	tasyaiṣa prāṇaḥ
4.1.1.2.5	tad yad asyaiṣa prāṇas tasmād upāṃśur nāma
4.1.1.3.1	tam bahiṣpavitrād gṛhṇāti
4.1.1.3.2	parāñcam evāsminn etat prāṇaṃ dadhāti
4.1.1.3.3	so 'syāyam parāṅ eva prāṇo nirardati
4.1.1.3.4	tam aṃśubhiḥ pāvayati pūto 'sad iti
4.1.1.3.5	ṣaḍbhiḥ pāvayati
4.1.1.3.6	ṣaḍ vā ṛtavaḥ
4.1.1.3.7	ṛtubhir evainam etat pāvayati
4.1.1.4.1	tad āhur yadāṃśubhir upāṃśuṃ punāti sarve somāḥ pavitrapūtāḥ
4.1.1.4.2	atha kenāsyāṃśavaḥ pūtā bhavantīti
4.1.1.5.1	tān upanivapati yat te somādābhyaṃ nāma jāgṛvi tasmai te soma somāya svāheti
4.1.1.5.2	tad asya svāhākāreṇaivāṃśavaḥ pūtā bhavanti
4.1.1.5.3	sarvaṃ vā eṣa grahaḥ
4.1.1.5.4	sarveṣāṃ hi savanānāṃ rūpam
4.1.1.6.1	devā ha vai yajñaṃ tanvānās te 'surarakṣasebhya āsaṅgād bibhayāṃcakruḥ
4.1.1.6.2	te hocuḥ saṃsthāpayāma yajñam
4.1.1.6.3	yadi no 'surarakṣasāny āsajeyuḥ saṃsthita eva no yajñaḥ syād iti
4.1.1.7.1	te prātaḥsavana eva sarvaṃ yajñaṃ samasthāpayann etasminn eva grahe yajuṣṭaḥ prathame stotre sāmataḥ prathame śastra ṛktaḥ
4.1.1.7.2	tena saṃsthitenaivāta ūrdhvaṃ yajñenācaran
4.1.1.7.3	sa eṣo 'py etarhi tathaiva yajñaḥ saṃtiṣṭhata etasminneva grahe yajuṣṭaḥ prathame stotre sāmataḥ prathame śastra ṛktaḥ
4.1.1.7.4	tena saṃsthitenaivāta ūrdhvaṃ yajñena carati
4.1.1.8.1	sa vā aṣṭau kṛtvo 'bhiṣuṇoti
4.1.1.8.2	aṣṭākṣarā vai gāyatrī
4.1.1.8.3	gāyatram prātaḥsavanam
4.1.1.8.4	prātaḥsavanam evaitat kriyate
4.1.1.9.1	sa gṛhṇāti vācaspataye pavasveti
4.1.1.9.2	prāṇo vai vācaspatiḥ
4.1.1.9.3	prāṇa eṣa grahaḥ
4.1.1.9.4	tasmād āha vācaspataye pavasveti
4.1.1.9.5	vṛṣṇo aṃśubhyāṃ gabhastipūta iti
4.1.1.9.6	somāṃśubhyāṃ hy enam pāvayati
4.1.1.9.7	tasmād āha vṛṣṇo aṃśubhyām iti
4.1.1.9.8	gabhastipūta iti
4.1.1.9.9	pāṇī vai gabhastī
4.1.1.9.10	pāṇibhyāṃ hy enam pāvayati
4.1.1.10.1	athaikādaśa kṛtvo 'bhiṣuṇoti
4.1.1.10.2	ekādaśākṣarā vai triṣṭup
4.1.1.10.3	traiṣṭubham mādhyandinaṃ savanam
4.1.1.10.4	mādhyandinam evaitat savanaṃ kriyate
4.1.1.11.1	sa gṛhṇāti devo devebhyaḥ pavasveti
4.1.1.11.2	devo hy eṣa
4.1.1.11.3	devebhyaḥ pavate
4.1.1.11.4	yeṣām bhāgo 'sīti
4.1.1.11.5	teṣām u hy eṣa bhāgaḥ
4.1.1.12.1	atha dvādaśa kṛtvo 'bhiṣuṇoti
4.1.1.12.2	dvādaśākṣarā vai jagatī
4.1.1.12.3	jāgataṃ tṛtīyasavanam
4.1.1.12.4	tṛtīyasavanam evaitat kriyate
4.1.1.13.1	sa gṛhṇāti madhumatīr na iṣaṣkṛdhīti
4.1.1.13.2	rasam evāsminn etad dadhāti
4.1.1.13.3	svadayaty evainam etad devebhyaḥ
4.1.1.13.4	tasmād eṣa hato na pūyati
4.1.1.13.5	atha yaj juhoti saṃsthāpayaty evainam etat
4.1.1.14.1	aṣṭāvaṣṭau kṛtvo brahmavarcasakāmasyābhiṣuṇuyād ity āhuḥ
4.1.1.14.2	aṣṭākṣarā vai gāyatrī
4.1.1.14.3	brahma gāyatrī
4.1.1.14.4	brahmavarcasī haiva bhavati
4.1.1.15.1	tac caturviṃśatiṃ kṛtvo 'bhiṣutam bhavati
4.1.1.15.2	caturviṃśatir vai saṃvatsarasyārdhamāsāḥ
4.1.1.15.3	saṃvatsaraḥ prajāpatiḥ
4.1.1.15.4	prajāpatir yajñaḥ
4.1.1.15.5	sa yāvān eva yajño yāvaty asya mātrā tāvantam evaitat saṃsthāpayati
4.1.1.16.1	pañca pañca kṛtvaḥ paśukāmasyābhiṣuṇuyād ity āhuḥ
4.1.1.16.2	pāṅktāḥ paśavaḥ
4.1.1.16.3	paśūn haivāvarunddhe
4.1.1.16.4	pañca vā ṛtavaḥ saṃvatsarasya
4.1.1.16.5	saṃvatsaraḥ prajāpatiḥ
4.1.1.16.6	prajāpatir yajñaḥ
4.1.1.16.7	sa yāvān eva yajño yāvaty asya mātrā tāvantam evaitat saṃsthāpayati
4.1.1.16.8	so eṣā mīmāṃsaiva
4.1.1.16.9	itaraṃ tv eva kriyate
4.1.1.17.1	taṃ gṛhītvā parimārṣṭi ned vyavaścotad iti
4.1.1.17.2	taṃ na sādayati
4.1.1.17.3	prāṇo hy asyaiṣa
4.1.1.17.4	tasmād ayam asannaḥ prāṇaḥ saṃcarati
4.1.1.17.5	yadīttv abhicared athainaṃ sādayet
4.1.1.17.6	amuṣya tvā prāṇaṃ sādayāmīti tathāha
4.1.1.17.7	tasmin na punar asti yan nānusṛjati
4.1.1.17.8	teno adhvaryuś ca yajamānaś ca jyog jīvataḥ
4.1.1.18.1	atho apy evainaṃ dadhyād amuṣya tvā prāṇam apidadhāmīti
4.1.1.18.2	tathāha
4.1.1.18.3	tasmin na punar asti yan na sādayati
4.1.1.18.4	teno prāṇān na lobhayati
4.1.1.19.1	sa vā antar eva sant svāheti karoti
4.1.1.19.2	devā ha vai bibhayāṃ cakrur yad vai naḥ puraivāsya grahasya homād asurarakṣasānīmaṃ grahaṃ na hanyur iti
4.1.1.19.3	tam antar eva santaḥ svāhākāreṇājuhavuḥ
4.1.1.19.4	taṃ hutam eva santam agnāv ajuhavuḥ
4.1.1.19.5	tatho evainam eṣa etad antar eva sant svāhākāreṇa juhoti
4.1.1.19.6	taṃ hutam eva santam agnau juhoti
4.1.1.20.1	athopaniṣkrāmaty urv antarikṣam anvemīti
4.1.1.20.2	antarikṣaṃ vā anu rakṣaś caraty amūlam ubhayataḥ parichinnaṃ yathāyam puruṣo 'mūla ubhayataḥ parichinno 'ntarikṣam anucarati
4.1.1.20.3	etad vai yajur brahma rakṣohā
4.1.1.20.4	sa etena brahmaṇāntarikṣam abhayam anāṣṭraṃ kurute
4.1.1.21.1	atha varaṃ vṛṇīte
4.1.1.21.2	balavaddha vai devā etasya grahasya homam prepsanti
4.1.1.21.3	te 'smā etaṃ varaṃ samardhayanti kṣipre na imaṃ grahaṃ juhavad iti
4.1.1.21.4	tasmād varaṃ vṛṇīte
4.1.1.22.1	sa juhoti svāṃkṛto 'sīti
4.1.1.22.2	prāṇo vā asyaiṣa grahaḥ
4.1.1.22.3	sa svayam eva kṛtaḥ svayaṃ jātaḥ
4.1.1.22.4	tasmād āha svāṃkṛto 'sīti
4.1.1.22.5	viśvebhya indriyebhyo divyebhyaḥ pārthivebhya iti
4.1.1.22.6	sarvābhyo hy eṣa prajābhyaḥ svayaṃ jātaḥ
4.1.1.22.7	manas tvāṣṭv iti
4.1.1.22.8	prajāpatir vai manaḥ
4.1.1.22.9	prajāpatiṣ ṭvāśnutām ity evaitad āha
4.1.1.22.10	svāhā tvā subhava sūryāyeti
4.1.1.22.11	tad avaraṃ svāhākāraṃ karoti parāṃ devatām
4.1.1.23.1	amuṣmin vā etam ahauṣīd ya eṣa tapati
4.1.1.23.2	sarvaṃ vā eṣa
4.1.1.23.3	tad enaṃ sarvasyaiva parārdhyaṃ karoti
4.1.1.23.4	atha yad avarāṃ devatāṃ kuryāt paraṃ svāhākāraṃ syād u haivāmuṣmād ādityāt param
4.1.1.23.5	tasmād avaraṃ svāhākāraṃ karoti parāṃ devatām
4.1.1.24.1	atha hutvordhvaṃ graham unmārṣṭi
4.1.1.24.2	parāñcam evāsminn etat prāṇaṃ dadhāti
4.1.1.24.3	athottānena pāṇinā madhyame paridhau prāg upamārṣṭi
4.1.1.24.4	parāñcam evāsminn etat prāṇaṃ dadhāti devebhyas tvā marīcipebhya iti
4.1.1.25.1	amuṣmin vā etam maṇḍale 'hauṣīd ya eṣa tapati
4.1.1.25.2	tasya ye raśmayas te devā marīcipāḥ
4.1.1.25.3	tān evaitat prīṇāti
4.1.1.25.4	ta enaṃ devāḥ prītāḥ svargaṃ lokam abhivahanti
4.1.1.26.1	tasya vā etasya grahasya nānuvākyāsti na yājyā
4.1.1.26.2	tam mantreṇa juhoti
4.1.1.26.3	eteno hāsyaiṣo 'nuvākyavān bhavaty etena yājyavān
4.1.1.26.4	atha yady abhicared yo 'syāṃśur āśliṣṭaḥ syād bāhvor vorasi vā vāsasi vā taṃ juhuyād devāṃśo yasmai tveḍe tat satyam upariprutā bhaṅgena hato 'sau phaḍ iti
4.1.1.26.5	yathā ha vai hanyamānānām apadhāved evam eṣo 'bhiṣūyamāṇānāṃ skandati
4.1.1.26.6	tathā ha tasya naiva dhāvan nāpadhāvat pariśiṣyate yasmā evaṃ karoti
4.1.1.26.7	taṃ sādayati prāṇāya tveti
4.1.1.26.8	prāṇo hy asyaiṣaḥ
4.1.1.27.1	dakṣiṇārdhe haike sādayanty etāṃ hy eṣa diśam anu saṃcaratīti
4.1.1.27.2	tad u tathā na kuryāt
4.1.1.27.3	uttarārdha evainaṃ sādayet
4.1.1.27.4	no hy etasyā āhuteḥ kā cana parāsti
4.1.1.27.5	taṃ sādayati prāṇāya tveti
4.1.1.27.6	prāṇo hy asyaiṣaḥ
4.1.1.28.1	athopāṃśusavanam ādatte
4.1.1.28.2	taṃ na daśābhir na pavitreṇopaspṛśati
4.1.1.28.3	yathā hy adbhiḥ praṇiktam evaṃ tat
4.1.1.28.4	yady aṃśur āśliṣṭaḥ syāt pāṇinaiva pradhvaṃsyodañcam upanipādayed vyānāya tveti
4.1.1.28.5	vyāno hy asyaiṣaḥ
4.1.2.1.1	prāṇo ha vā asyopāṃśur vyāna upāṃśusavana udāna evāntaryāmaḥ
4.1.2.2.1	atha yasmād antaryāmo nāma
4.1.2.2.2	yo vai prāṇaḥ sa udānaḥ sa vyānaḥ
4.1.2.2.3	tam evāsminn etat parāñcam prāṇaṃ dadhāti yad upāṃśuṃ gṛhṇāti
4.1.2.2.4	tam evāsminn etat pratyañcam udānaṃ dadhāti yad antaryāmaṃ gṛhṇāti
4.1.2.2.5	so 'syāyam udāno 'ntar ātmani
4.1.2.2.6	atas tad yad asyaiṣo 'ntar ātmany ato yad vainenemāḥ prajā yatās tasmād antaryāmo nāma
4.1.2.3.1	tam antaḥpavitrād gṛhṇāti
4.1.2.3.2	pratyañcam evāsminn etad udānaṃ dadhāti
4.1.2.3.3	so 'syāyam udāno 'ntarātman hitaḥ
4.1.2.3.4	eteno hāsyāpy upāṃśur antaḥpavitrād gṛhīto bhavati
4.1.2.3.5	samānaṃ hy etad yad upāṃśvantaryāmau
4.1.2.3.6	prāṇodānau hi
4.1.2.3.7	eteno haivāsyaiṣo 'pītareṣu graheṣv anākṣid bhavati
4.1.2.4.1	atha yasmāt somam pavitreṇa pāvayati
4.1.2.4.2	yatra vai somaḥ svam purohitam bṛhaspatiṃ jijyau tasmai punar dadau
4.1.2.4.3	tena saṃśaśāma
4.1.2.4.4	tasmin punar daduṣyāsaivātiśiṣṭam eno yadīn nūnam brahmajyānāyābhidadhyau
4.1.2.5.1	taṃ devāḥ pavitreṇāpāvayan
4.1.2.5.2	sa medhyaḥ pūto devānāṃ havir abhavat
4.1.2.5.3	tatho evainam eṣa etat pavitreṇa pāvayati
4.1.2.5.4	sa medhyaḥ pūto devānāṃ havir bhavati
4.1.2.6.1	tad yad upayāmena grahā gṛhyante
4.1.2.6.2	iyaṃ vā aditiḥ
4.1.2.6.3	tasyā adaḥ prāyaṇīyaṃ haviḥ
4.1.2.6.4	asāv ādityaś caruḥ
4.1.2.6.5	tad vai tat pureva sutyāyai
4.1.2.6.6	sā heyaṃ deveṣu sutyāyām apitvam īṣe 'stv eva me 'pi prasute bhāga iti
4.1.2.7.1	te ha devā ūcur vyādiṣṭo 'yaṃ devatābhyo yajñaḥ
4.1.2.7.2	tvayaiva grahā gṛhyantām
4.1.2.7.3	devatābhyo hūyantām iti
4.1.2.7.4	tatheti
4.1.2.7.5	so 'syā eṣa prasute bhāgaḥ
4.1.2.8.1	tad yad upayāmena grahā gṛhyante
4.1.2.8.2	iyaṃ vā upayāmaḥ
4.1.2.8.3	iyaṃ vā idam annādyam upayacchati paśubhyo manuṣyebhyo vanaspatibhyaḥ
4.1.2.8.4	ito vā ūrdhvā devāḥ
4.1.2.8.5	divi hi devāḥ
4.1.2.9.1	tad yad upayāmena grahā gṛhyante 'nayaiva tad gṛhyante
4.1.2.9.2	atha yad yonau sādayatīyaṃ vā asya sarvasya yoniḥ
4.1.2.9.3	asyai vā imāḥ prajāḥ prajātāḥ
4.1.2.10.1	taṃ vā etaṃ reto bhūtaṃ somam ṛtvijo bibhrati
4.1.2.10.2	yad vā ayonau retaḥ sicyate pra vai tan mīyate
4.1.2.10.3	atha yad yonau sādayaty asyām eva tat sādayati
4.1.2.11.1	prāṇodānau ha vā asyaitau grahau
4.1.2.11.2	tayor udite 'nyataraṃ juhoty anudite 'nyataraṃ prāṇodānayor vyākṛtyai
4.1.2.11.3	prāṇodānāv evaitad vyākaroti
4.1.2.11.4	tasmād etau samānāv eva santau nānevācakṣate prāṇa iti codāna iti ca
4.1.2.12.1	ahorātre ha vā asyaitau grahau
4.1.2.12.2	tayor udite 'nyataraṃ juhoty anudite 'nyataram ahorātrayor vyākṛtyai
4.1.2.12.3	ahorātre evaitad vyākaroti
4.1.2.13.1	ahaḥ santam upāṃśuṃ taṃ rātrau juhoti
4.1.2.13.2	ahar evaitad rātrau dadhāti
4.1.2.13.3	tasmād api sutamiśrāyām upaiva kiṃcit khyāyate
4.1.2.14.1	rātriṃ santam antaryāmaṃ tam udite juhoti
4.1.2.14.2	rātrim evaitad ahan dadhāti
4.1.2.14.3	teno hāsāv āditya udyann evemāḥ prajā na pradahati
4.1.2.14.4	tenemāḥ prajās trātāḥ
4.1.2.15.1	athāto gṛhṇāty evopayāmagṛhīto 'sīti
4.1.2.15.2	ukta upayāmasya bandhuḥ
4.1.2.15.3	antar yaccha maghavan pāhi somam iti
4.1.2.15.4	indro vai maghavān
4.1.2.15.5	indro yajñasya netā
4.1.2.15.6	tasmād āha maghavann iti
4.1.2.15.7	pāhi somam iti gopāya somam ity evaitad āha
4.1.2.15.8	uruṣya rāya eṣo yajasveti
4.1.2.15.9	paśavo vai rāyaḥ
4.1.2.15.10	gopāya paśūn ity evaitad āha
4.1.2.15.11	iṣo yajasveti
4.1.2.15.12	prajā vā iṣaḥ
4.1.2.15.13	tā evaitad yāyajūkāḥ karoti
4.1.2.15.14	tā imāḥ prajā yajamānā arcantyaḥ śrāmyantyaś caranti
4.1.2.16.1	antas te dyāvāpṛthivī dadhāmy antar dadhāmy urv antarikṣaṃ sajūr devebhir avaraiḥ paraiś ceti tad enaṃ vaiśvadevaṃ karoti
4.1.2.16.2	tad yad enenemāḥ prajāḥ prāṇatyaś codanatyaś cāntarikṣam anucaranti tena vaiśvadevaḥ
4.1.2.16.3	antaryāme maghavan mādayasveti
4.1.2.16.4	indro vai maghavān
4.1.2.16.5	indro yajñasya netā
4.1.2.16.6	tasmād āha maghavann iti
4.1.2.16.7	atha yad antar antar iti gṛhṇāty antas tv ātman dadha ity evaitad āha
4.1.2.17.1	taṃ gṛhītvā parimārṣṭi ned vyavaścotad iti
4.1.2.17.2	taṃ na sādayati
4.1.2.17.3	udāno hy asyaiṣa
4.1.2.17.4	tasmād ayam asanna udānaḥ saṃcarati
4.1.2.17.5	yadīttv abhicared athainaṃ sādayed amuṣya tvodānaṃ sādayāmīti
4.1.2.18.1	sa yady upāṃśuṃ sādayed athainaṃ sādayet
4.1.2.18.2	yady upāṃśuṃ na sādayen nainaṃ sādayet
4.1.2.18.3	yady upāṃśum apidadhyād apy enaṃ dadhyāt
4.1.2.18.4	yady upāṃśuṃ nāpidadhyān nainam apidadhyāt
4.1.2.18.5	yathopāṃśoḥ karma tathaitasya
4.1.2.18.6	samānaṃ hy etad yad upāṃśvantaryāmau
4.1.2.18.7	prāṇodānau hi
4.1.2.19.1	tā u ha carakā nānaiva mantrābhyāṃ juhvati prāṇodānau vā asyaitau nānāvīryau prāṇodānau kurma iti vadantaḥ
4.1.2.19.2	tad u tathā na kuryāt
4.1.2.19.3	mohayanti ha te yajamānasya prāṇodānau
4.1.2.19.4	apīd vā enaṃ tūṣṇīṃ juhuyāt
4.1.2.20.1	sa yad vā upāṃśuṃ mantreṇa juhoti tad evāsyaiṣo 'pi mantreṇa huto bhavati
4.1.2.20.2	kim u tat tūṣṇīṃ juhuyāt
4.1.2.20.3	samānaṃ hy etad yad upāṃśvantaryāmau
4.1.2.20.4	prāṇodānau hi
4.1.2.21.1	sa yenaivopāṃśum mantreṇa juhoti tenaivaitam mantreṇa juhoti svāṃkṛto 'si viśvebhya indriyebhyo divyebhyaḥ pārthivebhyo manas tvāṣṭu svāhā subhava sūryāyeti
4.1.2.21.2	ukto yajuṣo bandhuḥ
4.1.2.22.1	atha hutvāvāñcaṃ graham avamārṣṭi
4.1.2.22.2	idaṃ vā upāṃśuṃ hutvordhvam unmārṣṭi
4.1.2.22.3	athātrāvāñcam avamārṣṭi
4.1.2.22.4	pratyañcam evāsminn etad udānaṃ dadhāti
4.1.2.23.1	atha nīcā pāṇinā madhyame paridhau pratyag upamārṣṭi
4.1.2.23.2	idaṃ vā upāṃśuṃ hutvottānena pāṇinā madhyame paridhau prāg upamārṣṭi
4.1.2.23.3	athātra nīcā pāṇinā madhyame paridhau pratyag upamārṣṭi
4.1.2.23.4	pratyañcam evāsminn etad udānaṃ dadhāti devebhyas tvā marīcipebhya iti
4.1.2.23.5	so 'sāv eva bandhuḥ
4.1.2.24.1	tam pratyākramya sādayaty udānāya tveti
4.1.2.24.2	udāno hy asyaiṣa
4.1.2.24.3	tāni vai saṃspṛṣṭāni sādayati
4.1.2.24.4	prāṇodānāv evaitat saṃsparśayati
4.1.2.24.5	prāṇodānānt saṃdadhāti
4.1.2.25.1	tāni vā aniṅgyamānāni śera ā tṛtīyasavanāt
4.1.2.25.2	tasmād ime manuṣyāḥ svapanti
4.1.2.25.3	tāni punas tṛtīyasavane prayujyante
4.1.2.25.4	tasmād ime manuṣyāḥ suptvā prabudhyante
4.1.2.25.5	te 'niśitāś carācarāḥ
4.1.2.25.6	yajñasyaivaitad vidhām anu
4.1.2.25.7	vaya iva ha vai yajño vidhīyate
4.1.2.25.8	tasyopāṃśvantaryāmāv eva pakṣāv ātmopāṃśusavanaḥ
4.1.2.26.1	tāni vā aniṅgyamānāni śera ā tṛtīyasavanāt
4.1.2.26.2	tāyate yajñaḥ
4.1.2.26.3	eti vai tad yat tāyate
4.1.2.26.4	tasmād imāni vayāṃsi vigṛhya pakṣāv anāyuvānāni patanti
4.1.2.26.5	tāni punas tṛtīyasavane prayujyante
4.1.2.26.6	tasmād imāni vayāṃsi samāsam pakṣāv āyuvānāni patanti
4.1.2.26.7	yajñasyaivaitad vidhām anu
4.1.2.27.1	iyaṃ ha vā upāṃśuḥ
4.1.2.27.2	prāṇo hy upāṃśuḥ
4.1.2.27.3	imāṃ hy eva prāṇann abhiprāṇiti
4.1.2.27.4	asāv evāntaryāmaḥ
4.1.2.27.5	udāno hy antaryāmaḥ
4.1.2.27.6	amuṃ hy eva lokam udanann abhyudaniti
4.1.2.27.7	antarikṣam evopāṃśusavanaḥ
4.1.2.27.8	vyāno hy upāṃśusavanaḥ
4.1.2.27.9	antarikṣaṃ hy eva vyanann abhivyaniti
4.1.3.1.1	vāggha vā asyaindravāyavaḥ
4.1.3.1.2	etan nv adhyātmam
4.1.3.1.3	indro ha yatra vṛtrāya vajraṃ prajahāra so 'balīyān manyamāno nāstṛṣītīva bibhyan nilayāṃ cakre
4.1.3.1.4	tad evāpi devā apanyalayanta
4.1.3.2.1	te ha devā ūcur na vai hataṃ vṛtraṃ vidma na jīvam
4.1.3.2.2	hanta na eko vettu yadi hato vā vṛtro jīvati veti
4.1.3.3.1	te vāyum abruvann ayaṃ vai vāyur yo 'yam pavate
4.1.3.3.2	vāyo tvam idaṃ viddhi yadi hato vā vṛtro jīvati vā
4.1.3.3.3	tvaṃ vai na āśiṣṭo 'si
4.1.3.3.4	yadi jīviṣyati tvam eva kṣipraṃ punar āgamiṣyasīti
4.1.3.4.1	sa hovāca kim me tataḥ syād iti
4.1.3.4.2	prathamavaṣaṭkāra eva te somasya rājña iti
4.1.3.4.3	tathety eyāya vāyuḥ
4.1.3.4.4	eddhataṃ vṛtram
4.1.3.4.5	sa hovāca hato vṛtraḥ
4.1.3.4.6	yaddhate kuryāta tat kuruteti
4.1.3.5.1	te devā abhyasṛjyanta
4.1.3.5.2	yathā vittiṃ vetsyamānā evam
4.1.3.5.3	sa yam eko 'labhata sa ekadevatyo 'bhavad yaṃ dvau sa dvidevatyo yam bahavaḥ sa bahudevatyaḥ
4.1.3.5.4	tad yad enam pātrair vyagṛhṇata tasmād grahā nāma
4.1.3.6.1	sa eṣām āpūyat
4.1.3.6.2	sa enāṃ cuktaḥ pūtir abhivavau
4.1.3.6.3	sa nālam āhutyā āsa nālam bhakṣāya
4.1.3.7.1	te devā vāyum abruvan vāyav imaṃ no vivāhīmaṃ naḥ svadayeti
4.1.3.7.2	sa hovāca kim me tataḥ syād iti
4.1.3.7.3	tvayaivaitāni pātrāṇy ācakṣīrann iti
4.1.3.7.4	tatheti hovāca
4.1.3.7.5	yūyaṃ tu me sacy upavāteti
4.1.3.8.1	tasya devā yāvanmātram iva gandhasyāpajaghnuḥ
4.1.3.8.2	tam paśuṣv adadhuḥ
4.1.3.8.3	sa eṣa paśuṣu kuṇapagandhaḥ
4.1.3.8.4	tasmāt kuṇapagandhān nāpigṛhṇīta
4.1.3.8.5	somasya haiṣa rājño gandhaḥ
4.1.3.9.1	no eva niṣṭhīvet
4.1.3.9.2	tasmād yady apy āsakta iva manyetābhivātam parīyāt
4.1.3.9.3	śrīr vai somaḥ
4.1.3.9.4	pāpmā yakṣmaḥ
4.1.3.9.5	sa yathā śreyasy āyati pāpīyān pratyavarohed evaṃ hāsmād yakṣmaḥ pratyavarohati
4.1.3.10.1	athetaraṃ vāyur vyavāt
4.1.3.10.2	tad asvadayat
4.1.3.10.3	tato 'lam āhutyā āsālam bhakṣāya
4.1.3.10.4	tasmād etāni nānādevatyāni santi vāyavyānīty ācakṣate
4.1.3.10.5	so 'syaiṣa prathamavaṣaṭkāraś ca somasya rājñaḥ
4.1.3.10.6	etāny u enena pātrāṇy ācakṣate
4.1.3.11.1	indro ha vā īkṣāṃ cakre vāyur vai no 'sya yajñasya bhūyiṣṭhabhāgyasya
4.1.3.11.2	prathamavaṣaṭkāraś ca somasya rājña etāny u enena pātrāṇy ācakṣate
4.1.3.11.3	hantāsminn apitvam icchā iti
4.1.3.12.1	sa hovāca vāyav ā māsmin grahe bhajeti
4.1.3.12.2	kiṃ tataḥ syād iti
4.1.3.12.3	niruktam eva vāg vaded iti
4.1.3.12.4	niruktaṃ ced vāg vaded ā tvā bhajāmīti
4.1.3.12.5	tata eṣa aindravāyavo graho 'bhavat
4.1.3.12.6	vāyavyo haiva tataḥ purā
4.1.3.13.1	sa indro 'bravīd ardham me 'sya grahasyeti
4.1.3.13.2	turīyam eva ta iti vāyuḥ
4.1.3.13.3	ardham eva ma itīndraḥ
4.1.3.13.4	turīyam eva ta iti vāyuḥ
4.1.3.14.1	tau prajāpatim pratipraśnam eyatuḥ
4.1.3.14.2	sa prajāpatir grahaṃ dvedhā cakāra
4.1.3.14.3	sa hovācedaṃ vāyor iti
4.1.3.14.4	atha punar ardhaṃ dvedhā cakāra
4.1.3.14.5	sa hovācedaṃ vāyor iti
4.1.3.14.6	idaṃ tavetīndraṃ turīyam eva bhājayāṃ cakāra
4.1.3.14.7	yad vai caturthaṃ tat turīyam
4.1.3.14.8	tata eṣa aindraturīyo graho 'bhavat
4.1.3.15.1	tasya vā etasya grahasya dve purorucau
4.1.3.15.2	vāyavyaiva eva pūrva aindravāyava uttaraḥ
4.1.3.15.3	dve anuvākye
4.1.3.15.4	vāyavyaiva pūrvaindravāyavy uttarā
4.1.3.15.5	dvau praiṣau
4.1.3.15.6	vāyavya eva pūrva aindravāyava uttaraḥ
4.1.3.15.7	dve yājye
4.1.3.15.8	vāyavyaiva pūrvaindravāyavy uttarā
4.1.3.15.9	evam enaṃ turīyaṃ turīyam eva bhājayāṃ cakāra
4.1.3.16.1	sa hovāca turīyaṃ turīyaṃ cen mām abībhajus turīyam eva tarhi vāṅ niruktaṃ vadiṣyatīti
4.1.3.16.2	tad etat turīyaṃ vāco niruktaṃ yan manuṣyā vadanti
4.1.3.16.3	athaitat turīyaṃ vāco 'niruktaṃ yat paśavo vadanti
4.1.3.16.4	athaitat turīyaṃ vāco 'niruktaṃ yad vayāṃsi vadanti
4.1.3.16.5	athaitat turīyaṃ vāco 'niruktaṃ yad idaṃ kṣudraṃ sarīsṛpaṃ vadati
4.1.3.17.1	tasmād etad ṛṣīṇābhyanūktaṃ catvāri vākparimitā padāni
4.1.3.17.2	tāni vidur brāhmaṇā ye manīṣiṇaḥ
4.1.3.17.3	guhā trīṇi nihitā neṅgayanti
4.1.3.17.4	turīyaṃ vāco manuṣyā vadantīti
4.1.3.18.1	athāto gṛhṇāty evā vāyo bhūṣa śucipā upa naḥ sahasraṃ te niyuto viśvavāra upo te andho madyam ayāmi yasya deva dadhiṣe pūrvapeyaṃ vāyave tveti
4.1.3.19.1	athāpagṛhya punar ānayatīndravāyū ime sutā upa prayobhir āgatam
4.1.3.19.2	indavo vām uśanti hi
4.1.3.19.3	upayāmagṛhīto 'si vāyava indravāyubhyāṃ tvā
4.1.3.19.4	eṣa te yoniḥ sajoṣobhyāṃ tveti sādayati
4.1.3.19.5	sa yad āha sajoṣobhyāṃ tveti
4.1.3.19.6	yo vai vāyuḥ sa indraḥ
4.1.3.19.7	ya indraḥ sa vāyuḥ
4.1.3.19.8	tasmād āhaiṣa te yoniḥ sajoṣobhyāṃ tveti
4.1.4.1.1	kratūdakṣau ha vā asya mitrāvaruṇau
4.1.4.1.2	etan nv adhyātmam
4.1.4.1.3	sa yad eva manasā kāmayata idam me syād idaṃ kurvīyeti sa eva kratuḥ
4.1.4.1.4	atha yad asmai tat samṛdhyate sa dakṣaḥ
4.1.4.1.5	mitra eva kratuḥ
4.1.4.1.6	varuṇo dakṣaḥ
4.1.4.1.7	brahmaiva mitraḥ
4.1.4.1.8	kṣatraṃ varuṇaḥ
4.1.4.1.9	abhigantaiva brahma
4.1.4.1.10	kartā kṣatriyaḥ
4.1.4.2.1	te haite agre nānevāsatur brahma ca kṣatraṃ ca
4.1.4.2.2	tataḥ śaśākaiva brahma mitra ṛte kṣatrād varuṇāt sthātum
4.1.4.3.1	na kṣatraṃ varuṇa ṛte brahmaṇo mitrāt
4.1.4.3.2	yaddha kiṃ ca varuṇaḥ karma cakre 'prasūtam brahmaṇā mitreṇa na haivāsmai tat samānṛdhe
4.1.4.4.1	sa kṣatraṃ varuṇo brahma mitram upamantrayāṃ cakra upa māvartasva
4.1.4.4.2	saṃsṛjāvahai
4.1.4.4.3	puras tvā karavai
4.1.4.4.4	tvatprasūtaḥ karma karavā iti
4.1.4.4.5	tatheti
4.1.4.4.6	tau samasṛjetām
4.1.4.4.7	tata eṣa maitrāvaruṇo graho 'bhavat
4.1.4.5.1	so eva purodhā
4.1.4.5.2	tasmān na brāhmaṇaḥ sarvasyeva kṣatriyasya purodhāṃ kāmayeta
4.1.4.5.3	saṃ hy etau sṛjete sukṛtaṃ ca duṣkṛtaṃ ca
4.1.4.5.4	no eva kṣatriyaḥ sarvam iva brāhmaṇaṃ purodadhīta
4.1.4.5.5	saṃ hy evaitau sṛjete sukṛtaṃ ca duṣkṛtaṃ ca
4.1.4.5.6	sa yat tato varuṇaḥ karma cakre prasūtam brahmaṇā mitreṇa saṃ haivāsmai tad ānṛdhe
4.1.4.6.1	tat tad avakḷptam eva yad brāhmaṇo 'rājanyaḥ syāt
4.1.4.6.2	yady u rājānaṃ labheta samṛddhaṃ tat
4.1.4.6.3	etaddha tv evānavakḷptaṃ yat kṣatriyo 'brāhmaṇo bhavati
4.1.4.6.4	yaddha kiṃ ca karma kurute prasūtam brahmaṇā mitreṇa na haivāsmai tat samṛdhyate
4.1.4.6.5	tasmād u kṣatriyeṇa karma kariṣyamāṇenopasartavya eva brāhmaṇaḥ
4.1.4.6.6	saṃ haivāsmai tad brahmaprasūtaṃ karmardhyate
4.1.4.7.1	athāto gṛhṇāty evāyaṃ vām mitrāvaruṇā sutaḥ soma ṛtāvṛdhā
4.1.4.7.2	mamed iha śrutaṃ havam
4.1.4.7.3	upayāmagṛhīto 'si mitrāvaruṇābhyāṃ tveti
4.1.4.8.1	tam payasā śrīṇāti
4.1.4.8.2	tad yat payasā śrīṇāti
4.1.4.8.3	vṛtro vai soma āsīt
4.1.4.8.4	taṃ yatra devā aghnaṃs tam mitram abruvaṃs tvam api haṃsīti
4.1.4.8.5	sa na cakame sarvasya vā aham mitram asmi
4.1.4.8.6	na mitraṃ sann amitro bhaviṣyāmīti
4.1.4.8.7	taṃ vai tvā yajñād antareṣyāma iti
4.1.4.8.8	aham api hanmīti hovāca
4.1.4.8.9	tasmāt paśavo 'pākrāman mitraṃ sann amitro 'bhūd iti
4.1.4.8.10	sa paśubhir vyārdhyata
4.1.4.8.11	tam etad devāḥ paśubhiḥ samārdhayan yat payasāśrīṇan
4.1.4.8.12	tatho evainam eṣa etat paśubhiḥ samardhayati yat payasā śrīṇāti
4.1.4.9.1	tad āhuḥ śaśvaddha naiva cakame hantum iti
4.1.4.9.2	tad yad evātra payas tan mitrasya
4.1.4.9.3	soma eva varuṇasya
4.1.4.9.4	tasmāt payasā śrīṇāti
4.1.4.10.1	sa śrīṇāti rāyā vayaṃ sasavāṃso madema havyena devā yavasena gāvaḥ
4.1.4.10.2	tāṃ dhenum mitrāvaruṇā yuvaṃ no viśvāhā dhattam anapasphurantīm
4.1.4.10.3	eṣa te yonir ṛtāyubhyāṃ tveti sādayati
4.1.4.10.4	sa yad āhartāyubhyāṃ tveti
4.1.4.10.5	brahma vā ṛtam
4.1.4.10.6	brahma hi mitraḥ
4.1.4.10.7	brahmo hy ṛtam
4.1.4.10.8	varuṇa evāyuḥ
4.1.4.10.9	saṃvatsaro hi varuṇaḥ
4.1.4.10.10	saṃvatsara āyuḥ
4.1.4.10.11	tasmād āhaiṣa te yonir ṛtāyubhyāṃ tveti
4.1.5.1.1	śrotraṃ ha vā asyāśvinaḥ
4.1.5.1.2	tasmāt sarvataḥ parihāram bhakṣayati
4.1.5.1.3	sarvato hy anena śrotreṇa śṛṇoti
4.1.5.1.4	yatra vai bhṛgavo vāṅgiraso vā svargaṃ lokaṃ samāśnuvata tac cyavano vā bhārgavaś cyavano vāṅgirasas tad eva jīrṇiḥ kṛtyārūpo jahe
4.1.5.2.1	śaryāto ha vā idam mānavo grāmeṇa cacāra
4.1.5.2.2	sa tad eva prativeśo niviviśe
4.1.5.2.3	tasya kumārāḥ krīḍanta imaṃ jīrṇiṃ kṛtyārūpam anarthyam manyamānā loṣṭair vipipiṣuḥ
4.1.5.3.1	sa śāryātebhyaś cukrodha
4.1.5.3.2	tebhyo 'saṃjñāṃ cakāra
4.1.5.3.3	pitaiva putreṇa yuyudhe bhrātā bhrātrā
4.1.5.4.1	śaryāto ha vā īkṣāṃ cakre yat kim akaraṃ tasmād idam āpadīti
4.1.5.4.2	sa gopālāṃś cāvipālāṃś ca saṃhvayitavā uvāca
4.1.5.5.1	sa hovāca ko vo 'dyeha kiṃcid adrākṣīd iti
4.1.5.5.2	te hocuḥ puruṣa evāyaṃ jīrṇiḥ kṛtyārūpaḥ śete
4.1.5.5.3	tam anarthyam manyamānāḥ kumārā loṣṭair vyapikṣann iti
4.1.5.5.4	sa vidāṃ cakāra sa vai cyavana iti
4.1.5.6.1	sa rathaṃ yuktvā sukanyāṃ śāryātīm upādhāya prasiṣyanda
4.1.5.6.2	sa ājagāma yatrarṣirāsa tat
4.1.5.7.1	sa hovācarṣe namas te
4.1.5.7.2	yan nāvediṣaṃ tenāhiṃsiṣam
4.1.5.7.3	iyaṃ sukanyā
4.1.5.7.4	tayā te 'pahnuve
4.1.5.7.5	saṃjānītām me grāma iti
4.1.5.7.6	tasya ha tata eva grāmaḥ saṃjajñe
4.1.5.7.7	sa ha tata eva śaryāto mānava udyuyuje ned aparaṃ hinasānīti
4.1.5.8.1	aśvinau ha vā idam bhiṣajyantau ceratuḥ
4.1.5.8.2	tau sukanyām upeyatuḥ
4.1.5.8.3	tasyāṃ mithunam īṣāte
4.1.5.8.4	tan na jajñau
4.1.5.9.1	tau hocatuḥ sukanye kam imaṃ jīrṇiṃ kṛtyārūpam upaśeṣe
4.1.5.9.2	āvām anuprehīti
4.1.5.9.3	sā hovāca yasmai mām pitādān naivāhaṃ taṃ jīvantaṃ hāsyāmīti
4.1.5.9.4	taddhāyam ṛṣir ājajñau
4.1.5.10.1	sa hovāca sukanye kiṃ tvaitad avocatām iti
4.1.5.10.2	tasmā etad vyācacakṣe
4.1.5.10.3	sa ha vyākhyāta uvāca yadi tvaitat punar bruvataḥ sā tvam brūtān na vai susarvāv iva stho na susamṛddhāv iva
4.1.5.10.4	atha me patiṃ nindatha iti
4.1.5.10.5	tau yadi tvā bravataḥ kenāvam asarvau svaḥ kenāsamṛddhāv iti sā tvam brūtāt patiṃ nu me punar yuvāṇaṃ kurutam
4.1.5.10.6	atha vāṃ vakṣyāmīti
4.1.5.10.7	tām punar upeyatuḥ
4.1.5.10.8	tāṃ haitad evocatuḥ
4.1.5.11.1	sā hovāca na vai susarvāv iva stho na susamṛddhāviva
4.1.5.11.2	atha me patiṃ nindatha iti
4.1.5.11.3	tau hocatuḥ kenāvam asarvau svaḥ kenāsamṛddhāv iti
4.1.5.11.4	sā hovāca patiṃ nu me punar yuvāṇaṃ kurutam
4.1.5.11.5	atha vāṃ vakṣyāmīti
4.1.5.12.1	tau hocatur etaṃ hradam abhyavahara
4.1.5.12.2	sa yena vayasā kamiṣyate tenodaiṣyatīti
4.1.5.12.3	taṃ hradam abhyavajahāra
4.1.5.12.4	sa yena vayasā cakame tenodeyāya
4.1.5.13.1	tau hocatuḥ sukanye kenāvam asarvau svaḥ kenāsamṛddhāv iti
4.1.5.13.2	tau harṣir eva pratyuvāca kurukṣetre 'mī devā yajñaṃ tanvate
4.1.5.13.3	te vāṃ yajñād antaryanti
4.1.5.13.4	tenāsarvau sthas tenāsamṛddhāv iti
4.1.5.13.5	tau ha tata evāśvinau preyatuḥ
4.1.5.13.6	tāv ājagmatur devān yajñaṃ tanvānānt stute bahiṣpavamāne
4.1.5.14.1	tau hocatur upa nau hvayadhvam iti
4.1.5.14.2	te ha devā ūcur na vām upahvayiṣyāmahe
4.1.5.14.3	bahu manuṣyeṣu saṃsṛṣṭam acāriṣṭam bhiṣajyantāv iti
4.1.5.15.1	tau hocatur viśīrṣṇā vai yajñena yajadhva iti
4.1.5.15.2	kathaṃ viśīrṣṇeti
4.1.5.15.3	upa nu nau hvayadhvam
4.1.5.15.4	atha vo vakṣyāva iti
4.1.5.15.5	tatheti tā upāhvayanta
4.1.5.15.6	tābhyām etam āśvinaṃ graham agṛhṇan
4.1.5.15.7	tāv adhvaryū yajñasyābhavatām
4.1.5.15.8	tāv etad yajñasya śiraḥ pratyadhattām
4.1.5.15.9	tad adas tad divākīrtyānāṃ brāhmaṇe vyākhyāyate yathā tad yajñasya śiraḥ pratidadhatuḥ
4.1.5.15.10	tasmād eṣa stute bahiṣpavamāne graho gṛhyate
4.1.5.15.11	stute hi bahiṣpavamāna āgacchatām
4.1.5.16.1	tau hocatur mukhyau vā āvāṃ yajñasya svo yāv adhvaryū
4.1.5.16.2	iha nāv imam purastādgraham paryāharatābhi dvidevatyān iti
4.1.5.16.3	tābhyām etam purastādgrahaṃ paryājahrur abhi dvidevatyān
4.1.5.16.4	tasmād eṣa daśamo graho gṛhyate tṛtīya eva vaṣaṭkriyate
4.1.5.16.5	atha yad aśvināv iti
4.1.5.16.6	ime ha vai dyāvāpṛthivī pratyakṣam aśvinau
4.1.5.16.7	ime hīdaṃ sarvam āśnuvātām
4.1.5.16.8	puṣkarasrajāv iti
4.1.5.16.9	agnir evāsyai puṣkaram ādityo 'muṣyai
4.1.5.17.1	athāto gṛhṇāty eva yā vāṃ kaśā madhumaty aśvinā sūnṛtāvatī
4.1.5.17.2	tayā yajñaṃ mimikṣatam
4.1.5.17.3	upayāmagṛhīto 'sy aśvibhyāṃ tvā
4.1.5.17.4	eṣa te yonir mādhvībhyāṃ tveti sādayati
4.1.5.17.5	taṃ vai madhumatyarcā gṛhṇāti
4.1.5.17.6	mādhvībhyāṃ tveti sādayati
4.1.5.17.7	tad yan madhumatyarcā gṛhṇāti mādhvībhyāṃ tveti sādayati
4.1.5.18.1	dadhyaṅ ha vā ābhyām ātharvaṇo madhu nāma brāhmaṇam uvāca
4.1.5.18.2	tad enayoḥ priyaṃ dhāma
4.1.5.18.3	tad evainayor etenopagacchati
4.1.5.18.4	tasmān madhumatyarcā gṛhṇāti mādhvībhyāṃ tveti sādayati
4.1.5.19.1	tāni vā etāni ślakṣṇāni pātrāṇi bhavanti
4.1.5.19.2	rāsnāvam aindravāyavapātram
4.1.5.19.3	tat tasya dvitīyaṃ rūpam
4.1.5.19.4	tena tad dvidevatyam
4.1.5.19.5	ajakāvam maitrāvaruṇapātram
4.1.5.19.6	tat tasya dvitīyaṃ rūpam
4.1.5.19.7	tena tad dvidevatyam
4.1.5.19.8	auṣṭham āśvinapātram
4.1.5.19.9	tat tasya dvitīyaṃ rūpam
4.1.5.19.10	tena tad dvidevatyam
4.1.5.19.11	atha yad aśvināv iti
4.1.5.19.12	mukhyau vā aśvinau
4.1.5.19.13	auṣṭham iva vā idam mukham
4.1.5.19.14	tasmād auṣṭham āśvinapātram bhavati
4.2.1.1.1	cakṣuṣī ha vā asya śukrāmanthinau
4.2.1.1.2	tad vā eṣa eva śukro ya eṣa tapati
4.2.1.1.3	tad yad eṣa etat tapati tenaiṣa śukraḥ
4.2.1.1.4	candramā eva manthī
4.2.1.2.1	taṃ saktubhiḥ śrīṇāti
4.2.1.2.2	tad enam manthaṃ karoti
4.2.1.2.3	teno eṣa manthī
4.2.1.2.4	etau ha vā āsāṃ prajānāṃ cakṣuṣī
4.2.1.2.5	sa yaddhaitau nodiyātāṃ na haiveha svau cana pāṇī nirjānīyuḥ
4.2.1.3.1	tayor attaivānyatara ādyo 'nyataraḥ
4.2.1.3.2	attaiva śukraḥ
4.2.1.3.3	ādyo manthī
4.2.1.4.1	tayor attaivānyataram anv ādyo 'nyataram anu
4.2.1.4.2	attaiva śukram anu
4.2.1.4.3	ādyo manthinam anu
4.2.1.4.4	tau vā anyasmai gṛhyete anyasmai hūyete
4.2.1.4.5	śaṇḍāmarkāv ity asurarakṣase
4.2.1.4.6	tābhyāṃ gṛhyete devatābhyo hūyete
4.2.1.4.7	tad yat tathā
4.2.1.5.1	yatra vai devā asurarakṣasāny apajaghnire tad etāv eva na śekur apahantum
4.2.1.5.2	yaddha sma devāḥ kiṃ ca karma kurvate taddha sma mohayitvā kṣipra eva punar apadravataḥ
4.2.1.6.1	te ha devā ūcur upajānīta yathemāv apahanāmahā iti
4.2.1.6.2	te hocur grahāv evābhyāṃ gṛhṇāma
4.2.1.6.3	tāv abhyavaiṣyataḥ
4.2.1.6.4	tau svīkṛtyāpahaniṣyāmaha iti
4.2.1.6.5	tābhyāṃ grahau jagṛhuḥ
4.2.1.6.6	tāv abhyavaitām
4.2.1.6.7	tau svīkṛtyāpāghnata
4.2.1.6.8	tasmācchaṇḍāmarkābhyām iti gṛhyete devatābhyo hūyete
4.2.1.7.1	api hovāca yājñavalkyo no svid devatābhya eva gṛhṇīyāmā3
4.2.1.7.2	vijitarūpam iva hīdam iti
4.2.1.7.3	tad vai sa tan mīmāṃsām eva cakre
4.2.1.7.4	net tu cakāra
4.2.1.8.1	imām u haike śukrasya purorucaṃ kurvanty ayaṃ venaś codayat pṛśnigarbhā jyotirjarāyū rajaso vimāna iti
4.2.1.8.2	tad etasya rūpaṃ kurmo ya eṣa tapatīti yad āha jyotirjarāyur iti
4.2.1.9.1	imāṃ tv eva śukrasya purorucaṃ kuryāt tam pratnathā pūrvathā viśvathemathā jyeṣṭhatātim barhiṣadaṃ svarvidam iti
4.2.1.9.2	attā hy etam anu
4.2.1.9.3	attā hi jyeṣṭhaḥ
4.2.1.9.4	tasmād āha jyeṣṭhatātim barhiṣadaṃ svarvidam pratīcīnaṃ vṛjanaṃ dohase dhunim āśuṃ jayantam anu yāsu vardhase
4.2.1.9.5	upayāmagṛhīto 'si śaṇḍāya tvā
4.2.1.9.6	eṣa te yonir vīratām pāhīti sādayati
4.2.1.9.7	attā hy etam anu
4.2.1.9.8	attā hi vīraḥ
4.2.1.9.9	tasmād āhaiṣa te yonir vīratām pāhīti
4.2.1.9.10	dakṣiṇārdhe sādayati
4.2.1.9.11	etāṃ hy eṣa diśam anu saṃcarati
4.2.1.10.1	atha manthinaṃ gṛhṇāty ayaṃ venaś codayat pṛśnigarbhā jyotirjarāyū rajaso vimāne
4.2.1.10.2	imam apāṃ saṃgame sūryasya śiśuṃ na viprā matibhī rihanti
4.2.1.10.3	upayāmagṛhīto 'si markāya tveti
4.2.1.11.1	taṃ saktubhiḥ śrīṇāti
4.2.1.11.2	tad yat saktubhiḥ śrīṇāti
4.2.1.11.3	varuṇo ha vai somasya rājño 'bhīvākṣi pratipipeṣa
4.2.1.11.4	tad aśvayat
4.2.1.11.5	tato 'śvaḥ samabhavat
4.2.1.11.6	tad yacchvayathāt samabhavat tasmād aśvo nāma
4.2.1.11.7	tasyāśru prāskandat
4.2.1.11.8	tato yavaḥ samabhavat
4.2.1.11.9	tasmād āhur varuṇyo yava iti
4.2.1.11.10	tad yad evāsyātra cakṣuṣo 'mīyata tenaivainam etat samardhayati kṛtsnaṃ karoti
4.2.1.11.11	tasmāt saktubhiḥ śrīṇāti
4.2.1.12.1	sa śrīṇāti mano na yeṣu havaneṣu tigmaṃ vipaḥ śacyā vanutho dravantā
4.2.1.12.2	ā yaḥ śaryābhis tuvinṛmṇo asyāśrīṇītādiśaṃ gabhastau
4.2.1.12.3	eṣa te yoniḥ prajāḥ pāhīti sādayati
4.2.1.12.4	ādyo hy etam anu
4.2.1.12.5	ādyā hīmāḥ prajā viśaḥ
4.2.1.12.6	tasmād āhaiṣa te yoniḥ prajāḥ pāhīti
4.2.1.13.1	dvau prokṣitau yūpaśakalau bhavato dvāv aprokṣitau
4.2.1.13.2	prokṣitaṃ caivādhvaryur ādatte 'prokṣitaṃ ca
4.2.1.13.3	evam eva pratiprasthātā prokṣitaṃ caivādatte 'prokṣitaṃ ca
4.2.1.13.4	śukram evādhvaryur ādatte manthinam pratiprasthātā
4.2.1.14.1	so 'dhvaryur aprokṣitena yūpaśakalenāpamārṣṭy apamṛṣṭaḥ śaṇḍa iti
4.2.1.14.2	evam eva pratiprasthātāpamṛṣṭo marka iti
4.2.1.14.3	tad ādadānāv evāsurarakṣase apahataḥ
4.2.1.14.4	devās tvā śukrapāḥ praṇayantv ity evādhvaryur niṣkrāmati devās tvā manthipāḥ praṇayantv iti pratiprasthātā
4.2.1.14.5	tad etau devatābhya eva praṇayataḥ
4.2.1.15.1	tau jaghanenāhavanīyam aratnī saṃdhattaḥ
4.2.1.15.2	tā uttaravedau sādayataḥ
4.2.1.15.3	dakṣiṇāyām eva śroṇāv adhvaryuḥ sādayaty uttarāyām pratiprasthātānanusṛjantāv evānādhṛṣṭāsīti
4.2.1.15.4	tad rakṣobhir evaitad uttaravedim anādhṛṣṭāṃ kurutaḥ
4.2.1.15.5	viparyeṣyantau vā etāv agniṃ bhavato 'tyeṣyantau
4.2.1.15.6	tasmā evaitan nihnuvāte
4.2.1.15.7	tatho hainau vipariyantāv agnir na hinasti
4.2.1.16.1	so 'dhvaryuḥ paryeti suvīro vīrān prajanayan parīhīti
4.2.1.16.2	attā hy etam anu
4.2.1.16.3	attā hi vīraḥ
4.2.1.16.4	tasmād āha suvīro vīrān prajanayan parīhīti
4.2.1.16.5	abhi rāyaspoṣeṇa yajamānam iti
4.2.1.16.6	tad yajamānāyāśiṣam āśāste yad āhābhi rāyaspoṣeṇa yajamānam iti
4.2.1.17.1	atha pratiprasthātā paryeti suprajāḥ prajāḥ prajanayan parīhīti
4.2.1.17.2	ādyo hy etam anu
4.2.1.17.3	ādyā hīmāḥ prajā viśaḥ
4.2.1.17.4	tasmād āha suprajāḥ prajāḥ prajanayan parīhīti
4.2.1.17.5	abhi rāyaspoṣeṇa yajamānam iti
4.2.1.17.6	tad yajamānāyāśiṣam āśāste yad āhābhi rāyaspoṣeṇa yajamānam iti
4.2.1.18.1	tāv apidhāya niṣkrāmataḥ
4.2.1.18.2	tira evaināv etat kurutaḥ
4.2.1.18.3	tasmād imau sūryācandramasau prāñcau yantau na kaścana paśyati
4.2.1.18.4	tau purastāt parītyāporṇutaḥ
4.2.1.18.5	purastāt tiṣṭhantau juhutaḥ
4.2.1.18.6	āvir evaināv etat kurutaḥ
4.2.1.18.7	tasmād imau sūryācandramasau pratyañcau yantau sarva eva paśyati
4.2.1.18.8	tasmāt parāg retaḥ sicyamānaṃ na kaścana paśyati
4.2.1.18.9	tad u paścāt prajāyamānaṃ sarva eva paśyati
4.2.1.19.1	tau jaghanena yūpam aratnī saṃdhatto yady agnir nodbādheta
4.2.1.19.2	yady u agnir udbādhetāpy agreṇaiva yūpam aratnī saṃdadhyātām
4.2.1.19.3	saṃjagmāno divā pṛthivyā śukraḥ śukraśociṣety evādhvaryuḥ
4.2.1.19.4	saṃjagmāno divā pṛthivyā manthī manthiśociṣeti pratiprasthātā
4.2.1.19.5	cakṣuṣor evaite āramaṇe kurutaḥ
4.2.1.19.6	cakṣuṣī evaitat saṃdhattaḥ
4.2.1.19.7	tasmād ime abhito 'sthinī cakṣuṣī saṃhite
4.2.1.20.1	so 'dhvaryur aprokṣitaṃ yūpaśakalaṃ nirasyati nirastaḥ śaṇḍa iti
4.2.1.20.2	evam eva pratiprasthātā nirasto marka iti
4.2.1.20.3	tat purāhutibhyo 'surarakṣase apahataḥ
4.2.1.21.1	athādhvaryuḥ prokṣitaṃ yūpaśakalam āhavanīye prāsyati śukrasyādhiṣṭhānam asīti
4.2.1.21.2	evam eva pratiprasthātā manthino 'dhiṣṭhānam asīti
4.2.1.21.3	cakṣuṣor evaite samidhau
4.2.1.21.4	cakṣuṣī evaitat saminddhe
4.2.1.21.5	tasmād ime samiddhe cakṣuṣī
4.2.1.22.1	tatra japaty achinnasya te deva soma savīryasya rāyaspoṣasya daditāraḥ syāmeti
4.2.1.22.2	āśīr evaiṣaitasya karmaṇaḥ
4.2.1.22.3	āśiṣam evaitad āśāste
4.2.1.23.1	athāśrāvyāha prātaḥprātaḥ savasya śukravato madhuścuta indrāya somān prasthitān preṣyeti
4.2.1.23.2	vaṣaṭkṛte 'dhvaryur juhoti tad anu pratiprasthātā tad anu camasādhvaryavaḥ
4.2.1.24.1	tau vai purastāt tiṣṭhantau juhutaḥ
4.2.1.24.2	cakṣuṣī vā etau
4.2.1.24.3	tat purastād evaitac cakṣuṣī dhattaḥ
4.2.1.24.4	tasmād ime purastāc cakṣuṣī
4.2.1.25.1	abhito yūpaṃ tiṣṭhantau juhutaḥ
4.2.1.25.2	yathā vai nāsikaivaṃ yūpaḥ
4.2.1.25.3	tasmād ime abhito nāsikāṃ cakṣuṣī
4.2.1.26.1	tau vai vaṣaṭkṛtau santau mantreṇa hūyete
4.2.1.26.2	eteno haitau tad udaśnuvāte yad enau sarvaṃ savanam anuhūyate
4.2.1.26.3	yad v evaitau sarvaṃ savanam anuhūyata etau vai prajāpateḥ pratyakṣatamām
4.2.1.26.4	cakṣuṣī hy etau
4.2.1.26.5	satyaṃ vai cakṣuḥ
4.2.1.26.6	satyaṃ hi prajāpatiḥ
4.2.1.26.7	tasmād enau sarvaṃ savanam anuhūyate
4.2.1.27.1	sa juhoti sa prathamā saṃskṛtir viśvavārā sa prathamo varuṇo mitro agniḥ sa prathamo bṛhaspatiś cikitvāṃs tasmā indrāya sutam ājuhota svāheti
4.2.1.28.1	sa yaj juhoti sā prathamā sa prathama iti śaśvaddha vai retasaḥ siktasya
4.2.1.28.2	cakṣuṣī eva prathame saṃbhavataḥ
4.2.1.28.3	tasmāj juhoti sā prathamā sa prathama iti
4.2.1.29.1	atha sampreṣyati praitu hotuś camasaḥ pra brahmaṇaḥ prodgātṝṇāṃ pra yajamānasya
4.2.1.29.2	prayantu sadasyānāṃ hotrāṇāṃ camasādhvaryavaḥ
4.2.1.29.3	upāvartadhvam
4.2.1.29.4	śukrasyābhyunnayadhvam iti
4.2.1.29.5	sampraiṣa evaiṣa
4.2.1.29.6	paryetya pratiprasthātādhvaryoḥ pātre saṃsravam avanayati
4.2.1.29.7	attra evaitad ādyam baliṃ hārayati
4.2.1.29.8	tam adhvaryur hotṛcamase 'vanayati bhakṣāya
4.2.1.29.9	vaṣaṭkartur hi bhakṣaḥ
4.2.1.29.10	prāṇo vai vaṣaṭkāraḥ
4.2.1.29.11	so 'smād etad vaṣaṭkurvataḥ parāṅ ivābhūt
4.2.1.29.12	prāṇo vai bhakṣaḥ
4.2.1.29.13	tat prāṇam punar ātman dhatte
4.2.1.30.1	atha yad ete pratīcī pātre na haranti haranty anyān grahāṃś cakṣuṣī hy ete
4.2.1.30.2	saṃsravam eva hotṛcamase 'vanayati
4.2.1.31.1	atha hotrāṇāṃ camasān abhyunnayanti
4.2.1.31.2	hutocchiṣṭā vā ete saṃsravā bhavanti nālam āhutyai
4.2.1.31.3	tān evaitat punar āpyāyayanti
4.2.1.31.4	tathālam āhutyai bhavanti
4.2.1.31.5	tasmāddhotrāṇāṃ camasān abhyunnayanti
4.2.1.32.1	atha hotrāḥ saṃyājayanti
4.2.1.32.2	hotrā ha vai yuktā devebhyo yajñaṃ vahanti
4.2.1.32.3	tā evaitat saṃtarpayanti tṛptāḥ prītā devebhyo yajñaṃ vahān iti
4.2.1.32.4	tasmāddhotrāḥ saṃyājayanti
4.2.1.33.1	sa prathamāyāṃ vā hotrāyām iṣṭāyām uttamāyāṃ vānumantrayate tṛmpantu hotrā madhvo yāḥ sviṣṭā yāḥ suprītāḥ suhutā yat svāheti
4.2.1.33.2	hotrāṇām evaiṣā tṛptiḥ
4.2.1.33.3	athetya pratyaṅṅ upaviśaty ayāḍ agnīd iti
4.2.1.33.4	agnīddhy atra yajatām uttamaḥ saṃyajati
4.2.1.33.5	tasmād āhāyāḍ agnīd iti
4.2.2.1.1	ātmā ha vā asyāgrayaṇaḥ
4.2.2.1.2	so 'syaiṣa sarvam eva
4.2.2.1.3	sarvaṃ hy ayam ātmā
4.2.2.1.4	tasmād anayā gṛhṇāti
4.2.2.1.5	asyai hi sthālī bhavati
4.2.2.1.6	sthālyā hy enaṃ gṛhṇāti
4.2.2.1.7	sarvaṃ vā iyam
4.2.2.1.8	sarvam eṣa grahaḥ
4.2.2.1.9	tasmād anayā gṛhṇāti
4.2.2.2.1	pūrṇaṃ gṛhṇāti
4.2.2.2.2	sarvaṃ vai pūrṇam
4.2.2.2.3	sarvam eṣa grahaḥ
4.2.2.2.4	tasmāt pūrṇaṃ gṛhṇāti
4.2.2.3.1	viśvebhyo devebhyo gṛhṇāti
4.2.2.3.2	sarvaṃ vai viśve devāḥ
4.2.2.3.3	sarvam eṣa grahaḥ
4.2.2.3.4	tasmād viśvebhyo devebhyo gṛhṇāti
4.2.2.4.1	sarveṣu savaneṣu gṛhṇāti
4.2.2.4.2	sarvaṃ vai savanāni
4.2.2.4.3	sarvam eṣa grahaḥ
4.2.2.4.4	tasmāt sarveṣu savaneṣu gṛhṇāti
4.2.2.5.1	sa yadi rājopadasyet tam ata eva tanvīrann ataḥ prabhāvayeyuḥ
4.2.2.5.2	ātmā vā āgrayaṇaḥ
4.2.2.5.3	ātmano vā imāni sarvāṇy aṅgāni prabhavanti
4.2.2.5.4	etasmād antato hāriyojanaṃ grahaṃ gṛhṇāti
4.2.2.5.5	tad ātmany evāsyām pratiṣṭhāyām antato yajñaḥ pratitiṣṭhati
4.2.2.6.1	atha yasmād āgrayaṇo nāma
4.2.2.6.2	yāṃ vā amūṃ grāvāṇam ādadāno vācaṃ yacchaty atra vai sāgre 'vadat
4.2.2.6.3	tad yat sātrāgre 'vadat tasmād āgrayaṇo nāma
4.2.2.7.1	rakṣobhyo vai tām bhīṣā vācam ayacchan
4.2.2.7.2	ṣaḍ vā ataḥ prāco grahān gṛhṇāti
4.2.2.7.3	athaiṣa saptamaḥ
4.2.2.7.4	ṣaḍ vā ṛtavaḥ saṃvatsarasya
4.2.2.7.5	sarvaṃ vai saṃvatsaraḥ
4.2.2.8.1	tāṃ devāḥ sarvasmin vijite 'bhaye 'nāṣṭre 'trāgre vācam avadan
4.2.2.8.2	tatho evaiṣa etāṃ sarvasmin vijite 'bhaye 'nāṣṭre 'trāgre vācaṃ vadati
4.2.2.9.1	athāto gṛhṇāty eva ye devāso divy ekādaśa stha pṛthivyām adhy ekādaśa stha // apsukṣito mahinaikādaśa stha te devāso yajñam imaṃ juṣadhvam // upayāmagṛhīto 'sy āgrayaṇo 'si svāgrayaṇa iti
4.2.2.9.2	vācam evaitad ayātayāmnīṃ karoti
4.2.2.9.3	tasmād anayā samānaṃ sad viparyāsaṃ vadaty ajāmitāyai
4.2.2.9.4	jāmi ha kuryād yad āgrayaṇo 'sy āgrayaṇo 'sīti gṛhṇīyāt
4.2.2.9.5	tasmād āhāgrayaṇo 'si svāgrayaṇa iti
4.2.2.10.1	pāhi yajñam pāhi yajñapatim iti vācam evaitad utsṛṣṭām āha
4.2.2.10.2	gopāya yajñam iti pāhi yajñapatim iti vācam evaitad utsṛṣṭām āha
4.2.2.10.3	gopāya yajamānam iti
4.2.2.10.4	yajamāno hi yajñapatiḥ
4.2.2.10.5	viṣṇus tvām indriyeṇa pātu viṣṇuṃ tvam pāhīti vācam evaitad utsṛṣṭām āha
4.2.2.10.6	yajño vai viṣṇuḥ
4.2.2.10.7	yajñas tvāṃ vīryeṇa gopāyatv iti viṣṇuṃ tvam pāhīti vācam evaitad utsṛṣṭām āha
4.2.2.10.8	yajñaṃ tvaṃ gopāyety abhi savanāni pāhīti tad etaṃ graham āha
4.2.2.10.9	sarvāṇi hy eṣa savanāni prati
4.2.2.11.1	atha daśāpavitram upagṛhya hiṅkaroti
4.2.2.11.2	sā haiṣā vāg anudyamānā tatāma
4.2.2.11.3	tasyāṃ devā vāci tāntāyāṃ hiṅkāreṇaiva prāṇam adadhuḥ
4.2.2.11.4	prāṇo vai hiṅkāraḥ
4.2.2.11.5	prāṇo hi vai hiṅkāraḥ
4.2.2.11.6	tasmād apigṛhya nāsike na hiṅkartuṃ śaknoti
4.2.2.11.7	saitena prāṇena samajihīta
4.2.2.11.8	yadā vai tāntaḥ prāṇaṃ labhate 'tha sa saṃjihīte
4.2.2.11.9	tatho evaiṣa etad vāci tāntāyāṃ hiṅkāreṇaiva prāṇaṃ dadhāti
4.2.2.11.10	saitena prāṇena saṃjihīte
4.2.2.11.11	triṣkṛtvo hiṅkaroti
4.2.2.11.12	trivṛddhi yajñaḥ
4.2.2.12.1	athāha somaḥ pavata iti
4.2.2.12.2	sa yām evāmūm bhīṣāsurarakṣasebhyo na nirabruvaṃs tām evaitat sarvasmin vijite 'bhaye 'nāṣṭre 'tra nirāha
4.2.2.12.3	tām āviṣkaroti
4.2.2.12.4	tasmād āha somaḥ pavata iti
4.2.2.13.1	asmai brahmaṇe 'smai kṣatrāyeti tad brahmaṇe ca kṣatrāya cāha
4.2.2.13.2	asmai sunvate yajamānāya pavata iti tad yajamānāyāha
4.2.2.14.1	tad āhur etāvad evoktvā sādayet
4.2.2.14.2	etāvad vā idaṃ sarvaṃ yāvad brahma kṣatraṃ viṭ
4.2.2.14.3	indrāgnī vā idaṃ sarvam
4.2.2.14.4	tasmād etāvad evoktvā sādayed iti
4.2.2.15.1	tad u brūyād eva bhūya iṣa ūrje pavata iti
4.2.2.15.2	vṛṣṭyai tad āha yad āheṣa iti
4.2.2.15.3	ūrja iti yo vṛṣṭād ūrg raso jāyate tasmai tad āha
4.2.2.15.4	adbhya oṣadhībhyaḥ pavata iti tad adbhyaś cauṣadhībhyaś cāha
4.2.2.15.5	dyāvāpṛthivībhyām pavata iti tad ābhyāṃ dyāvāpṛthivībhyām āha yayor idaṃ sarvam adhi
4.2.2.15.6	subhūtāya pavata iti sādhave pavata ity evaitad āha
4.2.2.16.1	tad u haika āhur brahmavarcasāya pavata iti
4.2.2.16.2	tad u tathā na brūyāt
4.2.2.16.3	yad vā āhāsmai brahmaṇa iti tad eva brahmavarcasāyāha
4.2.2.16.4	viśvebhyas tvā devebhya eṣa te yonir viśvebhyas tvā devebhya iti sādayati
4.2.2.16.5	viśvebhyo hy enaṃ devebhyo gṛhṇāti
4.2.2.16.6	taṃ vai madhye sādayati
4.2.2.16.7	ātmā hy asyaiṣa
4.2.2.16.8	madhya iva hy ayam ātmā
4.2.2.16.9	dakṣiṇokthyasthālī bhavaty uttarādityasthālī
4.2.3.1.1	ayaṃ ha vā asyaiṣo 'nirukta ātmā yad ukthyaḥ
4.2.3.1.2	so 'syaiṣa ātmaiva
4.2.3.1.3	ātmā hy ayam aniruktaḥ prāṇaḥ
4.2.3.1.4	so 'syaiṣa āyur eva
4.2.3.1.5	tasmād anayā gṛhṇāti
4.2.3.1.6	asyai hi sthālī bhavati
4.2.3.1.7	sthālyā hy enaṃ gṛhṇāti
4.2.3.1.8	ajarā hīyam amṛtā
4.2.3.1.9	ajaraṃ hy amṛtam āyuḥ
4.2.3.1.10	tasmād anayā gṛhṇāti
4.2.3.2.1	taṃ vai pūrṇaṃ gṛhṇāti
4.2.3.2.2	sarvaṃ vai tad yat pūrṇam
4.2.3.2.3	sarvaṃ tad yad āyuḥ
4.2.3.2.4	tasmāt pūrṇaṃ gṛhṇāti
4.2.3.3.1	tasyāsāv eva dhruva āyuḥ
4.2.3.3.2	ātmaivāsyaitena saṃhitaḥ parvāṇi saṃtatāni
4.2.3.3.3	tad vā agṛhīta evaitasmād acchāvākāyottamo graho bhavati
4.2.3.4.1	atha rājānam upāvaharati
4.2.3.4.2	tṛtīyaṃ vasatīvarīṇām avanayati
4.2.3.4.3	tat parva samaiti
4.2.3.4.4	prathamam ahottarasya savanasya karoty uttamam pūrvasya
4.2.3.4.5	sa yad uttarasya savanasya tat pūrvaṃ karoti yat pūrvasya tad uttamam
4.2.3.4.6	tad vyatiṣajati
4.2.3.4.7	tasmād imāni parvāṇi vyatiṣaktāni
4.2.3.4.8	idam ittham atihānam idam ittham
4.2.3.5.1	evam eva mādhyandine savane
4.2.3.5.2	agṛhīta evaitasmād acchāvākāyottamo graho bhavati
4.2.3.5.3	atha tṛtīyaṃ vasatīvarīṇām avanayati
4.2.3.5.4	tat parva samaiti
4.2.3.5.5	prathamam ahottarasya savanasya karoty uttamam pūrvasya
4.2.3.5.6	sa yad uttarasya tat pūrvaṃ karoti yat pūrvasya tad uttamam
4.2.3.5.7	tad vyatiṣajati
4.2.3.5.8	tasmād imāni parvāṇi vyatiṣaktāni
4.2.3.5.9	idam ittham atihānam idam ittham
4.2.3.5.10	tad yad asyaitenātmā saṃhitas tenāsyaiṣa āyuḥ
4.2.3.6.1	saiṣā kāmadughaivendrasyoddhāraḥ
4.2.3.6.2	tribhya evainam prātaḥsavana ukthebhyo vigṛhṇāti tribhyo mādhyandine savane
4.2.3.6.3	tat ṣaṭ kṛtvaḥ
4.2.3.6.4	ṣaḍ vā ṛtavaḥ
4.2.3.6.5	ṛtavo vā imānt sarvān kāmān pacanti
4.2.3.6.6	eteno haiṣā kāmadughaivendrasyoddhāraḥ
4.2.3.7.1	taṃ vā apurorukkaṃ gṛhṇāti
4.2.3.7.2	ukthaṃ hi puroruk
4.2.3.7.3	ṛgghi puroruk
4.2.3.7.4	ṛgghy uktham
4.2.3.7.5	sāma grahaḥ
4.2.3.7.6	atha yad anyaj japati tad yajuḥ
4.2.3.7.7	tā haitā abhyardha evāgra ṛgbhya āsur abhyardho yajurbhyo 'bhyardhaḥ sāmabhyaḥ
4.2.3.8.1	te devā abruvan hantemā yajuḥṣu dadhāma
4.2.3.8.2	tatheyam bahulatareva vidyā bhaviṣyatīti
4.2.3.8.3	tā yajuḥṣv adadhuḥ
4.2.3.8.4	tata eṣā bahulatareva vidyābhavat
4.2.3.9.1	taṃ yad apurorukkaṃ gṛhṇāti
4.2.3.9.2	ukthaṃ hi puroruk
4.2.3.9.3	ṛgghi puroruk
4.2.3.9.4	ṛgghyuktham
4.2.3.9.5	sa yad evainam ukthebhyo vigṛhṇāti teno hāsyaiṣa puroruṅmān bhavati
4.2.3.9.6	tasmād apurorukkaṃ gṛhṇāti
4.2.3.10.1	athāto gṛhṇāty evopayāmagṛhīto 'sīndrāya tvā bṛhadvate vayasvata iti
4.2.3.10.2	indro vai yajñasya devatā
4.2.3.10.3	tasmād āhendrāya tveti
4.2.3.10.4	bṛhadvate vayasvata iti vīryavata ity evaitad āha yad āha bṛhadvate vayasvata iti
4.2.3.10.5	ukthāvyaṃ gṛhṇāmīti
4.2.3.10.6	ukthebhyo hy enaṃ gṛhṇāti
4.2.3.10.7	yat ta indra bṛhad vaya iti yat ta indra vīryam ity evaitad āha
4.2.3.10.8	tasmai tvā viṣṇave tveti
4.2.3.10.9	yajñasya hy enam āyuṣe gṛhṇāti
4.2.3.10.10	tasmād āha tasmai tvā viṣṇave tveti
4.2.3.10.11	eṣa te yonir ukthebhyas tveti sādayati
4.2.3.10.12	ukthebhyo hy enaṃ gṛhṇāti
4.2.3.11.1	taṃ vigṛhṇāti devebhyas tvā devāvyaṃ yajñasyāyuṣe gṛhṇāmīti
4.2.3.11.2	praśāsanaṃ sa kuryād ya evaṃ kuryāt
4.2.3.11.3	yathādevataṃ tv eva vigṛhṇīyāt
4.2.3.12.1	mitrāvaruṇābhyāṃ tvā devāvyaṃ yajñasyāyuṣe gṛhṇāmīty eva maitrāvaruṇāya
4.2.3.12.2	maitrāvaruṇīṣu hi tasmai stuvate
4.2.3.12.3	maitrāvaruṇīr anuśaṃsati
4.2.3.12.4	maitrāvaruṇyā yajati
4.2.3.13.1	indrāya tvā devāvyaṃ yajñasyāyuṣe gṛhṇāmīty eva brāhmaṇācchaṃsine
4.2.3.13.2	aindrīṣu hi tasmai stuvate
4.2.3.13.3	aindrīr anuśaṃsati
4.2.3.13.4	aindryā yajati
4.2.3.14.1	indrāgnibhyāṃ tvā devāvyaṃ yajñasyāyuṣe gṛhṇāmīty evācchāvākāya
4.2.3.14.2	aindrāgnīṣu hi tasmai stuvate
4.2.3.14.3	aindrāgnīr anuśaṃsati
4.2.3.14.4	aindrāgnyā yajati
4.2.3.14.5	indrāya tvety eva mādhyandine savane
4.2.3.14.6	aindraṃ hi mādhyandinaṃ savanam
4.2.3.15.1	tad u ha carakādhvaryavo vigṛhṇanty upayāmagṛhīto 'si devebhyas tvā devāvyam ukthebhya ukthāvyaṃ mitrāvaruṇābhyāṃ juṣṭaṃ gṛhṇāmi
4.2.3.15.2	eṣa te yonir mitrāvaruṇābhyāṃ tveti sādayati
4.2.3.15.3	punarhavir asīti sthālīm abhimṛśati
4.2.3.16.1	upayāmagṛhīto 'si devebhyas tvā devāvyam ukthebhya ukthāvyam indrāya juṣṭaṃ gṛhṇāmy eṣa te yonir indrāya tveti sādayati
4.2.3.16.2	punarhavir asīti sthālīm abhimṛśati
4.2.3.17.1	upayāmagṛhīto 'si devebhyas tvā devāvyam ukthebhya ukthāvyam indrāgnibhyāṃ juṣṭaṃ gṛhṇāmy eṣa te yonir indrāgnibhyāṃ tveti sādayati
4.2.3.17.2	nātra punarhavir asīti sthālīm abhimṛśati
4.2.3.17.3	indrāya tvendrāya tvety eva mādhyandine savane
4.2.3.17.4	aindraṃ hi mādhyandinaṃ savanam
4.2.3.17.5	dvir ha punarhavir asīti sthālīm abhimṛśati
4.2.3.17.6	tūṣṇīṃ tṛtīyaṃ nidadhāti
4.2.3.18.1	taṃ vai nopayāmena gṛhṇīyān na yonau sādayet
4.2.3.18.2	agre hy evaiṣa upayāmena gṛhīto bhavaty agre yonau sanno jāmitāyai
4.2.3.18.3	jāmi ha kuryād yad enam atrāpy upayāmena gṛhṇīyād yad yonau sādayet
4.2.3.18.4	atha yat punarhavir asīti sthālīm abhimṛśati punar hy asyai grahaṃ grahīṣyan bhavati
4.2.3.18.5	na tad ādriyeta
4.2.3.18.6	tūṣṇīm eva nidadhyāt
4.2.4.1.1	ayaṃ ha vā asyaiṣa prāṇo yo 'yam purastāt sa vai vaiśvānara eva
4.2.4.1.2	atha yo 'yam paścāt sa dhruvaḥ
4.2.4.1.3	tau ha smaitau dvāv evāgre grahau gṛhṇanti dhruvavaiśvānarāv iti
4.2.4.1.4	tayor ayam apy etarhy anyatara eva gṛhyate dhruva eva
4.2.4.1.5	sa yadi taṃ carakebhyo vā yato vānubruvīta yajamānasya taṃ camase 'vanayet
4.2.4.1.6	athaitam eva hotṛcamase
4.2.4.2.1	yad vā asyāvācīnaṃ nābhes tad asyaiṣa ātmanaḥ so 'syaiṣa āyur eva
4.2.4.2.2	tasmād anayā gṛhṇāti
4.2.4.2.3	asyai hi sthālī bhavati
4.2.4.2.4	sthālyā hy enaṃ gṛhṇāti
4.2.4.2.5	ajarā hīyam amṛtā
4.2.4.2.6	ajaraṃ hy amṛtam āyuḥ
4.2.4.2.7	tasmād anayā gṛhṇāti
4.2.4.3.1	taṃ vai pūrṇaṃ gṛhṇāti
4.2.4.3.2	sarvaṃ vai tad yat pūrṇam
4.2.4.3.3	sarvaṃ tad yad āyuḥ
4.2.4.3.4	tasmāt pūrṇaṃ gṛhṇāti
4.2.4.4.1	vaiśvānarāya gṛhṇāti
4.2.4.4.2	saṃvatsaro vai vaiśvānaraḥ
4.2.4.4.3	saṃvatsara āyuḥ
4.2.4.4.4	tasmād vaiśvānarāya gṛhṇāti
4.2.4.5.1	sa prātaḥsavane gṛhīta aitasmāt kālād upaśete
4.2.4.5.2	tad enaṃ sarvāṇi savanāny atinayati
4.2.4.6.1	taṃ na stūyamāne 'vanayet
4.2.4.6.2	na ha saṃvatsaraṃ yajamāno 'tijīved yat stūyamāne 'vanayet
4.2.4.7.1	taṃ śasyamāne 'vanayati
4.2.4.7.2	tad enaṃ dvādaśaṃ stotram atinayati
4.2.4.7.3	tathā paraṃparam āyuḥ samaśnute
4.2.4.7.4	tatho ha yajamāno jyog jīvati
4.2.4.7.5	tasmād brāhmaṇo 'gniṣṭomasat syāt
4.2.4.7.6	aitasya homān na sarpen na prasrāvayeta
4.2.4.7.7	tathā sarvam āyuḥ samaśnute
4.2.4.7.8	āyur vā asyaiṣa
4.2.4.7.9	tathā sarvam āyur eti
4.2.4.8.1	yad vā asyāvācīnaṃ nābhes tad asyaiṣa ātmanaḥ
4.2.4.8.2	sa yat puraitasya homāt sarped vā pra vā srāvayeta dhruvaṃ hāvamehet
4.2.4.8.3	ned dhruvam avamehānīti tasmād vā agniṣṭomasad bhavati
4.2.4.8.4	tad vai tad yajamāna eva
4.2.4.8.5	yajamānasya hy eṣa tad ātmanaḥ
4.2.4.9.1	sa vā agniṣṭomasad bhavati
4.2.4.9.2	yaśo vai somaḥ
4.2.4.9.3	tasmād yaś ca some labhate yaś ca nobhāv evāgacchato yaśa eva
4.2.4.9.4	etad draṣṭum āgacchanti
4.2.4.9.5	tad vā etad yaśo brāhmaṇāḥ saṃprasṛpyātman dadhate yad bhakṣayanti
4.2.4.9.6	sa ha yaśa eva bhavati ya evaṃ vidvān bhakṣayati
4.2.4.10.1	te vā ete sarpanta evāgniṣṭomasady etad yaśaḥ saṃnidhāya sarpanti te parāñco yaśaso bhavanti
4.2.4.10.2	tad eṣa parigṛhyaiva punar ātman yaśo dhatte
4.2.4.10.3	teṣāṃ haiṣa eva yaśasvitamo bhūtvā praiti ya evaṃ vidvān agniṣṭomasad bhavati
4.2.4.11.1	devāś ca vā asurāś cobhaye prājāpatyāḥ paspṛdhira etasmin yajñe prajāpatau pitari saṃvatsare 'smākam ayam bhaviṣyaty asmākam ayam bhaviṣyatīti
4.2.4.12.1	tato devā arcantaḥ śrāmyantaś ceruḥ
4.2.4.12.2	ta etad agniṣṭomasadyaṃ dadṛśuḥ
4.2.4.12.3	ta etenāgniṣṭomasadyena sarvaṃ yajñaṃ samavṛñjanta
4.2.4.12.4	antarāyann asurān yajñāt
4.2.4.12.5	tatho evaiṣa etenāgniṣṭomasadyena sarvaṃ yajñaṃ saṃvṛṅkte
4.2.4.12.6	antareti sapatnān yajñāt
4.2.4.12.7	tasmād vā agniṣṭomasad bhavati
4.2.4.13.1	taṃ gṛhītvottare havirdhāne sādayati
4.2.4.13.2	prāṇā vai grahā net prāṇān mohayānīti
4.2.4.13.3	upakīrṇe vā itarān grahān sādayaty athaitaṃ vyuhya na tṛṇaṃ canāntardhāya
4.2.4.14.1	yad vā asyordhvaṃ nābhes tad asyaita ātmana uparīva vai tad yad ūrdhvaṃ nābher uparīvaitad yad upakīrṇam
4.2.4.14.2	tasmād upakīrṇe sādayaty athaitaṃ vyuhya na tṛṇaṃ canāntardhāya
4.2.4.15.1	yad vā asyāvācīnaṃ nābhes tad asyaiṣa ātmanaḥ
4.2.4.15.2	adha iva vai tad yad avācīnaṃ nābheḥ
4.2.4.15.3	adha ivaitad yad vyuhya na tṛṇaṃ canāntardhāya
4.2.4.15.4	tasmād etaṃ vyuhya na tṛṇaṃ canāntardhāya sādayati
4.2.4.16.1	eṣa vai prajāpatir ya eṣa yajñas tāyate yasmād imāḥ prajāḥ prajātāḥ
4.2.4.16.2	etam v evāpyetarhy anu prajāyante
4.2.4.16.3	sa yān upakīrṇe sādayati tasmād yās tān anu prajāḥ prajāyante tā anyenātmano 'syāṃ pratitiṣṭhanti
4.2.4.16.4	yā vai śaphaiḥ pratitiṣṭhanti tā anyenātmano 'syāṃ pratitiṣṭhanti
4.2.4.16.5	atha yad etaṃ vyuhya na tṛṇaṃ canāntardhāya sādayati tasmād yā etam anu prajāḥ prajāyante yā ātmanaivāsyāṃ pratitiṣṭhanti manuṣyāś ca śvāpadāś ca
4.2.4.17.1	tad vā etad asyā evānyad uttaraṃ karoti yad upakirati
4.2.4.17.2	sa yān upakīrṇe sādayati tasmād yās tān anu prajāḥ prajāyante tā anyenaivātmano 'syāṃ pratitiṣṭhanti śaphaiḥ
4.2.4.18.1	tad vā etad āhavanīye juhvati puroḍāśaṃ dhānāḥ karambhaṃ dadhy āmikṣām iti
4.2.4.18.2	tad yathā mukha āsiñced evaṃ tat
4.2.4.18.3	athaiṣa ekarūpa upaśeta āpa ivaiva
4.2.4.18.4	tasmād yad anena mukhena nānārūpam aśanam aśnāty athaitena prāṇenaikarūpam eva prasrāvayate 'pa ivaiva
4.2.4.18.5	atha yasmād dhruvo nāma
4.2.4.19.1	devā ha vai yajñaṃ tanvānās te 'surarakṣasebhya āsaṅgād bibhayāṃ cakruḥ
4.2.4.19.2	tān dakṣiṇato 'surarakṣasāny āsejuḥ
4.2.4.19.3	teṣām etān dakṣiṇān grahān ujjaghnuḥ
4.2.4.19.4	apy etad dakṣiṇaṃ havirdhānam ujjaghnuḥ
4.2.4.19.5	athaitam eva na śekur uddhantum
4.2.4.19.6	tad uttaram eva havirdhānaṃ dakṣiṇaṃ havirdhānam adṛṃhat
4.2.4.19.7	tad yad etaṃ na śekur uddhantuṃ tasmād dhruvo nāma
4.2.4.20.1	taṃ vai gopāyanti
4.2.4.20.2	śiro vā eṣa etasyai gāyatryai
4.2.4.20.3	yajño vai gāyatrī
4.2.4.20.4	dvādaśa stotrāṇi
4.2.4.20.5	dvādaśa śastrāṇi
4.2.4.20.6	tac caturviṃśatiḥ
4.2.4.20.7	caturviṃśatyakṣarā vai gāyatrī
4.2.4.20.8	tasyā eṣa śiraḥ
4.2.4.20.9	śrīr vai śiraḥ
4.2.4.20.10	śrīr hi vai śiraḥ
4.2.4.20.11	tasmād yo 'rdhasya śreṣṭho bhavaty asāv amuṣyārdhasya śira ity āhuḥ
4.2.4.20.12	śreṣṭho ha vyatheta yad eṣa vyatheta
4.2.4.20.13	yajamāno vai śreṣṭhaḥ
4.2.4.20.14	ned yajamāno vyathātā iti tasmād vai gopāyanti
4.2.4.21.1	vatso vā eṣa etasyai gāyatryai
4.2.4.21.2	yajño vai gāyatrī
4.2.4.21.3	dvādaśa stotrāṇi
4.2.4.21.4	dvādaśa śastrāṇi
4.2.4.21.5	tac caturviṃśatiḥ
4.2.4.21.6	caturviṃśatyakṣarā vai gāyatrī
4.2.4.21.7	tasyā eṣa vatsaḥ
4.2.4.21.8	taṃ yad gopāyanti gopāyanti vā imān vatsān dohāya
4.2.4.21.9	yad idam payo duhra evam iyaṃ gāyatrī yajamānāya sarvān kāmān dohātā iti tasmād vai gopāyanti
4.2.4.22.1	atha yad adhvaryuś ca pratiprasthātā ca niś ca krāmataḥ pra ca padyete yathā baddhavatsopācared evam
4.2.4.22.2	etaṃ graham upācarataḥ
4.2.4.22.3	tam avanayati
4.2.4.22.4	gāyatrīm evaitat prasrāvayati
4.2.4.22.5	pratteyaṃ gāyatrī yajamānāya sarvān kāmān dohātā iti tasmād vā avanayati
4.2.4.23.1	so 'vanayati dhruvaṃ dhruveṇa manasā vācā somam avanayāmīti gṛhṇāmīti vāthā na indra id viśo 'sapatnāḥ samanasas karad iti
4.2.4.23.2	yathā na indra imāḥ prajā viśaḥ śriyai yaśase 'nnādyāyāsapatnāḥ saṃmanasaḥ karavad ity evaitad āha
4.2.4.24.1	athāto gṛhṇāty eva mūrdhānaṃ divo aratim pṛthivyā vaiśvānaram ṛta ā jātam agnim
4.2.4.24.2	kaviṃ samrājam atithiṃ janānām āsannā pātraṃ janayanta devāḥ
4.2.4.24.3	upayāmagṛhīto 'si dhruvo 'si dhruvakṣitir dhruvāṇāṃ dhruvatamo 'cyutānām acyutakṣittama eṣa te yonir vaiśvānarāya tveti sādayati vyuhya na tṛṇaṃ canāntardhāya
4.2.4.24.4	vaiśvānarāya hy enaṃ gṛhṇāti
4.2.5.1.1	grahān gṛhītvopaniṣkramya vipruṣāṃ homaṃ juhoti
4.2.5.1.2	tad yad vipruṣāṃ homaṃ juhoti
4.2.5.1.3	yā evāsyātra vipruṣa skandanti tā evaitad āhavanīye svagākaroti
4.2.5.1.4	āhavanīyo hy āhutīnām pratiṣṭhā
4.2.5.1.5	tasmād vipruṣāṃ homaṃ juhoti
4.2.5.2.1	sa juhoti yas te drapsa skandati yas te aṃśur iti
4.2.5.2.2	yo vai stoka skandati sa drapsaḥ
4.2.5.2.3	tat tam āha
4.2.5.2.4	yas te aṃśur iti tad aṃśum āha
4.2.5.2.5	grāvacyuto dhiṣaṇayor upasthād iti
4.2.5.2.6	grāvṇā hi cyuto 'dhiṣavaṇābhyāṃ skandati
4.2.5.2.7	adhvaryor vā pari vā yaḥ pavitrād iti
4.2.5.2.8	adhvaryor vā hi pāṇibhyāṃ skandati pavitrād vā
4.2.5.2.9	taṃ te juhomi manasā vaṣaṭkṛtaṃ svāheti
4.2.5.2.10	tad yathā vaṣaṭkṛtaṃ hutam evam asyaitad bhavati
4.2.5.3.1	atha stīrṇāyai veder dve tṛṇe adhvaryur ādatte
4.2.5.3.2	tāv adhvaryū prathamau pratipadyete prāṇodānau yajñasyātha prastotā vāg eva yajñasyāthodgātātmaiva prajāpatir yajñasyātha pratihartā bhiṣag vā vyāno vā
4.2.5.4.1	tān vā etān pañcartvijo yajamāno 'nvārabhate
4.2.5.4.2	etāvān vai sarvo yajño yāvanta ete pañcartvijo bhavanti
4.2.5.4.3	pāṅkto vai yajñaḥ
4.2.5.4.4	tad yajñam evaitad yajamāno 'nvārabhate
4.2.5.5.1	athānyatarat tṛṇaṃ cātvālam abhiprāsyati devānām utkramaṇam asīti
4.2.5.5.2	yatra vai devā yajñena svargaṃ lokaṃ samāśnuvata ta etasmāc cātvālād ūrdhvāḥ svargaṃ lokam upodakrāman
4.2.5.5.3	tad yajamānam evaitat svargyam panthānam anusaṃkhyāpayati
4.2.5.6.1	athānyatarat tṛṇaṃ purastād udgātṝṇām upāsyati tūṣṇīm eva
4.2.5.6.2	stomo vā eṣa prajāpatir yad udgātāraḥ
4.2.5.6.3	sa idaṃ sarvaṃ yute
4.2.5.6.4	idaṃ sarvaṃ sambhavati
4.2.5.6.5	tasmā evaitat tṛṇam apidadhāti
4.2.5.6.6	tatho hādhvaryuṃ na yute
4.2.5.6.7	nainaṃ sambhavati
4.2.5.6.8	atha yadā japanti japanti hy atrodgātāraḥ
4.2.5.7.1	atha stotram upākaroti somaḥ pavata iti
4.2.5.7.2	sa vai parāg eva stotram upākaroti
4.2.5.7.3	parāñca stuvate
4.2.5.7.4	devān vā etāni stotrāṇy abhyupāvṛttāni yat pavamānāḥ
4.2.5.7.5	parāñco hy etair devāḥ svargaṃ lokaṃ samāśnuvata
4.2.5.7.6	tasmāt parāg eva stotram upākaroti parāñca stuvate
4.2.5.8.1	upāvartadhvam iti vā anyāni stotrāṇi
4.2.5.8.2	abhyāvartaṃ dhuryai stuvate
4.2.5.8.3	imā vai prajā etāni stotrāṇy abhyupāvṛttāḥ
4.2.5.8.4	tasmād imāḥ prajāḥ punar abhyāvartam prajāyante
4.2.5.9.1	atha yad atra bahiṣpavamānena stuvate
4.2.5.9.2	atra ha vā asāv agra āditya āsa
4.2.5.9.3	tam ṛtavaḥ parigṛhyaivāta ūrdhvāḥ svargaṃ lokam upodakrāman
4.2.5.9.4	sa eṣa ṛtuṣu pratiṣṭhitas tapati
4.2.5.9.5	tatho evaitad ṛtvijo yajamānam parigṛhyaivāta ūrdhvāḥ svargaṃ lokam upotkrāmanti
4.2.5.9.6	tasmād atra bahiṣpavamānena stuvate
4.2.5.10.1	naur ha vā eṣā svargyā yad bahiṣpavamānam
4.2.5.10.2	tasyā ṛtvija eva sphyāś cāritrāś ca svargasya lokasya sampāraṇāḥ
4.2.5.10.3	tasyā eka eva majjayitā ya eva nindyaḥ
4.2.5.10.4	sa yathā pūrṇām abhyāruhya majjayed evaṃ haināṃ sa majjayati
4.2.5.10.5	tad vai sarva eva yajño nauḥ svargyā
4.2.5.10.6	tasmād u sarvasmād eva yajñān nindyam paribibādhiṣeta
4.2.5.11.1	atha stuta etāṃ vācaṃ vadaty agnīd agnīn vihara barhi stṛṇīhi puroḍāśāṁ alaṃkuru paśunehīti
4.2.5.11.2	viharaty agnīd agnīn
4.2.5.11.3	saminddha evainān etat
4.2.5.11.4	stṛṇāti barhi stīrṇe barhiṣi saminddhe devebhyo juhavānīti
4.2.5.11.5	puroḍāśāṁ alaṃkurv iti
4.2.5.11.6	puroḍāśair hi pracariṣyan bhavati
4.2.5.11.7	paśunehīti
4.2.5.11.8	paśuṃ hy upākariṣyan bhavati
4.2.5.12.1	atha punaḥ prapadyāśvinaṃ grahaṃ gṛhṇāti
4.2.5.12.2	āśvinaṃ grahaṃ gṛhītvopaniṣkramya yūpam parivyayati
4.2.5.12.3	parivīya yūpam paśum upākaroti
4.2.5.12.4	rasam evāsminn etad dadhāti
4.2.5.13.1	sa prātaḥsavana ālabdha ā tṛtīyasavanācchrapyamāṇa upaśete
4.2.5.13.2	sarvasminn evaitad yajñe rasaṃ dadhāti
4.2.5.13.3	sarvaṃ yajñaṃ rasena prasajati
4.2.5.14.1	tasmād āgneyam agniṣṭoma ālabhate
4.2.5.14.2	taddhi saloma yad āgneyam agniṣṭoma ālabheta
4.2.5.14.3	yady ukthyaḥ syād aindrāgnaṃ dvitīyam ālabheta
4.2.5.14.4	aindrāgnāni hy ukthāni
4.2.5.14.5	yadi ṣoḍaśī syād aindraṃ tṛtīyam ālabheta
4.2.5.14.6	indro hi ṣoḍaśī
4.2.5.14.7	yady atirātraḥ syāt sārasvataṃ caturtham ālabheta
4.2.5.14.8	vāg vai sarasvatī
4.2.5.14.9	yoṣā vai vāk
4.2.5.14.10	yoṣā rātriḥ
4.2.5.14.11	tad yathāyathaṃ yajñakratūn vyāvartayati
4.2.5.15.1	atha savanīyaiḥ puroḍāśaiḥ pracarati
4.2.5.15.2	devo vai somaḥ
4.2.5.15.3	divi hi somaḥ
4.2.5.15.4	vṛtro vai soma āsīt
4.2.5.15.5	tasyaitaccharīraṃ yad girayo yad aśmānaḥ
4.2.5.15.6	tad eṣośānā nāmauṣadhir jāyata iti ha smāha śvetaketur auddālakiḥ
4.2.5.15.7	tām etad āhṛtyābhiṣuṇvantīti
4.2.5.16.1	sa yat paśum ālabhate rasam evāsminn etad dadhāti
4.2.5.16.2	atha yat savanīyaiḥ puroḍāśaiḥ pracarati medham evāsminn etad dadhāti
4.2.5.16.3	tatho hāsyaiṣa soma eva bhavati
4.2.5.17.1	sarva aindrā bhavanti
4.2.5.17.2	indro vai yajñasya devatā
4.2.5.17.3	tasmāt sarva aindrā bhavanti
4.2.5.18.1	atha yat puroḍāśaḥ dhānāḥ karambho dadhy āmikṣeti bhavati
4.2.5.18.2	yā yajñasya devatās tāḥ suprītā asann iti
4.2.5.19.1	idaṃ vā apūpam aśitvā kāmayate dhānāḥ khādeyaṃ karambham aśnīyāṃ dadhy aśnīyām āmikṣām aśnīyām iti
4.2.5.19.2	te sarve kāmāḥ
4.2.5.19.3	yā yajñasya devatās tāḥ suprītā asann iti
4.2.5.19.4	atha yad eṣā prātaḥsavana eva maitrāvaruṇī payasyāvakḷptā bhavati netarayoḥ savanayoḥ
4.2.5.20.1	gāyatrī vai prātaḥsavanaṃ vahati triṣṭum mādhyandinaṃ savanaṃ jagatī tṛtīyasavanam
4.2.5.20.2	tad vā anekākiny eva triṣṭum mādhyandinaṃ savanaṃ vahati gāyatryā ca bṛhatyā cānekākinī
4.2.5.20.3	jagatī tṛtīyasavanaṃ gāyatryoṣṇihakakubbhyām anuṣṭubhā
4.2.5.21.1	gāyatry evaikākinī prātaḥsavanaṃ vahati
4.2.5.21.2	saitābhyām paṅktibhyāṃ stotrapaṅktyā ca haviṣpaṅktyā ca
4.2.5.21.3	catvāry ājyāni
4.2.5.21.4	bahiṣpavamānaṃ pañcamam
4.2.5.21.5	pañcapadā paṅktiḥ
4.2.5.21.6	saitayā stotrapaṅktyānekākinī gāyatrī prātaḥsavanaṃ vahati
4.2.5.22.1	indrasya puroḍāśaḥ
4.2.5.22.2	haryor dhānāḥ
4.2.5.22.3	pūṣṇaḥ karambhaḥ
4.2.5.22.4	sarasvatyai dadhi
4.2.5.22.5	mitrāvaruṇayoḥ payasyā
4.2.5.22.6	pañcapadā paṅktiḥ
4.2.5.22.7	saitayā haviṣpaṅktyānekākinī gāyatrī prātaḥsavanaṃ vahati
4.2.5.22.8	etasyā eva paṅkteḥ sampadaḥ kāmāya prātaḥsavana evaiṣā maitrāvaruṇī payasyāvakḷptā bhavati netarayoḥ savanayoḥ
4.3.1.1.1	bhakṣayitvā samupahūtāḥ sma ity uktvottiṣṭhati
4.3.1.1.2	puroḍāśabṛgalam ādāya tad yatraitad upasanno 'cchāvāko 'nvāha tad asmai puroḍāśabṛgalam pāṇāv ādadhad āhācchāvāka vadasva yat te vādyam iti
4.3.1.1.3	ahīyata vā acchāvākaḥ
4.3.1.2.1	tam indrāgnī anusamatanutāṃ prajānām prajātyai
4.3.1.2.2	tasmād aindrāgno 'cchāvākaḥ
4.3.1.2.3	sa etena ca haviṣā yad asmā etat puroḍāśabṛgalam pāṇāv ādadhāty etena cārṣeyeṇa yad etad anvāha tenānusamaśnute
4.3.1.3.1	sa vai sanne 'cchāvāka ṛtugrahaiś carati
4.3.1.3.2	tad yat sanne 'cchāvāka ṛtugrahaiś carati
4.3.1.3.3	mithunaṃ vā acchāvākaḥ
4.3.1.3.4	aindrāgno hy acchāvākaḥ
4.3.1.3.5	dvau hīndrāgnī
4.3.1.3.6	dvandvaṃ hi mithunaṃ prajananam
4.3.1.3.7	sa etasmān mithunāt prajananād ṛtūnt saṃvatsaraṃ prajanayati
4.3.1.4.1	yad v eva sanne 'cchāvāka ṛtugrahaiś carati
4.3.1.4.2	sarvaṃ vā ṛtavaḥ saṃvatsaraḥ
4.3.1.4.3	sarvam evaitat prajanayati
4.3.1.4.4	tasmāt sanne 'cchāvāka ṛtugrahaiś carati
4.3.1.5.1	tān vai dvādaśa gṛhṇīyāt
4.3.1.5.2	dvādaśa vai māsāḥ saṃvatsarasya
4.3.1.5.3	tasmād dvādaśa gṛhṇīyāt
4.3.1.5.4	atho api trayodaśa gṛhṇīyād asti trayodaśo māsa iti
4.3.1.5.5	dvādaśa tv eva gṛhṇīyāt
4.3.1.5.6	eṣaiva sampat
4.3.1.6.1	droṇakalaśād gṛhṇāti
4.3.1.6.2	prajāpatir vai droṇakalaśaḥ
4.3.1.6.3	sa etasmāt prajāpater ṛtūnt saṃvatsaraṃ prajanayati
4.3.1.7.1	ubhayatomukhābhyām pātrābhyāṃ gṛhṇāti
4.3.1.7.2	kutas tayor antā ye ubhayatomukhe
4.3.1.7.3	tasmād ayam anantaḥ saṃvatsaraḥ pariplavate
4.3.1.7.4	taṃ gṛhītvā na sādayati
4.3.1.7.5	tasmād ayam asannaḥ saṃvatsaraḥ
4.3.1.8.1	nānuvākyām anvāha
4.3.1.8.2	hvayati vā anuvākyayā
4.3.1.8.3	āgato hy evāyam ṛtur yadi divā yadi naktam
4.3.1.8.4	nānuvaṣaṭkaroti ned ṛtūn avavṛṇajā iti
4.3.1.8.5	sahaiva prathamau grahau gṛhṇītaḥ sahottamau
4.3.1.8.6	idam evaitat sarvaṃ saṃvatsareṇa parigṛhṇītaḥ
4.3.1.8.7	tad idaṃ sarvaṃ saṃvatsareṇa parigṛhītam
4.3.1.9.1	nir evānyataraḥ krāmati prānyataraḥ padyate
4.3.1.9.2	tasmād ime 'nvañco māsā yanti
4.3.1.9.3	atha yad ubhau vā saha niṣkrāmetām ubhau vā saha prapadyeyātām pṛthag u haiveme māsā īyuḥ
4.3.1.9.4	tasmān nir evānyataraḥ krāmati prānyataraḥ padyate
4.3.1.10.1	tau vā ṛtuneti ṣaṭ pracarataḥ
4.3.1.10.2	tad devā ahar asṛjanta
4.3.1.10.3	ṛtubhir iti catuḥ
4.3.1.10.4	tad rātrim asṛjanta
4.3.1.10.5	sa yaddhaitāvad evābhaviṣyad rātrir haivābhaviṣyat
4.3.1.10.6	na vyayavatsyat
4.3.1.11.1	tau vā ṛtunety upariṣṭād dviś carataḥ
4.3.1.11.2	tad devāḥ purastād ahar adaduḥ
4.3.1.11.3	tasmād idam adyāhar atha rātrir atha śvo 'har bhavitā
4.3.1.12.1	ṛtuneti vai devā manuṣyān asṛjantartubhir iti paśūn
4.3.1.12.2	sa yat tanmadhye yena paśūn asṛjanta tasmād ime paśava ubhayataḥ parigṛhītā vaśam upetā manuṣyāṇām
4.3.1.13.1	tau vā ṛtuneti ṣaṭ pracaryetarathā pātre viparyasyete
4.3.1.13.2	ṛtubhir iti catuś caritvetarathā pātre viparyasyete
4.3.1.13.3	anyatarata eva tad devā ahar asṛjantānyatarato rātrim
4.3.1.13.4	anyatarata eva tad devā manuṣyān asṛjantānyatarataḥ paśūn
4.3.1.14.1	athāto gṛhṇāty evopayāmagṛhīto 'si madhave tvety evādhvaryur gṛhṇāty upayāmagṛhīto 'si mādhavāya tveti pratiprasthātā
4.3.1.14.2	etāv eva vāsantikau
4.3.1.14.3	sa yad vasanta oṣadhayo jāyante vanaspatayaḥ pacyante teno haitau madhuś ca mādhavaś ca
4.3.1.15.1	upayāmagṛhīto 'si śukrāya tvety evādhvaryur gṛhṇāty upayāmagṛhīto 'si śucaye tveti pratiprasthātā
4.3.1.15.2	etāv eva graiṣmau
4.3.1.15.3	sa yad etayor baliṣṭhaṃ tapati teno haitau śukraś ca śuciś ca
4.3.1.16.1	upayāmagṛhīto 'si nabhase tvety evādhvaryur gṛhṇāty upayāmagṛhīto 'si nabhasyāya tveti pratiprasthātā
4.3.1.16.2	etāv eva vārṣikau
4.3.1.16.3	amuto vai divo varṣati
4.3.1.16.4	teno haitau nabhaś ca nabhasyaś ca
4.3.1.17.1	upayāmagṛhīto 'sīṣe tvety evādhvaryur gṛhṇāty upayāmagṛhīto 'sy ūrje tveti pratiprasthātā
4.3.1.17.2	etāv eva śāradau
4.3.1.17.3	sa yaccharady ūrg rasa oṣadhayaḥ pacyante
4.3.1.17.4	teno haitāv iṣaś corjaś ca
4.3.1.18.1	upayāmagṛhīto 'si sahase tvety evādhvaryur gṛhṇāty upayāmagṛhīto 'si sahasyāya tveti pratiprasthātā
4.3.1.18.2	etāv eva haimantikau
4.3.1.18.3	sa yaddhemanta imāḥ prajāḥ sahaseva svaṃ vaśam upanayate teno haitau sahaś ca sahasyaś ca
4.3.1.19.1	upayāmagṛhīto 'si tapase tvety evādhvaryur gṛhṇāty upayāmagṛhīto 'si tapasyāya tveti pratiprasthātā
4.3.1.19.2	tāv eva śaiśirau
4.3.1.19.3	sa yad etayor baliṣṭhaṃ śyāyati teno haitau tapaś ca tapasyaś ca
4.3.1.20.1	upayāmagṛhīto 'sy aṃhasaspataye tveti trayodaśaṃ grahaṃ gṛhṇāti yadi trayodaśaṃ gṛhṇīyāt
4.3.1.20.2	atha pratiprasthātādhvaryoḥ pātre saṃsravam avanayaty adhvaryur vā pratiprasthātuḥ pātre saṃsravam avanayati
4.3.1.20.3	āharati bhakṣam
4.3.1.21.1	atha pratiprasthātābhakṣitena pātreṇaindrāgnaṃ grahaṃ gṛhṇāti
4.3.1.21.2	tad yad abhakṣitena pātreṇaindrāgnaṃ grahaṃ gṛhṇāti
4.3.1.21.3	na vā ṛtugrahāṇām anuvaṣaṭkurvanti
4.3.1.21.4	etebhyo vā aindrāgnaṃ grahaṃ grahīṣyan bhavati
4.3.1.21.5	tad asyaindrāgnenaivānuvaṣaṭkṛtā bhavanti
4.3.1.22.1	yad v evaindrāgnaṃ grahaṃ gṛhṇāti
4.3.1.22.2	sarvaṃ vā idam prājījanad ya ṛtugrahān agrahīt
4.3.1.22.3	sa idaṃ sarvam prajanayyedam evaitat sarvam prāṇodānayoḥ pratiṣṭhāpayati
4.3.1.22.4	tad idaṃ sarvam prāṇodānayoḥ pratiṣṭhitam
4.3.1.22.5	indrāgnī hi prāṇodānau
4.3.1.22.6	ime hi dyāvāpṛthivī prāṇodānau
4.3.1.22.7	anayor hīdaṃ sarvam pratiṣṭhitam
4.3.1.23.1	yad v evaindrāgnaṃ grahaṃ gṛhṇāti
4.3.1.23.2	sarvaṃ vā idam prājījanad ya ṛtugrahān agrahīt
4.3.1.23.3	sa idaṃ sarvam prajanayyāsminn evaitat sarvasmin prāṇodānau dadhāti
4.3.1.23.4	tāv imāv asmint sarvasmin prāṇodānau hitau
4.3.1.24.1	athāto gṛhṇāty evendrāgnī āgataṃ sutaṃ gīrbhir nabho vareṇyam / asya pātaṃ dhiyeṣitā / upayāmagṛhīto 'sīndrāgnibhyāṃ tvaiṣa te yonir indrāgnibhyāṃ tveti sādayati
4.3.1.24.2	indrāgnibhyāṃ hy enaṃ gṛhṇāti
4.3.1.25.1	atha vaiśvadevaṃ grahaṃ gṛhṇāti
4.3.1.25.2	sarvaṃ vā idam prājījanad ya ṛtugrahān agrahīt
4.3.1.25.3	sa yaddhaitāvad evābhaviṣyad yāvatyo haivāgre prajāḥ sṛṣṭās tāvatyo haivābhaviṣyan
4.3.1.25.4	na prājaniṣyanta
4.3.1.26.1	atha yad vaiśvadevaṃ grahaṃ gṛhṇātīdam evaitat sarvam imāḥ prajā yathāyathaṃ vyavasṛjati
4.3.1.26.2	tasmād imāḥ prajāḥ punar abhyāvartam prajāyante
4.3.1.26.3	śukrapātreṇa gṛhṇāti
4.3.1.26.4	eṣa vai śukro ya eṣa tapati
4.3.1.26.5	tasya ye raśmayas te viśve devāḥ
4.3.1.26.6	tasmācchukrapātreṇa gṛhṇāti
4.3.1.27.1	athāto gṛhṇāty evaumāsaścarṣaṇīrdhato viśve devāsa āgata / dāśvāṃso dāśuṣaḥ sutam / upayāmagṛhīto 'si viśvebhyas tvā devebhya eṣa te yonir viśvebhyas tvā devebhya iti sādayati
4.3.1.27.2	viśvebhyo hy enaṃ devebhyo gṛhṇāti
4.3.2.1.1	gṛṇāti ha vā etaddhotā yacchaṃsati
4.3.2.1.2	tasmā etad gṛṇate praty evādhvaryur āgṛṇāti
4.3.2.1.3	tasmāt pratigaro nāma
4.3.2.2.1	taṃ vai prāñcam āsīnam āhvayate
4.3.2.2.2	sarve vā anya udgātuḥ prāñca ārtvijyaṃ kurvanti
4.3.2.2.3	tatho hāsyaitat prāg evārtvijyaṃ kṛtam bhavati
4.3.2.3.1	prajāpatir vā udgātā
4.3.2.3.2	yoṣargghotā
4.3.2.3.3	sa etat prajāpatir udgātā yoṣāyām ṛci hotari retaḥ siñcati yat stute
4.3.2.3.4	taddhotā śastreṇa prajanayati tacchyati yathāyam puruṣaḥ śitaḥ
4.3.2.3.5	tad yad enacchyati tasmācchastraṃ nāma
4.3.2.4.1	tad upapalyayya pratigṛṇāti
4.3.2.4.2	idam evaitad retaḥ siktam upanimadati
4.3.2.4.3	atha yat parāṅ tiṣṭhan pratigṛṇīyāt parāg u haivaitad retaḥ siktam praṇaśyet
4.3.2.4.4	tan na prajāyeta
4.3.2.4.5	samyañcā u caivaitad bhūtvaitadretaḥ siktam prajanayataḥ
4.3.2.5.1	yātayāmāni vai devaiś chandāṃsi
4.3.2.5.2	chandobhir hi devāḥ svargaṃ lokaṃ samāśnuvata
4.3.2.5.3	mado vai pratigaraḥ
4.3.2.5.4	yo vā ṛci mado yaḥ sāman raso vai sa
4.3.2.5.5	tac chandaḥsv evaitad rasaṃ dadhāti
4.3.2.5.6	ayātayāmāni karoti
4.3.2.5.7	tair ayātayāmair yajñaṃ tanvate
4.3.2.6.1	tasmād yady ardharcaśaḥ śaṃsed ardharce 'rdharce pratigṛṇīyāt
4.3.2.6.2	yadi pacchaḥ śaṃset pade pade pratigṛṇīyāt
4.3.2.6.3	yatra vai śaṃsann avāniti tad asurarakṣasāni yajñam anvavacaranti
4.3.2.6.4	tat pratigareṇa saṃdadhāti nāṣṭrāṇāṃ rakṣasām ananvavacārāya
4.3.2.6.5	yajamānasyo caivaitad bhrātṛvyalokaṃ chinatti
4.3.2.7.1	caturakṣarāṇi ha vā agre chandāṃsy āsuḥ
4.3.2.7.2	tato jagatī somam acchāpatat
4.3.2.7.3	sā trīṇy akṣarāṇi hitvājagāma
4.3.2.7.4	tatas triṣṭup somam acchāpatat
4.3.2.7.5	saikam akṣaraṃ hitvājagāma
4.3.2.7.6	tato gāyatrī somam acchāpatat
4.3.2.7.7	saitāni cākṣarāṇi haranty āgacchat somaṃ ca
4.3.2.7.8	tato 'ṣṭākṣarā gāyatry abhavat
4.3.2.7.9	tasmād āhur aṣṭākṣarā gāyatrīti
4.3.2.8.1	tayā prātaḥsavanam atanvata
4.3.2.8.2	tasmād gāyatraṃ prātaḥsavanam
4.3.2.8.3	tayaiva mādhyandinaṃ savanam atanvata
4.3.2.8.4	tāṃ ha triṣṭub uvācopa tvāham āyāni tribhir akṣarair upa mā hvayasva mā mā yajñād antargā iti
4.3.2.8.5	tatheti tām upāhvayata
4.3.2.8.6	tata ekādaśākṣarā triṣṭub abhavat
4.3.2.8.7	tasmād āhus traiṣṭubham mādhyandinaṃ savanam iti
4.3.2.9.1	tayaiva tṛtīyasavanam atanvata
4.3.2.9.2	tāṃ ha jagaty uvācopa tvāham āyāny ekenākṣareṇopa sā hvayasva mā mā yajñād antargā iti
4.3.2.9.3	tatheti tām upāhvayata
4.3.2.9.4	tato dvādaśākṣarā jagaty abhavat
4.3.2.9.5	tasmād āhur jāgataṃ tṛtīyasavanam iti
4.3.2.10.1	tad āhur gāyatrāṇi vai sarvāṇi savanāni
4.3.2.10.2	gāyatrī hy evaitad upasṛjamānaid iti
4.3.2.10.3	tasmāt saṃsiddham prātaḥsavane pratigṛṇīyāt
4.3.2.10.4	saṃsiddhā hi gāyatry āgacchat
4.3.2.10.5	sakṛn madvan mādhyandine savane
4.3.2.10.6	ekaṃ hi sākṣaraṃ hitvāgacchat
4.3.2.10.7	tenaivainām etat samardhayati kṛtsnāṃ karoti
4.3.2.11.1	yatra triṣṭubhaḥ śasyante
4.3.2.11.2	trimadvat tṛtīyasavane
4.3.2.11.3	trīṇi hi sākṣarāṇi hitvāgacchat
4.3.2.11.4	tair evainām etat samardhayati kṛtsnāṃ karoti
4.3.2.12.1	yatra dyāvāpṛthivyaṃ śasyate
4.3.2.12.2	ime ha vai dyāvāpṛthivī imāḥ prajā upajīvanti
4.3.2.12.3	tad anayor evaitad dyāvāpṛthivyo rasaṃ dadhāti
4.3.2.12.4	te rasavatyā upajīvanīye imāḥ prajā upajīvanti
4.3.2.12.5	sa vā om ity eva pratigṛṇīyāt
4.3.2.12.6	taddhi satyam
4.3.2.12.7	tad devā viduḥ
4.3.2.13.1	taddhaika othā modaiva vāg iti pratigṛṇanti vāk pratigara etad vācam upāpnuma iti vadantaḥ
4.3.2.13.2	tad u tathā na kuryāt
4.3.2.13.3	yathā vai kathā ca pratigṛṇāty upāptaivāsya vāg bhavati
4.3.2.13.4	vācā hi pratigṛṇāti
4.3.2.13.5	tasmād om ity eva pratigṛṇīyāt
4.3.2.13.6	taddhi satyam
4.3.2.13.7	tad devā viduḥ
4.3.3.1.1	ihā3 ihā3 ity abhiṣuṇoti
4.3.3.1.2	indram evaitad ācyāvayati
4.3.3.1.3	bṛhad bṛhad itīndram evaitad ācyāvayati
4.3.3.2.1	sa śukrāmanthinau prathamau gṛhṇāti
4.3.3.2.2	śukravaddhy etat savanam
4.3.3.2.3	athāgrayaṇam
4.3.3.2.4	sarveṣu hy eṣa savaneṣu gṛhyate
4.3.3.2.5	atha marutvatīyam athokthyam
4.3.3.2.6	ukthāni hy atrāpi bhavanti
4.3.3.3.1	taddhaika ukthyaṃ gṛhītvātha marutvatīyaṃ gṛhṇanti
4.3.3.3.2	tad u tathā na kuryāt
4.3.3.3.3	marutvatīyam eva gṛhītvāthokthyaṃ gṛhṇīyāt
4.3.3.4.1	tān vā etān pañca grahān gṛhṇāti
4.3.3.4.2	eṣa vai vajro yan mādhyandinaḥ pavamānaḥ
4.3.3.4.3	tasmāt pañcadaśaḥ pañcasāmā bhavati
4.3.3.4.4	pañcadaśo hi vajraḥ
4.3.3.4.5	sa etaiḥ pañcabhir grahaiḥ
4.3.3.4.6	pañca vā imā aṅgulayaḥ
4.3.3.4.7	aṅgulibhir vai praharati
4.3.3.5.1	indro vṛtrāya vajram prajahāra
4.3.3.5.2	sa vṛtram pāpmānaṃ hatvā vijite 'bhaye 'nāṣṭre dakṣiṇā nināya
4.3.3.5.3	tasmād apy etarhi yadaivaitena mādhyandinena pavamānena stuvate 'tha vijite 'bhaye 'nāṣṭre dakṣiṇā nīyante
4.3.3.5.4	tatho evaiṣa etaiḥ pañcabhir grahaiḥ pāpmane dviṣate bhrātṛvyāya vajram praharati
4.3.3.5.5	sa vṛtram pāpmānaṃ hatvā vijite 'bhaye 'nāṣṭre dakṣiṇā nayati
4.3.3.5.6	tasmād vā etān pañca grahān gṛhṇāti
4.3.3.6.1	tad yan marutvatīyān gṛhṇāti
4.3.3.6.2	etad vā indrasya niṣkevalyaṃ savanaṃ yan mādhyandinaṃ savanam
4.3.3.6.3	tena vṛtram ajighāṃsat
4.3.3.6.4	tena vyajigīṣata
4.3.3.6.5	maruto vā ity aśvatthe 'pakramya tasthuḥ
4.3.3.6.6	kṣatraṃ vā indraḥ
4.3.3.6.7	viśo marutaḥ
4.3.3.6.8	viśā vai kṣatriyo balavān bhavati
4.3.3.6.9	tasmād āśvatthe ṛtupātre syātām
4.3.3.6.10	kārṣmaryamaye tv eva bhavataḥ
4.3.3.7.1	tān indra upamantrayāṃ cakra upa māvartadhvam
4.3.3.7.2	yuṣmābhir balena vṛtraṃ hanānīti
4.3.3.7.3	te hocuḥ kiṃ nas tataḥ syād iti
4.3.3.7.4	tebhya etau marutvatīyau grahāv agṛhṇāt
4.3.3.8.1	te hocur apanidhāyainam oja upāvartāmahā iti
4.3.3.8.2	ta enam apanidhāyaivauja upāvavṛtuḥ
4.3.3.8.3	tad vā indro 'spṛṇutāpanidhāya vai mauja upāvṛtann iti
4.3.3.9.1	sa hovāca sahaiva maujasopāvartadhvam iti
4.3.3.9.2	tebhyo vai nas tṛtīyaṃ grahaṃ gṛhāṇeti
4.3.3.9.3	tebhya etaṃ tṛtīyaṃ graham agṛhṇād upayāmagṛhīto 'si marutāṃ tvaujasa iti
4.3.3.9.4	ta enaṃ sahaivaujasopāvartanta
4.3.3.9.5	tair vyajayata
4.3.3.9.6	tair vṛtram ahan
4.3.3.9.7	kṣatraṃ vā indraḥ
4.3.3.9.8	viśo marutaḥ
4.3.3.9.9	viśā vai kṣatriyo balavān bhavati
4.3.3.9.10	tat kṣatra evaitad balaṃ dadhāti
4.3.3.9.11	tasmān marutvatīyān gṛhṇāti
4.3.3.10.1	sa vā indrāyaiva marutvate gṛhṇīyān nāpi marudbhyaḥ
4.3.3.10.2	sa yaddhāpi marudbhyo gṛhṇīyāt pratyudyāminīṃ ha kṣatrāya viśaṃ kuryāt
4.3.3.10.3	athaitad indram evānu maruta ābhajati
4.3.3.10.4	tat kṣatrāyaivaitad viśaṃ kṛtānukarām anuvartmānaṃ karoti
4.3.3.10.5	tasmād indrāyaiva marutvate gṛhṇīyān nāpi marudbhyaḥ
4.3.3.11.1	apakramād u haivaiṣām etadbibhayāṃ cakāra yad ime man nāpakrāmeyur yan nānyad dhriyerann iti
4.3.3.11.2	tān evaitad anapakramiṇo 'kuruta
4.3.3.11.3	tasmād indrāyaiva marutvate gṛhṇīyān nāpi marudbhyaḥ
4.3.3.12.1	ṛtupātrābhyāṃ gṛhṇāti
4.3.3.12.2	ṛtavo vai saṃvatsaro yajñaḥ
4.3.3.12.3	te 'daḥ prātaḥsavane pratyakṣam avakalpyante yad ṛtugrahān gṛhṇāti
4.3.3.12.4	athaitat paro'kṣam mādhyandine savane 'vakalpayante yad ṛtupātrābhyām marutvatīyān gṛhṇāti
4.3.3.12.5	viśo vai marutaḥ
4.3.3.12.6	annaṃ vai viśaḥ
4.3.3.12.7	ṛtavo vā idaṃ sarvam annādyam pacanti
4.3.3.12.8	tasmād ṛtupātrābhyām marutvatīyān gṛhṇāti
4.3.3.13.1	athāto gṛhṇāty evendra marutva iha pāhi somaṃ yathā śāryāte apibaḥ sutasya / tava praṇītī tava śūra śarmann āvivāsanti kavayaḥ suyajñāḥ / upayāmagṛhīto 'sīndrāya tvā marutvata eṣa te yonir indrāya tvā marutvate
4.3.3.14.1	marutvantaṃ vṛṣabhaṃ vāvṛdhānam akavāriṃ divyaṃ śāsam indram / viśvāsāham avase nūtanāyograṃ sahodām iha taṃ huvema / upayāmagṛhīto 'sīndrāya tvā marutvata eṣa te yonir indrāya tvā marutvate upayāmagṛhīto 'si marutāṃ tvaujasa iti tṛtīyaṃ grahaṃ gṛhṇāti
4.3.3.15.1	atha māhendraṃ grahaṃ gṛhṇāti
4.3.3.15.2	pāpmanā vā etad indraḥ saṃsṛṣṭo 'bhūd yad viśā marudbhiḥ
4.3.3.15.3	sa yathā vijayasya kāmāya viśā samāne pātre 'śnīyād evaṃ tad yad asmā etaṃ marudbhiḥ samānaṃ graham agṛhṇan
4.3.3.16.1	taṃ devāḥ sarvasmin vijite 'bhaye 'nāṣṭre yatheṣīkām muñjād vivṛhed evaṃ sarvasmāt pāpmano vyavṛhan yan māhendraṃ graham agṛhṇan
4.3.3.16.2	tatho evaiṣa etad yatheṣīkā vimuñjā syād evaṃ sarvasmāt pāpmano nirmucyate yan māhendraṃ graham gṛhṇāti
4.3.3.17.1	yad v eva māhendraṃ grahaṃ gṛhṇāti
4.3.3.17.2	indro vā eṣa purā vṛtrasya vadhāt
4.3.3.17.3	atha vṛtraṃ hatvā yathā mahārājo vijigyāna evam mahendro 'bhavat
4.3.3.17.4	tasmān māhendraṃ grahaṃ gṛhṇāti
4.3.3.17.5	mahāntam u caivainam etat khalu karoti vṛtrasya vadhāya
4.3.3.17.6	tasmād v eva māhendraṃ grahaṃ gṛhṇāti
4.3.3.17.7	śukrapātreṇa gṛhṇāti
4.3.3.17.8	eṣa vai śukro ya eṣa tapati
4.3.3.17.9	eṣa u eva mahān
4.3.3.17.10	tasmācchukrapātreṇa gṛhṇāti
4.3.3.18.1	athāto gṛhṇāty eva mahāṁ indro nṛvad ā carṣaṇiprā uta dvibarhā aminaḥ sahobhiḥ / asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt / upayāmagṛhīto 'si mahendrāya tvaiṣa te yonir mahendrāya tveti sādayati
4.3.3.18.2	mahendrāya hy enaṃ gṛhṇāti
4.3.3.19.1	athopākṛtyaitāṃ vācaṃ vadaty abhiṣotāro 'bhiṣuṇutaulūkhalān udvādayatāgnīd āśiraṃ vinaya saumyasya vittād iti
4.3.3.19.2	te vai tṛtīyasavanāyaivābhiṣotāro 'bhiṣuṇvanti
4.3.3.19.3	tṛtīyasavanāyaulūkhalān udvādayanti
4.3.3.19.4	tṛtīyasavanāyāgnīd āśiraṃ vinayati
4.3.3.19.5	tṛtīyasavanāya saumyaṃ caruṃ śrapayati
4.3.3.19.6	ete vai śukravatī rasavatī savane yat prātaḥsavanaṃ ca mādhyandinaṃ ca savanam
4.3.3.19.7	athaitan nirdhītaśukraṃ yat tṛtīyasavanam
4.3.3.19.8	tad evaitasmān mādhyandināt savanān nirmimīte
4.3.3.19.9	tatho hāsyaitacchukravad rasavat tṛtīyasavanam bhavati
4.3.3.19.10	tasmād etām atra vācaṃ vadati
4.3.4.1.1	ghnanti vā etad yajñaṃ yad enaṃ tanvate
4.3.4.1.2	yan nv eva rājānam abhiṣuṇvanti tat taṃ ghnanti
4.3.4.1.3	yat paśuṃ saṃjñapayanti viśāsati tat taṃ ghnanti
4.3.4.1.4	ulūkhalamusalābhyāṃ dṛṣadupalābhyāṃ haviryajñaṃ ghnanti
4.3.4.2.1	sa eṣa yajño hato na dadakṣe
4.3.4.2.2	taṃ devā dakṣiṇābhir adakṣayan
4.3.4.2.3	tad yad enaṃ dakṣiṇābhir adakṣayaṃs tasmād dakṣiṇā nāma
4.3.4.2.4	tad yad evātra yajñasya hatasya vyathate tad evāsyaitad dakṣiṇābhir dakṣayati
4.3.4.2.5	atha samṛddha eva yajño bhavati
4.3.4.2.6	tasmād dakṣiṇā dadāti
4.3.4.3.1	tad vai ṣaḍ dvādaśety eva haviryajñe dadati
4.3.4.3.2	na ha tv evāśatadakṣiṇaḥ saumyo 'dhvaraḥ syāt
4.3.4.3.3	eṣa vai pratyakṣaṃ yajño yat prajāpatiḥ
4.3.4.3.4	puruṣo vai prajāpater nediṣṭham
4.3.4.3.5	so 'yaṃ śatāyuḥ śatatejāḥ śatavīryaḥ
4.3.4.3.6	taṃ śatenaiva dakṣayati nāśatena
4.3.4.3.7	tasmān nāśatadakṣiṇaḥ saumyo 'dhvaraḥ syāt
4.3.4.3.8	no haivāśatadakṣiṇena yajamānasyartvik syān ned asyākṣibhūr asāni yam ime haniṣyanty eva na dakṣayiṣyantīti
4.3.4.4.1	dvayā vai devāḥ
4.3.4.4.2	devā ahaiva devāḥ
4.3.4.4.3	atha ye brāhmaṇāḥ śuśruvāṃso 'nūcānās te manuṣyadevāḥ
4.3.4.4.4	teṣāṃ dvedhāvibhakta eva yajña āhutaya eva devānāṃ dakṣiṇā manuṣyadevānām brāhmaṇānāṃ śuśruvuṣām anūcānānām
4.3.4.4.5	āhutibhir eva devān prīṇāti dakṣiṇābhir manuṣyadevān brāhmaṇāñchuśruvuṣo 'nūcānān
4.3.4.4.6	ta enam ubhaye devāḥ prītāḥ svargaṃ lokam abhivahanti
4.3.4.5.1	tā vā etā ṛtvijām eva dakṣiṇāḥ
4.3.4.5.2	anyaṃ vā eta etasyātmānaṃ saṃskurvanty etaṃ yajñam ṛṅmayaṃ yajurmayaṃ sāmamayam āhutimayam
4.3.4.5.3	so 'syāmuṣmiṃl loka ātmā bhavati
4.3.4.5.4	tad ye mājījananteti tasmād ṛtvigbhya eva dakṣiṇā dadyān nānṛtvigbhyaḥ
4.3.4.6.1	atha pratiparetya gārhapatyaṃ dakṣiṇā juhoti
4.3.4.6.2	sa daśāhomīye vāsasi hiraṇyam prabadhyāvadhāya juhoti
4.3.4.6.3	devaloke me 'py asad iti vai yajate yo yajate
4.3.4.6.4	so 'syaiṣa yajño devalokam evābhipraiti
4.3.4.6.5	tad anūcī dakṣiṇā yāṃ dadāti saiti dakṣiṇām anvārabhya yajamānaḥ
4.3.4.7.1	catasro vai dakṣiṇā hiraṇyaṃ gaur vāso 'śvaḥ
4.3.4.7.2	na vai tad avakalpate yad aśvasya pādam avadadhyād yad vā goḥ pādam avadadhyāt
4.3.4.7.3	tasmād daśāhomīye vāsasi hiraṇyam prabadhyāvadhāya juhoti
4.3.4.8.1	saurībhyām ṛgbhyāṃ juhoti
4.3.4.8.2	tamasā vā asau loko 'ntarhitaḥ
4.3.4.8.3	sa etena jyotiṣā tamo 'pahatya svargaṃ lokam upasaṃkrāmati
4.3.4.8.4	tasmāt saurībhyām ṛgbhyāṃ juhoti
4.3.4.9.1	sa juhoty ud u tyaṃ jātavedasaṃ devaṃ vahanti ketavaḥ / dṛśe viśvāya sūryaṃ svāhety etayā
4.3.4.9.2	gāyatrī vā iyam pṛthivī
4.3.4.9.3	seyam pratiṣṭhā
4.3.4.9.4	tad asyām evaitat pratiṣṭhāyām pratitiṣṭhati
4.3.4.10.1	atha dvitīyāṃ juhoti citraṃ devānām udagād anīkaṃ cakṣur mitrasya varuṇasyāgneḥ / āprā dyāvāpṛthivī antarikṣaṃ sūrya ātmā jagatas tasthuṣaś ca svāhety etayā triṣṭubhā
4.3.4.10.2	lokam evaitayopapraiti
4.3.4.11.1	athāgnīdhre dve vaikāṃ vā juhoti
4.3.4.11.2	tad yad agnāv āgnīdhre dve vaikāṃ vā juhoti
4.3.4.11.3	agnir vai paśūnām īṣṭe
4.3.4.11.4	ta enam abhitaḥ pariṇiviśante
4.3.4.11.5	tam etayāhutyā prīṇāti
4.3.4.11.6	so 'smai prīto 'numanyate
4.3.4.11.7	tenānumatāṃ dadāti
4.3.4.12.1	sa juhoty agne naya supathā rāye asmān viśvāni deva vayunāni vidvān / yuyodhy asmaj juhurāṇam eno bhūyiṣṭhāṃ te namauktiṃ vidhema svāheti
4.3.4.12.2	atha yady aśvaṃ yuktaṃ vāyuktaṃ vā dāsyant syād atha dvitīyāṃ juhuyāt
4.3.4.12.3	yady u na nādriyeta
4.3.4.13.1	sa juhoty ayaṃ no agnir varivas kṛṇotv ayam mṛdhaḥ pura etu prabhindan / ayaṃ vājān jayatu vājasātāv ayaṃ śatrūn jayatu jarhṛṣāṇaḥ svāheti
4.3.4.13.2	vājasā hy aśvaḥ
4.3.4.14.1	atha hiraṇyam ādāya śālām abhyaiti
4.3.4.14.2	dakṣiṇena vediṃ dakṣiṇā upatiṣṭhante
4.3.4.14.3	so 'greṇa śālāṃ tiṣṭhann abhimantrayate rūpeṇa vo rūpam abhyāgām iti
4.3.4.14.4	na ha vā agre paśavo dānāya cakṣamire
4.3.4.14.5	te 'panidhāya svāni rūpāṇi śarīraiḥ pratyupātiṣṭhanta
4.3.4.14.6	tān etad devāḥ svair eva rūpair yajñasyārdhād upāyan
4.3.4.14.7	te svāni rūpāṇi jānānā abhyavāyan
4.3.4.14.8	te rātamanaso 'laṃ dānāyābhavan
4.3.4.14.9	tatho evainān eṣa etat svair eva rūpair yajñasyārdhād upaiti
4.3.4.14.10	te svāni rūpāṇi jānānā abhyavāyanti
4.3.4.14.11	te rātamanaso 'laṃ dānāya bhavanti
4.3.4.15.1	tutho vo viśvavedā vibhajatv iti
4.3.4.15.2	brahma vai tuthaḥ
4.3.4.15.3	tad enā brahmaṇā vibhajati
4.3.4.15.4	brahma vai dakṣiṇīyaṃ cādakṣiṇīyaṃ ca veda
4.3.4.15.5	tatho hāsyaitā dakṣiṇīyāyaiva dattā bhavanti nādakṣiṇīyāya
4.3.4.16.1	ṛtasya pathā preteti
4.3.4.16.2	yo vai devānām pathaiti sa ṛtasya pathaiti
4.3.4.16.3	candradakṣiṇā iti
4.3.4.16.4	tad etena jyotiṣā yanti
4.3.4.17.1	atha sado 'bhyaiti vi svaḥ paśya vy antarikṣam iti
4.3.4.17.2	vi tvayā dakṣiṇayā lokaṃ khyeṣam ity evaitad āha
4.3.4.18.1	atha sadaḥ prekṣate yatasva sadasyair iti
4.3.4.18.2	mā tvā sadasyā atirikṣatety evaitad āha
4.3.4.19.1	atha hiraṇyam ādāyāgnīdhram abhyaiti brāhmaṇam adya videyam pitṛmantaṃ paitṛmatyam iti
4.3.4.19.2	yo vai jñāto jñātakulīnaḥ sa pitṛmān paitṛmatyaḥ
4.3.4.19.3	yā vai jñātāyāpi katipayīr dakṣiṇā dadāti tābhir mahaj jayati
4.3.4.19.4	ṛṣim ārṣeyam iti
4.3.4.19.5	yo vai jñāto 'nūcānaḥ sa ṛṣir ārṣeyaḥ
4.3.4.19.6	sudhātudakṣiṇām iti
4.3.4.19.7	sa hi sudhātudakṣiṇaḥ
4.3.4.20.1	athaivam upasadyāgnīdhe hiraṇyaṃ dadāty asmadrātā devatrā gacchateti
4.3.4.20.2	yāṃ vai rātamanā avicikitsan dakṣiṇāṃ dadāti tayā mahaj jayati
4.3.4.20.3	devatrā gacchateti devaloke me 'py asad iti vai yajate yo yajate
4.3.4.20.4	tad devaloka evainam etad apitvinaṃ karoti
4.3.4.20.5	pradātāram āviśateti mām āviśatety evaitad āha
4.3.4.20.6	tatho hāsmād etāḥ parācyo na praṇaśyanti
4.3.4.20.7	tad yad agnīdhe prathamāya dakṣiṇāṃ dadāti
4.3.4.20.8	ato hi viśve devā amṛtatvam apājayan
4.3.4.20.9	tasmād agnīdhe prathamāya dakṣiṇāṃ dadāti
4.3.4.21.1	athaivam evopasadyātreyāya hiraṇyaṃ dadāti
4.3.4.21.2	yatra vā adaḥ prātaranuvākam anvāhus taddha smaitat purā śaṃsanti
4.3.4.21.3	atrir vā ṛṣīṇāṃ hotāsa
4.3.4.21.4	athaitat sado 'suratamasam abhipupruve
4.3.4.21.5	ta ṛṣayo 'trim abruvann ehi pratyaṅṅ idaṃ tamo 'pajahīti
4.3.4.21.6	sa etat tamo 'pāhan
4.3.4.21.7	ayaṃ vai jyotir ya idaṃ tamo 'pāvadhīd iti tasmā etaj jyotir hiraṇyaṃ dakṣiṇām anayan
4.3.4.21.8	jyotir hi hiraṇyam
4.3.4.21.9	tad vai sa tat tejasā vīryeṇarṣis tamo 'pajaghāna
4.3.4.21.10	athaiṣa etenaivaitaj jyotiṣā tamo 'pahanti
4.3.4.21.11	tasmād ātreyāya hiraṇyaṃ dadhāti
4.3.4.22.1	atha brahmaṇe
4.3.4.22.2	brahmā hi yajñaṃ dakṣiṇato 'bhigopāyati
4.3.4.22.3	athodgātre 'tha hotre 'thādhvaryubhyāṃ havirdhāna āsīnābhyām
4.3.4.22.4	atha punar etya prastotre 'tha maitrāvaruṇāyātha brāhmaṇācchaṃsine 'tha potre 'tha neṣṭre 'thācchāvākāyāthonnetre 'tha grāvastute 'tha subrahmaṇyāyai
4.3.4.22.5	pratihartra uttamāya dadāti
4.3.4.22.6	pratihartā vā eṣa
4.3.4.22.7	so 'smā etad antataḥ pratiharati
4.3.4.22.8	tatho hāsmād etāḥ parācyo na praṇaśyanti
4.3.4.23.1	athāhendrāya marutvate 'nubrūhīti
4.3.4.23.2	yatra vai prajāpatir agre dadau taddhendra īkṣāṃ cakre sarvaṃ vā ayam idaṃ dāsyati
4.3.4.23.3	nāsmabhyaṃ kiṃ cana pariśekṣyatīti
4.3.4.23.4	sa etaṃ vajram udayacchad indrāya marutvate 'nubrūhīty adānāya
4.3.4.23.5	tato nādadāt
4.3.4.23.6	sa eṣo 'py etarhi tathaiva vajra udyamyata indrāya marutvate 'nubrūhīty adānāya
4.3.4.23.7	tato na dadāti
4.3.4.24.1	catasro vai dakṣiṇā hiraṇyam
4.3.4.24.2	āyur evaitenātmanas trāyate
4.3.4.24.3	āyur hi hiraṇyam
4.3.4.24.4	tad agnaya āgnīdhraṃ kurvate 'dadāt
4.3.4.24.5	tasmād apy etarhy agnīdhe hiraṇyaṃ dīyate
4.3.4.25.1	atha gauḥ
4.3.4.25.2	prāṇam evaitayātmanas trāyate
4.3.4.25.3	prāṇo hi gauḥ
4.3.4.25.4	annaṃ hi gauḥ
4.3.4.25.5	annaṃ hi prāṇaḥ
4.3.4.25.6	tāṃ rudrāya hotre 'dadāt
4.3.4.26.1	atha vāsaḥ
4.3.4.26.2	tvacam evaitenātmanas trāyate
4.3.4.26.3	tvagghi vāsaḥ
4.3.4.26.4	tad bṛhaspataya udgāyate 'dadāt
4.3.4.27.1	athāśvaḥ
4.3.4.27.2	vajro vā aśvaḥ
4.3.4.27.3	vajram evaitat purogāṃ kurute
4.3.4.27.4	yamaloke me 'py asad iti vai yajate yo yajate
4.3.4.27.5	tad yamaloka evainam etad apitvinaṃ karoti
4.3.4.27.6	taṃ yamāya brahmaṇe 'dadāt
4.3.4.28.1	sa hiraṇyam pratyety agnaye tvā mahyaṃ varuṇo dadātv iti
4.3.4.28.2	agnaye hy etad varuṇo 'dadāt
4.3.4.28.3	so 'mṛtatvam aśīyāyur dātra edhi mayo mahyam pratigrahītra iti
4.3.4.29.1	atha gām pratyeti rudrāya tvā mahyaṃ varuṇo dadātv iti
4.3.4.29.2	rudrāya hy etāṃ varuṇo 'dadāt
4.3.4.29.3	so 'mṛtatvam aśīya prāṇo dātra edhi vayo mahyam pratigrahītra iti
4.3.4.30.1	atha vāsaḥ pratyeti bṛhaspataye tvā mahyaṃ varuṇo dadātv iti
4.3.4.30.2	bṛhaspataye hy etad varuṇo 'dadāt
4.3.4.30.3	so 'mṛtatvam aśīya tvag dātra edhi mayo mahyam pratigrahītra iti
4.3.4.31.1	athāśvam pratyeti yamāya tvā mahyaṃ varuṇo dadātv iti
4.3.4.31.2	yamāya hy etaṃ varuṇo 'dadāt
4.3.4.31.3	so 'mṛtatvam aśīya hayo dātra edhi vayo mahyam pratigrahītra iti
4.3.4.32.1	atha yad anyad dadāti kāmenaiva tad dadātīdam me 'py amutrāsad iti
4.3.4.32.2	tat pratyeti ko 'dāt kasmā adāt kāmo 'dāt kāmāyādāt kāmo dātā kāmaḥ pratigrahītā kāmaitat ta iti
4.3.4.32.3	tad devatāyā atidiśati
4.3.4.33.1	tad āhur na devatāyā atidiśet
4.3.4.33.2	idaṃ vai yāṃ devatāṃ saminddhe sā dīpyamānā śvaḥ śvaḥ śreyasī bhavati
4.3.4.33.3	idaṃ vai yasminn agnāv abhyādadhati sa dīpyamāna eva śvaḥ śvaḥ śreyān bhavati
4.3.4.33.4	śvaḥ śvo ha vai śreyān bhavati ya evaṃ vidvān pratigṛhṇāti
4.3.4.33.5	tad yathā samiddhe juhuyād evam etāṃ juhoti yām adhīyate dadāti
4.3.4.33.6	tasmād adhīyan nātidiśet
4.3.5.1.1	trayā vai devā vasavo rudrā ādityāḥ
4.3.5.1.2	teṣāṃ vibhaktāni savanāni
4.3.5.1.3	vasūnām eva prātaḥsavanam
4.3.5.1.4	rudrāṇām mādhyandinaṃ savanam
4.3.5.1.5	ādityānāṃ tṛtīyasavanam
4.3.5.1.6	tad vā amiśram eva vasūnām prātaḥsavanam
4.3.5.1.7	amiśraṃ rudrāṇām mādhyandinaṃ savanam
4.3.5.1.8	miśram ādityānāṃ tṛtīyasavanam
4.3.5.2.1	te hādityā ūcur yathedam amiśraṃ vasūnāṃ prātaḥsavanam amiśraṃ rudrāṇām mādhyandinaṃ savanam evaṃ na imam purā miśrād grahaṃ juhutheti
4.3.5.2.2	tatheti devā abruvan
4.3.5.2.3	te saṃsthita eva mādhyandine savane purā tṛtīyasavanād etam ajuhavuḥ
4.3.5.2.4	sa eṣo 'py etarhi tathaiva graho hūyate saṃsthita eva mādhyandine savane purā tṛtīyasavanāt
4.3.5.3.1	te hādityā ūcur neva vā itarasmint savane smo nevetarasmin
4.3.5.3.2	yad vai no rakṣāṃsi na hiṃsyur iti
4.3.5.4.1	te ha dvidevatyān ūcū rakṣobhyo vai bibhīmaḥ
4.3.5.4.2	hanta yuṣmān praviśāmeti
4.3.5.5.1	te ha dvidevatyā ūcuḥ kim asmākaṃ tataḥ syād iti
4.3.5.5.2	asmābhir anuvaṣaṭkṛtā bhaviṣyathety u hādityā ūcuḥ
4.3.5.5.3	tatheti
4.3.5.5.4	te dvidevatyān prāviśan
4.3.5.6.1	sa yatra prātaḥsavane dvidevatyaiḥ pracarati tat pratiprasthātādityapātreṇa droṇakalaśāt pratinigṛhṇīta upayāmagṛhīto 'sīty etāvatā
4.3.5.6.2	adhvaryur evāśrāvayati
4.3.5.6.3	adhvaryor anu homaṃ juhoti pratiprasthātā
4.3.5.6.4	ādityebhyas tveti saṃsravam avanayaty etāvatā
4.3.5.6.5	evam eva sarveṣu
4.3.5.7.1	tad yat pratiprasthātā pratinigṛhṇīte
4.3.5.7.2	dvidevatyān vai prāviśan
4.3.5.7.3	asmābhir anuvaṣaṭkṛtā bhaviṣyathety u hādityā ūcuḥ
4.3.5.7.4	yāṃ vā amūṃ dvitīyām āhutiṃ juhoti sviṣṭakṛte vai tāṃ juhoti
4.3.5.7.5	sviṣṭakṛto vā ete 'nuvaṣaṭkriyante
4.3.5.7.6	tatho hāsyaite 'nuvaṣaṭkṛtā iṣṭasviṣṭakṛto bhavanti
4.3.5.7.7	uttarārdhe juhoti
4.3.5.7.8	eṣā hy etasya devasya dik
4.3.5.7.9	tasmād uttarārdhe juhoti
4.3.5.8.1	yad v eva pratiprasthātā pratinigṛhṇīte
4.3.5.8.2	dvidevatyān vai prāviśan
4.3.5.8.3	sa yān eva prāviśaṃs tebhya evaitan nirmimīte
4.3.5.8.4	athāpidadhāti
4.3.5.8.5	rakṣobhyo hy abibhayuḥ
4.3.5.8.6	viṣṇa urugāyaiṣa te somas taṃ rakṣasva mā tvā dabhann iti
4.3.5.8.7	yajño vai viṣṇuḥ
4.3.5.8.8	tad yajñāyaivaitat paridadāti guptyai
4.3.5.8.9	athāha saṃsthita eva mādhyandine savane purā tṛtīyasavanād ehi yajamāneti
4.3.5.9.1	samprapadyante 'dhvaryuś ca yajamānaś cāgnīdhraś ca pratiprasthātā connetātha yo 'nyaḥ paricaro bhavati
4.3.5.9.2	ubhe dvāre apidadhati
4.3.5.9.3	rakṣobhyo hy abibhayuḥ
4.3.5.9.4	athādhvaryur ādityasthālīṃ cādityapātraṃ cādatte
4.3.5.9.5	sa uparyupari pūtabhṛtaṃ vigṛhṇāti ned vyavaścotad iti
4.3.5.10.1	atha gṛhṇāti kadā cana starīr asi nendra saścasi dāśuṣe upopen nu maghavan bhūya in nu te dānaṃ devasya pṛcyata ādityebhyas tveti
4.3.5.11.1	taṃ vai nopayāmena gṛhṇīyāt
4.3.5.11.2	agre hy evaiṣa upayāmena gṛhīto bhavati
4.3.5.11.3	ajāmitāyai
4.3.5.11.4	jāmi ha kuryād yad enam atrāpy upayāmena gṛhṇīyāt
4.3.5.12.1	athāpagṛhya punar ānayati kadā cana prayucchasy ubhe nipāsi janmanī turīyāditya savanaṃ ta indriyam ātasthāv amṛtaṃ divy ādityebhyas tveti
4.3.5.13.1	atha dadhi gṛhṇāti
4.3.5.13.2	ādityānāṃ vai tṛtīyasavanam
4.3.5.13.3	ādityān vā anu paśavaḥ
4.3.5.13.4	tat paśuṣv evaitat payo dadhāti
4.3.5.13.5	tad idam paśuṣu payo hitam madhyata iva gṛhṇīyād ity āhuḥ
4.3.5.13.6	madhyata iva hīdam paśūnām paya iti
4.3.5.13.7	paścād iva tv eva gṛhṇīyāt
4.3.5.13.8	paścād iva hīdam paśūnām payaḥ
4.3.5.14.1	yad v eva dadhi gṛhṇāti
4.3.5.14.2	hutocchiṣṭā vā ete saṃsravā bhavanti nālam āhutyai
4.3.5.14.3	tān evaitat punar āpyāyayati
4.3.5.14.4	tathālam āhutyai bhavanti
4.3.5.14.5	tasmād dadhi gṛhṇāti
4.3.5.15.1	sa gṛhṇāti yajño devānām pratyeti sumnam ādityāso bhavatā mṛḍayantaḥ ā vo 'rvācī sumatir vavṛtyād aṃhoś cid yā varivovittarāsad ādityebhyas tveti
4.3.5.16.1	tam upāṃśusavanena mekṣayati
4.3.5.16.2	vivasvān vā eṣa ādityo nidānena yad upāṃśusavanaḥ
4.3.5.16.3	ādityagraho vā eṣa bhavati
4.3.5.16.4	tad enaṃ sva eva bhāge prīṇāti
4.3.5.17.1	taṃ na daśābhir na pavitreṇopaspṛśati
4.3.5.17.2	ete vai śukravatī rasavatī savane yat prātaḥsavanaṃ ca mādhyandinaṃ ca savanam
4.3.5.17.3	athaitan nirdhītaśukraṃ yat tṛtīyasavanam
4.3.5.17.4	sa yan na daśābhir na pavitreṇopaspṛśati teno hāsyaitacchukravad rasavat tṛtīyasavanam bhavati
4.3.5.17.5	tasmān na daśābhir na pavitreṇopaspṛśati
4.3.5.18.1	sa mekṣayati vivasvann ādityaiṣa te somapīthas tasmin matsveti
4.3.5.18.2	athonnetra upāṃśusavanam prayacchati
4.3.5.18.3	athāhonnetāram āsṛja grāvṇa iti
4.3.5.18.4	tān ādhavanīye vāsṛjati camase vā
4.3.5.19.1	rājānam unnīya
4.3.5.19.2	ādityānāṃ vai tṛtīyasavanam
4.3.5.19.3	ādityān vā anu grāvāṇaḥ
4.3.5.19.4	tad enānt sva eva bhāge prīṇāti
4.3.5.19.5	aporṇuvanti dvāre
4.3.5.20.1	athāpidhāyopaniṣkrāmati
4.3.5.20.2	rakṣobhyo hy abibhayuḥ
4.3.5.20.3	athāhādityebhyo 'nubrūhīti
4.3.5.20.4	atra saṃpaśyed yadi kāmayeta
4.3.5.20.5	āśrāvya tv eva saṃpaśyed ādityebhyaḥ preṣya priyebhyaḥ priyadhāmabhyaḥ priyavratebhyo mahasvasarasya patibhya uror antarikṣasyādhyakṣebhya iti
4.3.5.20.6	vaṣaṭkṛte juhoti
4.3.5.20.7	nānuvaṣaṭkaroti net paśūn agnau pravṛṇajānīti
4.3.5.20.8	prayacchati pratiprasthātre saṃsravau
4.3.5.21.1	atha punaḥ prapadyāgrayaṇam ādatte
4.3.5.21.2	udīcīnadaśam pavitraṃ vitanvanti
4.3.5.21.3	praskandayaty adhvaryur āgrayaṇasya
4.3.5.21.4	pratiprasthātā saṃpragṛhṇāti saṃsravau
4.3.5.21.5	ānayaty unnetā camasena vodañcanena vā
4.3.5.22.1	taṃ catasṛṇāṃ dhārāṇām āgrayaṇaṃ gṛhṇāti
4.3.5.22.2	ādityānāṃ vai tṛtīyasavanam
4.3.5.22.3	ādityān vā anu gāvaḥ
4.3.5.22.4	tasmād idaṃ gavāṃ caturdhāvihitaṃ payaḥ
4.3.5.22.5	tasmāc catasṛṇāṃ dhārāṇām āgrayaṇaṃ gṛhṇāti
4.3.5.23.1	tad yat pratiprasthātā saṃsravau saṃpragṛhṇāti
4.3.5.23.2	ādityagraho vā eṣa bhavati
4.3.5.23.3	na vā ādityagrahasyānuvaṣaṭkaroti
4.3.5.23.4	etasmād vai sāvitraṃ grahaṃ grahīṣyan bhavati
4.3.5.23.5	tad asya sāvitreṇaivānuvaṣaṭkṛto bhavati
4.3.5.24.1	yad v eva pratiprasthātā saṃsravau saṃpragṛhṇāti
4.3.5.24.2	purā vā ebhya etan miśrād graham ahauṣuḥ purā tṛtīyasavanāt
4.3.5.24.3	tṛtīyasavanāya vā eṣa graho gṛhyate
4.3.5.24.4	tad ādityās tṛtīyasavanam apiyanti
4.3.5.24.5	tathā na bahirdhā yajñād bhavanti
4.3.5.24.6	tasmāt pratiprasthātā saṃsravau saṃpragṛhṇāti
4.4.1.1.1	mano ha vā asya savitā
4.4.1.1.2	tasmāt sāvitraṃ gṛhṇāti
4.4.1.1.3	prāṇo ha vā asya savitā
4.4.1.1.4	tam evāsminn etat purastāt prāṇaṃ dadhāti yad upāṃśu gṛhṇāti
4.4.1.1.5	tam evāsminn etat paścāt prāṇaṃ dadhāti yat sāvitraṃ gṛhṇāti
4.4.1.1.6	tāv imā ubhayataḥ prāṇau hitau yaś cāyam upariṣṭād yaś cādhastāt
4.4.1.2.1	ṛtavo vai saṃvatsaro yajñaḥ
4.4.1.2.2	te 'daḥ prātaḥsavane pratyakṣam avakalpyante yad ṛtugrahān gṛhṇāti
4.4.1.2.3	athaitat paro'kṣam mādhyandine savane 'vakalpyante yad ṛtupātrābhyāṃ marutvatīyān gṛhṇāti
4.4.1.2.4	na vā atrartubhya iti kaṃcana grahaṃ gṛhṇanti
4.4.1.2.5	nartupātrābhyāṃ kaścana graho gṛhyate
4.4.1.3.1	eṣa vai savitā ya eṣa tapati
4.4.1.3.2	eṣa u eva sarva ṛtavaḥ
4.4.1.3.3	tad ṛtavaḥ saṃvatsaras tṛtīyasavane pratyakṣam avakalpyante
4.4.1.3.4	tasmāt sāvitraṃ gṛhṇāti
4.4.1.4.1	taṃ vā upāṃśupātreṇa gṛhṇāti
4.4.1.4.2	mano ha vā asya savitā
4.4.1.4.3	prāṇa upāṃśuḥ
4.4.1.4.4	tasmād upāṃśupātreṇa gṛhṇāty antaryāmapātreṇa vā
4.4.1.4.5	samānaṃ hy etad yad upāṃśvantaryāmau prāṇodānau hi
4.4.1.5.1	āgrayaṇād gṛhṇāti
4.4.1.5.2	mano ha vā asya savitā
4.4.1.5.3	ātmāgrayaṇaḥ
4.4.1.5.4	ātmany evaitan mano dadhāti
4.4.1.5.5	prāṇo ha vā asya savitā
4.4.1.5.6	ātmāgrayaṇaḥ
4.4.1.5.7	ātmany evaitat prāṇaṃ dadhāti
4.4.1.6.1	athāto gṛhṇāty eva vāmam adya savitar vāmam u śvo dive dive vāmam asmabhyaṃ sāvīḥ vāmasya hi kṣayasya deva bhūrerayā dhiyā vāmabhājaḥ syāma upayāmagṛhīto 'si sāvitro 'si canodhāś canodhā asi cano mayi dhehi jinva yajñaṃ jinva yajñapatiṃ bhagāyeti
4.4.1.7.1	taṃ gṛhītvā na sādayati
4.4.1.7.2	mano ha vā asya savitā
4.4.1.7.3	tasmād idam asannam manaḥ
4.4.1.7.4	prāṇo ha vā asya savitā
4.4.1.7.5	tasmād ayam asannaḥ prāṇaḥ saṃcarati
4.4.1.7.6	athāha devāya savitre 'nubrūhīti
4.4.1.7.7	āśrāvyāha devāya savitre preṣyeti
4.4.1.7.8	vaṣaṭkṛte juhoti
4.4.1.7.9	nānuvaṣaṭkaroti
4.4.1.7.10	mano ha vā asya savitā
4.4.1.7.11	nen mano 'gnau pravṛṇajānīti
4.4.1.7.12	prāṇo ha vā asya savitā
4.4.1.7.13	net prāṇam agnau pravṛṇajānīti
4.4.1.8.1	athābhakṣitena pātreṇa vaiśvadevaṃ grahaṃ gṛhṇāti
4.4.1.8.2	tad yad abhakṣitena pātreṇa vaiśvadevaṃ grahaṃ gṛhṇāti
4.4.1.8.3	na vai sāvitrasyānuvaṣaṭkaroti
4.4.1.8.4	etasmād vai vaiśvadevaṃ grahaṃ grahīṣyan bhavati
4.4.1.8.5	tad asya vaiśvadevenaivānuvaṣaṭkṛto bhavati
4.4.1.9.1	yad v eva vaiśvadevaṃ grahaṃ gṛhṇāti
4.4.1.9.2	mano ha vā asya savitā
4.4.1.9.3	sarvam idaṃ viśve devāḥ
4.4.1.9.4	idam evaitat sarvaṃ manasaḥ kṛtānukaram anuvartma karoti
4.4.1.9.5	tad idaṃ sarvam manasaḥ kṛtānukaram anuvartma
4.4.1.10.1	yad v eva vaiśvadevaṃ grahaṃ gṛhṇāti
4.4.1.10.2	prāṇo ha vā asya savitā
4.4.1.10.3	sarvam idaṃ viśve devāḥ
4.4.1.10.4	asminn evaitat sarvasmin prāṇodānau dadhāti
4.4.1.10.5	tāv imāv asmint sarvasmin prāṇodānau hitau
4.4.1.11.1	yad v eva vaiśvadevaṃ grahaṃ gṛhṇāti
4.4.1.11.2	vaiśvadevaṃ vai tṛtīyasavanam
4.4.1.11.3	tad ucyata eva sāmato yasmād vaiśvadevaṃ tṛtīyasavanam ucyata ṛkto 'thaitad eva yajuṣṭaḥ puraścaraṇato yad etam mahāvaiśvadevaṃ gṛhṇāti
4.4.1.12.1	taṃ vai pūtabhṛto gṛhṇāti
4.4.1.12.2	vaiśvadevo vai pūtabhṛt
4.4.1.12.3	ato hi devebhya unnayanty ato manuṣyebhyo 'taḥ pitṛbhyaḥ
4.4.1.12.4	tasmād vaiśvadevaḥ pūtabhṛt
4.4.1.13.1	taṃ vā apurorukkaṃ gṛhṇāti
4.4.1.13.2	viśvebhyo hy enaṃ devebhyo gṛhṇāti
4.4.1.13.3	sarvaṃ vai viśve devā yad ṛco yad yajūṃṣi yat sāmāni
4.4.1.13.4	sa yad evainaṃ viśvebhyo devebhyo gṛhṇāti teno hāsyaiṣa puroruṅmān bhavati
4.4.1.13.5	tasmād apurorukkaṃ gṛhṇāti
4.4.1.14.1	athāto gṛhṇāty evopayāmagṛhīto 'si suśarmāsi supratiṣṭhāna iti
4.4.1.14.2	prāṇo vai suśarmā supratiṣṭhānaḥ
4.4.1.14.3	bṛhadukṣāya nama iti
4.4.1.14.4	prajāpatir vai bṛhadukṣaḥ
4.4.1.14.5	prajāpataye nama ity evaitad āha
4.4.1.14.6	viśvebhyas tvā devebhya eṣa te yonir viśvebhyas tvā devebhya iti sādayati
4.4.1.14.7	viśvebhyo hy enaṃ devebhyo gṛhṇāti
4.4.1.14.8	athetya prāṅ upaviśati
4.4.1.15.1	sa yatraitāṃ hotā śaṃsaty ekayā ca daśabhiś ca svabhūte dvābhyām iṣṭaye viṃśatī ca tisṛbhiś ca vahase triṃśatā ca niyudbhir vāyav iha tā vimuñceti tad etasyāṃ vāyavyāyām ṛci pātrāṇi vimucyante
4.4.1.15.2	vāyupraṇetrā vai paśavaḥ
4.4.1.15.3	prāṇo vai vāyuḥ
4.4.1.15.4	prāṇena hi paśavaś caranti
4.4.1.16.1	sa ha devebhyaḥ paśubhir apacakrāma
4.4.1.16.2	taṃ devāḥ prātaḥsavane 'nvamantrayanta
4.4.1.16.3	sa nopāvavarta
4.4.1.16.4	tam mādhyandine savane 'nvamantrayanta
4.4.1.16.5	sa ha naivopāvavarta
4.4.1.16.6	taṃ tṛtīyasavane 'nvamantrayanta
4.4.1.17.1	sa hopāvartsyann uvāca yad va upāvarteya kim me tataḥ syād iti
4.4.1.17.2	tvayaivaitāni pātrāṇi yujyeraṃs tvayā vimucyerann iti
4.4.1.17.3	tad enenaitat pātrāṇi yujyante yad aindravāyavāgrān prātaḥsavane gṛhṇāti
4.4.1.17.4	athainenaitat pātrāṇi vimucyante yad āha niyudbhir vāyav iha tā vimuñceti
4.4.1.17.5	paśavo vai niyutaḥ
4.4.1.17.6	tat paśubhir evaitat pātrāṇi vimucyante
4.4.1.18.1	sa yat prātaḥsavana upāvartsyad gāyatraṃ vai prātaḥsavanam brahma gāyatrī brāhmaṇeṣu ha paśavo 'bhaviṣyan
4.4.1.18.2	atha yan mādhyandine savana upāvartsyad aindraṃ vai mādhyandinaṃ savanaṃ kṣatram indraḥ kṣatriyeṣu ha paśavo 'bhaviṣyan
4.4.1.18.3	atha yat tṛtīyasavana upāvartata vaiśvadevaṃ vai tṛtīyasavanaṃ sarvam idaṃ viśve devās tasmād ime sarvatraiva paśavaḥ
4.4.2.1.1	saumyena caruṇā pracarati
4.4.2.1.2	somo vai devānāṃ haviḥ
4.4.2.1.3	athaitat somāyaiva haviṣkriyate
4.4.2.1.4	tathātaḥ somo 'nantarhito bhavati
4.4.2.1.5	carur bhavati
4.4.2.1.6	carur vai devānām annam
4.4.2.1.7	odano hi caruḥ
4.4.2.1.8	odano hi pratyakṣam annam
4.4.2.1.9	tasmāc carur bhavati
4.4.2.2.1	tena na prātaḥsavane pracarati na mādhyandine savane
4.4.2.2.2	ete vai devānāṃ niṣkevalye savane yat prātaḥsavanaṃ ca mādhyandinaṃ ca savanam
4.4.2.2.3	pitṛdevatyo vai somaḥ
4.4.2.3.1	sa yat prātaḥsavane vā pracaren mādhyandine vā savane samadaṃ ha kuryād devebhyaś ca pitṛbhyaś ca
4.4.2.3.2	tena tṛtīyasavane pracarati
4.4.2.3.3	vaiśvadevaṃ vai tṛtīyasavanam
4.4.2.3.4	tathā hāsamadaṃ karoti
4.4.2.3.5	nānuvākyām anvāha
4.4.2.3.6	sakṛd u hy eva parāñcaḥ pitaraḥ
4.4.2.3.7	tasmān nānuvākyām anvāha
4.4.2.4.1	atha caturgṛhītam ājyaṃ gṛhītvāśrāvyāha ghṛtasya yajeti
4.4.2.4.2	vaṣaṭkṛte juhoti
4.4.2.4.3	tad yā ataḥ prācya āhutayo hutā bhavanti tābhya evaitad antardadhāti
4.4.2.4.4	tathā hāsamadaṃ karoti
4.4.2.5.1	sa ājyasyopastīrya dviś caror avadyati
4.4.2.5.2	athopariṣṭād ājyasyābhighārayati
4.4.2.5.3	āśrāvyāha saumyasya yajeti
4.4.2.5.4	vaṣaṭkṛte juhoti
4.4.2.6.1	athāparaṃ caturgṛhītam ājyaṃ gṛhītvāśrāvyāha ghṛtasya yajeti
4.4.2.6.2	vaṣaṭkṛte juhoti
4.4.2.6.3	tad yā ata ūrdhvā āhutīr hoṣyan bhavati tābhya evaitad antardadhāti
4.4.2.6.4	tathā hāsamadaṃ karoti
4.4.2.6.5	sa yadi kāmayetobhayataḥ pariyajet
4.4.2.6.6	yady u kāmayetānyatarataḥ pariyajet
4.4.2.7.1	atha pracaraṇīti srug bhavati
4.4.2.7.2	tasyāṃ caturgṛhītam ājyaṃ gṛhītvādhvaryuḥ śālākair dhiṣṇyān vyāghārayati
4.4.2.7.3	tad yacchālākair dhiṣṇyān vyāghārayati
4.4.2.7.4	yad evainān ado devā abruvaṃs tṛtīyasavane vo ghṛtyāhutiḥ prāpsyati na saumyā
4.4.2.7.5	apahṛto hi yuṣmat somapīthaḥ
4.4.2.7.6	tena somāhutiṃ sainān eṣā tṛtīyasavana eva ghṛtyāhutiḥ prāpnoti na saumyā
4.4.2.7.7	yacchālākair dhiṣṇyān vyāghārayati tān etair eva yajurbhir yathopakīrṇaṃ yathāpūrvaṃ vyāghārayati
4.4.2.7.8	mārjālīya evottamam
4.4.2.8.1	taddhaika āgnīdhrīye punar āghārayanty udagra idaṃ karmānusaṃtiṣṭhātā iti
4.4.2.8.2	tad u tathā na kuryāt
4.4.2.8.3	mārjālīya evottamam
4.4.2.9.1	sa yatrādhvaryuḥ śālākair dhiṣṇyān vyāghārayati tat pratiprasthātā pātnīvataṃ grahaṃ gṛhṇāti
4.4.2.9.2	yajñād vai prajāḥ prajāyante
4.4.2.9.3	yajñāt prajāyamānā mithunāt prajāyante
4.4.2.9.4	mithunāt prajāyamānā antato yajñasya prajāyante
4.4.2.9.5	tad enā etad antato yajñasya mithunāt prajananāt prajanayati
4.4.2.9.6	tasmān mithunāt prajananād antato yajñasyemāḥ prajāḥ prajāyante
4.4.2.9.7	tasmāt pātnīvataṃ gṛhṇāti
4.4.2.10.1	taṃ vā upāṃśupātreṇa gṛhṇāti
4.4.2.10.2	yadi sāvitram upāṃśupātreṇa gṛhṇīyād antaryāmapātreṇaitam
4.4.2.10.3	yadi sāvitram antaryāmapātreṇa gṛhṇīyād upāṃśupātreṇaitam
4.4.2.10.4	samānaṃ hy etad yad upāṃśvantaryāmau
4.4.2.10.5	prāṇo hi
4.4.2.10.6	yo vai prāṇaḥ sa udānaḥ
4.4.2.10.7	vṛṣā vai prāṇaḥ
4.4.2.10.8	yoṣā patnī
4.4.2.10.9	mithunam evaitat prajananaṃ kriyate
4.4.2.11.1	taṃ vā apurorukkaṃ gṛhṇāti
4.4.2.11.2	vīryaṃ vai puroruk
4.4.2.11.3	net strīṣu vīryaṃ dadhānīti
4.4.2.11.4	tasmād apurorukkaṃ gṛhṇāti
4.4.2.12.1	athāto gṛhṇāty evopayāmagṛhīto 'si bṛhaspatisutasya deva soma ta iti
4.4.2.12.2	brahma vai bṛhaspatiḥ
4.4.2.12.3	brahmaprasūtasya deva soma ta ity evaitad āha
4.4.2.12.4	indor indriyāvata iti
4.4.2.12.5	vīryavata ity evaitad āha yad āhendor indriyāvata iti
4.4.2.12.6	patnīvato grahāṁ ṛdhyāsam iti
4.4.2.12.7	na samprati patnībhyo gṛhṇāti net strīṣu vīryaṃ dadhānīti
4.4.2.12.8	tasmān na samprati patnībhyo gṛhṇāti
4.4.2.13.1	atha yaḥ pracaraṇyāṃ saṃsravaḥ pariśiṣṭo bhavati tenainaṃ śrīṇāti
4.4.2.13.2	samardhayati vā anyān grahāñchrīṇān
4.4.2.13.3	athaitaṃ vyardhayati
4.4.2.13.4	vajro vā ājyam
4.4.2.13.5	etena vai devā vajreṇājyenāghnann eva patnīr nirākṣṇuvan
4.4.2.13.6	tā hatā niraṣṭā nātmanaś canaiśata na dāyasya canaiśata
4.4.2.13.7	tatho evaiṣa etena vajreṇājyena hanty eva patnīr nirakṣṇoti
4.4.2.13.8	tā hatā niraṣṭā nātmanaś caneśate na dāyasya caneśate
4.4.2.14.1	sa śrīṇāty aham parastād aham avastād yad antarikṣaṃ tad u me pitābhūt / ahaṃ sūryam ubhayato dadarśāhaṃ devānām paramaṃ guhā yad iti
4.4.2.14.2	sa yad aham aham iti śrīṇāti puṃsv evaitad vīryaṃ dadhāti
4.4.2.15.1	athāhāgnīt pātnīvatasya yajeti
4.4.2.15.2	vṛṣā vā agnīt
4.4.2.15.3	yoṣā patnī
4.4.2.15.4	mithunam evaitat prajananaṃ kriyate
4.4.2.15.5	sa juhoty agnā3i patnīvann iti
4.4.2.15.6	vṛṣā vā agniḥ
4.4.2.15.7	yoṣā patnī
4.4.2.15.8	mithunam evaitat prajananaṃ kriyate
4.4.2.16.1	sajūr devena tvaṣṭreti
4.4.2.16.2	tvaṣṭā vai siktaṃ reto vikaroti
4.4.2.16.3	tad eṣa evaitat siktaṃ reto vikaroti
4.4.2.16.4	somam piba svāhety uttarārdhe juhoti
4.4.2.16.5	yā itarā āhutayas te devāḥ
4.4.2.16.6	athaitāḥ patnyaḥ
4.4.2.16.7	evam iva hi mithunaṃ kḷptam
4.4.2.16.8	uttarato hi strī pumāṃsam upaśete
4.4.2.16.9	āharaty adhvaryur agnīdhe bhakṣam
4.4.2.16.10	sa āhādhvarya upa mā hvayasveti
4.4.2.16.11	taṃ na pratyupahvayeta
4.4.2.16.12	ko hi hatasya niraṣṭasya pratyupahavaḥ
4.4.2.16.13	taṃ vai praty evopahvayeta
4.4.2.16.14	juhvaty asyāgnau
4.4.2.16.15	vaṣaṭkurvanti
4.4.2.16.16	tasmāt praty evopahvayeta
4.4.2.17.1	atha saṃpreṣyaty agnīn neṣṭur upastham āsīda neṣṭaḥ patnīm udānayodgātrā saṃkhyāpayonnetar hotuś camasam anūnnaya somam mātirīrica iti
4.4.2.17.2	yady agniṣṭomaḥ syāt
4.4.2.18.1	yady ukthyaḥ syāt somaṃ prabhāvayeti brūyāt
4.4.2.18.2	sa bibhrad evaitat pātram agnīn neṣṭur upastham āsīdati
4.4.2.18.3	agnir vā eṣa nidānena yad āgnīdhraḥ
4.4.2.18.4	yoṣā neṣṭā
4.4.2.18.5	vṛṣā vā agnīt
4.4.2.18.6	yoṣā neṣṭā
4.4.2.18.7	mithunam evaitat prajananaṃ kriyate
4.4.2.18.8	udānayati neṣṭā patnīm
4.4.2.18.9	tām udgātrā saṃkhyāpayati prajāpatir vṛṣāsi retodhā reto mayi dhehīti
4.4.2.18.10	prajāpatir vā udgātā
4.4.2.18.11	yoṣā patnī
4.4.2.18.12	mithunam evaitat prajananaṃ kriyate
4.4.3.1.1	paśavo vai devānāṃ chandāṃsi
4.4.3.1.2	tad yathedam paśavo yuktā manuṣyebhyo vahanty evaṃ chandāṃsi yuktāni devebhyo yajñaṃ vahanti
4.4.3.1.3	tad yatra chandāṃsi devānt samatarpayann atha chandāṃsi devāḥ samatarpayan
4.4.3.1.4	tad atas tat prāg abhūd yac chandāṃsi yuktāni devebhyo yajñam avākṣur yad enānt samatītṛpan
4.4.3.2.1	atha hāriyojanaṃ gṛhṇāti
4.4.3.2.2	chandāṃsi vai hāriyojanaś
4.4.3.2.3	chandāṃsy evaitat saṃtarpayati
4.4.3.2.4	tasmāddhāriyojanam gṛhṇāti
4.4.3.3.1	taṃ vā atiriktaṃ gṛhṇāti
4.4.3.3.2	yadā hi śaṃyor āhāthainaṃ gṛhṇāti
4.4.3.3.3	idaṃ vai devā atha chandāṃsy atiriktāny atha manuṣyā atha paśavo 'tiriktāḥ
4.4.3.3.4	tasmād atiriktaṃ gṛhṇāti
4.4.3.4.1	droṇakalaśe gṛhṇāti
4.4.3.4.2	vṛtro vai soma āsīt
4.4.3.4.3	taṃ yatra devā aghnaṃs tasya mūrdhodvavarta
4.4.3.4.4	sa droṇakalaśo 'bhavat
4.4.3.4.5	tasmin yāvān vā yāvān vā rasaḥ samasravat
4.4.3.4.6	atirikto vai sa āsīt
4.4.3.4.7	atirikta eṣa grahaḥ
4.4.3.4.8	tad atirikta evaitad atiriktaṃ dadhāti
4.4.3.4.9	tasmād droṇakalaśe gṛhṇāti
4.4.3.5.1	taṃ vā apurorukkaṃ gṛhṇāti
4.4.3.5.2	chandobhyo hy enaṃ gṛhṇāti
4.4.3.5.3	sa yad evainaṃ chandobhyo gṛhṇāti teno hāsyaiṣa puroruṅmān bhavati
4.4.3.5.4	tasmād apurorukkaṃ gṛhṇāti
4.4.3.6.1	athāto gṛhṇāty evopayāmagṛhīto 'si harir asi hāriyojano haribhyāṃ tveti
4.4.3.6.2	ṛksāme vai harī
4.4.3.6.3	ṛksāmābhyāṃ hy enaṃ gṛhṇāti
4.4.3.7.1	atha dhānā āvapati haryor dhānā stha sahasomā indrāyeti
4.4.3.7.2	tad yad evātra mitaṃ ca chando 'mitaṃ ca tad evaitat sarvaṃ bhakṣayati
4.4.3.8.1	tasyonnetāśrāvayati
4.4.3.8.2	atirikto vā unnetā
4.4.3.8.3	na hy eṣo 'nyasyāśrāvayati
4.4.3.8.4	atirikta eṣa grahaḥ
4.4.3.8.5	tad atirikta evaitad atiriktaṃ dadhāti
4.4.3.8.6	tasmād unnetāśrāvayati
4.4.3.9.1	mūrdhann abhinidhāyāśrāvayati
4.4.3.9.2	mūrdhā hy asyaiṣaḥ
4.4.3.9.3	athāha dhānāsomebhyo 'nubrūhīti
4.4.3.9.4	āśrāvyāha dhānāsomān prasthitān preṣyeti
4.4.3.9.5	vaṣaṭkṛte juhoty anuvaṣaṭkṛte
4.4.3.9.6	atha dhānā vilipsante bhakṣāya
4.4.3.10.1	taddhaike hotre droṇakalaśam pratiparāharanti vaṣaṭkartur bhakṣa iti vadantaḥ
4.4.3.10.2	tad u tathā na kuryāt
4.4.3.10.3	yathācamasaṃ vā anye bhakṣāḥ
4.4.3.10.4	athaiṣo 'tiriktaḥ
4.4.3.10.5	tasmād etasmint sarveṣām eva bhakṣaḥ
4.4.3.10.6	tasmād dhānā vilipsante bhakṣāya
4.4.3.11.1	tā na dadbhiḥ khādeyuḥ
4.4.3.11.2	paśavo vā ete
4.4.3.11.3	net paśūn pramrade karavāmahā iti
4.4.3.11.4	prāṇair eva bhakṣayanti yas te aśvasanir bhakṣo yo gosanir iti
4.4.3.11.5	paśavo hy ete
4.4.3.11.6	tasmād āha yas te aśvasanir bhakṣo yo gosanir iti
4.4.3.11.7	tasya ta iṣṭayajuṣa stutastomasyeti
4.4.3.11.8	iṣṭāni hi yajūṃṣi bhavanti stutā stomāḥ
4.4.3.11.9	śastokthasyeti
4.4.3.11.10	śastāni hy ukthāni bhavanti
4.4.3.11.11	upahūtasyopahūto bhakṣayāmīti
4.4.3.11.12	upahūtasya hy etad upahūto bhakṣayati
4.4.3.12.1	tā nāgnau prakireyur ned ucchiṣṭam agnau juhavāmeti
4.4.3.12.2	uttaravedāv eva nivapanti
4.4.3.12.3	tathā na bahirdhā yajñād bhavanti
4.4.3.13.1	atha pūrṇapātrānt samavamṛśanti yān eke 'psuṣomā ity ācakṣate
4.4.3.13.2	yathā vai yukto vahed evam ete ya ārtvijyaṃ kurvanti
4.4.3.13.3	uta vai yuktaḥ kṣaṇute vā vi vā liśate
4.4.3.13.4	śāntir āpo bheṣajam
4.4.3.13.5	tad yad evātra kṣaṇvate vā vi vā liśante śāntir āpas tad adbhiḥ śāntyā śamayante tad adbhiḥ saṃdadhate
4.4.3.13.6	tasmāt pūrṇapātrānt samavamṛśanti
4.4.3.14.1	te samavamṛśanti saṃ varcasā payasā saṃ tanūbhir aganmahi manasā saṃ śivena tvaṣṭā sudatro vidadhātu rāyo 'numārṣṭu tanvo yad viliṣṭam iti
4.4.3.14.2	yad vivṛḍhaṃ tat saṃdadhate
4.4.3.15.1	atha mukhāny upaspṛśante
4.4.3.15.2	dvayaṃ tad yasmān mukhāny upaspṛśante
4.4.3.15.3	amṛtaṃ vā āpaḥ
4.4.3.15.4	amṛtenaivaitat saṃspṛśante
4.4.3.15.5	etad u caivaitat karmātman kurvate
4.4.3.15.6	tasmān mukhāny upaspṛśante
4.4.4.1.1	tāni vā etāni nava samiṣṭayajūṃṣi juhoti
4.4.4.1.2	tad yan nava samiṣṭayajūṃṣi juhoti
4.4.4.1.3	nava vā amūr bahiṣpavamāne stotriyā bhavanti
4.4.4.1.4	saiṣobhayato nyūnā virāṭ prajananāya
4.4.4.1.5	etasmād vā ubhayato nyūnāt prajananāt prajāpatiḥ prajāḥ sasṛja itaś cordhvā itaś cāvācīḥ
4.4.4.1.6	tatho evaiṣa etasmād ubhayata eva nyūnāt prajananāt prajāḥ sṛjata itaś cordhvā itaś cāvācīḥ
4.4.4.2.1	hiṅkāra stotriyāṇāṃ daśamaḥ svāhākāra eteṣām
4.4.4.2.2	tatho hāsyaiṣā nyūnā virāḍ daśadaśinī bhavati
4.4.4.3.1	atha yasmāt samiṣṭayajūṃṣi nāma
4.4.4.3.2	yā vā etena yajñena devatā hvayati yābhya eṣa yajñas tāyate sarvā vai tat tāḥ samiṣṭā bhavanti
4.4.4.3.3	tad yat tāsu sarvāsu samiṣṭāsv athaitāni juhoti tasmāt samiṣṭayajūṃṣi nāma
4.4.4.4.1	atha yasmāt samiṣṭayajūṃṣi juhoti
4.4.4.4.2	riricāna iva vā etad ījānasyātmā bhavati
4.4.4.4.3	yaddhy asya bhavati tasya hi dadāti
4.4.4.4.4	tam evātas tribhiḥ punar āpyāyayati
4.4.4.5.1	atha yāny uttarāṇi trīṇi juhoti
4.4.4.5.2	yā vā etena yajñena devatā hvayati yābhya eṣa yajñas tāyata upa haiva tā āsate yāvan na samiṣṭayajūṃṣi juhvatīmāni nu no juhvatv iti
4.4.4.5.3	tā evaitad yathāyathaṃ vyavasṛjati yatra yatrāsāṃ caraṇaṃ tad anu
4.4.4.6.1	atha yāny uttamāni trīṇi juhoti
4.4.4.6.2	yajñaṃ vā etad ajījanata yad enam atata
4.4.4.6.3	taṃ janayitvā yatrāsya pratiṣṭhā tat pratiṣṭhāpayati
4.4.4.6.4	tasmāt samiṣṭayajūṃṣi juhoti
4.4.4.7.1	sa juhoti sam indra ṇo manasā neṣi gobhir iti
4.4.4.7.2	manaseti tan manasā riricānam āpyāyayati
4.4.4.7.3	gobhir iti tad gobhī riricānam āpyāyayati
4.4.4.7.4	saṃ sūribhir maghavant saṃ svastyā sam brahmaṇā devakṛtam yad astīti
4.4.4.7.5	brahmaṇeti tad brahmaṇā riricānam āpyāyayati
4.4.4.7.6	saṃ devānāṃ sumatau yajñiyānāṃ svāhā
4.4.4.8.1	saṃ varcasā payasā saṃ tanūbhir iti
4.4.4.8.2	varcaseti tad varcasā riricānam āpyāyayati
4.4.4.8.3	payaseti
4.4.4.8.4	raso vai payaḥ
4.4.4.8.5	tat payasā riricānam āpyāyayati
4.4.4.8.6	aganmahi manasā saṃ śivena tvaṣṭā sudatro vidadhātu rāyo 'numārṣṭu tanvo yad viliṣṭam iti
4.4.4.8.7	vivṛḍhaṃ tat saṃdadhāti
4.4.4.9.1	dhātā rātiḥ savitedaṃ juṣantām prajāpatir nidhipā devo agniḥ / tvaṣṭā viṣṇuḥ prajayā saṃrarāṇā yajamānāya draviṇaṃ dadhāta svāheti
4.4.4.9.2	tad v eva riricānam punar āpyāyayati yad āha yajamānāya draviṇaṃ dadhāta svāheti
4.4.4.10.1	sugā vo devāḥ sadanā akarma ya ājagmedaṃ savanaṃ juṣāṇā iti
4.4.4.10.2	sugāni vo devāḥ sadanāny akarma ya āgantedaṃ savanaṃ juṣāṇā ity evaitad āha
4.4.4.10.3	bharamāṇā vahamānā havīṃṣīti tad devatā vyavasṛjati
4.4.4.10.4	bharamāṇā aha te yantu ye 'vāhanāḥ
4.4.4.10.5	vahamānā u te yantu ye vāhanavanta ity evaitad āha
4.4.4.10.6	tasmād āha bharamāṇā vahamānā havīṃṣy asme dhatta vasavo vasūni svāhā
4.4.4.11.1	yāṁ āvaha uśato deva devāṃs tān preraya sve agne sadhastha iti
4.4.4.11.2	agniṃ vā āhāmūn devān āvahāmūn devān āvaheti
4.4.4.11.3	tam evaitad āha yān devān āvākṣīs tān gamaya yatra-yatraiṣāṃ caraṇaṃ tad anv iti
4.4.4.11.4	jakṣivāṃsaḥ papivāṃsaśca viśva iti
4.4.4.11.5	jakṣivāṃso hi paśum puroḍāśam bhavanti
4.4.4.11.6	papivāṃsa iti
4.4.4.11.7	papivāṃso hi somaṃ rājānam bhavanti
4.4.4.11.8	tasmād āha jakṣivāṃsaḥ papivāṃsaś ca viśve 'suṃ gharmaṃ svar ātiṣṭhatānu svāheti
4.4.4.11.9	tad v eva devatā vyavasṛjati
4.4.4.12.1	vayaṃ hi tvā prayati yajñe asminn agne hotāram avṛṇīmahīha ṛdhagayā ṛdhagutāśamiṣṭhāḥ prajānan yajñam upayāhi vidvānt svāheti
4.4.4.12.2	agnim evaitayā vimuñcati
4.4.4.12.3	agniṃ vyavasṛjati
4.4.4.13.1	devā gātuvida iti
4.4.4.13.2	gātuvido hi devāḥ
4.4.4.13.3	gātuṃ vittveti
4.4.4.13.4	yajñaṃ vittvety evaitad āha
4.4.4.13.5	gātum iteti
4.4.4.13.6	tad etena yathāyathaṃ vyavasṛjati
4.4.4.13.7	manasaspata imaṃ deva yajñaṃ svāhā vāte dhā iti
4.4.4.13.8	ayaṃ vai yajño yo 'yaṃ pavate
4.4.4.13.9	tad imaṃ yajñaṃ sambhṛtyaitasmin yajñe pratiṣṭhāpayati
4.4.4.13.10	yajñena yajñaṃ saṃdadhāti
4.4.4.13.11	tasmād āha svāhā vāte dhā iti
4.4.4.14.1	yajña yajñaṃ gaccha yajñapatiṃ gaccha svāṃ yoniṃ gaccha svāheti
4.4.4.14.2	tat pratiṣṭhitam evaitad yajñaṃ santaṃ svāyāṃ yonau pratiṣṭhāpayati
4.4.4.14.3	eṣa te yajño yajñapate sahasūktavākaḥ sarvavīras taṃ juṣasva svāheti
4.4.4.14.4	tat pratiṣṭhitam evaitad yajñaṃ santaṃ sahasūktavākaṃ sarvavīraṃ yajamāne 'ntataḥ pratiṣṭhāpayati
4.4.5.1.1	sa vā avabhṛtham abhyavaiti
4.4.5.1.2	tad yad avabhṛtham abhyavaiti
4.4.5.1.3	yo vā asya raso 'bhūd āhutibhyo vā asya tam ajījanat
4.4.5.1.4	athaitaccharīraṃ tasmin na raso 'sti
4.4.5.1.5	tan na parāsyam
4.4.5.1.6	tad apo 'bhyavaharanti
4.4.5.1.7	raso vā āpaḥ
4.4.5.1.8	tad asminn etaṃ rasaṃ dadhāti
4.4.5.1.9	tad enam etena rasena saṃgamayati
4.4.5.1.10	tad enam ato janayati
4.4.5.1.11	sa enaṃ jāta eva saṃjanayati
4.4.5.1.12	tad yad apo 'bhyavaharanti tasmād avabhṛthaḥ
4.4.5.2.1	atha samiṣṭayajūṃṣi juhoti
4.4.5.2.2	samiṣṭayajūṃṣi hy evānto yajñasya
4.4.5.2.3	sa hutvaiva samiṣṭayajūṃṣi yad etam abhito bhavati tena cātvālam upasamāyanti
4.4.5.2.4	sa kṛṣṇaviṣāṇām mekhalāṃ ca cātvāle prāsyati
4.4.5.3.1	māhir bhūr mā pṛdākur iti
4.4.5.3.2	asau vā ṛjīṣasya svagākāro yad enad apo 'bhyavaharanti
4.4.5.3.3	athaiṣa evaitasya svagākāraḥ
4.4.5.3.4	rajjur iva hi sarpāḥ
4.4.5.3.5	kūpā iva hi sarpāṇām āyatanāni
4.4.5.3.6	asti vai manuṣyāṇāṃ ca sarpāṇāṃ ca vibhrātṛvyam iva net tad ataḥ saṃbhavad iti
4.4.5.3.7	tasmād āha māhir bhūr mā pṛdākur iti
4.4.5.4.1	atha vācayaty uruṃ hi rājā varuṇaś cakāra sūryāya panthām anvetavā u iti
4.4.5.4.2	yathāyam urur abhayo 'nāṣṭraḥ sūryāya panthā evam me 'yam urur abhayo 'nāṣṭraḥ panthā astv ity evaitad āha
4.4.5.5.1	apade pādā pratidhātave 'kar iti
4.4.5.5.2	yadi ha vā apy apād bhavaty alam eva pratikramaṇāya bhavati
4.4.5.5.3	utāpavaktā hṛdayāvidhaś cid iti
4.4.5.5.4	tad enaṃ sarvasmāddhṛdyād enasaḥ pāpmanaḥ pramuñcati
4.4.5.6.1	athāha sāma gāyeti sāma brūhīti vā
4.4.5.6.2	gāyeti tv eva brūyāt
4.4.5.6.3	gāyanti hi sāma
4.4.5.6.4	tad yat sāma gāyati ned idam bahirdhā yajñāccharīraṃ nāṣṭrā rakṣāṃsi hinasann iti
4.4.5.6.5	sāma hi nāṣṭrāṇāṃ rakṣasām apahantā
4.4.5.7.1	āgneyyāṃ gāyati
4.4.5.7.2	agnir hi rakṣasām apahantā
4.4.5.7.3	aticchandasi gāyati
4.4.5.7.4	eṣā vai sarvāṇi chandāṃsi yad aticchandāḥ
4.4.5.7.5	tasmād aticchandasi gāyati
4.4.5.8.1	sa gāyaty agniṣ ṭapati pratidahaty ahāvo 'hāva iti
4.4.5.8.2	tan nāṣṭrā evaitad rakṣāṃsy ato 'pahanti
4.4.5.9.1	ta udañco niṣkrāmanti jaghanena cātvālam agreṇāgnīdhram
4.4.5.9.2	sa yasyāṃ tato diśy āpo bhavanti tad yanti
4.4.5.10.1	sa yaḥ syandamānānāṃ sthāvaro hradaḥ syāt tam apo 'bhyaveyāt
4.4.5.10.2	etā vā apāṃ varuṇagṛhītā yāḥ syandamānānāṃ na syandante
4.4.5.10.3	varuṇyo vā avabhṛtho nirvaruṇatāyai
4.4.5.10.4	yady u tā na vinded api yā eva kāś cāpo 'bhyaveyāt
4.4.5.11.1	tam apo 'vakramayan vācayati namo varuṇāyābhiṣṭhito varuṇasya pāśa iti
4.4.5.11.2	tad enaṃ sarvasmād varuṇapāśāt sarvasmād varuṇyāt pramuñcati
4.4.5.12.1	atha caturgṛhītam ājyaṃ gṛhītvā samidham prāsyābhijuhoty agner anīkam apa āviveśāpāṃ napāt pratirakṣann asuryam / dame-dame samidhaṃ yakṣy agne prati te jihvā ghṛtam uccaraṇyat svāheti
4.4.5.13.1	agner ha vai devā yāvad vā yāvad vāpsu praveśayāṃ cakrur nedato nāṣṭrā rakṣāṃsy upottiṣṭhān iti
4.4.5.13.2	agnir hi rakṣasām apahantā
4.4.5.13.3	tam etayā ca samidhaitayā cāhutyā saminddhe samiddhe devebhyo juhavānīti
4.4.5.14.1	athāparaṃ caturgṛhītam ājyaṃ gṛhītvāśrāvyāha samidho yajeti
4.4.5.14.2	so 'pabarhiṣaś caturaḥ prayājān yajati
4.4.5.14.3	prajā vai barhiḥ
4.4.5.14.4	varuṇyo vā avabhṛthaḥ
4.4.5.14.5	net prajā varuṇo gṛhṇād iti
4.4.5.14.6	tasmād apabarhiṣaś caturaḥ prayājān yajati
4.4.5.15.1	atha vāruṇa ekakapālaḥ puroḍāśo bhavati
4.4.5.15.2	yo vā asya raso 'bhūd āhutibhyo vā asya tam ajījanat
4.4.5.15.3	athaitaccharīram
4.4.5.15.4	tasmin na raso 'sti
4.4.5.15.5	raso vai puroḍāśaḥ
4.4.5.15.6	tad asminn etaṃ rasaṃ dadhāti
4.4.5.15.7	tad enam etena rasena saṃgamayati
4.4.5.15.8	tad enam ato janayati
4.4.5.15.9	sa enaṃ jāta eva saṃjanayati
4.4.5.15.10	tasmād vāruṇa ekakapālaḥ puroḍāśo bhavati
4.4.5.16.1	sa ājyasyopastīrya puroḍāśasyāvadyann āha varuṇāyānubrūhīti
4.4.5.16.2	atra haika ṛjīṣasya dvir avadyanti
4.4.5.16.3	tad u tathā na kuryāt
4.4.5.16.4	śarīraṃ vā etad bhavati nālam āhutyai
4.4.5.16.5	dvir avadyati
4.4.5.16.6	sakṛd abhighārayati
4.4.5.16.7	pratyanakty avadāne
4.4.5.16.8	āśrāvyāha varuṇaṃ yajeti
4.4.5.16.9	vaṣaṭkṛte juhoti
4.4.5.17.1	athājyasyopastīrya puroḍāśam avadadhad āhāgnīvaruṇābhyām anubrūhīti
4.4.5.17.2	tat sviṣṭakṛte
4.4.5.17.3	sa yan nāgnaya ity āha ned agniṃ varuṇo gṛhṇād iti
4.4.5.17.4	sa yady amutrarjīṣasya dvir avadyed athātra sakṛt
4.4.5.17.5	yady u na nādriyeta
4.4.5.17.6	athopariṣṭād dvir ājyasyābhighārayati
4.4.5.17.7	āśrāvyāhāgnīvaruṇau yajeti
4.4.5.17.8	vaṣaṭkṛte juhoti
4.4.5.18.1	tā vā etāḥ ṣaḍ āhutayo bhavanti
4.4.5.18.2	ṣaḍ vā ṛtavaḥ saṃvatsarasya
4.4.5.18.3	saṃvatsaro varuṇaḥ
4.4.5.18.4	tasmāt ṣaḍ āhutayo bhavanti
4.4.5.19.1	etad ādityānām ayanam
4.4.5.19.2	ādityānīmāni yajūṃṣīty āhuḥ
4.4.5.19.3	sa yāvad asya vaśaḥ syād evam eva cikīrṣet
4.4.5.19.4	yady u enam itarathā yajamānaḥ kartavai brūyād itaratho tarhi kuryāt
4.4.5.19.5	etān eva caturaḥ prayājān apabarhiṣo yajed dvāv ājyabhāgau varuṇam agnīvaruṇau dvāv anuyājāv apabarhiṣau
4.4.5.19.6	tad daśa
4.4.5.19.7	daśākṣarā vai virāṭ
4.4.5.19.8	virāḍ vai yajñaḥ
4.4.5.19.9	tad virājam evaitad yajñam abhisaṃpādayati
4.4.5.20.1	etad aṅgirasām ayanam
4.4.5.20.2	ato 'nyatarat kṛtvā yasmin kumbha ṛjīṣam bhavati taṃ praplāvayati samudre te hṛdayam apsv antar iti
4.4.5.20.3	āpo vai samudraḥ
4.4.5.20.4	raso vā āpaḥ
4.4.5.20.5	tad asminn etaṃ rasaṃ dadhāti
4.4.5.20.6	tad enam etena rasena saṃgamayati
4.4.5.20.7	tad enam ato janayati
4.4.5.20.8	sa enaṃ jāta eva saṃjanayati
4.4.5.20.9	saṃ tvā viśantv oṣadhīr utāpa iti
4.4.5.20.10	tad asminn ubhayaṃ rasaṃ dadhāti yaś cauṣadhiṣu yaś cāpsu
4.4.5.20.11	yajñasya tvā yajñapate sūktoktau namovāke vidhema yat svāheti
4.4.5.20.12	tad yad eva yajñasya sādhu tad evāsminn etad dadhāti
4.4.5.21.1	athānusṛjyopatiṣṭhate devīr āpa eṣa vo garbha iti
4.4.5.21.2	apāṃ hy eṣa garbhaḥ
4.4.5.21.3	taṃ suprītaṃ subhṛtam bibhṛteti tad enam adbhyaḥ paridadāti guptyai
4.4.5.21.4	deva somaiṣa te loka iti
4.4.5.21.5	āpo hy etasya lokas tasmiñchaṃ ca vakṣva pari ca vakṣveti
4.4.5.21.6	tasmin naḥ śaṃ caidhi sarvābhyaś ca na ārtibhyo gopāyety evaitad āha
4.4.5.22.1	athopamārayaty avabhṛtha nicumpuṇa nicerur asi nicumpuṇaḥ ava devair devakṛtam eno yāsiṣam ava martyair martyakṛtam iti
4.4.5.22.2	ava hy etad devair devakṛtam eno 'yāsītsomena rājñāva martyair martyakṛtam iti
4.4.5.22.3	ava hy etan martyair martyakṛtam eno 'yāsīt paśunā puroḍāśena
4.4.5.22.4	pururāvṇo deva riṣas pāhīti
4.4.5.22.5	sarvābhyo mārtibhyo gopāyety evaitad āha
4.4.5.23.1	athābhyavetya snāto 'nyo'nyasya pṛṣṭhe pradhāvataḥ
4.4.5.23.2	tāv anye vāsasī paridhāyodetaḥ
4.4.5.23.3	sa yathāhis tvaco nirmucyetaivaṃ sarvasmāt pāpmano nirmucyate
4.4.5.23.4	tasmin na tāvac canaino bhavati yāvat kumāre 'dati
4.4.5.23.5	sa yenaiva niṣkrāmanti tena punar āyanti
4.4.5.23.6	punar etyāhavanīye samidham abhyādadhāti devānāṃ samid asīti
4.4.5.23.7	yajamānam evaitayā saminddhe
4.4.5.23.8	devānāṃ hi samiddhim anu yajamānaḥ samidhyate
7.1.1.1.1	gārhapatyaṃ ceṣyan palāśaśākhayā vyudūhati
7.1.1.1.2	avasyati haitad yad gārhapatyaṃ cinoti
7.1.1.1.3	ya u vai ke cāgnicito 'syām eva te 'vasitāḥ
7.1.1.1.4	tad yad vyudūhaty avasitān eva tad vyudūhati
7.1.1.1.5	ned avasitān adhyavasyānīti
7.1.1.2.1	apeta vīta vi ca sarpatāta iti
7.1.1.2.2	apa caivaita vi ceta vy u ca sarpatāta ity etat
7.1.1.2.3	ya udarasarpiṇas tān etad āha
7.1.1.2.4	ye 'tra stha purāṇa ye ca nūtanā iti
7.1.1.2.5	ye 'tra stha sanātanā ye cādhunātanā ity etat
7.1.1.3.1	adād yamo 'vasānam pṛthivyā iti
7.1.1.3.2	yamo ha vā asyā avasānasyeṣṭe
7.1.1.3.3	sa evāsmā asyām avasānaṃ dadāti
7.1.1.4.1	akrann imam pitaro lokam asmā iti
7.1.1.4.2	kṣatraṃ vai yamaḥ
7.1.1.4.3	viśaḥ pitaraḥ
7.1.1.4.4	yasmā u vai kṣatriyo viśā saṃvidāno 'syām avasānaṃ dadāti tat sudattam
7.1.1.4.5	tatho hāsmai kṣatraṃ yamo viśā pitṛbhiḥ saṃvidāno 'syām avasānaṃ dadāti
7.1.1.5.1	palāśaśākhayā vyudūhati
7.1.1.5.2	brahma vai palāśaḥ
7.1.1.5.3	brahmaṇaiva tad avasitān vyudūhati
7.1.1.5.4	mantreṇa
7.1.1.5.5	brahma vai mantraḥ
7.1.1.5.6	brahmaṇaiva tad avasitān vyudūhati
7.1.1.5.7	tām udīcīm udasyati
7.1.1.6.1	athoṣān nivapati
7.1.1.6.2	ayaṃ vai loko gārhapatyaḥ
7.1.1.6.3	paśava ūṣāḥ
7.1.1.6.4	asmiṃs tal loke paśūn dadhāti
7.1.1.6.5	tasmād ime 'smiṃ loke paśavaḥ
7.1.1.7.1	yad v evoṣān nivapati
7.1.1.7.2	prajāpatiḥ prajā asṛjata
7.1.1.7.3	tā nānolbā asṛjata
7.1.1.7.4	tā na samajānata
7.1.1.7.5	so 'kāmayata saṃjānīrann iti
7.1.1.7.6	tāḥ samānolbā akarot
7.1.1.7.7	tāsām ūṣān ulbam akarot
7.1.1.7.8	tāḥ samajānata
7.1.1.7.9	tasmād apy etarhi samānolbāḥ sam eva jānate
7.1.1.7.10	devaiḥ samānolbo 'sānīty u vai yajate yo yajate
7.1.1.7.11	tad yad ūṣān nivapati devair eva tat samānolbo bhavati
7.1.1.8.1	saṃjñānam asīti
7.1.1.8.2	samajānata hy etena
7.1.1.8.3	kāmadharaṇam iti
7.1.1.8.4	paśavo vā ūṣāḥ kāmadharaṇam
7.1.1.8.5	mayi te kāmadharaṇam bhūyād iti
7.1.1.8.6	mayi te paśavo bhūyāsur ity etat
7.1.1.8.7	taiḥ sarvaṃ gārhapatyam pracchādayati
7.1.1.8.8	yonir vai gārhapatyā citiḥ
7.1.1.8.9	ulbam ūṣāḥ
7.1.1.8.10	sarvāṃ tad yonim ulbena pracchādayati
7.1.1.9.1	atha sikatā nivapati
7.1.1.9.2	agner etad vaiśvānarasya bhasma yat sikatāḥ
7.1.1.9.3	agnim u vā etaṃ vaiśvānaraṃ ceṣyan bhavati
7.1.1.9.4	na vā agniḥ svam bhasmātidahaty anatidāhāya
7.1.1.10.1	yad v eva sikatā nivapati
7.1.1.10.2	agner etad vaiśvānarasya reto yat sikatāḥ
7.1.1.10.3	agnim u vā etaṃ vaiśvānaraṃ ceṣyan bhavati
7.1.1.10.4	na vā aretaskāt kiṃ cana vikriyate 'smād retaso 'dhi vikriyātā iti
7.1.1.11.1	agner bhasmāsy agneḥ purīṣam asīti
7.1.1.11.2	yātayāma vā agner bhasma
7.1.1.11.3	ayātayāmnyaḥ sikatāḥ
7.1.1.11.4	ayātayāmam evainad etat karoti
7.1.1.11.5	tābhiḥ sarvaṃ gārhapatyam pracchādayati
7.1.1.11.6	yonir vai gārhapatyā citiḥ
7.1.1.11.7	retaḥ sikatāḥ
7.1.1.11.8	sarvasyāṃ tad yonau reto dadhāti
7.1.1.12.1	athainam pariśridbhiḥ pariśrayati
7.1.1.12.2	yonir vai pariśritaḥ
7.1.1.12.3	idam evaitad retaḥ siktaṃ yonyā parigṛhṇāti
7.1.1.12.4	tasmād yonyā retaḥ siktam parigṛhyate
7.1.1.13.1	yad v evainam pariśridbhiḥ pariśrayati
7.1.1.13.2	ayaṃ vai loko gārhapatyaḥ
7.1.1.13.3	āpaḥ pariśritaḥ
7.1.1.13.4	imaṃ taṃ lokam adbhiḥ paritanoti
7.1.1.13.5	samudreṇa hainaṃ tat paritanoti
7.1.1.13.6	sarvatas tasmād imaṃ lokaṃ sarvataḥ samudraḥ paryeti
7.1.1.13.7	dakṣiṇāvṛt
7.1.1.13.8	tasmād imaṃ lokaṃ dakṣiṇāvṛt samudraḥ paryeti
7.1.1.13.9	khātena
7.1.1.13.10	tasmād imaṃ lokaṃ khātena samudraḥ paryeti
7.1.1.14.1	cita stheti
7.1.1.14.2	cinoti hy enāḥ
7.1.1.14.3	paricita stheti
7.1.1.14.4	pari hy enāś cinoti
7.1.1.14.5	ūrdhvacitaḥ śrayadhvam iti
7.1.1.14.6	ūrdhvā upadadhadāha
7.1.1.14.7	tasmād ūrdhva eva samudro vijate
7.1.1.14.8	atha yat tiraścīr upadadhyāt sakṛddhaivedaṃ sarvaṃ samudro nirmṛjyāt
7.1.1.14.9	na sādayati
7.1.1.14.10	asannā hyāpaḥ
7.1.1.14.11	na sūdadohasādhivadati
7.1.1.15.1	asthīni vai pariśritaḥ
7.1.1.15.2	prāṇaḥ sūdadohāḥ
7.1.1.15.3	na vā asthiṣu prāṇo 'sti
7.1.1.15.4	ekena yajuṣā bahvīr iṣṭakā upadadhāti
7.1.1.15.5	ekaṃ hy etad rūpaṃ yad āpaḥ
7.1.1.15.6	atha yad bahvyaḥ pariśrito bhavanti bahvyo hy āpaḥ
7.1.1.16.1	tad vai yoniḥ pariśritaḥ
7.1.1.16.2	ulbam ūṣāḥ
7.1.1.16.3	retaḥ sikatāḥ
7.1.1.16.4	bāhyāḥ pariśrito bhavanty antara ūṣāḥ
7.1.1.16.5	bāhyā hi yonir antaram ulbam
7.1.1.16.6	bāhya ūṣā bhavanty antarāḥ sikatāḥ
7.1.1.16.7	bāhyaṃ hy ulbam antaraṃ retaḥ
7.1.1.16.8	etebhyo vai jāyamāno jāyate
7.1.1.16.9	tebhya evainam etajjanayati
7.1.1.17.1	athainam ataś cinoti
7.1.1.17.2	idam evaitad retaḥ siktaṃ vikaroti
7.1.1.17.3	tasmād yonau retaḥ siktaṃ vikriyate
7.1.1.18.1	sa catasraḥ prācīr upadadhāti dve paścāt tiraścyau dve purastāt
7.1.1.18.2	tad yāś catasraḥ prācīr upadadhāti sa ātmā
7.1.1.18.3	tad yat tāś catasro bhavanti caturvidho hy ayam ātmā
7.1.1.18.4	atha ye paścāt te sakthyau
7.1.1.18.5	ye purastāt tau bāhū
7.1.1.18.6	yatra vā ātmā tad eva śiraḥ
7.1.1.19.1	taṃ vā etam atra pakṣapucchavantaṃ vikaroti
7.1.1.19.2	yādṛg vai yonau reto vikriyate tādṛg jāyate
7.1.1.19.3	tad yad etam atra pakṣapucchavantaṃ vikaroti tasmād eṣo 'mutra pakṣapucchavān jāyate
7.1.1.20.1	taṃ vai pakṣapucchavantam eva santam na pakṣapucchavantam iva paśyanti
7.1.1.20.2	tasmād yonau garbhaṃ na yathārūpam paśyanti
7.1.1.20.3	athainam amutra pakṣapucchavantam paśyanti
7.1.1.20.4	tasmāj jātaṃ garbhaṃ yathārūpam paśyanti
7.1.1.21.1	sa catasraḥ pūrvā upadadhāti
7.1.1.21.2	ātmā hy evāgre saṃbhavataḥ saṃbhavati
7.1.1.21.3	dakṣiṇata udaṅṅ āsīna uttarārdhyām prathamām upadadhāti
7.1.1.21.4	tatho hāsyaiṣo 'bhyātmam evāgniś cito bhavati
7.1.1.22.1	ayaṃ so agniḥ yasmint somam indraḥ sutaṃ dadha iti
7.1.1.22.2	ayaṃ vai loko gārhapatyaḥ
7.1.1.22.3	āpaḥ somaḥ
7.1.1.22.4	suto 'smiṃs talloke 'pa indro 'dhatta
7.1.1.22.5	jaṭhare vāvaśāna iti
7.1.1.22.6	madhyaṃ vai jaṭharam
7.1.1.22.7	sahasriyaṃ vājam atyaṃ na saptim iti
7.1.1.22.8	āpo vai sahasriyo vājaḥ
7.1.1.22.9	sasavānt sant stūyase jātaveda iti
7.1.1.22.10	citaḥ saṃś cīyase jātaveda ity etat
7.1.1.23.1	agne yat te divi varca iti
7.1.1.23.2	ādityo vā asya divi varcaḥ
7.1.1.23.3	pṛthivyām iti
7.1.1.23.4	ayam agniḥ pṛthivyām
7.1.1.23.5	yad oṣadhīṣv apsv ā yajatreti
7.1.1.23.6	ya evauṣadhiṣu cāpsu cāgnis tam etad āha
7.1.1.23.7	yenāntarikṣam urv ātatantheti
7.1.1.23.8	vāyuḥ sa tv eṣaḥ
7.1.1.23.9	sa bhānur arṇavo nṛcakṣā iti
7.1.1.23.10	mahānt sa bhānur arṇavo nṛcakṣā ity etat
7.1.1.24.1	agne divo arṇam acchā jigāsīti
7.1.1.24.2	āpo vā asya divo 'rṇaḥ
7.1.1.24.3	tā eṣa dhūmenācchaiti
7.1.1.24.4	acchā devāṃ ūciṣe dhiṣṇyā ya iti
7.1.1.24.5	prāṇā vai devā dhiṣṇyāḥ
7.1.1.24.6	te hi sarvā dhiya iṣṇanti
7.1.1.24.7	yā rocane parastāt sūryasya yāś cāvastād upatiṣṭhanta āpa iti
7.1.1.24.8	rocano ha nāmaiṣa loko yatraiṣa etat tapati
7.1.1.24.9	tad yāś caitam pareṇāpo yāś cāvareṇa tā etad āha
7.1.1.25.1	purīṣyāso agnaya iti
7.1.1.25.2	paśavyāso 'gnaya ity etat
7.1.1.25.3	prāvaṇebhiḥ sajoṣasa iti
7.1.1.25.4	prāyaṇarūpam
7.1.1.25.5	prāyaṇaṃ hy etad agner yad gārhapatyaḥ
7.1.1.25.6	juṣantāṃ yajñam adruho 'namīvā iṣo mahīr iti
7.1.1.25.7	juṣantāṃ yajñam adruho 'naśanāyā iṣo mahīr ity etat
7.1.1.26.1	nānopadadhāti
7.1.1.26.2	ye nānākāmā ātmaṃs tāṃs tad dadhāti
7.1.1.26.3	sakṛt sādayati
7.1.1.26.4	ekaṃ tad ātmānaṃ karoti
7.1.1.26.5	sūdadohasādhivadati
7.1.1.26.6	prāṇo vai sūdadohāḥ
7.1.1.26.7	prāṇeṇaivainam etat saṃtanoti saṃdadhāti
7.1.1.27.1	atha jaghanena parītyottarato dakṣiṇāsīno 'parayor dakṣiṇām agra upadadhāti
7.1.1.27.2	iḍām agne purudaṃsaṃ saniṃ gor iti
7.1.1.27.3	paśavo vā iḍā
7.1.1.27.4	paśūnām evāsmā etām āśiṣam āśāste
7.1.1.27.5	śaśvattamaṃ havamānāya sādheti
7.1.1.27.6	yajamāno vai havamānaḥ
7.1.1.27.7	syān naḥ sūnus tanayo vijāveti
7.1.1.27.8	prajā vai sūnuḥ
7.1.1.27.9	agne sā te sumatir bhūtvasme ity āśiṣam āśāste
7.1.1.28.1	athottarām
7.1.1.28.2	ayaṃ te yonir ṛtviyo yato jāto arocathā iti
7.1.1.28.3	ayaṃ te yonir ṛtavyaḥ sanātano yato jāto 'dīpyathā ity etat
7.1.1.28.4	taṃ jānann agna ārohāthā no vardhayā rayim iti
7.1.1.28.5	yathaiva yajus tathā bandhuḥ
7.1.1.29.1	sakthyāv asyaite
7.1.1.29.2	te nānopadadhāti nānā sādayati nānā sūdadohasādhivadati
7.1.1.29.3	nānā hīme sakthyau
7.1.1.29.4	dve bhavataḥ
7.1.1.29.5	dve hīme sakthyau
7.1.1.29.6	paścād upadadhāti
7.1.1.29.7	paścāddhīme sakthyau
7.1.1.29.8	agrābhyāṃ saṃspṛṣṭe bhavataḥ
7.1.1.29.9	evaṃ hīme sakthyāv agrābhyāṃ saṃspṛṣṭe
7.1.1.30.1	atha tenaiva punaḥ parītya dakṣiṇata udaṅṅ āsīnaḥ pūrvayor uttarām agra upadadhāti
7.1.1.30.2	cid asi tayā devatayāṅgirasvad dhruvā sīdeti
7.1.1.30.3	atha dakṣiṇām
7.1.1.30.4	paricid asi tayā devatayāṅgirasvad dhruvā sīdeti
7.1.1.31.1	bāhū asyaite
7.1.1.31.2	te nānopadadhāti nānā sādayati nānā sūdadohasādhivadati
7.1.1.31.3	nānā hīmau bāhū
7.1.1.31.4	dve bhavataḥ
7.1.1.31.5	dvau hīmau bāhū
7.1.1.31.6	pūrvārdha upadadhāti
7.1.1.31.7	purastāddhīmau bāhū
7.1.1.31.8	agrābhyāṃ saṃspṛṣṭe bhavataḥ
7.1.1.31.9	evaṃ hīmau bāhū agrābhyāṃ saṃspṛṣṭau
7.1.1.31.10	sa vā itīmā upadadhātītīme itīme
7.1.1.31.11	tad dakṣiṇāvṛt
7.1.1.31.12	taddhi devatrā
7.1.1.32.1	aṣṭāv iṣṭakā upadadhāti
7.1.1.32.2	aṣṭākṣarā gāyatrī
7.1.1.32.3	gāyatro 'gniḥ
7.1.1.32.4	yāvān agnir yāvaty asya mātrā tāvantam evainam etac cinoti
7.1.1.32.5	pañca kṛtvaḥ sādayati
7.1.1.32.6	pañcacitiko 'gniḥ
7.1.1.32.7	pañcartavaḥ saṃvatsaraḥ
7.1.1.32.8	saṃvatsaro 'gniḥ
7.1.1.32.9	yāvān agnir yāvaty asya mātrā tāvantam evainam etac cinoti
7.1.1.32.10	aṣṭāv iṣṭakāḥ pañca kṛtvaḥ sādayati
7.1.1.32.11	tat trayodaśa
7.1.1.32.12	trayodaśa māsāḥ saṃvatsaraḥ
7.1.1.32.13	trayodaśāgneś citipurīṣāṇi
7.1.1.32.14	yāvān agnir yāvaty asya mātrā tāvat tad bhavati
7.1.1.33.1	atha lokampṛṇām upadadhāti
7.1.1.33.2	tasyā upari bandhuḥ
7.1.1.33.3	tisraḥ pūrvāḥ
7.1.1.33.4	trivṛd agniḥ
7.1.1.33.5	yāvān agnir yāvaty asya mātrā tāvantam evainam etac cinoti
7.1.1.33.6	daśottarāḥ
7.1.1.33.7	tāsām upari bandhuḥ
7.1.1.33.8	dve vāgre 'tha daśāthaikām
7.1.1.33.9	evaṃ hi citiṃ cinvanti
7.1.1.33.10	tās trayodaśa sampadyante
7.1.1.33.11	tasyokto bandhuḥ
7.1.1.34.1	tā ubhayya ekaviṃśatiḥ sampadyante
7.1.1.34.2	dvādaśa māsāḥ pañcartavas traya ime lokā asāv āditya ekaviṃśaḥ
7.1.1.34.3	amuṃ tad ādityam asminn agnau pratiṣṭhāpayati
7.1.1.35.1	ekaviṃśatir v eva pariśritaḥ
7.1.1.35.2	dvādaśa māsāḥ pañcartavas traya ime lokā ayam agnir amuto 'dhy ekaviṃśaḥ
7.1.1.35.3	imaṃ tad agnim amuṣminn āditye pratiṣṭhāpayati
7.1.1.35.4	tad yad etā evam upadadhāty etāv evaitad anyonyasmin pratiṣṭhāpayati
7.1.1.35.5	tāv etāv anyonyasmin pratiṣṭhitau
7.1.1.35.6	tau vā etāv atra dvāv ekaviṃśau sampādayati
7.1.1.35.7	atra hy evemau tadobhau bhavata āhavanīyaś ca gārhapatyaś ca
7.1.1.36.1	atha purīṣaṃ nivapati
7.1.1.36.2	tasyopari bandhuḥ
7.1.1.36.3	tac cātvālavelāyā āharati
7.1.1.36.4	agnir eṣa yac cātvālaḥ
7.1.1.36.5	tatho hāsyaitad āgneyam eva bhavati
7.1.1.36.6	sā samambilā syāt
7.1.1.36.7	tasyokto bandhuḥ
7.1.1.37.1	vyāmamātrī bhavati
7.1.1.37.2	vyāmamātro vai puruṣaḥ
7.1.1.37.3	puruṣaḥ prajāpatiḥ
7.1.1.37.4	prajāpatir agniḥ
7.1.1.37.5	ātmasammitāṃ tad yoniṃ karoti
7.1.1.37.6	parimaṇḍalā bhavati
7.1.1.37.7	parimaṇḍalā hi yoniḥ
7.1.1.37.8	atho ayaṃ vai loko gārhapatyaḥ
7.1.1.37.9	parimaṇḍala u vā ayaṃ lokaḥ
7.1.1.38.1	athainau saṃnivapati
7.1.1.38.2	saṃjñām evābhyām etat karoti
7.1.1.38.3	samitaṃ saṃkalpethāṃ saṃ vām manāṃsi saṃ vratāgne tvam purīṣyo bhavataṃ naḥ samanasāv iti
7.1.1.38.4	śamayaty evaināv etad ahiṃsāyai yathā nānyonyaṃ hiṃsyātām
7.1.1.39.1	caturbhiḥ saṃnivapati
7.1.1.39.2	tad ye catuṣpadāḥ paśavas tair evābhyām etat saṃjñāṃ karoti
7.1.1.39.3	atho annaṃ vai paśavaḥ
7.1.1.39.4	annenaivābhyām etat saṃjñāṃ karoti
7.1.1.40.1	tāṃ na riktām avekṣeta ned riktām avekṣā iti
7.1.1.40.2	yad riktām avekṣeta graseta hainam
7.1.1.41.1	athāsyāṃ sikatā āvapati
7.1.1.41.2	agner etad vaiśvānarasya reto yat sikatāḥ
7.1.1.41.3	agnim evāsyām etad vaiśvānaraṃ reto bhūtaṃ siñcati
7.1.1.41.4	sā samambilā syāt
7.1.1.41.5	tasyokto bandhuḥ
7.1.1.42.1	athaināṃ vimuñcaty apradāhāya
7.1.1.42.2	yaddhi yuktaṃ na vimucyate pra tad dahyate
7.1.1.42.3	etad vā etadyuktā reto 'bhārṣīt
7.1.1.42.4	etam agniṃ tam atrājījanat
7.1.1.42.5	athāparaṃ dhatte
7.1.1.42.6	yoṣā vā ukhā
7.1.1.42.7	tasmād yadā yoṣā pūrvaṃ retaḥ prajanayaty athāparaṃ dhatte
7.1.1.43.1	māteva putram pṛthivī purīṣyam iti
7.1.1.43.2	māteva putram pṛthivī
7.1.1.43.3	paśavyam ity etad agnim
7.1.1.43.4	sve yonāv abhār ukheti
7.1.1.43.5	agniṃ sve yonāv abhārṣīd ukhety etat
7.1.1.43.6	tāṃ viśvair devair ṛtubhiḥ saṃvidānaḥ prajāpatir viśvakarmā vimuñcatv iti
7.1.1.43.7	ṛtavo vai viśve devāḥ
7.1.1.43.8	tad enāṃ viśvair devair ṛtubhiḥ saṃvidānaḥ prajāpatir viśvakarmā vimuñcati
7.1.1.43.9	tām uttarato 'gner nidadhāty aratnimātre
7.1.1.43.10	tasyokto bandhuḥ
7.1.1.44.1	athāsyām paya ānayati
7.1.1.44.2	etad vā etad reto dhatte
7.1.1.44.3	atha payo dhatte
7.1.1.44.4	yoṣā vā ukhā
7.1.1.44.5	tasmād yadā yoṣā reto dhatte 'tha payo dhatte
7.1.1.44.6	adharāḥ sikatā bhavanty uttaram payaḥ
7.1.1.44.7	adharaṃ hi reta uttaram payaḥ
7.1.1.44.8	tan madhya ānayati yathā tat prati puruṣaśīrṣam upadadhyāt
7.1.2.1.1	prajāpatiḥ prajā asṛjata
7.1.2.1.2	sa prajāḥ sṛṣṭvā sarvam ājim itvā vyasraṃsata
7.1.2.1.3	tasmād visrastāt prāṇo madhyataḥ udakrāmat
7.1.2.1.4	athāsmād vīryam udakrāmat
7.1.2.1.5	tasminn utkrānte 'padyata
7.1.2.1.6	tasmāt pannād annam asravat
7.1.2.1.7	yac cakṣur adhyaśeta tasmād asyānnam asravat
7.1.2.1.8	no heha tarhi kā cana pratiṣṭhāsa
7.1.2.2.1	te devā abruvan na vā ito 'nyā pratiṣṭhāsti
7.1.2.2.2	imam eva pitaram prajāpatiṃ saṃskaravāma
7.1.2.2.3	saiva naḥ pratiṣṭhā bhaviṣyatīti
7.1.2.3.1	te 'gnim abruvan na vā ito 'nyā pratiṣṭhāsti
7.1.2.3.2	tvayīmam pitaram prajāpatiṃ saṃskaravāma
7.1.2.3.3	saiva naḥ pratiṣṭhā bhaviṣyatīti
7.1.2.3.4	kim me tato bhaviṣyatīti
7.1.2.4.1	te 'bruvann annaṃ vā ayam prajāpatiḥ
7.1.2.4.2	tvanmukhā etad annam adāma
7.1.2.4.3	tvanmukhānāṃ na eṣo 'nnam asad iti
7.1.2.4.4	tatheti
7.1.2.4.5	tasmād devā agnimukhā annam adanti
7.1.2.4.6	yasyai hi kasyai ca devatāyai juhvaty agnāv eva juhvati
7.1.2.4.7	agnimukhā hi tad devā annam akurvata
7.1.2.5.1	sa yo 'smāt prāṇo madhyata udakrāmad ayam eva sa vāyur yo 'yam pavate
7.1.2.5.2	atha yad asmād vīryam udakrāmad asau sa ādityo
7.1.2.5.3	atha yad asmād annam asravad yad eva saṃvatsare 'nnaṃ tat tat
7.1.2.6.1	taṃ devā agnau prāvṛñjan
7.1.2.6.2	tad ya enam pravṛktam agnir ārohad ya evāsmāt sa prāṇo madhyata udakrāmat sa evainaṃ sa āpadyata tam asminn adadhuḥ
7.1.2.6.3	atha yad asmād vīryam udakrāmat tad asminn adadhuḥ
7.1.2.6.4	atha yad asmād annam asravat tad asminn adadhuḥ
7.1.2.6.5	taṃ sarvaṃ kṛtsnaṃ saṃskṛtyordhvam udaśrayan
7.1.2.6.6	tad yaṃ tam udaśrayann ime sa lokāḥ
7.1.2.7.1	tasyāyam eva lokaḥ pratiṣṭhā
7.1.2.7.2	atha yo 'smiṃl loke 'gniḥ so 'syāvāṅ prāṇaḥ
7.1.2.7.3	athāsyāntarikṣam ātmā
7.1.2.7.4	atha yo 'ntarikṣe vāyur ya evāyam ātman prāṇaḥ so 'sya sa
7.1.2.7.5	dyaur evāsya śiraḥ
7.1.2.7.6	sūryācandramasau cakṣuṣī
7.1.2.7.7	yac cakṣur adhyaśeta sa candramāḥ
7.1.2.7.8	tasmāt sa mīlitatataraḥ
7.1.2.7.9	annaṃ hi tasmād asravat
7.1.2.8.1	tad eṣā vai sā pratiṣṭhā yāṃ tad devāḥ samaskurvan
7.1.2.8.2	saiveyam adyāpi pratiṣṭhā
7.1.2.8.3	so evāpyato 'dhi bhavitā
7.1.2.9.1	sa yaḥ sa prajāpatir vyasraṃsatāyam eva sa yo 'yam agniś cīyate
7.1.2.9.2	tad yad eṣokhā riktā śete purā pravarjanād yathaiva tat prajāpatir utkrānte prāṇa utkrānte vīrye srute 'nne rikto 'śayad etad asya tad rūpam
7.1.2.10.1	tām agnau pravṛṇakti
7.1.2.10.2	yathaivainam ado devāḥ prāvṛñjaṃs tad ya enāṃ pravṛktām agnir ārohati ya evāsmāt sa prāṇo madhyata udakrāma tsa evainaṃ sa āpadyate tam asmin dadhāti
7.1.2.10.3	atha yad rukmam pratimucya bibharti yad evāsmād vīryam udakrāmat tad asmin dadhāti
7.1.2.10.4	atha yāḥ samidha ādadhāti yad evāsmād annam asravat tad asmin dadhāti
7.1.2.11.1	tā vai sāyam prātar ādadhāti
7.1.2.11.2	ahnaś ca hi tad rātreś cānnam asravat
7.1.2.11.3	tāny etāni sarvasminn eva saṃvatsare syuḥ
7.1.2.11.4	saṃvatsaro hi sa prajāpatiḥ
7.1.2.11.5	yasmāt tāny udakrāmaṃs tad asminn etat sarvasminn eva sarvaṃ dadhāti
7.1.2.11.6	yasmin hāsyaitad ato na kuryān na hāsya tasminn etad dadhyāt
7.1.2.11.7	nāsaṃvatsarabhṛtasyekṣakeṇa cana bhavitavyam iti ha smāha vāmakakṣāyaṇo ned imam pitaram prajāpatiṃ vicchidyamānam paśyānīti
7.1.2.11.8	taṃ saṃvatsare sarvaṃ kṛtsnaṃ saṃskatyordhvam ucchrayati yathaivainam ado devā udaśrayan
7.1.2.12.1	tasya gārhapatya evāyaṃ lokaḥ
7.1.2.12.2	atha yo gārhapatye 'gnir ya evāyam asmiṃl loke 'gniḥ so 'sya saḥ
7.1.2.12.3	atha yad antarāhavanīyaṃ ca gārhapatyaṃ ca tad antarikṣam
7.1.2.12.4	atha ya āgnīdhrīye 'gnir ya evāyam antarikṣe vāyuḥ so 'sya saḥ
7.1.2.12.5	āhavanīya eva dyauḥ
7.1.2.12.6	atha ya āhavanīye 'gnis tau sūryācandramasau
7.1.2.12.7	so 'syaiṣa ātmaiva
7.1.2.13.1	tasya śira evāhavanīyaḥ
7.1.2.13.2	atha ya āhavanīye 'gnir ya evāyaṃ śīrṣan prāṇaḥ so 'sya saḥ
7.1.2.13.3	tad yat sa pakṣapucchavān bhavati pakṣapucchavān hy ayaṃ śīrṣan prāṇaḥ
7.1.2.13.4	cakṣuḥ śiraḥ
7.1.2.13.5	dakṣiṇaṃ śrotraṃ dakṣiṇaḥ pakṣaḥ
7.1.2.13.6	uttaraṃ śrotram uttaraḥ pakṣaḥ
7.1.2.13.7	prāṇo madhyamātmā
7.1.2.13.8	vāk puccham pratiṣṭhā
7.1.2.13.9	tad yat prāṇā vācānnaṃ jagdhvā pratitiṣṭhanti tasmād vākpuccham pratiṣṭhā
7.1.2.14.1	atha yad antarāhavanīyaṃ ca gārhapatyaṃ ca sa ātmā
7.1.2.14.2	atha ya āgnīdhrīye 'gnir ya evāyam antarātman prāṇaḥ so 'sya saḥ
7.1.2.14.3	pratiṣṭhaivāsya gārhapatyaḥ
7.1.2.14.4	atha yo gārhapatye 'gniḥ so 'syāvāṅ prāṇaḥ
7.1.2.15.1	taṃ haike tricitaṃ cinvanti trayo vā ime 'vāñcaḥ prāṇā iti
7.1.2.15.2	na tathā kuryāt
7.1.2.15.3	ati te recayanti
7.1.2.15.4	ekaviṃśasaṃpadam atho anuṣṭupsaṃpadam atho bṛhatīsaṃpadaṃ ye tathā kurvanti
7.1.2.15.5	ekaṃ hy evaitad rūpaṃ yonir eva
7.1.2.15.6	prajātir eva yad ete 'vāñcaḥ prāṇāḥ
7.1.2.15.7	yaddhi mūtraṃ karoti yat purīṣam praiva taj jāyate
7.1.2.16.1	athātaḥ sampad evaikaviṃśatir iṣṭakā nava yajūṃṣi
7.1.2.16.2	tat triṃśat
7.1.2.16.3	sādanaṃ ca sūdadohāś ca
7.1.2.16.4	tad dvātriṃśat
7.1.2.16.5	dvātriṃśadakṣarānuṣṭup
7.1.2.16.6	saiṣānuṣṭup
7.1.2.17.1	ekaviṃśatirveva pariṣritaḥ
7.1.2.17.2	yajur dvāviṃśam
7.1.2.17.3	vyudūhanasya yajur ūṣāś ca yajuś ca sikatāś ca yajuś ca purīṣaṃ ca yajuś ca
7.1.2.17.4	caturbhiḥ saṃnivapati
7.1.2.17.5	vimuñcati pañcamena
7.1.2.17.6	tatas tribhir iyaṃ dvātriṃśadakṣarānuṣṭup
7.1.2.17.7	saiṣānuṣṭup
7.1.2.18.1	athaite dve yajuṣī
7.1.2.18.2	so anuṣṭub eva
7.1.2.18.3	vāg vā anuṣṭup
7.1.2.18.4	tad yad idaṃ dvayaṃ vāco rūpaṃ daivaṃ ca mānuṣaṃ coccaiś ca śanaiś ca tad ete dve
7.1.2.19.1	tā vā etās tisro 'nuṣṭubhaś cita eṣa gārhapatyaḥ
7.1.2.19.2	tad yad etā atra tisro 'nuṣṭubhaḥ saṃpādayanty atra hy eveme tadā sarve lokā bhavanti
7.1.2.19.3	tato 'nyatarāṃ dvātriṃśadakṣarām anuṣṭubham āhavanīyaṃ haranti
7.1.2.19.4	sa āhavanīyaḥ sā dyaus tacchiraḥ
7.1.2.19.5	athehānyatarā pariśiṣyate
7.1.2.19.6	sa gārhapatyaḥ
7.1.2.19.7	sā pratiṣṭhā
7.1.2.19.8	sa u ayaṃ lokaḥ
7.1.2.20.1	atha ye ete dve yajuṣī etat tad yad antarāhavanīyaṃ ca gārhapatyaṃ ca tad antarikṣaṃ sa ātmā
7.1.2.20.2	tad yat te dve bhavatas tasmād etat tanīyo yad antarāhavanīyaṃ ca gārhapatyaṃ ca
7.1.2.20.3	tasmād eṣāṃ lokānām antarikṣalokas taniṣṭhaḥ
7.1.2.21.1	saiṣā tredhāvihitā vāg anuṣṭup
7.1.2.21.2	tām eṣo 'gniḥ prāṇo bhūtvānusaṃcarati
7.1.2.21.3	ya āhavanīye 'gniḥ sa prāṇaḥ so 'sāv ādityaḥ
7.1.2.21.4	atha ya āgnīdhrīye 'gniḥ sa vyānaḥ sa u ayaṃ vāyuḥ
7.1.2.21.5	yo 'yam pavate 'tha yo gārhapatye 'gniḥ sa udānaḥ sa u ayaṃ yo 'yam asmiṃl loke 'gniḥ
7.1.2.21.6	evaṃviddha vāva sarvāṃ vācaṃ sarvam prāṇaṃ sarvam ātmānaṃ saṃskurute
7.1.2.22.1	saiṣā bṛhaty eva
7.1.2.22.2	ye vai dve dvātriṃśatau
7.1.2.22.3	dvātriṃśad eva tat
7.1.2.22.4	athaite dve yajuṣī
7.1.2.22.5	tac catustriṃśat
7.1.2.22.6	agnir eva pañcatriṃśaḥ
7.1.2.22.7	nākṣarācchando vyety ekasmān na dvābhyām
7.1.2.22.8	sa u dvyakṣaraḥ
7.1.2.22.9	tat ṣaṭtriṃśat
7.1.2.22.10	ṣaṭtriṃśadakṣarā bṛhatī
7.1.2.22.11	bṛhatīṃ vā eṣa saṃcito 'bhisampadyate
7.1.2.22.12	yādṛg vai yonau retaḥ sicyate tādṛg jāyate
7.1.2.22.13	tad yad etām atra bṛhatīṃ karoti tasmād eṣa saṃcito bṛhatīm abhisampadyate
7.1.2.23.1	tad āhur yad ayaṃ loko gārhapatyo 'ntarikṣaṃ dhiṣṇyā dyaur āhavanīyo 'ntarikṣaloka u asmāl lokād anantarhito 'tha kasmād gārhapatyaṃ citvāhavanīyaṃ cinoty atha dhiṣṇyān iti
7.1.2.23.2	saha haivemāv agre lokāv āsatuḥ
7.1.2.23.3	tayor viyator yo 'ntareṇākāśa āsīt tad antarikṣam abhavat
7.1.2.23.4	īkṣaṃ haitan nāma
7.1.2.23.5	tataḥ purāntarā vā idam īkṣam abhūd iti
7.1.2.23.6	tasmād antarikṣaṃ
7.1.2.23.7	tad yad gārhapatyaṃ citvāhavanīyaṃ cinoty etau hy agre lokāv asṛjyetām
7.1.2.23.8	atha pratyetya dhiṣṇyān nivapati karmaṇa evānantarayāya
7.1.2.23.9	atho antayor vāva saṃskriyamāṇayor madhyaṃ saṃskriyate
7.2.1.1.1	athāto nairṛtīr haranti
7.2.1.1.2	etadvai devā gārhapatyaṃ citvā samārohan
7.2.1.1.3	ayaṃ vai loko gārhapatyaḥ
7.2.1.1.4	imam eva taṃ lokaṃ saṃskṛtya samārohan
7.2.1.1.5	te tama evānatidṛśyam apaśyan
7.2.1.2.1	te 'bruvann upa taj jānīta yathedaṃ tamaḥ pāpmānam apahanāmahā iti
7.2.1.2.2	te 'bruvaṃś cetayadhvam iti
7.2.1.2.3	citim icchateti vāva tad abruvan
7.2.1.2.4	tad icchita yathedaṃ tamaḥ pāpmānam apahanāmahā iti
7.2.1.3.1	te cetayamānā etā iṣṭakā apaśyan nairṛtīḥ
7.2.1.3.2	tā upādadhata
7.2.1.3.3	tābhis tat tamaḥ pāpmānam apāghnata
7.2.1.3.4	pāpmā vai nirṛtiḥ
7.2.1.3.5	tad yad etābhiḥ pāpmānaṃ nirṛtim apāghnata tasmād etā nairṛtyaḥ
7.2.1.4.1	tad vā etat kriyate yad devā akurvan
7.2.1.4.2	idaṃ nu tat tama sa pāpmā devair evāpahataḥ
7.2.1.4.3	yat tv etat karoti yad devā akurvaṃs tat karavāṇīti
7.2.1.4.4	atho ya eva pāpmā yā nirṛtis tam etābhir apahate
7.2.1.4.5	tad yad etābhiḥ pāpmānaṃ nirṛtim apahate tasmād etā nairṛtyaḥ
7.2.1.5.1	yad v evaitā nairṛtīr haranti
7.2.1.5.2	prajāpatiṃ visrastaṃ yatra devāḥ samaskurvaṃs tam ukhāyāṃ yonau reto bhūtam asiñcan
7.2.1.5.3	yonir vā ukhā
7.2.1.5.4	tasmā etāṃ saṃvatsare pratiṣṭhāṃ samaskurvann imam eva lokam
7.2.1.5.5	ayaṃ vai loko gārhapatyaḥ
7.2.1.5.6	tasminn enam prājanayan
7.2.1.5.7	tasya yaḥ pāpmā yaḥ śleṣmā yad ulbaṃ yaj jarāyu tad asyaitābhir apāghnan
7.2.1.5.8	tad yad asyaitābhiḥ pāpmānaṃ nirṛtim apāghnaṃs tasmād etā nairṛtyaḥ
7.2.1.6.1	tathaivaitad yajamāna ātmānam ukhāyāṃ yonau reto bhūtaṃ siñcati
7.2.1.6.2	yonir vā ukhā
7.2.1.6.3	tasmā etāṃ saṃvatsare pratiṣṭhāṃ saṃskarotīmam eva lokam
7.2.1.6.4	ayaṃ vai loko gārhapatyaḥ
7.2.1.6.5	tasminn enam prajanayati
7.2.1.6.6	tasya yaḥ pāpmā yaḥ śleṣmā yad ulbaṃ yaj jarāyu tad asyaitābhir apahanti
7.2.1.6.7	tad yad asyaitābhiḥ pāpmānaṃ nirṛtim apahanti tasmād etā nairṛtyaḥ
7.2.1.7.1	pādamātryo bhavanti
7.2.1.7.2	adhaspadam eva tat pāpmānaṃ nirṛtiṃ kurute
7.2.1.7.3	alakṣaṇā bhavanti
7.2.1.7.4	yad vai nāsti tad alakṣaṇam
7.2.1.7.5	asantam eva tat pāpmānaṃ nirṛtiṃ kurute
7.2.1.7.6	tuṣapakvā bhavanti
7.2.1.7.7	nairṛtā vai tuṣāḥ
7.2.1.7.8	nairṛtair eva tan nairṛtaṃ karma karoti
7.2.1.7.9	kṛṣṇā bhavanti
7.2.1.7.10	kṛṣṇaṃ hi tat tama āsīt
7.2.1.7.11	atho kṛṣṇā vai nirṛtiḥ
7.2.1.8.1	tābhir etāṃ diśaṃ yanti
7.2.1.8.2	eṣā vai nairṛtī dik
7.2.1.8.3	nairṛtyām eva tad diśi nirṛtiṃ dadhāti
7.2.1.8.4	sa yatra svakṛtaṃ veriṇaṃ śvabhrapradaro vā syāt tad enā upadadhyāt
7.2.1.8.5	yatra vā asyā avadīryate yatra vāsyā oṣadhayo na jāyante nirṛtir hāsyai tad gṛhṇāti
7.2.1.8.6	naiṛta eva tad bhūmer nirṛtiṃ dadhāti
7.2.1.8.7	tāḥ parācīr lokabhājaḥ kṛtvopadadhāti
7.2.1.9.1	asunvantam ayajamānam iccheti
7.2.1.9.2	yo vai na sunoti na yajate taṃ nirṛtir ṛcchati
7.2.1.9.3	stenasyetyām anvihi taskarasyeti
7.2.1.9.4	stenasya cetyām anvihi taskarasya ceti etat
7.2.1.9.5	atho yathā stenas taskaraḥ pralāyam ety evam pralāyam ihīti
7.2.1.9.6	anyam asmad iccha sā ta ityeti
7.2.1.9.7	anitthaṃvidvāṃsam icchety etat
7.2.1.9.8	namo devi nirṛte tubhyam astv iti
7.2.1.9.9	namaskāreṇaivainām apahate
7.2.1.10.1	namaḥ su te nirṛte tigmateja iti
7.2.1.10.2	tigmatejā vai nirṛtiḥ
7.2.1.10.3	tasyā etan namaskaroti
7.2.1.10.4	ayasmayaṃ vicṛtā bandham etam iti
7.2.1.10.5	ayasmayena ha vai tam bandhena nirṛtir badhnāti yam badhnāti
7.2.1.10.6	yamena tvaṃ yamyā saṃvidāneti
7.2.1.10.7	agnir vai yama iyaṃ yamyā
7.2.1.10.8	ābhyāṃ hīdaṃ sarvaṃ yatam
7.2.1.10.9	ābhyāṃ tvaṃ saṃvidānety etat
7.2.1.10.10	uttame nāke adhi rohayainam iti
7.2.1.10.11	svargo vai loko nākaḥ
7.2.1.10.12	svarge loke yajamānam adhirohayety etat
7.2.1.11.1	yasyās te ghora āsan juhomīti
7.2.1.11.2	ghorā vai nirṛtiḥ
7.2.1.11.3	tasyā etad āsan juhoti yat taddevatyaṃ karma karoti
7.2.1.11.4	eṣām bandhānām avasarjanāyeti
7.2.1.11.5	yair bandhair baddho bhavati
7.2.1.11.6	yāṃ tvā jano bhūmir iti
7.2.1.11.7	pramandata itīyaṃ vai bhūmiḥ
7.2.1.11.8	asyāṃ vai sa bhavati yo bhavati
7.2.1.11.9	nirṛtiṃ tvāham pariveda viśvata iti
7.2.1.11.10	nirṛtir iti tvāham pariveda sarvata ity etat
7.2.1.11.11	iyaṃ vai nirṛtiḥ
7.2.1.11.12	iyaṃ vai taṃ nirarpayati yo nirṛcchati
7.2.1.11.13	tad yathā vai brūyād asāv āmuṣyāyaṇo 'si veda tvā mā mā hiṃsīr ity evam etad āha
7.2.1.11.14	natarāṃ hi vidita āmantrito hinasti
7.2.1.12.1	nopaspṛśati
7.2.1.12.2	pāpmā vai nirṛtiḥ
7.2.1.12.3	net pāpmanā saṃspṛśā iti
7.2.1.12.4	na sādayati
7.2.1.12.5	pratiṣṭhā vai sādanam
7.2.1.12.6	net pāpmānam pratiṣṭhāpayānīti
7.2.1.12.7	na sūdadohasādhivadati
7.2.1.12.8	prāṇo vai sūdadohāḥ
7.2.1.12.9	net pāpmānam prāṇena saṃtanavāni saṃdadhānīti
7.2.1.13.1	tā haike parastād arvācīr upadadhati
7.2.1.13.2	pāpmā vai nirṛtiḥ
7.2.1.13.3	net pāpmānaṃ nirṛtim anvavāyāmeti
7.2.1.13.4	na tathā kuryāt
7.2.1.13.5	parācīr evopadadhyāt
7.2.1.13.6	parāñcam eva tat pāpmānaṃ nirṛtim apahate
7.2.1.14.1	tisra iṣṭakā upadadhāti
7.2.1.14.2	trivṛd agniḥ
7.2.1.14.3	yāvān agnir yāvaty asya mātrā tāvataiva tat pāpmānaṃ nirṛtim apahate
7.2.1.15.1	athāsandīṃ śikyaṃ rukmapāśam iṇḍve tatparārdhe nyasyati
7.2.1.15.2	nairṛto vai pāśaḥ
7.2.1.15.3	nirṛtipāśād eva tat pramucyate
7.2.1.15.4	yaṃ te devī nirṛtir ābabandha pāśaṃ grīvāsvavicṛtyam iti
7.2.1.15.5	anevaṃviduṣā hāvicṛtyaḥ
7.2.1.15.6	taṃ te viṣyāmy āyuṣo na madhyād iti
7.2.1.15.7	agnir vā āyuḥ
7.2.1.15.8	tasyaitan madhyam
7.2.1.15.9	yac cito gārhapatyo bhavaty acita āhavanīyaḥ
7.2.1.15.10	tasmād yadi yuvāgniṃ cinute yadi sthavira āyuṣo na madhyād ity evāha
7.2.1.15.11	athaitam pitum addhi prasūta iti
7.2.1.15.12	annaṃ vai pituḥ
7.2.1.15.13	athaitad annam addhi pramukta ity etat
7.2.1.15.14	triṣṭubbhiḥ
7.2.1.15.15	vajro vai triṣṭup
7.2.1.15.16	vajreṇaiva tat pāpmānaṃ nirṛtim apahate
7.2.1.16.1	tisra iṣṭakā bhavanty āsandī śikyaṃ rukmapāśa iṇḍve
7.2.1.16.2	tad aṣṭau
7.2.1.16.3	aṣṭākṣarā gāyatrī
7.2.1.16.4	gāyatro 'gniḥ
7.2.1.16.5	yāvān agnir yāvaty asya mātrā tāvataiva tat pāpmānaṃ nirṛtim apahate
7.2.1.17.1	athāntareṇodacamasaṃ ninayati
7.2.1.17.2	vajro vā āpaḥ
7.2.1.17.3	vajreṇaiva tat pāpmānaṃ nirṛtim antardhatte
7.2.1.17.4	namo bhūtyai yedaṃ cakārety upottiṣṭhanti
7.2.1.17.5	bhūtyai vā etad agre devāḥ karmākurvata
7.2.1.17.6	tasyā etan namo 'kurvan
7.2.1.17.7	bhūtyā u evāyam etat karma kurute
7.2.1.17.8	tasyā etan namaskaroti
7.2.1.17.9	apratīkṣam āyanti
7.2.1.17.10	apratīkṣam eva tat pāpmānaṃ nirṛtiṃ jahati
7.2.1.18.1	pratyetyāgnim upatiṣṭhate
7.2.1.18.2	etad vā etad ayathāyathaṃ karoti yad agnau sāmicita etāṃ diśam eti
7.2.1.18.3	tasmā evaitan nihnute 'hiṃsāyai
7.2.1.19.1	yad v evopatiṣṭhate
7.2.1.19.2	ayaṃ vai loko gārhapatyaḥ
7.2.1.19.3	pratiṣṭhā vai gārhapatyaḥ
7.2.1.19.4	iyam u vai pratiṣṭhā
7.2.1.19.5	athaitad apatham ivaiti yad etāṃ diśam eti
7.2.1.19.6	tad yad upatiṣṭhata imām evaitat pratiṣṭhām abhipratyaiti
7.2.1.19.7	asyām evaitat pratiṣṭhāyām pratitiṣṭhati
7.2.1.20.1	niveśanaḥ saṃgamano vasūnām iti
7.2.1.20.2	niveśano hy ayaṃ lokaḥ saṃgamano vasūnām
7.2.1.20.3	viśvā rūpābhicaṣṭe śacībhir iti
7.2.1.20.4	sarvāṇi rūpāṇy abhicaṣṭe śacībhir ity etat
7.2.1.20.5	deva iva savitā satyadharmendro na tasthau samare pathīnām iti
7.2.1.20.6	yathaiva yajus tathā bandhuḥ
7.2.2.1.1	atha prāyaṇīyaṃ nirvapati
7.2.2.1.2	tasya haviṣkṛtā vācaṃ visṛjate
7.2.2.1.3	vācaṃ visṛjya stambayajur harati
7.2.2.1.4	stambayajur hṛtvā pūrveṇa parigraheṇa parigṛhya likhitvāha hara trir iti
7.2.2.1.5	harati trir āgnīdhraḥ
7.2.2.2.1	pratyetya prāyaṇīyena pracarati
7.2.2.2.2	prāyaṇīyena pracarya sīraṃ yunakti
7.2.2.2.3	etad vā enaṃ devāḥ saṃskariṣyantaḥ purastād annena samārdhayan
7.2.2.2.4	tathaivainam ayam etat saṃskariṣyan purastād annena samardhayati
7.2.2.2.5	sīraṃ bhavati
7.2.2.2.6	seraṃ haitad yat sīram
7.2.2.2.7	irām evāsminn etad dadhāti
7.2.2.3.1	audumbaram bhavati
7.2.2.3.2	ūrg vai rasa udumbaraḥ
7.2.2.3.3	ūrjaivainam etad rasena samardhayati
7.2.2.3.4	mauñjam parisīryaṃ trivṛt
7.2.2.3.5	tasyokto bandhuḥ
7.2.2.4.1	so 'gner dakṣiṇāṃ śroṇiṃ jaghanena tiṣṭhann uttarasyāṃsasya purastād yujyamānam abhimantrayate
7.2.2.4.2	sīrā yuñjanti kavayo yugā vitanvate pṛthag iti
7.2.2.4.3	ye vidvāṃsas te kavayaḥ
7.2.2.4.4	te sīraṃ ca yuñjanti yugāni ca vitanvate pṛthak
7.2.2.4.5	dhīrā deveṣu sumnayeti
7.2.2.4.6	yajño vai sumnam
7.2.2.4.7	dhīrā deveṣu yajñaṃ tanvānā ity etat
7.2.2.5.1	yunakta sīrā vi yugā tanudhvam iti
7.2.2.5.2	yuñjanti hi sīram
7.2.2.5.3	vi yugāni tanvanti
7.2.2.5.4	kṛte yonau vapateha bījam iti
7.2.2.5.5	bījāya vā eṣā yoniṣ kriyate yat sītā
7.2.2.5.6	yathā ha vā ayonau retaḥ siñced evaṃ tad yad akṛṣṭe vapati
7.2.2.5.7	girā ca śruṣṭiḥ sabharā asan na iti
7.2.2.5.8	vāg vai gīḥ
7.2.2.5.9	annaṃ śruṣṭiḥ
7.2.2.5.10	nedīya it sṛṇyaḥ pakvam eyād iti
7.2.2.5.11	yadā vā annam pacyate 'tha tat sṛṇyopacaranti
7.2.2.5.12	dvābhyāṃ yunakti gāyatryā ca triṣṭubhā ca
7.2.2.5.13	tasyokto bandhuḥ
7.2.2.6.1	sa dakṣiṇam evāgre yunakty atha savyam
7.2.2.6.2	evaṃ devatretarathā mānuṣe
7.2.2.6.3	ṣaḍgavaṃ bhavati dvādaśagavaṃ vā caturviṃśatigavaṃ vā
7.2.2.6.4	saṃvatsaram evābhisaṃpadam
7.2.2.7.1	athainaṃ vikṛṣati
7.2.2.7.2	annaṃ vai kṛṣiḥ
7.2.2.7.3	etad vā asmin devāḥ saṃskariṣyantaḥ purastād annam adadhuḥ
7.2.2.7.4	tathaivāsminn ayam etat saṃskariṣyan purastād annaṃ dadhāti
7.2.2.8.1	sa vā ātmānam eva vikṛṣati na pakṣapucchāni
7.2.2.8.2	ātmaṃs tad annaṃ dadhāti
7.2.2.8.3	yad u vā ātmann annaṃ dhīyate tad ātmānam avati tat pakṣapucchāni
7.2.2.8.4	atha yat pakṣapuccheṣu naiva tad ātmānam avati na pakṣapucchāni
7.2.2.9.1	sa dakṣiṇārdhenāgner antareṇa pariśritaḥ prācīm prathamāṃ sītāṃ kṛṣati
7.2.2.9.2	śunaṃ su phālā vikṛṣantu bhūmiṃ śunaṃ kīnāśā abhiyantu vāhair iti
7.2.2.9.3	śunaṃ śunam iti
7.2.2.9.4	yad vai samṛddhaṃ tacchunam
7.2.2.9.5	samardhayaty evainām etat
7.2.2.10.1	atha jaghanārdhenodīcīṃ ghṛtena sītā madhunā samajyatām iti
7.2.2.10.2	yathaiva yajus tathā bandhuḥ
7.2.2.10.3	viśvair devair anumatā marudbhir iti
7.2.2.10.4	viśve ca vai devā marutaś ca varṣasyeśata
7.2.2.10.5	ūrjasvatī payasā pinvamāneti
7.2.2.10.6	raso vai payaḥ
7.2.2.10.7	ūrjasvatī rasenānnena pinvamānety etat
7.2.2.10.8	asmānt sīte payasābhyāvavṛtsveti
7.2.2.10.9	asmānt sīte rasenābhyāvavṛtsvety etat
7.2.2.11.1	athottarārdhena prācīṃ lāṅgalam pavīravad iti
7.2.2.11.2	lāṅgalaṃ rayimad ity etat
7.2.2.11.3	suśevaṃ somapitsarv iti
7.2.2.11.4	annaṃ vai somaḥ
7.2.2.11.5	tad udvapati gām avim prapharvyaṃ ca pīvarīm prasthāvad rathavāhanam iti
7.2.2.11.6	etaddhi sarvaṃ sītodvapati
7.2.2.12.1	atha pūrvārdhena dakṣiṇāṃ kāmaṃ kāmadughe dhukṣva mitrāya varuṇāya ca indrāyāśvibhyām pūṣṇe prajābhya oṣadhībhya iti
7.2.2.12.2	sarvadevatyā vai kṛṣiḥ
7.2.2.12.3	etābhyo devatābhyaḥ sarvān kāmān dhukṣvety etad iti
7.2.2.12.4	agre kṛṣaty atheti athety atheti
7.2.2.12.5	tad dakṣiṇāvṛt
7.2.2.12.6	taddhi devatrā
7.2.2.13.1	catasraḥ sītā yajuṣā kṛṣati
7.2.2.13.2	tad yac catasṛṣu dikṣv annaṃ tad asminn etad dadhāti
7.2.2.13.3	tad vai yajuṣā
7.2.2.13.4	addhā vai tad yad yajur addho tad yad imā diśaḥ
7.2.2.14.1	athātmānaṃ vikṛṣati
7.2.2.14.2	tad yad eva saṃvatsare 'nnaṃ tad asminn etad dadhāti
7.2.2.14.3	tūṣṇīm
7.2.2.14.4	aniruktaṃ vai tad yat tūṣṇīm
7.2.2.14.5	sarvaṃ vā aniruktam
7.2.2.14.6	sarveṇaivāsminn etad annaṃ dadhātīti
7.2.2.14.7	agre kṛṣaty atheti athety atheti
7.2.2.14.8	tad dakṣiṇāvṛt
7.2.2.14.9	taddhi devatrā
7.2.2.15.1	tisras tisraḥ sītāḥ kṛṣati
7.2.2.15.2	trivṛd agniḥ
7.2.2.15.3	yāvān agnir yāvaty asya mātrā tāvataivāsminn etad annaṃ dadhāti
7.2.2.16.1	dvādaśa sītās tūṣṇīṃ kṛṣati
7.2.2.16.2	dvādaśa māsāḥ saṃvatsaraḥ
7.2.2.16.3	saṃvatsaro 'gniḥ
7.2.2.16.4	yāvān agnir yāvaty asya mātrā tāvataivāsminn etad annaṃ dadhāti
7.2.2.17.1	tā ubhayyaḥ ṣoḍaśa sampadyante
7.2.2.17.2	ṣoḍaśakalaḥ prajāpatiḥ
7.2.2.17.3	prajāpatir agniḥ
7.2.2.17.4	ātmaṃsaṃmitam evāsminn etad annaṃ dadhāti
7.2.2.17.5	yad u vā ātmasammitam annaṃ tad avati tan na hinasti
7.2.2.17.6	yad bhūyo hinasti
7.2.2.17.7	tad yat kanīyo na tad avati
7.2.2.18.1	yad v evainaṃ vikṛṣati
7.2.2.18.2	etad vā asmin devāḥ saṃskariṣyantaḥ purastāt prāṇān adadhuḥ
7.2.2.18.3	tathaivāsminn ayam etat saṃskariṣyan purastāt prāṇān dadhāti
7.2.2.18.4	lekhā bhavanti
7.2.2.18.5	lekhāsu hīme prāṇāḥ
7.2.2.19.1	catasraḥ sītā yajuṣā kṛṣati
7.2.2.19.2	tad ya ime śīrṣamś catvāro niruktāḥ prāṇās tān asminn etad dadhāti
7.2.2.19.3	tad vai yajuṣā
7.2.2.19.4	addhā vai tad yad yajur addho tad yad ime śīrṣan prāṇāḥ
7.2.2.20.1	yad v evātmānaṃ vikṛṣati
7.2.2.20.2	ya eveme 'ntarātman prāṇās tān asminn etad dadhāti
7.2.2.20.3	tūṣṇīm
7.2.2.20.4	ko hi tad veda yāvanta ime 'ntarātman prāṇāḥ
7.2.2.21.1	athainān vimuñcaty āptvā taṃ kāmaṃ yasmai kāmāyainān yuṅkte
7.2.2.21.2	vimucyadhvam aghnyā iti
7.2.2.21.3	aghnyā haite devatrā
7.2.2.21.4	devayānā iti
7.2.2.21.5	daivaṃ hy ebhiḥ karma karoti
7.2.2.21.6	aganma tamasas pāram asyeti
7.2.2.21.7	aśanāyā vai tamaḥ
7.2.2.21.8	aganmāsyā aśanāyāyai pāram ity etat
7.2.2.21.9	jyotir āpāmeti
7.2.2.21.10	jyotir hy āpnoti yo devān yo yajñam
7.2.2.21.11	athainān udīcaḥ prācaḥ prasṛjati
7.2.2.21.12	tasyokto bandhuḥ
7.2.2.21.13	tān adhvaryave dadāti
7.2.2.21.14	sa hi taiḥ karoti
7.2.2.21.15	tāṃs tu dakṣiṇānāṃ kāle 'nudiśet
7.2.3.1.1	atha darbhastambam upadadhāti
7.2.3.1.2	etad vai devā oṣadhī rupādadhata
7.2.3.1.3	tathaivaitad yajamāna oṣadhīr upadhatte
7.2.3.2.1	yad v eva darbhastambam upadadhāti
7.2.3.2.2	jāyata eṣa etad yac cīyate
7.2.3.2.3	sa eṣa sarvasmā annāya jāyate
7.2.3.2.4	ubhayam v etad annaṃ yad darbhāḥ
7.2.3.2.5	āpaś ca hy etā oṣadhayaś ca
7.2.3.2.6	yā vai vṛtrād bībhatsamānā āpo dhanva dṛbhantya udāyaṃs te darbhā abhavan
7.2.3.2.7	yad dṛbhantya udāyaṃs tasmād darbhāḥ
7.2.3.2.8	tā haitāḥ śuddhā medhyā āpo vṛtrābhiprakṣaritā yad darbhāḥ
7.2.3.2.9	yad u darbhās tenauṣadhayaḥ
7.2.3.2.10	ubhayenaivainm etad annena prīṇāti
7.2.3.3.1	sītāsamare
7.2.3.3.2	vāg vai sītāsamaraḥ
7.2.3.3.3	prāṇā vai sītāḥ
7.2.3.3.4	tāsām ayaṃ samayo
7.2.3.3.5	vāci vai prāṇebhyo 'nnaṃ dhīyate
7.2.3.3.6	madhyato madhyata evāsminn etad annaṃ dadhāti
7.2.3.3.7	tūṣṇīm
7.2.3.3.8	aniruktaṃ vai tad yat tūṣṇīm
7.2.3.3.9	sarvaṃ vā aniruktam
7.2.3.3.10	sarveṇaivāsminn etad anne dadhāti
7.2.3.4.1	athainam abhijuhoti
7.2.3.4.2	jāyata eṣa etad yac cīyate
7.2.3.4.3	sa eṣa sarvasmā annāya jāyate
7.2.3.4.4	sarvasyo asyaiṣa raso yad ājyam apāṃ ca
7.2.3.4.5	hy eṣa oṣadhīnāṃ ca rasaḥ
7.2.3.4.6	asyaivainam etat sarvasya rasena prīṇāti
7.2.3.4.7	yāvān u vai rasas tāvān ātmā
7.2.3.4.8	anenaivainam etat sarvasya rasena prīṇāti
7.2.3.4.9	yāvān u vai rasas tāvān ātmā
7.2.3.4.10	anenaivainam etat sarveṇa prīṇāti
7.2.3.4.11	pañcagṛhītena
7.2.3.4.12	pañcacitiko 'gniḥ
7.2.3.4.13	pañca 'rtavaḥ saṃvatsaraḥ
7.2.3.4.14	saṃvatsaro 'gniḥ
7.2.3.4.15	yāvān agnir yāvaty asya mātrā tāvataivainam etad annena prīṇāti
7.2.3.5.1	yad v evainam abhijuhoti
7.2.3.5.2	etad vai yatraitam prāṇā ṛṣayo 'gre 'gniṃ samaskurvaṃs tad asminn etam purastād bhāgam akurvata
7.2.3.5.3	tasmāt purastād bhāgāḥ
7.2.3.5.4	tad yad abhijuhoti ya evāsmiṃs te prāṇā ṛṣayaḥ purastād bhāgam akurvata tān evaitat prīṇāty ājyena pañcagṛhītena
7.2.3.5.5	tasyokto bandhuḥ
7.2.3.6.1	yad v evainam abhijuhoti
7.2.3.6.2	etad vai yāny etasminn agnau rūpāṇy upadhāsyan bhavati yānt stomān yāni pṛṣṭhāni yāni chandāṃsi tebhya etam purastād bhāgaṃ karoti
7.2.3.6.3	tāny evaitat prīṇāti
7.2.3.6.4	ājyena pañcagṛhītena
7.2.3.6.5	tasyokto bandhuḥ
7.2.3.7.1	yad v evainam abhijuhoti
7.2.3.7.2	etad vai devā abibhayur dīrghaṃ vā idaṃ karma
7.2.3.7.3	yad vai na imam iha rakṣāṃsi nāṣṭrā na hanyur iti
7.2.3.7.4	ta etām etasya karmaṇaḥ purastāt saṃsthām apaśyan
7.2.3.7.5	tam atraiva sarvaṃ samasthāpayann atrācinvan
7.2.3.7.6	tathaivainam ayam etad atraiva sarvaṃ saṃsthāpayaty atra cinoti
7.2.3.8.1	sajūr abda iti citiḥ
7.2.3.8.2	ayavobhir iti purīṣam
7.2.3.8.3	sajūr uṣā iti citiḥ
7.2.3.8.4	aruṇībhir iti purīṣam
7.2.3.8.5	sajoṣasāv aśvineti citiḥ
7.2.3.8.6	daṃsobhir iti purīṣam
7.2.3.8.7	sajūḥ sūra iti citiḥ
7.2.3.8.8	etaśeneti purīṣam
7.2.3.8.9	sajūr vaiśvānara iti citiḥ
7.2.3.8.10	iḍayeti purīṣam
7.2.3.8.11	ghṛteneti citiḥ
7.2.3.8.12	sveti purīṣam
7.2.3.8.13	heti citiḥ
7.2.3.9.1	trayodaśaitā vyāhṛtayo bhavanti
7.2.3.9.2	trayodaśa māsāḥ saṃvatsaraḥ
7.2.3.9.3	trayodaśāgneś citipurīṣāṇi
7.2.3.9.4	yāvān agnir yāvaty asya mātrā tāvantam evainam etaccinoti
7.2.3.9.5	ājyena juhoti
7.2.3.9.6	agnir eṣa yad ājyam
7.2.3.9.7	agnim evaitac cinoti
7.2.3.9.8	pañcagṛhītena
7.2.3.9.9	pañcitiko 'gniḥ
7.2.3.9.10	pañca 'rtavaḥ saṃvatsaraḥ
7.2.3.9.11	saṃvatsaro 'gniḥ
7.2.3.9.12	yāvān agnir yāvaty asya mātrā tāvantam evainam etac cinoti
7.2.3.9.13	ūrdhvām udgṛhṇan juhoti
7.2.3.9.14	ūrdhvaṃ tad agniṃ citibhiś cinoti
7.2.4.1.1	athodacamasān ninayati
7.2.4.1.2	etad vai devā abruvaṃś cetayadhvam iti
7.2.4.1.3	citim icchateti vāva tad abruvan
7.2.4.1.4	te cetayamānā vṛṣṭim eva citim apaśyan
7.2.4.1.5	tām asminn adadhuḥ
7.2.4.1.6	tathaivāsminn ayam etad dadhāti
7.2.4.2.1	udacamasā bhavanti
7.2.4.2.2	āpo vai vṛṣṭiḥ
7.2.4.2.3	vṛṣṭim evāsminn etad dadhāti
7.2.4.2.4	audumbareṇa camasena
7.2.4.2.5	tasyokto bandhuḥ
7.2.4.2.6	catuḥsraktinā
7.2.4.2.7	catasro vai diśaḥ
7.2.4.2.8	sarvābhya evāsminn etad digbhyo vṛṣṭiṃ dadhāti
7.2.4.3.1	trīṃs trīn udacamasān ninayati
7.2.4.3.2	trivṛd agniḥ
7.2.4.3.3	yāvān agnir yāvaty asya mātrā tāvataivāsminn etad vṛṣṭiṃ dadhāti
7.2.4.4.1	dvādaśodacamasān kṛṣṭe ninayati
7.2.4.4.2	dvādaśa māsāḥ saṃvatsaraḥ
7.2.4.4.3	saṃvatsaro 'gniḥ
7.2.4.4.4	yāvān agnir yāvaty asya mātrā tāvataivāsminn etad vṛṣṭiṃ dadhāti
7.2.4.5.1	sa vai kṛṣṭe ninayati
7.2.4.5.2	tasmāt kṛṣṭāya varṣati
7.2.4.5.3	sa yat kṛṣṭa eva ninayenn ākṛṣṭe kṛṣṭāyaiva varṣen nākṛṣṭāya
7.2.4.5.4	atha yad akṛṣṭa eva ninayen na kṛṣṭe kṛṣṭāyaiva varṣen na kṛṣṭāya
7.2.4.5.5	kṛṣṭe cākṛṣṭe ca ninayati
7.2.4.5.6	tasmāt kṛṣṭāya cākṛṣṭāya ca varṣati
7.2.4.6.1	trīn kṛṣṭe cākṛṣṭe ca ninayati
7.2.4.6.2	trivṛd agniḥ
7.2.4.6.3	yāvān agnir yāvaty asya mātrā tāvataivāsminn etad vṛṣṭiṃ dadhāti
7.2.4.7.1	yad v evodacamasān ninayati
7.2.4.7.2	etad vā asmin devāḥ saṃskariṣyantaḥ purastād apo dadhuḥ
7.2.4.7.3	tathaivāsminn ayam etat saṃskariṣyan purastād apo dadhāti
7.2.4.8.1	trīṃs trīn udacamasān ninayati
7.2.4.8.2	trivṛd agniḥ
7.2.4.8.3	yāvān agnir yāvaty asya mātrā tāvataivāsminn etad apo dadhāti
7.2.4.9.1	dvādaśodacamasān kṛṣṭe ninayati
7.2.4.9.2	dvādaśa māsāḥ saṃvatsaraḥ
7.2.4.9.3	saṃvatsaro 'gniḥ
7.2.4.9.4	yāvān agnir yāvaty asya mātrā tāvataivāsminn etad apo dadhāti
7.2.4.10.1	sa vai kṛṣṭe ninayati
7.2.4.10.2	prāṇeṣu tad apo dadhāti
7.2.4.10.3	sa yat kṛṣṭa eva ninayen nākṛṣṭe prāṇeṣv evāpaḥ syur netarasminn ātman
7.2.4.10.4	atha yad akṛṣṭa eva ninayen na kṛṣṭa ātmann evāpaḥ syur na prāṇeṣu
7.2.4.10.5	kṛṣṭe cākṛṣṭe ca ninayati
7.2.4.10.6	tasmād imā ubhayatrāpaḥ prāṇeṣu cātmaṃś ca
7.2.4.11.1	trīn kṛṣṭe cākṛṣṭe ca ninayati
7.2.4.11.2	trivṛd agniḥ
7.2.4.11.3	yāvān agnir yāvaty asya mātrā tāvataivāsminn etad apo dadhāti
7.2.4.12.1	pañcadaśodacamasān ninayati
7.2.4.12.2	pañcadaśo vai vajraḥ
7.2.4.12.3	etenaivāsyaitat pañcadaśena vajreṇa sarvam pāpmānam apahanti
7.2.4.13.1	atha sarvauṣadhaṃ vapati
7.2.4.13.2	etad vai devā abruvaṃś cetayadhvam iti
7.2.4.13.3	citim icchateti vāva tad abruvan
7.2.4.13.4	te cetayamānā annam eva citim apaśyan
7.2.4.13.5	tām asminn adadhuḥ
7.2.4.13.6	tathaivāsminn ayam etad dadhāti
7.2.4.14.1	sarvauṣadham bhavati
7.2.4.14.2	sarvam eva tad annaṃ yat sarvauṣadhaṃ sarvam evāsminn etad annaṃ dadhāti
7.2.4.14.3	teṣām ekam annam uddharet
7.2.4.14.4	tasya nāśnīyād yāvajjīvam
7.2.4.14.5	audumbareṇa camasena
7.2.4.14.6	tasyokto bandhuḥ
7.2.4.14.7	catuḥsraktinā
7.2.4.14.8	catasro vai diśaḥ
7.2.4.14.9	sarvābhya evāsminn etad digbhyo 'nnaṃ dadhāti
7.2.4.14.10	anuṣṭubbhir vapati
7.2.4.14.11	vāg vā anuṣṭup
7.2.4.14.12	vāco vā annam adyate
7.2.4.15.1	tisṛbhis tisṛbhir ṛgbhir vapati
7.2.4.15.2	trivṛd agniḥ
7.2.4.15.3	yāvān agnir yāvaty asya mātrā tāvataivāsminn etad annaṃ dadhāti
7.2.4.16.1	dvādaśabhir ṛgbhiḥ kṛṣṭe vapati
7.2.4.16.2	dvādaśa māsāḥ saṃvatsaraḥ
7.2.4.16.3	saṃvatsaro 'gniḥ
7.2.4.16.4	yāvān agnir yāvaty asya mātrā tāvataivāsminn etad annaṃ dadhāti
7.2.4.17.1	sa vai kṛṣṭe vapati
7.2.4.17.2	tasmāt kṛṣṭe 'nnam pacyate
7.2.4.17.3	yat kṛṣṭa eva vapen nākṛṣṭe kṛṣṭa evānnam pacyeta nākṛṣṭe
7.2.4.17.4	atha yad akṛṣṭa eva vapen na kṛṣṭe 'kṛṣṭa evānnaṃ pacyeta na kṛṣṭe
7.2.4.17.5	kṛṣṭe cākṛṣṭe ca vapati
7.2.4.17.6	tasmāt kṛṣṭe cākṛṣṭe cānnam pacyate
7.2.4.18.1	tisṛbhiḥ kṛṣṭe cākṛṣṭe ca vapati
7.2.4.18.2	trivṛd agniḥ
7.2.4.18.3	yāvān agnir yāvaty asya mātrā tāvataivāsminn etad annaṃ dadhāti
7.2.4.19.1	yad v eva sarvauṣadhaṃ vapati
7.2.4.19.2	etad vā enaṃ devāḥ saṃskariṣyantaḥ purastāt sarveṇa bheṣajenābhiṣajyan
7.2.4.19.3	tathaivainam ayam etat saṃskariṣyan purastāt sarveṇa bheṣajena bhiṣajyati
7.2.4.20.1	sarvauṣadham bhavati
7.2.4.20.2	sarvam etad bheṣajaṃ yat sarvauṣadham
7.2.4.20.3	sarveṇaivainam etad bheṣajena bhiṣajyati
7.2.4.21.1	tisṛbhis tisṛbhir ṛgbhir vapati
7.2.4.21.2	trivṛd agniḥ
7.2.4.21.3	yāvān agnir yāvaty asya mātrā tāvataivainam etad bhiṣajyati
7.2.4.22.1	dvādaśabhir ṛgbhiḥ kṛṣṭe vapati
7.2.4.22.2	dvādaśa māsāḥ saṃvatsaraḥ
7.2.4.22.3	saṃvatsaro 'gniḥ
7.2.4.22.4	yāvān agnir yāvaty asya mātrā tāvataivainam etad bhiṣajyati
7.2.4.23.1	sa vai kṛṣṭe vapati
7.2.4.23.2	prāṇāṃs tad bhiṣajyati
7.2.4.23.3	sa yat kṛṣṭa eva vapen nākṛṣṭe prāṇān eva bhiṣajyen netaram ātmānam
7.2.4.23.4	atha yad akṛṣṭa eva vapen na kṛṣṭa ātmānam eva bhiṣajyen na prāṇān
7.2.4.23.5	kṛṣṭe cākṛṣṭe ca vapati prāṇāṃś ca tad ātmānaṃ ca bhiṣajyati
7.2.4.24.1	tisṛbhiḥ kṛṣṭe cākṛṣṭe ca vapati
7.2.4.24.2	trivṛd agniḥ
7.2.4.24.3	yāvān agnir yāvaty asya mātrā tāvataivainam etad bhiṣajyati
7.2.4.25.1	pañcadaśodacamasān ninayati
7.2.4.25.2	pañcadaśabhir ṛgbhir vapati
7.2.4.25.3	tat triṃśat
7.2.4.25.4	triṃśadakṣarā virāṭ
7.2.4.25.5	virāḍ u kṛtsnam annam
7.2.4.25.6	sarvam evāsminn etat kṛtsnam annaṃ dadhāti
7.2.4.26.1	yā oṣadhīḥ pūrvā jātā devebhyas triyugam pureti
7.2.4.26.2	ṛtavo vai devāḥ
7.2.4.26.3	tebhya etās triḥ purā jāyante vasantā prāvṛṣi śaradi
7.2.4.26.4	manai nu babhrūṇām aham iti
7.2.4.26.5	somo vai babhruḥ
7.2.4.26.6	saumyā oṣadhayaḥ
7.2.4.26.7	auṣadhaḥ puruṣaḥ
7.2.4.26.8	śataṃ dhāmānīti
7.2.4.26.9	yad idaṃ śatāyuḥ śatārghaḥ śatavīya etāni hāsya tāni śataṃ dhāmāni
7.2.4.26.10	sapta ceti
7.2.4.26.11	ya eveme sapta śīrṣan prāṇās tān etad āha
7.2.4.27.1	śataṃ vo amba dhāmāni sahasram uta vo ruha iti
7.2.4.27.2	yad idaṃ śatadhā ca sahasradhā ca virūḍhāḥ
7.2.4.27.3	adhā śatakratvo yūyam imam me agadaṃ kṛteti
7.2.4.27.4	yam imam bhiṣajyāmīty etat
7.2.4.28.1	tā etā ekavyākhyānāḥ
7.2.4.28.2	etam evābhi yathaitam eva bhiṣajyed etam pārayet
7.2.4.28.3	tā anuṣṭubho bhavanti
7.2.4.28.4	vāg vā anuṣṭup
7.2.4.28.5	vāg u sarvam bheṣajam
7.2.4.28.6	sarveṇaivainam etad bheṣajena bhiṣajyati
7.2.4.29.1	athāto niruktāniruktānām eva
7.2.4.29.2	yajuṣā dvāv anaḍvāhau yunakti tūṣṇīm itarān
7.2.4.29.3	yajuṣā catasraḥ kṛṣati tūṣṇīm itarāḥ
7.2.4.29.4	tūṣṇīṃ darbhastambam upadadhāti
7.2.4.29.5	yajuṣābhijuhoti
7.2.4.29.6	tūṣṇīm udacamasān ninayati
7.2.4.29.7	yajuṣā vapati
7.2.4.30.1	prajāpatir eṣo 'gniḥ
7.2.4.30.2	ubhayam v etat prajāpatir niruktaś cāniruktaś ca parimitaś cāparimitaś ca
7.2.4.30.3	tad yad yajuṣā karoti yad evāsya niruktam parimitaṃ rūpaṃ tad asya tena saṃskaroti
7.2.4.30.4	atha yat tūṣṇīṃ yad evāsyāniruktam aparimitaṃ rūpaṃ tad asya tena saṃskaroti
7.2.4.30.5	sa ha vā etaṃ sarvaṃ kṛtsnam prajāpatiṃ saṃskaroti ya evaṃ vidvān etad evaṃ karoti
7.2.4.30.6	bāhyāni rūpāṇi niruktāni bhavanty antarāṇy aniruktāni
7.2.4.30.7	paśur eṣa yad agniḥ
7.2.4.30.8	tasmāt paśor bāhyāni rūpāṇi niruktāni bhavanty antarāṇy aniruktāni
7.3.1.1.1	cito gārhapatyo bhavaty acita āhavanīyaḥ
7.3.1.1.2	atha rājānaṃ krīṇāti
7.3.1.1.3	ayaṃ vai loko gārhapatyo dyaur āhavanīyaḥ
7.3.1.1.4	atha yo 'yaṃ vāyuḥ pavata eṣa soma etaṃ tad imau lokāv antareṇa dadhāti
7.3.1.1.5	tasmād eṣa imau lokāv antareṇa pavate
7.3.1.2.1	yad v eva cite gārhapatye 'cita āhavanīye 'tha rājānaṃ krīṇāti
7.3.1.2.2	ātmā vā agniḥ
7.3.1.2.3	prāṇaḥ somaḥ
7.3.1.2.4	ātmaṃs tat prāṇam madhyato dadhāti
7.3.1.2.5	tasmād ayam ātman prāṇo madhyataḥ
7.3.1.3.1	yad v eva cite gārhapatye 'cita āhavanīye 'tha rājānaṃ krīṇāti
7.3.1.3.2	ātmā vā agniḥ
7.3.1.3.3	rasaḥ somaḥ
7.3.1.3.4	ātmānaṃ tad rasenānuṣajati
7.3.1.3.5	tasmād ayam āntam evātmā rasenānuṣaktaḥ
7.3.1.4.1	rājānaṃ krītvā paryuhyāthāsmā ātithyaṃ havir nirvapati
7.3.1.4.2	tasya haviṣkṛtā vācaṃ visṛjate
7.3.1.4.3	atha vā etad vyatiṣajaty adhvarakarma cāgnikarma ca karmaṇaḥ samānatāyai samānam idaṃ karmāsad iti
7.3.1.5.1	yad v eva vyatiṣajati
7.3.1.5.2	ātmā vā agniḥ
7.3.1.5.3	prāṇo 'dhvaraḥ
7.3.1.5.4	ātmaṃs tat prāṇam madhyato dadhāti
7.3.1.5.5	tasmād ayam ātman prāṇo madhyataḥ
7.3.1.6.1	yad v eva vyatiṣajati
7.3.1.6.2	ātmā vā agniḥ
7.3.1.6.3	raso 'dhvaraḥ
7.3.1.6.4	ātmānaṃ tad rasenānuṣajati
7.3.1.6.5	tasmād ayam āntam evātmā rasenānuṣaktaḥ
7.3.1.6.6	athāhavanīyasyārdham aiti
7.3.1.7.1	taddhaika ubhayatraiva palāśaśākhayā vyudūhanty ubhayatra vai cinotīti
7.3.1.7.2	na tathā kuryāt
7.3.1.7.3	avasyati vāva gārhapatyenaū
7.3.1.7.4	rdhva evāhavanīyena rohati
7.3.1.7.5	tasmāt tathā na kuryāt
7.3.1.8.1	atha gārhapatya evoṣān nivapati nāhavanīye
7.3.1.8.2	ayaṃ vai loko gārhapatyaḥ
7.3.1.8.3	paśava ūṣāḥ
7.3.1.8.4	asmiṃs tal loke paśūn dadhāti
7.3.1.8.5	tasmād ime 'smiṃl loke paśavaḥ
7.3.1.9.1	athāhavanīya eva puṣkaraparṇam upadadhāti na gārhapatye
7.3.1.9.2	āpo vai puṣkaraparṇam
7.3.1.9.3	dyaur āhavanīyaḥ
7.3.1.9.4	divi tad apo dadhāti
7.3.1.9.5	ubhayatra sikatā nivapati
7.3.1.9.6	reto vai sikatāḥ
7.3.1.9.7	ubhayatra vai vikriyate tasmād retaso 'dhi vikriyātā iti
7.3.1.10.1	tā nānā mantrābhyāṃ nivapati
7.3.1.10.2	manuṣyaloko vai gārhapatyaḥ
7.3.1.10.3	devaloka āhavanīyaḥ
7.3.1.10.4	nāno vā etad yad daivaṃ ca mānuṣaṃ ca
7.3.1.10.5	drāghīyasā mantreṇāhavanīye nivapati hrasīyasā gārhapatye
7.3.1.10.6	drāghīyo hi devāyuṣam
7.3.1.10.7	hrasīyo manuṣyāyuṣam
7.3.1.10.8	sa pūrvāḥ pariśridbhyo gārhapatye sikatā nivapati
7.3.1.10.9	reto vai sikatā asmād retaso 'dhīmā vikriyāntā iti
7.3.1.11.1	tad āhur yad yoniḥ pariśrito retaḥ sikatā atha pūrvāḥ pariśridbhyo gārhapatye sikatā nivapati kathamasyaitad reto 'parāsiktam parigṛhītam bhavatīti
7.3.1.11.2	ulbaṃ vā ūṣāḥ
7.3.1.11.3	tad yad ūṣān pūrvān nivapaty eteno hāsyaitad ulbena reto 'parāsiktam parigṛhītam bhavati
7.3.1.11.4	athāhavanīye pariśrito 'bhimantrayate
7.3.1.11.5	tasyokto bandhuḥ
7.3.1.11.6	atha sikatā nivapati
7.3.1.11.7	reto vai sikatāḥ
7.3.1.11.8	etayo asyaitad yonyā reto 'parāsiktam parigṛhītam bhavati
7.3.1.12.1	athāhavanīya evāpyānavatībhyām abhimṛśati na gārhapatye
7.3.1.12.2	ayaṃ vai loko gārhapatyaḥ
7.3.1.12.3	svargo loka āhavanīyaḥ
7.3.1.12.4	addho vā ayam asmiṃl loke jāto yajamānaḥ svarga eva loke prajijanayiṣitavyaḥ
7.3.1.12.5	tad yad āhavanīya evāpyānavatībhyām abhimṛśati na gārhapatye svarga evainaṃ tal loke prajanayati
7.3.1.13.1	atha logeṣṭakā upadadhāti
7.3.1.13.2	ime vai lokā eṣo 'gniḥ
7.3.1.13.3	diśo logeṣṭakāḥ
7.3.1.13.4	eṣu tal lokeṣu diśo dadhāti
7.3.1.13.5	tasmād imā eṣu lokeṣu diśaḥ
7.3.1.14.1	bāhyenāgnim āharati
7.3.1.14.2	āptā vā asya tā diśo yā eṣu lokeṣu
7.3.1.14.3	atha yā imāṃl lokān pareṇa diśas tā asminn etad dadhāti
7.3.1.15.1	bahirvedeḥ
7.3.1.15.2	iyaṃ vai vediḥ
7.3.1.15.3	āptā vā asya tā diśo yā asyām
7.3.1.15.4	atha yā imām pareṇa diśas tā asminn etad dadhāti
7.3.1.16.1	yad v eva logeṣṭakā upadadhāti
7.3.1.16.2	prajāpater visrastasya sarvā diśo raso 'nu vyakṣarat
7.3.1.16.3	te yatra devāḥ samaskurvaṃs tad asminn etābhir logeṣṭakābhis taṃ rasam adadhuḥ
7.3.1.16.4	tathaivāsminn ayam etad dadhāti
7.3.1.17.1	bāhyenāgnim āharati
7.3.1.17.2	āpto vā asya sa raso ya eṣu lokeṣu
7.3.1.17.3	atha ya imāṃl lokān parāṅ raso 'tyakṣarat tam asminn etad dadhāti
7.3.1.18.1	bahirvedeḥ
7.3.1.18.2	iyaṃ vai vediḥ
7.3.1.18.3	āpto vā asya sa raso yo 'syām
7.3.1.18.4	atha ya imām parāṅ raso 'tyakṣarat tam asminn etad dadhāti
7.3.1.19.1	sphyenāharati
7.3.1.19.2	vajro vai sphyaḥ
7.3.1.19.3	vīryaṃ vai vajraḥ
7.3.1.19.4	vittir iyam
7.3.1.19.5	vīryeṇa vai vittiṃ vindate
7.3.1.20.1	sa purastād āharati mā mā hiṃsīj janitā yaḥ pṛthivyā iti
7.3.1.20.2	prajāpatir vai pṛthivyai janitā
7.3.1.20.3	mā mā hiṃsīt prajāpatir ity etat
7.3.1.20.4	yo vā divaṃ satyadharmā vyānaḍ iti
7.3.1.20.5	yo vā divaṃ satyadharmāsṛjatety etat
7.3.1.20.6	yaś cāpaś candrāḥ prathamo jajāneti
7.3.1.20.7	manuṣyā vā āpaś candrāḥ
7.3.1.20.8	yo manuṣyān prathamo 'sṛjatety etat
7.3.1.20.9	kasmai devāya haviṣā vidhemeti
7.3.1.20.10	prajāpatir vai kaḥ
7.3.1.20.11	tasmai haviṣā vidhemety etat
7.3.1.20.12	tām āhṛtyāntareṇa pariśrita ātmann upadadhāti
7.3.1.20.13	sa yaḥ prācyāṃ diśi raso 'tyakṣarat tam asminn etad dadhāti
7.3.1.20.14	atho prācīm evāsminn etad diśaṃ dadhāti
7.3.1.21.1	atha dakṣiṇato 'bhyāvartasva pṛthivi yajñena payasā saheti
7.3.1.21.2	yathaiva yajus tathā bandhuḥ
7.3.1.21.3	vapāṃ te agnir iṣito arohad iti
7.3.1.21.4	yad vai kiṃ cāsyāṃ sāsyai vapā
7.3.1.21.5	tām agnir iṣita upādīpto rohati
7.3.1.21.6	tām āhṛtyāntareṇa pakṣasaṃdhim ātmann upadadhāti
7.3.1.21.7	sa yo dakṣiṇāyāṃ diśi raso 'tyakṣarat tam asminn etad dadhāti
7.3.1.21.8	atho dakṣiṇām evāsminn etad diśaṃ dadhāti
7.3.1.22.1	atha paścād agne yat te śukraṃ yac candraṃ yat pūtaṃ yac ca yajñiyam iti
7.3.1.22.2	iyaṃ vā agniḥ
7.3.1.22.3	asyai tad āha tad devebhyo bharāmasīti
7.3.1.22.4	tad asmai daivāya karmaṇe harāma ity etat
7.3.1.22.5	tām āhṛtyāntareṇa pucchasaṃdhim ātmann upadadhāti
7.3.1.22.6	sa yaḥ pratīcyāṃ diśi raso 'tyakṣarat tam asminn etad dadhāti
7.3.1.22.7	atho pratīcīm evāsminn etad diśaṃ dadhāti
7.3.1.22.8	sa na samprati paścād āharen ned yajñapathād rasam āharāṇīti
7.3.1.22.9	ita ivāharati
7.3.1.23.1	athottarata iṣam ūrjam aham ita ādamiti
7.3.1.23.2	iṣam ūrjam aham ita ādada ity etat
7.3.1.23.3	ṛtasya yonim iti
7.3.1.23.4	satyaṃ vā ṛtam
7.3.1.23.5	satyasya yonim ity etat
7.3.1.23.6	mahiṣasya dhārām iti
7.3.1.23.7	agnir vai mahiṣaḥ
7.3.1.23.8	sa hīdaṃ jāto mahānt sarvam aiṣṇāt
7.3.1.23.9	ā mā goṣu viśatv ā tanūṣv iti
7.3.1.23.10	ātmā vai tanūḥ
7.3.1.23.11	ā mā goṣu cātmani ca viśatv ity etat
7.3.1.23.12	jahāmi sedim anirāmamīvām iti sikatāḥ pradhvaṃsayati
7.3.1.23.13	tad yaiva sedir yānirā yāmīvā tām etasyāṃ diśi dadhāti
7.3.1.23.14	tasmād etasyāṃ diśi prajā aśanāyukāḥ
7.3.1.23.15	tām āhṛtyāntareṇa pakṣasaṃdhim ātmann upadadhāti
7.3.1.23.16	sa ya udīcyāṃ diśi raso 'tyakṣarat tam asminn etad dadhāti
7.3.1.23.17	atho udīcīm evāsminn etad diśaṃ dadhāti
7.3.1.24.1	tā etā diśaḥ
7.3.1.24.2	tāḥ sarvata upadadhāti
7.3.1.24.3	sarvatas tad diśo dadhāti
7.3.1.24.4	tasmāt sarvato diśaḥ
7.3.1.24.5	sarvataḥ samīcīḥ
7.3.1.24.6	sarvatas tat samīcīr diśo dadhāti
7.3.1.24.7	tasmāt sarvataḥ samīcyo diśaḥ
7.3.1.24.8	tā nānopadadhāti
7.3.1.24.9	nānā sādayati
7.3.1.24.10	nānā sūdadohasādhivadati
7.3.1.24.11	nānā hi diśaḥ
7.3.1.24.12	tiṣṭhann upadadhāti
7.3.1.24.13	tiṣṭhantīva hi diśaḥ
7.3.1.24.14	atho tiṣṭhan vai vīryavattaraḥ
7.3.1.25.1	tā etā yajuṣmatya iṣṭakāḥ
7.3.1.25.2	tā ātmann evopadadhāti na pakṣapuccheṣu
7.3.1.25.3	ātman hy eva yajuṣmatya iṣṭakā upadhīyante na pakṣapuccheṣu
7.3.1.26.1	tad āhuḥ kathamasyaitāḥ pakvāḥ śṛtā upahitā bhavantīti
7.3.1.26.2	raso vā etāḥ
7.3.1.26.3	svayaṃśṛta u vai rasaḥ
7.3.1.26.4	atho yad vai kiṃ caitam agniṃ vaiśvānaram upanigacchati tata eva tat pakvaṃ śṛtam upahitam bhavati
7.3.1.27.1	athottaravediṃ nivapati
7.3.1.27.2	iyaṃ vai vediḥ
7.3.1.27.3	dyaur uttaravediḥ
7.3.1.27.4	diśo logeṣṭakāḥ
7.3.1.27.5	tad yad antareṇa vediṃ cottaravediṃ ca logeṣṭakā upadadhātīmau tal lokāv antareṇa diśo dadhāti
7.3.1.27.6	tasmād imau lokāv antareṇa diśaḥ
7.3.1.27.7	tāṃ yugamātrīṃ vā sarvataḥ karoti catvāriṃśatpadāṃ vā yatarathā kāmayeta
7.3.1.27.8	atha sikatā nivapati
7.3.1.27.9	tasyokto bandhuḥ
7.3.1.28.1	tā uttaravedau nivapati
7.3.1.28.2	yonir vā uttaravediḥ
7.3.1.28.3	yonau tad retaḥ siñcati
7.3.1.28.4	yad vai yonau retaḥ sicyate tat prajaniṣṇu bhavati
7.3.1.28.5	tābhiḥ sarvam ātmānam pracchādayati
7.3.1.28.6	sarvasmiṃs tad ātman reto dadhāti
7.3.1.28.7	tasmāt sarvasmād evātmano retaḥ saṃbhavati
7.3.1.29.1	agne tava śravo vaya iti
7.3.1.29.2	dhūmo vā asya śravo vayaḥ
7.3.1.29.3	sa hy enam amuṣmiṃl loke śrāvayati
7.3.1.29.4	mahi bhrājante arcayo vibhāvasav iti
7.3.1.29.5	mahato bhrājante 'rcayaḥ prabhūvasav ity etat
7.3.1.29.6	bṛhadbhāno śavasā vājam ukthyam iti
7.3.1.29.7	balaṃ vai śavaḥ
7.3.1.29.8	bṛhadbhāno valenānnam ukthyam ity etat
7.3.1.29.9	dadhāsi dāśuṣe kava iti
7.3.1.29.10	yajamāno vai dāśvān
7.3.1.29.11	dadhāsi yajamānāya kava ity etat
7.3.1.30.1	pāvakavarcāḥ śukravarcā iti
7.3.1.30.2	pavakavarcā hy eṣa śukravarcāḥ
7.3.1.30.3	anūnavarcā udiyarṣi bhānuneti
7.3.1.30.4	anūnavarcā uddīpyase bhānunety etat
7.3.1.30.5	putro mātarā vicarann upāvasīti
7.3.1.30.6	putro hy eṣa mātarā vicarann upāvati
7.3.1.30.7	pṛṇakṣi rodasī ubhe iti
7.3.1.30.8	ime vai dyāvāpṛthivī rodasī
7.3.1.30.9	te eṣa ubhe pṛṇakti dhūmenāmūṃ vṛṣṭyemām
7.3.1.31.1	ūrjo napāj jātavedaḥ suśastibhir iti
7.3.1.31.2	ūrjo napāj jātavedaḥ suṣṭutibhir ity etat
7.3.1.31.3	mandasva dhītibhir hita iti
7.3.1.31.4	dīpyasva dhītibhir hita ity etat
7.3.1.31.5	tve iṣaḥ saṃdadhur bhūrivarvasa iti
7.3.1.31.6	tve iṣaḥ saṃdadhur bahuvarpasa ity etat
7.3.1.31.7	citrotayo vāmajātā iti
7.3.1.31.8	yathaiva yajus tathā bandhuḥ
7.3.1.32.1	irajyann agne prathayasva jantubhir iti
7.3.1.32.2	manuṣyā vai jantavaḥ
7.3.1.32.3	dīpyamāno 'gne prathasva manuṣyair ity etat
7.3.1.32.4	asme rāyo amartyeti
7.3.1.32.5	asme rayiṃ dadhad amarty etat
7.3.1.32.6	sadarśa tasya vapuśo virājasīti
7.3.1.32.7	darśatasya hy eṣa vapuṣo virājati
7.3.1.32.8	pṛṇakṣi sānasiṃ kratum iti
7.3.1.32.9	pṛṇakṣi sanātanaṃ kratum ity etat
7.3.1.33.1	iṣkartāram adhvarasya pracetasam iti
7.3.1.33.2	adhvaro vai yajñaḥ
7.3.1.33.3	prakalpayitāraṃ yajñasya pracetasam ity etat
7.3.1.33.4	kṣayantaṃ rādhaso maha iti
7.3.1.33.5	kṣayantaṃ rādhasi mahatīty etat
7.3.1.33.6	rātiṃ vāmasya subhagām mahīm iṣam iti
7.3.1.33.7	rātiṃ vāmasya subhagāṃ mahatīm iṣam ity etat
7.3.1.33.8	dadhāsi sānasiṃ rayim iti
7.3.1.33.9	dadhāsi sanātanaṃ rayim ity etat
7.3.1.34.1	ṛtāvānam iti
7.3.1.34.2	satyāvānam ity etat
7.3.1.34.3	mahiṣam iti
7.3.1.34.4	agnir vai mahiṣaḥ
7.3.1.34.5	viśvadarśatam iti
7.3.1.34.6	viśvadarśato hy eṣaḥ
7.3.1.34.7	agniṃ sumnāya dadhire puro janā iti
7.3.1.34.8	yajño vai sumnam
7.3.1.34.9	yajñāya vā etam puro dadhate
7.3.1.34.10	śrutkarṇaṃ saprathastamaṃ tvā girā daivyam mānuṣā yugeti
7.3.1.34.11	āśṛṇvantaṃ saprathastamaṃ tvā girā devam manuṣyā havāmaha ity etat
7.3.1.35.1	sa eṣo 'gnir eva vaiśvānara etat ṣaḍṛcam
7.3.1.35.2	ārambhāyaivemāḥ sikatā nyupyante
7.3.1.35.3	agnim evāsminn etad vaiśvānaraṃ reto bhūtaṃ śiñcati
7.3.1.35.4	ṣaḍṛcena
7.3.1.35.5	ṣaḍ ṛtavaḥ saṃvatsaraḥ
7.3.1.35.6	saṃvatsaro vaiśvānaraḥ
7.3.1.36.1	tad āhur yad retaḥ sikatā ucyante kim āsāṃ reto rūpam iti
7.3.1.36.2	śuklā iti brūyāt
7.3.1.36.3	śuklaṃ hi retaḥ
7.3.1.36.4	atho pṛśnaya iti
7.3.1.36.5	pṛśnīva hi retaḥ
7.3.1.37.1	tad āhur yad ārdraṃ retaḥ śuṣkāḥ sikatā nivapati katham asyaitā ārdrā retorūpam bhavantīti
7.3.1.37.2	raso vai chandāṃsi
7.3.1.37.3	ārdra u vai rasaḥ
7.3.1.37.4	tad yad enāś chandobhir nivapaty evam u hāsyaitā ārdrā retorūpam bhavanti
7.3.1.38.1	tad āhuḥ katham asyaitā ahorātrābhyām upahitā bhavantīti
7.3.1.38.2	dve vā ahorātre śuklaṃ ca kṛṣṇaṃ ca
7.3.1.38.3	dve sikate śuklā ca kṛṣṇā ca
7.3.1.38.4	evam u hāsyaitā ahorātrābhyām upahitā bhavanti
7.3.1.39.1	tad āhuḥ katham asyaitā ahorātraiḥ saṃpannā anyūnā anatiriktā upahitā bhavantīti
7.3.1.39.2	anantāni vā ahorātrāṇi
7.3.1.39.3	anantāḥ sikatāḥ
7.3.1.39.4	evam u hāsyaitā ahorātraiḥ saṃpannā anyūnā anatiriktā upahitā bhavanti
7.3.1.39.5	atha kasmāt samudriyaṃ chanda iti
7.3.1.39.6	ananto vai samudraḥ
7.3.1.39.7	anantāḥ sikatāḥ
7.3.1.39.8	tat samudriyaṃ chandaḥ
7.3.1.40.1	tad āhuḥ katham asyaitāḥ pṛthaṅ nānā yajurbhir upahitā bhavantīti
7.3.1.40.2	mano vai yajuḥ
7.3.1.40.3	tad idam mano yajuḥ sarvāḥ sikatā anuvibhavati
7.3.1.40.4	evam u hāsyaitāḥ pṛthaṅ nānā yajurbhir upahitā bhavanti
7.3.1.41.1	tad āhuḥ katham asyaitāḥ sarvaiś chandobhir upahitā bhavantīti
7.3.1.41.2	yad evainā etena ṣaḍṛcena nivapati
7.3.1.41.3	yāvanti hi saptānāṃ chandasām akṣarāṇi tāvanty etasya ṣaḍṛcasyākṣarāṇi
7.3.1.41.4	evam u hāsyaitāḥ sarvaiś chandobhir upahitā bhavanti
7.3.1.42.1	yad v eva sikatā nivapati
7.3.1.42.2	prajāpatir eṣo 'gniḥ
7.3.1.42.3	sarvam u brahma prajāpatiḥ
7.3.1.42.4	taddhaitad brahmaṇa utsanne yat sikatāḥ
7.3.1.42.5	atha yad anutsannam idaṃ tad yo 'yam agniś cīyate
7.3.1.42.6	tad yat sikatā nivapati yad eva tad brahmaṇa utsannaṃ tad asminn etat pratidadhāti
7.3.1.42.7	tā asaṃkhyātā aparimitā nivapati
7.3.1.42.8	ko hi tad veda yāvat tad brahmaṇa utsannam
7.3.1.42.9	sa ha vā etaṃ sarvaṃ kṛtsnam prajāpatiṃ saṃskaroti ya evaṃ vidvānt sikatā nivapati
7.3.1.43.1	tad āhuḥ kaitāsām asaṃkhyātānāṃ saṃkhyeti
7.3.1.43.2	dve iti brūyāt
7.3.1.43.3	dve hi sikate śuklā ca kṛṣṇā ca
7.3.1.43.4	atho sapta viṃśatiśatānīti brūyāt
7.3.1.43.5	etāvanti hi saṃvatsarasyāhorātrāṇi
7.3.1.43.6	atho dve dvāpañcāśe śate iti
7.3.1.43.7	etāvanti hy etasya ṣaḍṛcasyākṣarāṇi
7.3.1.43.8	atho pañcaviṃśatir iti
7.3.1.43.9	pañcaviṃśaṃ hi retaḥ
7.3.1.44.1	tā etā yajuṣmatya iṣṭakāḥ
7.3.1.44.2	tā ātmann evopadadhāti na pakṣapuccheṣu
7.3.1.44.3	ātman hy eva yajuṣmatya iṣṭakā upadhīyante na pakṣapuccheṣu
7.3.1.44.4	na sādayati ned retaḥ prajātiṃ sthāpayānīti
7.3.1.45.1	athainā āpyānavatībhyām abhimṛśati
7.3.1.45.2	idam evaitad retaḥ siktam āpyāyayati
7.3.1.45.3	tasmād yonau retaḥ siktam āpyāyate
7.3.1.45.4	saumībhyām
7.3.1.45.5	prāṇo vai somaḥ
7.3.1.45.6	prāṇaṃ tad retasi dadhāti
7.3.1.45.7	tasmād retaḥ siktam prāṇam abhisambhavati
7.3.1.45.8	pūyeddha yad ṛte prāṇāt saṃbhavet
7.3.1.45.9	eṣo haivātra sūdadohāḥ
7.3.1.45.10	prāṇo vai somaḥ sūdadohāḥ
7.3.1.46.1	āpyāyasva sametu te viśvataḥ soma vṛṣṇyam iti
7.3.1.46.2	reto vai vṛṣṇyam
7.3.1.46.3	āpyāyasva sametu te sarvataḥ soma reta ity etat
7.3.1.46.4	bhavā vājasya saṃgatha iti
7.3.1.46.5	anne vai vājaḥ
7.3.1.46.6	bhavānnasya saṃgatha ity etat
7.3.1.46.7	saṃ te payāṃsi sam u yanti vājā iti
7.3.1.46.8	raso vai payaḥ
7.3.1.46.9	anne vājāḥ
7.3.1.46.10	saṃ te rasāḥ sam u yantv annānīty etat
7.3.1.46.11	saṃ vṛṣṇyabhimātiṣāha iti
7.3.1.46.12	saṃ retāṃsi pāpmasaha ity etat
7.3.1.46.13	āpyāyamāno amṛtāya someti
7.3.1.46.14	prajātyāṃ tad amṛtaṃ dadhāti
7.3.1.46.15	tasmāt prajātir amṛtā
7.3.1.46.16	divi śravāṃsy uttamāni dhiṣveti
7.3.1.46.17	candramā vā asya divi śrava uttamam
7.3.1.46.18	sa hy enam amuṣmiṃl loke śrāvayati
7.3.1.46.19	dvābhyām āpyāyayati gāyatryā ca triṣṭubhā ca
7.3.1.46.20	tasyokto bandhuḥ
7.3.1.47.1	athātāḥ sampad eva
7.3.1.47.2	catasro logeṣṭakā upadadhāti
7.3.1.47.3	ṣaḍṛcena nivapati
7.3.1.47.4	dvābhyām āpyāyayati
7.3.1.47.5	tad dvādaśa
7.3.1.47.6	dvādaśa māsāḥ saṃvatsaraḥ
7.3.1.47.7	saṃvatsaro 'gniḥ
7.3.1.47.8	yāvān agnir yāvaty asya mātrā tāvat tad bhavati
7.3.2.1.1	āpyānavatībhyām abhimṛśya pratyetyātithyena pracarati
7.3.2.1.2	ātithyena pracarya pravargyopasadbhyām pracarati
7.3.2.1.3	pravargyopasadbhyām pracaryāthaitāṃ carmaṇi citiṃ samavaśamayanti
7.3.2.1.4	tad yac carmaṇi carma vai rūpaṃ rūpāṇām upāptyai
7.3.2.1.5	lomataḥ
7.3.2.1.6	loma vai rūpaṃ rūpāṇām upāptyai
7.3.2.1.7	rohite
7.3.2.1.8	rohite ha sarvāṇi rūpāṇi sarveṣāṃ rūpāṇām upāptyai
7.3.2.1.9	ānaḍuhe
7.3.2.1.10	agnir eṣa yad anaḍvān agnirūpāṇām upāptyai
7.3.2.1.11	prācīnagnīve
7.3.2.1.12	taddhi devatrā
7.3.2.2.1	tad agreṇa gārhapatyam antarvedy uttaraloma prācīnagrīvam upastṛṇāti
7.3.2.2.2	tad etāṃ citiṃ samavaśamayanti
7.3.2.2.3	atha prokṣati
7.3.2.2.4	tad yat prokṣati śuddham evaitan medhyaṃ karoti
7.3.2.2.5	ājyena
7.3.2.2.6	taddhi śuddhaṃ medhyam
7.3.2.2.7	atho anabhyārohāya
7.3.2.2.8	na hi kiṃ canānyaddhavir ājyena prokṣanti
7.3.2.2.9	tūṣṇīm
7.3.2.2.10	aniruktaṃ vai tad yat tūṣṇīm
7.3.2.2.11	sarvaṃ vā aniruktam
7.3.2.2.12	sarveṇaivaitacchuddhaṃ medhyaṃ karoti
7.3.2.2.13	atho anabhyārohāya
7.3.2.2.14	na hi kiṃ canānyaddhavis tūṣṇīm prokṣanti
7.3.2.3.1	yad v eva prokṣati havir vā etat
7.3.2.3.2	tad etad abhighārayati
7.3.2.3.3	yad vai havir abhyaktaṃ yad abhighāritaṃ taj juṣṭaṃ tan medhyam
7.3.2.3.4	ājyena
7.3.2.3.5	ājyena hi havir abhighārayanti
7.3.2.3.6	tūṣṇīm
7.3.2.3.7	tūṣṇīṃ hi havir abhighārayanti
7.3.2.3.8	darbhaiḥ
7.3.2.3.9	te hi śuddhā medhyā
7.3.2.3.10	agraiḥ
7.3.2.3.11	agraṃ hi devānām
7.3.2.4.1	tad āhur yat prathamām eva citim prokṣati katham asyaiṣa sarvo 'gniḥ prokṣito bhavati kathaṃ carmaṇi praṇītaḥ katham aśvapraṇīta iti
7.3.2.4.2	yad evātra sarvāsāṃ citīnām iṣṭakāḥ prokṣaty evam u hāsyaiṣa sarvo 'gniḥ prokṣito bhavaty evaṃ carmaṇi praṇīta evam aśvapraṇītaḥ
7.3.2.4.3	udyacchanty etāṃ citim
7.3.2.5.1	athāhāgnibhyaḥ prahriyamāṇebhyo 'nubrūhīti
7.3.2.5.2	etad vai devān upapraiṣyata etaṃ yajñaṃ taṃsyamānān rakṣāṃsi nāṣṭrā ajighāṃsan na yakṣyadhve na yajñaṃ taṃsyadhva iti
7.3.2.5.3	tebhya etān agnīn etā iṣṭakā vajrān kṣurapavīn kṛtvā prāharan
7.3.2.5.4	tair enān astṛṇvata
7.3.2.5.5	tānt stṛtvābhaye 'nāṣṭra etaṃ yajñam atanvata
7.3.2.6.1	tad vā etat kriyate yad devā akurvann idaṃ nu tāni rakṣāṃsi devair evopahatāni
7.3.2.6.2	yat tv etat karoti yad devā akurvaṃs tat karavāṇīti
7.3.2.6.3	atho yad eva rakṣo yaḥ pāpmā tebhya etān agnīn etā iṣṭakā vajrān kṣurapavīn kṛtvā praharati
7.3.2.6.4	tair enānt stṛṇute
7.3.2.6.5	tānt stṛtvābhaye 'nāṣṭra etaṃ yajñaṃ tanute
7.3.2.7.1	tad yad agnibhya iti
7.3.2.7.2	bahavo hy ete 'gnayo yad etāś citayaḥ
7.3.2.7.3	atha yat prahriyamāṇebhya iti
7.3.2.7.4	pra hi harati
7.3.2.8.1	taddhaike 'nvāhuḥ purīṣyāso agnayaḥ prāvaṇabhiḥ sajoṣasa iti
7.3.2.8.2	prāyaṇarūpam
7.3.2.8.3	na tathā kuryāt
7.3.2.8.4	āgneyīr eva gāyatrīḥ kāmavatīr anubrūyāt
7.3.2.8.5	ā te vatso mano yamat tubhyaṃ tā aṅgiras tam āgniḥ priyeṣu dhāmasv iti
7.3.2.9.1	āgneyīr anvāhāgnirūpāṇām upāptyai kāmavatīḥ kāmānām upāptyai gāyatrīḥ
7.3.2.9.2	gāyatro 'gniḥ
7.3.2.9.3	yāvān agnir yāvaty asya mātrā tāvataivainam etad reto bhūtaṃ siñcati
7.3.2.9.4	tisraḥ
7.3.2.9.5	trivṛd agniḥ
7.3.2.9.6	yāvān agnir yāvaty asya mātrā tāvataivainam etad reto bhūtaṃ siñcati
7.3.2.9.7	tāḥ sapta sampadyante saha trir anūktābhyām
7.3.2.9.8	saptacitiko 'gniḥ
7.3.2.9.9	saptartavaḥ saṃvatsaraḥ
7.3.2.9.10	saṃvatsaro 'gniḥ
7.3.2.9.11	yāvān agnir yāvaty asya mātrā tāvat tad bhavati
7.3.2.9.12	upāṃśv anvāha
7.3.2.9.13	reto vā atra yajñaḥ
7.3.2.9.14	upāṃśu vai retaḥ sicyate
7.3.2.9.15	paścād anubruvann anveti
7.3.2.9.16	chandobhir evaitad yajñaṃ paścād abhirakṣann eti
7.3.2.10.1	athāśvaṃ śuklam purastān nayanti
7.3.2.10.2	etad vai devā abibhayur yad vai na iha rakṣāṃsi nāṣṭrā na hanyur iti
7.3.2.10.3	ta etaṃ vajramapaśyann amum evādityam
7.3.2.10.4	asau vā āditya eṣo 'śvaḥ
7.3.2.10.5	ta etena vajreṇa purastād rakṣāṃsi nāṣṭrā apahatyābhaye 'nāṣṭre svasti samāśnuvata
7.3.2.10.6	tathaivaitad yajamāna etena vajreṇa purastād rakṣāṃsi nāṣṭrā apahatyābhaye 'nāṣṭre svasti samaśnute
7.3.2.10.7	āgacchanty agnim
7.3.2.10.8	dakṣiṇataḥ pucchasya citim upanidadhati
7.3.2.10.9	uttarato 'śvam ākramayanti
7.3.2.11.1	tam uttarārdhenāgner antareṇa pariśritaḥ prāñcaṃ nayanti
7.3.2.11.2	tat prācyai diśaḥ pāpmānam apahanti
7.3.2.11.3	taṃ dakṣiṇā
7.3.2.11.4	tad dakṣiṇāyai diśaḥ pāpmānam apahanti
7.3.2.11.5	tam pratyañcam
7.3.2.11.6	tat pratīcyai diśaḥ pāpmānam apahanti
7.3.2.11.7	tam udañcam
7.3.2.11.8	tad udīcyai diśaḥ pāpmānam apahanti
7.3.2.11.9	sarvābhya evaitad digbhyo rakṣāṃsi nāṣṭrā apahatyāthainam udañcam prāñcam prasṛjati
7.3.2.11.10	tasyokto bandhuḥ
7.3.2.12.1	tam pratyañcaṃ yantam etāṃ citim avaghrāpayati
7.3.2.12.2	asau vā āditya eṣo 'śvaḥ
7.3.2.12.3	imā u sarvāḥ prajā yā imā iṣṭakāḥ
7.3.2.12.4	tad yad avaghrāpayaty asāv eva tad āditya imāḥ prajā abhijighrati
7.3.2.12.5	tasmād u haitat sarvo 'smīti manyate prajāpatervīryeṇa
7.3.2.12.6	tad yat pratyañcaṃ yantam avaghrāpayati pratyaṅ hy evaiṣa yann imāḥ sarvāḥ prajā abhijighrati
7.3.2.13.1	yad v evāvaghrāpayati
7.3.2.13.2	asau vā āditya eṣo 'śvaḥ
7.3.2.13.3	ima u lokā etāḥ svayamātṛṇṇāḥ
7.3.2.13.4	tad yad avaghrāpayaty asāv eva tad āditya imāṃl lokānt sūtre samāvayate
7.3.2.13.5	tad yat tat sūtram upari tasya bandhuḥ
7.3.2.14.1	yad v evāghrāpayati
7.3.2.14.2	agnir devebhya udakrāmat
7.3.2.14.3	so 'paḥ prāviśat
7.3.2.14.4	te devāḥ prajāpatim abruvaṃs tvam imam anviccha
7.3.2.14.5	sa tubhyaṃ svāya pitra āvirbhaviṣyatīti
7.3.2.14.6	tam aśvaḥ śuklo bhūtvānvaicchat
7.3.2.14.7	tam adbhya upodāsṛptam puṣkaraparṇe viveda
7.3.2.14.8	tam abhyavekṣāṃcakre
7.3.2.14.9	sa hainam uduvoṣa
7.3.2.14.10	tasmād aśvaḥ śukla uduṣṭamukha iva
7.3.2.14.11	atho ha durakṣo bhāvukaḥ
7.3.2.14.12	tam u vā ṛtveva hiṃsitveva mene
7.3.2.14.13	taṃ hovāca varaṃ te dadāmīti
7.3.2.15.1	sa hovāca yas tvānena rūpeṇānvicchād vindād eva tvā sa iti
7.3.2.15.2	sa yo hainam etena rūpeṇānvicchati vindati hainam
7.3.2.15.3	vittvā haivainaṃ cinute
7.3.2.16.1	sa śuklaḥ syāt
7.3.2.16.2	taddhy etasya rūpaṃ ya eṣa tapati
7.3.2.16.3	yadi śuklaṃ na vinded apy aśuklaḥ syāt
7.3.2.16.4	aśvas tv eva syāt
7.3.2.16.5	yady aśvaṃ na vinded apy anaḍvān eva syāt
7.3.2.16.6	āgneyo vā anaḍvān
7.3.2.16.7	agnir u sarveṣām pāpmanām apahantā
7.3.2.17.1	athāto 'dhirohaṇasyaiva
7.3.2.17.2	taṃ haike purastāt pratyañcam adhirohanti paścād vā prāñcam
7.3.2.17.3	na tathā kuryāt
7.3.2.17.4	paśur eṣa yad agniḥ
7.3.2.17.5	yo vai paśuṃ purastāt pratyañcam adhirohati viṣāṇābhyāṃ taṃ hanti
7.3.2.17.6	atha yaḥ paścāt prāñcam padbhyāṃ tam
7.3.2.17.7	ātmanevainam ārohet
7.3.2.17.8	yaṃ vā ātmanā paśum ārohanti sa pārayati sa na hinasti
7.3.2.17.9	uttarato yaṃ hi kaṃ ca paśum ārohanti
7.3.2.17.10	uttarata evainam ārohanti
7.3.2.17.11	āruhyāgnim auttaravedikaṃ karma kṛtvātmann agniṃ gṛhṇīte
7.3.2.17.12	ātmann agniṃ gṛhītvā satyaṃ sāma gāyati
7.3.2.17.13	puṣkaraparṇam upadadhāti
7.3.2.17.14	tasyātaḥ
7.3.2.18.1	athaitaṃ sāye bhūte 'śvam pariṇayanti
7.3.2.18.2	etad vai devā abibhayur yad vai na imam iha rakṣāṃsi nāṣṭrā na hanyur iti
7.3.2.18.3	tasmā etaṃ vajram abhigoptāram akurvann amum evādityam
7.3.2.18.4	asau vā āditya eṣo 'śvaḥ
7.3.2.18.5	tathaivāsmā ayam etaṃ vajram abhigoptāraṃ karoti
7.3.2.19.1	taṃ vā upāstamayam ādityasya pariṇayati
7.3.2.19.2	eṣa vā asya pratyakṣaṃ divā goptā bhavati
7.3.2.19.3	rātrisācayāny u vai rakṣāṃsi
7.3.2.19.4	rātryā evāsmā etaṃ vajram abhigoptāraṃ karoti
7.3.2.19.5	sarvataḥ pariṇayati
7.3.2.19.6	sarvata evāsmā etaṃ vajram abhigoptāraṃ karoti
7.3.2.19.7	triṣkṛtvaḥ pariṇayati
7.3.2.19.8	trivṛtam evāsmā etaṃ vajram abhigoptāraṃ karoti
7.3.2.19.9	athainam udañcam prāñcam prasṛjati
7.3.2.19.10	tasyokto bandhuḥ
7.3.2.19.11	atha sa punar vipalyayate
7.3.2.19.12	tasyopari bandhuḥ
7.4.1.1.1	ātmann agniṃ gṛhṇīte ceṣyan
7.4.1.1.2	ātmano vā etam adhijanayati
7.4.1.1.3	yādṛśād va jāyate tādṛṅṅ eva bhavati
7.4.1.1.4	sa yad ātmann agṛhītvāgniṃ cinuyān manuṣyād eva manuṣyaṃ janayen martyān martyam anapahatapāpmano 'napahatapāpmānam
7.4.1.1.5	atha yad ātmann agniṃ gṛhītvā cinoti tad agner evādhy agniṃ janayaty amṛtād amṛtam apahatapāpmano 'pahatapāpmānam
7.4.1.2.1	sa gṛhṇāti mayi gṛhṇāmy agre agnim iti
7.4.1.2.2	tad ātmann evāgre 'gniṃ gṛhṇāti
7.4.1.2.3	rāyaspoṣāya suprajāstvāya suvīryāyeti
7.4.1.2.4	tad u sarvā āśiṣa ātman gṛhṇīte
7.4.1.2.5	mām u devatāḥ sacantām iti
7.4.1.2.6	tad u sarvān devān ātman gṛhṇīte
7.4.1.2.7	tad yat kiṃ cātmano 'dhi janayiṣyan bhavati tat sarvam ātman gṛhṇīte
7.4.1.2.8	sa vai tiṣṭhann ātmann agniṃ gṛhītvānūpaviśya cinoti
7.4.1.2.9	paśur eṣa yad agniḥ
7.4.1.2.10	tasmāt paśus tiṣṭhan garbhaṃ dhitvānūpaviśya vijāyate
7.4.1.3.1	atha satyaṃ sāma gāyati
7.4.1.3.2	etad vai devā abruvant satyam asya mukhaṃ karavāma
7.4.1.3.3	te satyam bhaviṣyāmaḥ
7.4.1.3.4	satyaṃ no 'nuvartsyati
7.4.1.3.5	satyo naḥ sa kāmo bhaviṣyati yatkāmā etat kariṣyāmaha iti
7.4.1.4.1	ta etat satyaṃ sāma purastād agāyan
7.4.1.4.2	tad asya satyam mukham akurvan
7.4.1.4.3	te satyam abhavan
7.4.1.4.4	satyam enān anvavartata
7.4.1.4.5	satya eṣāṃ sa kāmo 'bhavad yatkāmā etad akurvata
7.4.1.5.1	tathaivaitad yajamāno yat satyaṃ sāma purastād gāyati tad asya satyam mukhaṃ karoti
7.4.1.5.2	sa satyam bhavati
7.4.1.5.3	satyam enam anuvartate satyo 'sya sa kāmo bhavati yatkāma etat kurute
7.4.1.6.1	tad yat tat satyam āpa eva tat
7.4.1.6.2	āpo hi vai satyam
7.4.1.6.3	tasmād yenāpo yanti tat satyasya rūpam ity āhuḥ
7.4.1.6.4	apa eva tasya sarvasyāgram akurvan
7.4.1.6.5	tasmād yadaivāpo yanty athedaṃ sarvaṃ jāyate yad idaṃ kiṃ ca
7.4.1.7.1	atha puṣkaraparṇam upadadhāti
7.4.1.7.2	yonir vai puṣkaraparṇaṃ
7.4.1.7.3	yonim evaitad upadadhāti
7.4.1.8.1	yad v eva puṣkaraparṇam upadadhāti
7.4.1.8.2	āpo vai puṣkaram
7.4.1.8.3	tāsām iyam parṇam
7.4.1.8.4	yathā ha vā idam puṣkaraparṇam apsv adhyāhitam evam iyam apsv adhyāhitā
7.4.1.8.5	seyaṃ yonir agneḥ
7.4.1.8.6	iyaṃ hy agniḥ
7.4.1.8.7	asyai hi sarvo 'gniś cīyate
7.4.1.8.8	imām evaitad upadadhāti
7.4.1.8.9	tām anantarhitāṃ satyād upadadhāti
7.4.1.8.10	imāṃ tat satye pratiṣṭhāpayati
7.4.1.8.11	tasmād iyaṃ satye pratiṣṭhitā
7.4.1.8.12	tasmād v iyam eva satyam
7.4.1.8.13	iyaṃ hy evaiṣāṃ lokānām addhātamām
7.4.1.9.1	apām pṛṣṭham asi yonir agner iti
7.4.1.9.2	apāṃ hīyam pṛṣṭham
7.4.1.9.3	yonir hīyam agneḥ
7.4.1.9.4	samudram abhitaḥ pinvamānam iti
7.4.1.9.5	samudro hīmām abhitaḥ pinvate
7.4.1.9.6	vardhamāno mahāṃ ā ca puṣkara iti
7.4.1.9.7	vardhamāno mahīyasva puṣkara ity etat
7.4.1.9.8	divo mātrayā varimṇā prathasvety anuvimārṣṭi
7.4.1.9.9	asau vā āditya eṣo 'gniḥ
7.4.1.9.10	no haitam anyo divo varimā yantum arhati
7.4.1.9.11	dyaur bhūtvainaṃ yacchety evaitad āha
7.4.1.9.12	svarājopaddhāti
7.4.1.9.13	svārājyaṃ hy apām
7.4.1.9.14	sādayitvā sūdadohasādhivadati
7.4.1.9.15	tasyokto bandhuḥ
7.4.1.10.1	atha rukmam upadadhāti
7.4.1.10.2	asau vā āditya eṣa rukmaḥ
7.4.1.10.3	eṣa hīmāḥ sarvāḥ prajā atirocate
7.4.1.10.4	roco ha vai taṃ rukma ity ācakṣate parokṣam
7.4.1.10.5	parokṣakāmā hi devāḥ
7.4.1.10.6	amum evaitad ādityam upadadhāti
7.4.1.10.7	sa hiraṇmayo bhavati parimaṇḍala ekaviṃśatinirbādhaḥ
7.4.1.10.8	tasyokto bandhuḥ
7.4.1.10.9	adhastānnirbādham upadadhāti
7.4.1.10.10	raśmayo vā etasya nirbādhāḥ
7.4.1.10.11	avastād u vā etasya raśmayaḥ
7.4.1.11.1	tam puṣkaraparṇa upadadhāti
7.4.1.11.2	yonir vai puṣkaraparṇam
7.4.1.11.3	yonāv evainam etat pratiṣṭhāpayati
7.4.1.12.1	yad v eva puṣkaraparṇa upadadhāti
7.4.1.12.2	pratiṣṭhā vai puṣkaraparṇam
7.4.1.12.3	iyaṃ vai puṣkaraparṇam
7.4.1.12.4	iyam u vai pratiṣṭhā
7.4.1.12.5	yo vā asyām apratiṣṭhito 'pi dūre sann apratiṣṭhita eva
7.4.1.12.6	sa raśmibhir vā eṣo 'syām pratiṣṭhitaḥ
7.4.1.12.7	asyām evainam etat pratiṣṭhāyām pratiṣṭhāpayati
7.4.1.13.1	yad v eva puṣkaraparṇa upadadhāti
7.4.1.13.2	indro vṛtraṃ hatvā nāstṛṣīti manyamāno 'paḥ prāviśat
7.4.1.13.3	tā abravīd bibhemi vai puram me kuruteti
7.4.1.13.4	sa yo 'pāṃ rasa āsīt tam ūrdhvaṃ samudauhan
7.4.1.13.5	tām asmai puram akurvan
7.4.1.13.6	tad yad asmai puram akurvaṃs tasmāt pūṣkaram
7.4.1.13.7	pūṣkaraṃ ha vai tat puṣkaram ity ācakṣate parokṣam
7.4.1.13.8	parokṣakāmā hi devāḥ
7.4.1.13.9	tad yat puṣkaraparṇa upadadhāti yam evāsyaitam āpo rasaṃ samudauhan yām asmai puram akurvaṃs tasminn evainam etat pratiṣṭhāpayati
7.4.1.14.1	brahma jajñānam prathamam purastād iti
7.4.1.14.2	asau vā ādityo brahma
7.4.1.14.3	ahar ahaḥ purastāj jāyate
7.4.1.14.4	vi sīmataḥ suruco vena āvar iti
7.4.1.14.5	madhyaṃ vai sīmā
7.4.1.14.6	ime lokāḥ surucaḥ
7.4.1.14.7	asāv ādityo venaḥ
7.4.1.14.8	yad vai prajijaniṣamāṇo 'venat tasmād venaḥ
7.4.1.14.9	tān eṣa sīmato madhyato vivṛṇvann udeti
7.4.1.14.10	sa budhnyā upamā asya viṣṭhā iti
7.4.1.14.11	diśo vā asya budhnyā upamā viṣṭhāḥ
7.4.1.14.12	tā hy eṣa upavitiṣṭhate
7.4.1.14.13	sataś ca yonim asataś ca vivar iti
7.4.1.14.14	ime vai lokāḥ sataś ca yonir asataś ca
7.4.1.14.15	yac ca hy asti yac ca na tad ebhya eva lokebhyo jāyate
7.4.1.14.16	triṣṭubhopadadhāti
7.4.1.14.17	traiṣṭubho hy eṣa
7.4.1.14.18	sādayitvā sūdadohasādhivadati
7.4.1.14.19	tasyokto bandhuḥ
7.4.1.15.1	atha puruṣam upadadhāti
7.4.1.15.2	sa prajāpatiḥ
7.4.1.15.3	so 'gniḥ
7.4.1.15.4	sa yajamānaḥ
7.4.1.15.5	sa hiraṇmayo bhavati
7.4.1.15.6	jyotir vai hiraṇyam
7.4.1.15.7	jyotir agnim
7.4.1.15.8	amṛtaṃ hiraṇyam
7.4.1.15.9	amṛtam agniḥ
7.4.1.15.10	puruṣo bhavati
7.4.1.15.11	puruṣo hi prajāpatiḥ
7.4.1.16.1	yad v eva puruṣam upadadhāti
7.4.1.16.2	prajāpater visrastād ramyā tanūr madhyata udakrāmat
7.4.1.16.3	tasyām enam utkāntāyāṃ devā ajahuḥ
7.4.1.16.4	taṃ yatra devāḥ samaskurvaṃs tad asminn etāṃ ramyāṃ tanūm madhyato 'dadhuḥ
7.4.1.16.5	tasyām asya devā aramanta
7.4.1.16.6	tad yad asyaitasyāṃ ramyāyāṃ tanvāṃ devā aramanta tasmāddhiramyam
7.4.1.16.7	hiramyaṃ ha vai taddhiraṇyam ity ācakṣate parokṣam
7.4.1.16.8	parokṣakāmā hi devāḥ
7.4.1.16.9	tathaivāsminn ayam etāṃ ramyāṃ tanūm madhyato dadhāti
7.4.1.16.10	tasyām asya devā ramante
7.4.1.16.11	prāṇo vā asya sā ramyā tanūḥ
7.4.1.16.12	prāṇam evāsminn etam madhyato dadhāti
7.4.1.17.1	taṃ rukma upadadhāti
7.4.1.17.2	asau vā āditya eṣa rukbhaḥ
7.4.1.17.3	atha ya eṣa etasmin maṇḍale puruṣaḥ sa eṣa tam evaitad upadadhāti
7.4.1.18.1	uttānam upadadhāti
7.4.1.18.2	etad vai devā abruvan yadi vā imāv arvāñcā upadhāsyāmaḥ sarvam evedam pradhakṣyataḥ
7.4.1.18.3	yady u parāñcau parāñcāv eva tapsyataḥ
7.4.1.18.4	yady u samyañcāv antaraivaitāv etaj jyotir bhaviṣyatyathaḥ
7.4.1.18.5	anyonyaṃ hiṃsiṣyata iti
7.4.1.18.6	te 'rvāñcam anyam upādadhuḥ parāñcam anyam
7.4.1.18.7	sa eṣa raśmibhir arvāṅ tapati rukmaḥ prāṇair eṣa ūrdhvaḥ puruṣaḥ
7.4.1.18.8	prāñcam upadadhāti
7.4.1.18.9	prāṅ hy eṣo 'gniś cīyate
7.4.1.19.1	hiraṇyagarbhaḥ samavartatāgra iti
7.4.1.19.2	hiraṇyagarbho hy eṣa samavartatāgre
7.4.1.19.3	bhūtasya jātaḥ patir eka āsīd iti
7.4.1.19.4	eṣa hy asya sarvasya bhūtasya jātaḥ patir eka āsīt
7.4.1.19.5	sa dādhāra pṛthivīṃ dyām utemām iti
7.4.1.19.6	eṣa vai divaṃ ca pṛthivīṃ ca dādhāra
7.4.1.19.7	kasmai devāya haviṣa vidhemeti
7.4.1.19.8	prajāpatir vai kaḥ
7.4.1.19.9	tasmai haviṣā vidhemety etat
7.4.1.20.1	drapsaś caskanda pṛthivīm anu dyām iti
7.4.1.20.2	asau vā ādityo drapsaḥ
7.4.1.20.3	sa divaṃ ca pṛthivīṃ ca skandatīty amūm itīmām
7.4.1.20.4	imaṃ ca yonim anu yaś ca pūrva iti
7.4.1.20.5	imaṃ ca lokam amuṃ cety etat
7.4.1.20.6	atho yac cedam etarhi cīyate yac cādaḥ pūrvam acīyateti
7.4.1.20.7	samānaṃ yonim anu saṃcarantam iti
7.4.1.20.8	samānaṃ hy eṣa etaṃ yonim anu saṃcarati
7.4.1.20.9	drapsaṃ juhomy anu sapta hotrā iti
7.4.1.20.10	asau vā ādityo drapsaḥ
7.4.1.20.11	diśaḥ sapta hotrāḥ
7.4.1.20.12	amuṃ tad ādityaṃ dikṣu pratiṣṭhāpayati
7.4.1.21.1	dvābhyām upadadhāti
7.4.1.21.2	dvipād yajamānaḥ
7.4.1.21.3	yajamāno 'gniḥ
7.4.1.21.4	yāvān agnir yāvaty asya mātrā tāvataivainam etad upadadhāti
7.4.1.21.5	triṣṭubbhyām
7.4.1.21.6	traiṣṭubho hy eṣa
7.4.1.21.7	sādayitvā sūdadohasādhivadati
7.4.1.21.8	tasyokto bandhuḥ
7.4.1.22.1	atha sāma gāyati
7.4.1.22.2	etad vai devā etam puruṣam upadhāya tam etādṛśam evāpaśyan yathaitacchuṣkaṃ phalakam
7.4.1.23.1	te 'bruvann upa taj jānīta yathāsmin puruṣe vīryaṃ dadhāmeti
7.4.1.23.2	te 'bruvaṃś cetayadhvam iti
7.4.1.23.3	citim icchateti vāva tad abruvan
7.4.1.23.4	tad icchata yathāsmin puruṣe vīryaṃ dadhāmeti
7.4.1.24.1	te cetayamānā etat sāmāpaśyan
7.4.1.24.2	tad agāyan
7.4.1.24.3	tad asmin vīryam adadhuḥ
7.4.1.24.4	tathaivāsminn ayam etad dadhāti
7.4.1.24.5	puruṣe gāyati
7.4.1.24.6	puruṣe tad vīryaṃ dadhāti
7.4.1.24.7	citre gāyati
7.4.1.24.8	sarvāṇi hi citrāṇy agniḥ
7.4.1.24.9	tam upadhāya na purastāt parīyān nen māyam agnir hinasad iti
7.4.1.25.1	atha sarpanāmair upatiṣṭhate
7.4.1.25.2	ime vai lokāḥ sarpāḥ
7.4.1.25.3	te hānena sarveṇa sarpanti yad idaṃ kiṃ ca
7.4.1.25.4	sarveṣām u haiṣa devānām ātmā yad agniḥ
7.4.1.25.5	te devā etam ātmānam upadhāyābibhayur yad vai na ime lokā anenātmanā na sarpeyur iti
7.4.1.26.1	ta etāni sarpanāmāny apaśyan
7.4.1.26.2	tair upātiṣṭhanta
7.4.1.26.3	tair asmā imāṃl lokān asthāpayan
7.4.1.26.4	tair anamayan
7.4.1.26.5	yad anamayaṃs tasmāt sarpanāmāni
7.4.1.26.6	tathaivaitad yajamāno yat sarpanāmair upatiṣṭhata imān evāsmā etal lokānt sthāpayatīmāṃl lokān namayati
7.4.1.26.7	tatho hāsyaita etenātmanā na sarpanti
7.4.1.27.1	yad v eva sarpanāmair upatiṣṭhate
7.4.1.27.2	ime vai lokāḥ sarpāḥ
7.4.1.27.3	yaddhi kiṃ ca sarpaty eṣv eva tal lokeṣu sarpati
7.4.1.27.4	tad yat sarpanāmair upatiṣṭhate yaivaiṣu lokeṣu nāṣṭrā yo vyadvaro yā śimidā tad evaitat sarvaṃ śamayati
7.4.1.28.1	namo 'stu sarpebhyo ye ke ca pṛthivīm anu ye antarikṣe ye divi tebhyaḥ sarpebhyo nama iti
7.4.1.28.2	ya evaiṣu triṣu lokeṣu sarpās tebhya etan namaskaroti
7.4.1.29.1	yā iṣavo yātudhānānām iti
7.4.1.29.2	yātudhānapreṣitā haike daśanti
7.4.1.29.3	ye vā vanaspatīṃr anu ye vāvaṭeṣu śerate tebhyaḥ sarpebhyo nama iti
7.4.1.29.4	ye caiva vanaspatiṣu sarpā ye cāvaṭeṣu śerate tebhya etan namaskaroti
7.4.1.30.1	ye vāmī rocane divo ye vā sūryasya raśmiṣu yeṣām apsu sadaskṛtaṃ tebhyaḥ sarpebhyo nama iti
7.4.1.30.2	yatra yatraite tad evaibhya etan namaskaroti
7.4.1.30.3	namo nama iti
7.4.1.30.4	yajño vai namaḥ
7.4.1.30.5	yajñenaivainān etan namaskāreṇa namasyati
7.4.1.30.6	tasmād u ha nāyajñiyaṃ brūyān namas ta iti
7.4.1.30.7	yathā hainam brūyād yajñas ta iti tādṛk tat
7.4.1.31.1	tribhir upatiṣṭhate
7.4.1.31.2	traya ime lokāḥ
7.4.1.31.3	atho trivṛd agniḥ
7.4.1.31.4	yāvān agnir yāvaty asya mātrā tāvataivāsmā etad imāṃl lokānt sthāpayati
7.4.1.31.5	atho tāvataivaitad idam sarvaṃ śamayati
7.4.1.31.6	tiṣṭhann upatiṣṭhate
7.4.1.31.7	tiṣṭhantīva vā ime lokāḥ
7.4.1.31.8	atho tiṣṭhan vai vīryavattaraḥ
7.4.1.32.1	athainam upaviśyābhijuhoty ājyena pañcagṛhītena
7.4.1.32.2	tasyokto bandhuḥ
7.4.1.32.3	sarvataḥ parisarpam
7.4.1.32.4	sarvābhya evainam etad digbhyo 'nnena prīṇāti
7.4.1.33.1	yad v evainam abhijuhoti
7.4.1.33.2	etad vai devā etam ātmānam upadhāyābibhayur yad vai na imam iha rakṣāṃsi nāṣṭrā na hanyur iti
7.4.1.33.3	ta etān rākṣoghnān pratisarān apaśyan kṛṇuṣva pājaḥ prasitiṃ na pṛthvīm iti
7.4.1.33.4	rākṣoghnā vai pratisarāḥ
7.4.1.33.5	ta etaiḥ pratisaraiḥ sarvābhyo digbhyo rakṣāṃsi nāṣṭrā apahatyābhaye 'nāṣṭra etam ātmānaṃ samaskurvata
7.4.1.33.6	tathaivaitad yajamāna etaiḥ pratisaraiḥ sarvābhyo digbhyo rakṣāṃsi nāṣṭrā apahatyābhaye 'nāṣṭra etam ātmānaṃ saṃskurute
7.4.1.34.1	ājyena juhoti
7.4.1.34.2	vajro vā ājyam
7.4.1.34.3	vajreṇaivaitad rakṣāṃsi nāṣṭrā apahanti
7.4.1.34.4	pañcagṛhītena
7.4.1.34.5	pañcacitiko 'gniḥ
7.4.1.34.6	pañca 'rtavaḥ saṃvatsaraḥ
7.4.1.34.7	saṃvatsaro 'gniḥ
7.4.1.34.8	yāvān agnir yāvaty asya mātrā tāvataivaitad rakṣāṃsi nāṣṭrā apahanti
7.4.1.34.9	āgneyībhiḥ
7.4.1.34.10	agnir vai jyotī rakṣohā
7.4.1.34.11	agninaivaitad rakṣāṃsi nāṣṭrā apahanti
7.4.1.34.12	triṣṭubbhiḥ
7.4.1.34.13	vajro vai triṣṭup
7.4.1.34.14	vajreṇaivaitad rakṣāṃsi nāṣṭrā apahanti
7.4.1.34.15	sarvataḥ parisarpam
7.4.1.34.16	sarvābhya evaitad digbhyo rakṣāṃsi nāṣṭrā apahanti
7.4.1.35.1	paścād agneḥ prāṅ āsīno 'thottarato dakṣiṇātha purastāt pratyaṅṅ atha jaghanena parītya dakṣiṇata udaṅṅ āsīnaḥ
7.4.1.35.2	tad dakṣiṇāvṛt
7.4.1.35.3	taddhi devatra
7.4.1.35.4	athānuparītya paścāt prāṅ āsīnaḥ
7.4.1.35.5	tatho hāsyaitat prāg eva karma kṛtam bhavati
7.4.1.36.1	atha srucā upadadhāti
7.4.1.36.2	bāhū vai srucau
7.4.1.36.3	bāhū evāsminn etat pratidadhāti
7.4.1.36.4	te yat srucau bhavataḥ srucau hi bāhū
7.4.1.36.5	idam eva kapucchalam ayaṃ daṇdaḥ
7.4.1.36.6	dve bhavataḥ
7.4.1.36.7	dvau hīmau bāhū
7.4.1.36.8	pārśvata upadadhāti
7.4.1.36.9	pārśvato hīmau bāhū
7.4.1.37.1	kārṣmaryamayīṃ dakṣiṇata upadadhāti
7.4.1.37.2	etad vai devā abibhayur yad vai no yajñaṃ dakṣiṇato rakṣāṃsi nāṣṭrā na hanyur iti
7.4.1.37.3	ta etaṃ rakṣohaṇaṃ vanaspatim apaśyan kārṣmaryam
7.4.1.37.4	ta etena vanaspatinā dakṣiṇato rakṣāṃsi nāṣṭrā apahatyābhaye 'nāṣṭra etaṃ yajñam atanvata
7.4.1.37.5	tathaivaitad yajamāna etena vanaspatinā dakṣiṇato rakṣāṃsi nāṣṭrā apahatyābhaye 'nāṣṭra etaṃ yajñaṃ tanute
7.4.1.37.6	ājyena pūrṇā bhavati
7.4.1.37.7	vajro vā ājyam
7.4.1.37.8	vajreṇaivaitad dakṣiṇato rakṣāṃsi nāṣṭrā apahanti
7.4.1.38.1	athaudumbarīm uttarata upadadhāti
7.4.1.38.2	ūrg vai rasa udumbaraḥ
7.4.1.38.3	ūrjam evāsminn etad rasaṃ dadhāti
7.4.1.38.4	dadhnā pūrṇā bhavati
7.4.1.38.5	raso vai dadhi
7.4.1.38.6	rasam evāsminn etad dadhāti
7.4.1.39.1	yad v eva srucā upadadhāti
7.4.1.39.2	prajāpater visrastasyāgnis teja ādāya dakṣiṇākarṣat
7.4.1.39.3	so 'trodaramat
7.4.1.39.4	yat kṛṣṭvodaramat tasmāt kārṣmaryaḥ
7.4.1.39.5	athāsyendra oja ādāyodaṅṅ adakrāmat
7.4.1.39.6	sa udumbaro 'bhavat
7.4.1.40.1	tāv abravīd upa metam prati ma etad dhattaṃ yena me yuvam udakramiṣṭam iti
7.4.1.40.2	tābhyāṃ vai nau sarvam annam prayaccheti
7.4.1.40.3	tau vai mā bāhū bhūtvā prapadyethām iti
7.4.1.40.4	tatheti
7.4.1.40.5	tābhyāṃ vai sarvam annam prāyacchat
7.4.1.40.6	tāv enam bāhū bhūtvā prāpadyetāṃ
7.4.1.40.7	tasmād bāhubhyām evānnaṃ kriyate bāhubhyām adyate
7.4.1.40.8	bāhubhyāṃ hi sa sarvam annaṃ prāyacchat
7.4.1.41.1	sa kārṣmaryamayīṃ dakṣiṇata upadadhāty agneṣ ṭvā tejasā sādayāmīti
7.4.1.41.2	yad evāsya tad agnis teja ādāya dakṣiṇākarṣat tad asminn etat pratidadhāti
7.4.1.41.3	agnir mūrdhā divaḥ kakud iti
7.4.1.41.4	eṣa u so 'gniḥ
7.4.1.41.5	gāyatryā
7.4.1.41.6	gāyatro 'gniḥ
7.4.1.41.7	yāvān agnir yāvaty asya mātrā tāvataivainām etad upadadhāti
7.4.1.41.8	ghṛtena pūrṇā bhavati
7.4.1.41.9	āgneyaṃ vai ghṛtaṃ
7.4.1.41.10	svenaivainam etad bhāgena svena rasena prīṇāti
7.4.1.42.1	athaudumbarīm uttarata upadadhātīndrasya tvaujasā sādayāmīti
7.4.1.42.2	yad evāsya tad indra oja ādāyodaṅṅ udakrāmat tad asminn etat pratidadhāti
7.4.1.42.3	bhuvo yajñasya rajasaś ca neteti
7.4.1.42.4	eṣa u sa indraḥ
7.4.1.42.5	sā yadāgneyy agnikarma hy atha
7.4.1.42.6	yat triṣṭup traiṣṭubho hīndraḥ
7.4.1.42.7	aindrāgno 'gniḥ
7.4.1.42.8	yāvān agnir yāvaty asya mātrā tāvataivainām etad upadadhāti
7.4.1.42.9	indrāgnī vai sarve devāḥ
7.4.1.42.10	sarvadevatyo 'gniḥ
7.4.1.42.11	yāvānagnir yāvaty asya mātrā tāvataivainām etat
7.4.1.42.12	upadadhāti dadhnā pūrṇā bhavati
7.4.1.42.13	aindraṃ vai dadhi
7.4.1.42.14	svenaivainam etad bhāgena svena rasena prīṇāti
7.4.1.43.1	tāvasyaitāv indrāgnī eva bāhū
7.4.1.43.2	tāv enaṃ tejasā ca vīryeṇa ca saha prapadyete
7.4.1.43.3	sa saṃpraty uraḥ puruṣam ākāśya yatrābhyāpnoti tad ālikhyaine upadadhāti
7.4.1.43.4	eṣa haitayor lokaḥ
7.4.1.44.1	te haike tiraścyā upadadhati tiryañcau vā imau bāhū iti
7.4.1.44.2	na tathā kuryāt
7.4.1.44.3	prācyāv evopadadhyāt
7.4.1.44.4	prāṅ hy eṣo 'gniś cīyate
7.4.1.44.5	atho evaṃ vai bāhū vīryavattarau
7.4.1.44.6	te nānopadadhāti nānā sādayati nānā sūdadohasādhivadati
7.4.1.44.7	nānā hīmau bāhū
7.4.1.45.1	tad āhur naitasya puruṣasya bāhū kuryāt
7.4.1.45.2	etau vā asya bāhū ye ete srucau
7.4.1.45.3	ned atirecayānīti
7.4.1.45.4	sa vai kuryāt
7.4.1.45.5	evaitau vā asya bāhū anvete srucau
7.4.1.45.6	atho etau pakṣau
7.4.1.45.7	atho yāny etasminn agnau rūpāṇy upadhāsyan bhavati yānt stomān yāni pṛṣṭhāni yāni chandāṃsy etayor eva sā saṃskṛtir etayor vṛddhiḥ
7.4.1.45.8	tasmād u kuryād evaitasya puruṣasya bāhū
7.4.2.1.1	svayamātṝṇṇām upadadhāti
7.4.2.1.2	iyaṃ vai svayamātṛṇṇā
7.4.2.1.3	imām evaitad upadadhāti
7.4.2.1.4	tām anantarhitām puruṣād upadadhāti
7.4.2.1.5	annaṃ vai svayamātṛṇṇā
7.4.2.1.6	iyaṃ vai svayamātṛṇṇā
7.4.2.1.7	iyam u vā annam
7.4.2.1.8	asyāṃ hi sarvam annam pacyate
7.4.2.1.9	anantarhitam evāsmād etad annaṃ dadhāti
7.4.2.1.10	uttarām
7.4.2.1.11	uttaram evāsmād etad annaṃ dadhāti
7.4.2.2.1	yad v eva svayamātṝṇṇām upadadhāti
7.4.2.2.2	prāṇo vai svayamātṛṇṇā
7.4.2.2.3	prāṇo hy evaitat svayam ātmana ātṛntte
7.4.2.2.4	prāṇam evaitad upadadhāti
7.4.2.2.5	tām anantarhitāṃ puruṣād upadadhāti
7.4.2.2.6	prāṇo vai svayamātṛṇṇā
7.4.2.2.7	ayaṃ vai svayamātṛṇṇā
7.4.2.2.8	ayam u vai prāṇaḥ
7.4.2.2.9	yaddhi kiṃ ca prāṇīyaṃ tat sarvam bibharti
7.4.2.2.10	anantarhitam evāsmād etat prāṇaṃ dadhāti
7.4.2.2.11	uttarām
7.4.2.2.12	uttaram evāsmād etat prāṇaṃ dadhāti
7.4.2.3.1	yad v eva svayamātṝṇṇām upadadhāti
7.4.2.3.2	prajāpatiṃ visrastaṃ devatā ādāya vyudakrāman
7.4.2.3.3	tāsu vyutkrāmantīṣu pratiṣṭhām abhipadyopāviśat
7.4.2.4.1	sa yaḥ sa prajāpatir vyasraṃsatāyam eva sa yo 'yam agniś cīyate
7.4.2.4.2	atha yā sā pratiṣṭhaiṣā sā prathamā svayamātṛṇṇā
7.4.2.4.3	tad yad etām atropadadhāti yad evāsyaiṣātmanas tad asminn etat pratidadhāti
7.4.2.4.4	tasmād etām atropadadhāti
7.4.2.5.1	tāṃ vai prajāpatinopadadhāti
7.4.2.5.2	prajāpatir hy evaitat svayam ātmanaḥ pratyadhatta
7.4.2.5.3	dhruvāsīti
7.4.2.5.4	sthirāsīty etat
7.4.2.5.5	atho pratiṣṭhitāsīti
7.4.2.5.6	dharuṇeti
7.4.2.5.7	pratiṣṭhā vai dharuṇam
7.4.2.5.8	āstṛtā viśvakarmaṇeti
7.4.2.5.9	prajāpatir vai viśvakarmā
7.4.2.5.10	tenāstṛtāsīty etat
7.4.2.5.11	mā tvā samudra ud vadhīn mā suparṇa iti
7.4.2.5.12	rukmo vai samudraḥ
7.4.2.5.13	puruṣaḥ suparṇaḥ
7.4.2.5.14	tau tvā mod vadhiṣṭām ity etat
7.4.2.5.15	avyathamānā pṛthivīṃ dṛṃheti
7.4.2.5.16	yathaiva yajus tathā bandhuḥ
7.4.2.6.1	prajāpatiṣ ṭvā sādayatv iti
7.4.2.6.2	prajāpatir hy etām prathamāṃ citim apaśyat
7.4.2.6.3	apām pṛṣṭhe samudrasyemann iti
7.4.2.6.4	apāṃ hīyam pṛṣṭhaṃ
7.4.2.6.5	samudrasya hīyam ema
7.4.2.6.6	vyacasvatīṃ prathasvatīm iti
7.4.2.6.7	vyacasvatī ca hīyam prathasvatī ca
7.4.2.6.8	prathasva pṛthivyasīti
7.4.2.6.9	prathasva pṛthivī cāsīty etat
7.4.2.7.1	bhūr asīti
7.4.2.7.2	bhūr hīyam
7.4.2.7.3	bhūmir asīti
7.4.2.7.4	bhūmir hīyam
7.4.2.7.5	aditir asīti
7.4.2.7.6	iyaṃ vā aditiḥ
7.4.2.7.7	iyaṃ hīdaṃ sarvaṃ dadate
7.4.2.7.8	viśvadhāyā iti
7.4.2.7.9	asyāṃ hīdaṃ sarvaṃ hitam
7.4.2.7.10	viśvasya bhuvanasya dhartrīti
7.4.2.7.11	sarvasya bhuvanasya dhartrīty etat
7.4.2.7.12	pṛthivīṃ yaccha pṛthivīṃ dṛṃha pṛthivīm mā hiṃsīr iti
7.4.2.7.13	ātmānaṃ yacchātmānaṃ dṛṃhātmānam mā hiṃsīr ity etat
7.4.2.8.1	viśvasmai prāṇāyāpānāya vyānāyodānāyeti
7.4.2.8.2	prāṇo vai svayamātṛṇṇā
7.4.2.8.3	sarvasmā u vā etasmai prāṇaḥ
7.4.2.8.4	pratiṣṭhāyai caritrāyeti
7.4.2.8.5	ime vai lokāḥ svayamātṛṇṇāḥ
7.4.2.8.6	ima u lokāḥ pratiṣṭhā caritram
7.4.2.8.7	agniṣ ṭvābhipātv iti
7.4.2.8.8	agniṣ ṭvābhigopāyatv ity etat
7.4.2.8.9	mahyā svastyeti
7.4.2.8.10	mahatyā svastyety etat
7.4.2.8.11	chardiṣā śaṃtameneti
7.4.2.8.12	yacchardiḥ śaṃtamaṃ tenety etat
7.4.2.8.13	sādayitvā sūdadohasādhivadati
7.4.2.8.14	tasyokto bandhuḥ
7.4.2.8.15	atha sāma gāyati
7.4.2.8.16	tasyopari bandhuḥ
7.4.2.9.1	tad āhuḥ katham eṣa puruṣaḥ svayamātṛṇṇayānabhinihito bhavatīti
7.4.2.9.2	annaṃ vai svayamātṛṇṇā
7.4.2.9.3	prāṇaḥ svayamātṛṇṇā
7.4.2.9.4	anabhinihito vai puruṣo 'nnena ca prāṇena ca
7.4.2.10.1	atha dūrveṣṭakām
7.4.2.10.2	upadadhāti
7.4.2.10.3	paśavo vai dūrveṣṭakā
7.4.2.10.4	paśūn evaitad upadadhāti
7.4.2.10.5	tad yair ado 'gnir anantarhitaiḥ paśubhir upait ta ete
7.4.2.10.6	tān evaitad upadadhāti
7.4.2.10.7	tām anantarhitāṃ svayamātṛṇṇāyā upadadhāti
7.4.2.10.8	iyaṃ vai svayamātṛṇṇā
7.4.2.10.9	anantarhitāṃs tad asyai paśūn dadhāti
7.4.2.10.10	uttarām
7.4.2.10.11	uttarāṃs tad asyai paśūn dadhāti
7.4.2.11.1	yad v eva dūrveṣṭakām upadadhāti
7.4.2.11.2	prajāpater visrastasya yāni lomāny aśīyanta tā imā oṣadhayo 'bhavan
7.4.2.11.3	athāsmāt prāṇo madhyata udakrāmat
7.4.2.11.4	tasminn utkrānte 'padyata
7.4.2.12.1	so 'bravīd ayaṃ vāva mādhūrvīd iti
7.4.2.12.2	yad abravīd adhūrvīn meti tasmāddhūrvā
7.4.2.12.3	dhūrvā ha vai tāṃ dūrvetyācakṣate parokṣam
7.4.2.12.4	parokṣakāmā hi devāḥ
7.4.2.12.5	tad etat kṣatram
7.4.2.12.6	prāṇo hy eṣa rasaḥ
7.4.2.12.7	lomāny anyā oṣadhayaḥ
7.4.2.12.8	etām upadadhat sarvā oṣadhīr upadadhāti
7.4.2.13.1	taṃ yatra devāḥ samaskurvaṃs tad asminn etam prāṇaṃ rasam madhyato 'dadhuḥ
7.4.2.13.2	tathaivāsminn ayam etad dadhāti
7.4.2.13.3	tām anantarhitāṃ svayamātṛṇṇāyā upadadhāti
7.4.2.13.4	iyaṃ vai svayamātṛṇṇā
7.4.2.13.5	anantarhitās tad asyā oṣadhīr dadhāti
7.4.2.13.6	uttarām
7.4.2.13.7	uttarās tad asyā oṣadhīr dadhāti
7.4.2.13.8	sā syāt samūlā sāgrā kṛtsnatāyai
7.4.2.13.9	yathā svayamātṛṇṇāyām upahitā bhūmim prāpnuyād evam upadadhyāt
7.4.2.13.10	asyāṃ hy evaitā jāyante
7.4.2.13.11	imām anu prarohanti
7.4.2.14.1	kāṇḍāt kāṇḍāt prarohantī paruṣaḥ paruṣas parīti
7.4.2.14.2	kāṇḍāt kāṇḍāddhy eṣā parvaṇaḥ parvaṇaḥ prarohati
7.4.2.14.3	evā no pūrve pratanu sahasreṇa śatena ceti
7.4.2.14.4	yathaiva yajus tathā bandhuḥ
7.4.2.15.1	yā śatena pratanoṣi sahasreṇa virohasīti
7.4.2.15.2	śatena hy eṣā pratanoti
7.4.2.15.3	sahasreṇa virohati
7.4.2.15.4	tasyās te devīṣṭake vidhema haviṣā vayam iti
7.4.2.15.5	yathaiva yajus tathā bandhuḥ
7.4.2.15.6	dvābhyām upadadhāti
7.4.2.15.7	tasyokto bandhuḥ
7.4.2.15.8	sādayitvā sūdadohasādhivadati
7.4.2.15.9	tasyokto bandhuḥ
7.4.2.16.1	atha dviyajuṣam upadadhāti
7.4.2.16.2	indrāgnī akāmayetāṃ svargaṃ lokam iyāveti
7.4.2.16.3	tāv etām iṣṭakām apaśyatāṃ dviyajuṣam
7.4.2.16.4	imām eva tām upādadhātāṃ
7.4.2.16.5	tām upadhāyāsyai pratiṣṭhāyai svargaṃ lokam aitāṃ
7.4.2.16.6	tathaivaitad yajamāno yad dviyajuṣam upadadhāti yena rūpeṇa yat karma kṛtvendrāgnī svargaṃ lokam aitāṃ tena rūpeṇa tat karma kṛtvā svargaṃ lokam ayānīti
7.4.2.16.7	sā yad dviyajur nāma dve hy etāṃ devate apaśyatāṃ
7.4.2.16.8	yad v eva dviyajuṣam upadadhāti
7.4.2.16.9	yajamāno vai dviyajuḥ
7.4.2.17.1	tad āhur yad asāv eva yajamāno yo 'sau hiraṇmayaḥ puruṣo 'tha katamad asyedaṃ rūpam iti
7.4.2.17.2	daivo vā asya sa ātmā mānuṣo 'yaṃ
7.4.2.17.3	tad yat sa hiraṇmayo bhavaty amṛtaṃ vā asya tad rūpaṃ devarūpam
7.4.2.17.4	amṛtaṃ hiraṇyam
7.4.2.17.5	atha yad iyam mṛdaḥ kṛtā bhavati mānuṣaṃ hy asyedaṃ rūpam
7.4.2.18.1	sa yad amūm evopadadhyān nemām apaśiṃṣyāt kṣipre hāsmāl lokād yajamānaḥ preyāt
7.4.2.18.2	atha yad imām apaśinaṣṭi yad evāsyedam mānuṣaṃ rūpaṃ tad asyaitad apaśinaṣṭi
7.4.2.18.3	tatho hānenātmanā sarvam āyur eti
7.4.2.19.1	sa yan nānūpadadhyān na haitaṃ daivam ātmānam anuprajānīyāt
7.4.2.19.2	atha yad anūpadadhāti tatho haitaṃ daivam ātmānam anuprajānāti
7.4.2.19.3	tām anantarhitāṃ dūrveṣṭakāyā upadadhāti
7.4.2.19.4	paśavo vai dūrveṣṭakāḥ
7.4.2.19.5	yajamānaṃ tat paśuṣu pratiṣṭhāpayati
7.4.2.20.1	tad āhuḥ katham asyaitāv ātmānau prāṇena saṃtatāv avyavacchinnau bhavata iti
7.4.2.20.2	prāṇo vai svayamātṛṇṇā
7.4.2.20.3	prāṇo dūrveṣṭakā
7.4.2.20.4	yajamāno dviyajuḥ
7.4.2.20.5	sa yad anantarhitāṃ svayamātṛṇṇāyai dūrveṣṭakām upadadhāti prāṇeṇaiva tat prāṇaṃ saṃtanoti saṃdadhāti
7.4.2.20.6	atha yad anantarhitāṃ dūrveṣṭakāyai dviyajuṣam upadadhāti prāṇo vai dūrveṣṭakā
7.4.2.20.7	yajamāno dviyajuḥ
7.4.2.20.8	evam u hāsyaitāv ātmānau prāṇena saṃtatāv avyavacchinnau bhavataḥ
7.4.2.21.1	yās te agne sūrye ruco yā vo devāḥ sūrye ruca iti
7.4.2.21.2	rucaṃ rucam iti
7.4.2.21.3	amṛtatvaṃ vai ruk
7.4.2.21.4	amṛtatvam evāsminn etad dadhāti
7.4.2.21.5	dvābhyām upadadhāti
7.4.2.21.6	tasyokto bandhuḥ
7.4.2.21.7	atho dvayaṃ hy evaitad rūpam mṛc cāpaś ca
7.4.2.21.8	sādayitvā sūdadohasādhivadati
7.4.2.21.9	tasyokto bandhuḥ
7.4.2.22.1	atha retaḥsicā upadadhāti
7.4.2.22.2	imau vai lokau retaḥsicau
7.4.2.22.3	imau hy eva lokau retaḥ siñcataḥ
7.4.2.22.4	ito vā ayam ūrdhvaṃ retaḥ siñcati dhūmaṃ
7.4.2.22.5	sāmutra vṛṣṭir bhavati
7.4.2.22.6	tām asāv amuto vṛṣṭiṃ
7.4.2.22.7	tad imā antareṇa prajāyante
7.4.2.22.8	tasmād imau lokau retaḥsicau
7.4.2.23.1	virāḍ jyotir adhārayad iti
7.4.2.23.2	ayaṃ vai loko virāṭ
7.4.2.23.3	sa imam agniṃ jyotir dhārayati
7.4.2.23.4	svarāḍ jyotir adhārayad iti
7.4.2.23.5	asau vai lokaḥ svarāṭ
7.4.2.23.6	so 'mum ādityaṃ jyotir dhārayati
7.4.2.23.7	virāḍ v ahemau lokau svarāṭ ca nānopadadhāti
7.4.2.23.8	nānā hīmau lokau
7.4.2.23.9	sakṛt sādayati
7.4.2.23.10	samānaṃ tat karoti
7.4.2.23.11	tasmād u hānayor lokayor antāḥ samāyanti
7.4.2.24.1	yad v eva retaḥsicā upadadhāti
7.4.2.24.2	āṇḍau vai retaḥsicau
7.4.2.24.3	yasya hy āṇḍau bhavataḥ sa eva retaḥ siñcati
7.4.2.24.4	virāḍ jyotir adhārayat
7.4.2.24.5	svarāḍ jyotir adhārayad iti
7.4.2.24.6	virāḍ v ahemāv āṇḍau svarāṭ ca
7.4.2.24.7	tāv etaj jyotir dhārayataḥ
7.4.2.24.8	reta eva prajāpatim eva nānopadadhāti
7.4.2.24.9	nānā homāv āṇḍau
7.4.2.24.10	sakṛt sādayati
7.4.2.24.11	samānaṃ tat karoti
7.4.2.24.12	tasmāt samānasaṃbandhanau
7.4.2.24.13	te anantarhite dviyajuṣa upadadhāti
7.4.2.24.14	yajamāno vai dviyajuḥ
7.4.2.24.15	anantarhitau tad yajamānād āṇḍau dadhāti
7.4.2.25.1	atha viśvajyotiṣam upadadhāti
7.4.2.25.2	agnir vai prathamā viśvajyotiḥ
7.4.2.25.3	agnir hy evāsmiṃl loke viśvaṃ jyotiḥ
7.4.2.25.4	agnim evaitad upadadhāti
7.4.2.25.5	tām anantarhitāṃ retaḥsigbhyām upadadhāti
7.4.2.25.6	imau vai lokau retaḥsicau
7.4.2.25.7	anantarhitaṃ tad ābhyāṃ lokābhyām agniṃ dadhāti
7.4.2.25.8	antarevopadadhāti
7.4.2.25.9	antareva hīmau lokāv agniḥ
7.4.2.26.1	yad v eva viśvajyotiṣam upadadhāti
7.4.2.26.2	prajā vai viśvajyotiḥ
7.4.2.26.3	prajā hy eva viśvaṃ jyotiḥ
7.4.2.26.4	prajananam evaitad upadadhāti
7.4.2.26.5	tām anantarhitāṃ retaḥsigbhyām upadadhāti
7.4.2.26.6	āṇḍau vai retaḥsicau
7.4.2.26.7	anantarhitāṃ tad āṇḍābhyām prajātiṃ dadhāti
7.4.2.26.8	antarevopadadhāti
7.4.2.26.9	antar eva hy āṇḍau prajāḥ prajāyante
7.4.2.27.1	prajāpatiṣ ṭvā sādayatv iti
7.4.2.27.2	prajāpatir hy etām prathamāṃ citim apaśyat
7.4.2.27.3	pṛṣṭhe pṛthivyā jyotiṣmatīm iti
7.4.2.27.4	pṛṣṭhe hy ayam pṛthivyai jyotiṣmān agniḥ
7.4.2.28.1	viśvasmai prāṇāyāpānāya vyānāyeti
7.4.2.28.2	prāṇo vai viśvajyotiḥ
7.4.2.28.3	sarvasmā u etasmai prāṇaḥ
7.4.2.28.4	viśvaṃ jyotir yaccheti
7.4.2.28.5	sarvaṃ jyotir yacchety etat
7.4.2.28.6	agniṣ ṭe 'dhipatir iti
7.4.2.28.7	agnim evāsyā adhipatiṃ karoti
7.4.2.28.8	sādayitvā sūdadohasādhivadati
7.4.2.28.9	tasyokto bandhuḥ
7.4.2.29.1	athartavye upadadhāti
7.4.2.29.2	ṛtava ete yad ṛtavye
7.4.2.29.3	ṛtūnevaitad upadadhāti
7.4.2.29.4	madhuś ca mādhavaś ca vāsantikāv ṛtū iti
7.4.2.29.5	nāmanī enayor ete
7.4.2.29.6	nāmabhyām evaine etad upadadhāti
7.4.2.29.7	dve iṣṭake bhavataḥ
7.4.2.29.8	dvau hi māsāv ṛtuḥ
7.4.2.29.9	sakṛt sādayati
7.4.2.29.10	ekaṃ tad ṛtuṃ karoti
7.4.2.30.1	tad yad ete atropadadhāti saṃvatsara eṣo 'gniḥ
7.4.2.30.2	ima u lokāḥ saṃvatsaraḥ
7.4.2.30.3	tasyāyam eva lokaḥ prathamā citiḥ
7.4.2.30.4	ayam asya loko vasanta ṛtuḥ
7.4.2.30.5	tad yad ete atropadadhāti yad evāsyaite ātmanas tad asminn etat pratidadhāti
7.4.2.30.6	tasmād ete atropadadhāti
7.4.2.31.1	yad v evaite atropadadhāti
7.4.2.31.2	prajāpatir eṣo 'gniḥ
7.4.2.31.3	saṃvatsara u prajāpatiḥ
7.4.2.31.4	tasya pratiṣṭhaiva prathamā citiḥ
7.4.2.31.5	pratiṣṭho asya vasanta ṛtuḥ
7.4.2.31.6	tad yad ete atropadadhāti yad evāsyaite ātmanas tad asminn etat pratidadhāti
7.4.2.31.7	tasmād ete atropadadhāti
7.4.2.31.8	te anantarhite viśvajyotiṣa upadadhāti
7.4.2.31.9	prajā vai viśvajyotiḥ
7.4.2.31.10	anantarhitās tat prajā ṛtubhyo dadhāti
7.4.2.31.11	tasmāt prajā ṛtūn evānuprajāyante
7.4.2.31.12	ṛtubhir hy eva garbhe santaṃ sampaśyanty ṛtubhir jātam
7.4.2.32.1	athāṣāḍhām upadadhāti
7.4.2.32.2	iyaṃ vā aṣāḍhā
7.4.2.32.3	imām evaitad upadadhāti
7.4.2.32.4	tām pūrvārdha upadadhāti
7.4.2.32.5	prathamā hīyam asṛjyata
7.4.2.33.1	sā yad aṣāḍhā nāma devāś cāsurāś cobhaye prājāpatyā aspardhanta
7.4.2.33.2	te devā etām iṣṭakām apaśyann aṣāḍhām
7.4.2.33.3	imām eva tām upādadhata
7.4.2.33.4	tām upadhāyāsurānt sapatnān bhrātṛvyān asmāt sarvasmād asahanta
7.4.2.33.5	yad asahanta tasmād aṣāḍhā
7.4.2.33.6	tathaivaitad yajamāna etām upadhāya dviṣantam bhrātṛvyam asmāt sarvasmāt sahate
7.4.2.34.1	yad v evāṣāḍhām upadadhāti
7.4.2.34.2	vāg vā aṣāḍhā
7.4.2.34.3	vācaiva tad daivā asurānt sapatnān bhrātṛvyān asmāt sarvasmād asahanta
7.4.2.34.4	tathaivaitad yajamāno vācaiva dviṣantam bhrātṛvyam asmāt sarvasmāt sahate
7.4.2.34.5	vācam eva tad devā upādadhata
7.4.2.34.6	tathaivaitad yajamāno vācam evopadhatte
7.4.2.35.1	seyaṃ vāmabhṛt
7.4.2.35.2	prāṇā vai vāmaṃ
7.4.2.35.3	yaddhi kiṃ ca prāṇīyaṃ tat sarvam bibharti
7.4.2.35.4	teneyaṃ vāmabhṛt
7.4.2.35.5	vāggha tv eva vāmabhṛt
7.4.2.35.6	prāṇā vai vāmaṃ
7.4.2.35.7	vāci vai prāṇebhyo 'nnaṃ dhīyate
7.4.2.35.8	tasmād vāg vāmabhṛt
7.4.2.36.1	ta ete sarve prāṇā yad aṣāḍhā
7.4.2.36.2	tām pūrvārdha upadadhāti
7.4.2.36.3	purastāt tat prāṇān dadhāti
7.4.2.36.4	tasmād ime purastāt prāṇāḥ
7.4.2.36.5	tān nānyayā yajuṣmatyeṣṭakayā purastāt pratyupadadhyāt
7.4.2.36.6	etasyāṃ citau net prāṇān apidadhānīti
7.4.2.37.1	yad v apasyāḥ pañca purastād upadadhāti
7.4.2.37.2	annaṃ vā āpaḥ
7.4.2.37.3	anapihitā vā annena prāṇāḥ
7.4.2.37.4	tām anantarhitām ṛtavyābhyām upadadhāti
7.4.2.37.5	ṛtuṣu tad vācam pratiṣṭhāpayati
7.4.2.37.6	seyaṃ vāg ṛtuṣu pratiṣṭhitā vadati
7.4.2.38.1	tad āhur yat prajā viśvajyotir vāg aṣāḍhātha kasmād antareṇa 'rtavye upadadhātīti
7.4.2.38.2	saṃvatsaro vā ṛtavye
7.4.2.38.3	saṃvatsareṇa tat prajābhyo vācam antardadhāti
7.4.2.38.4	tasmāt saṃvatsaravelāyām prajā vācam pravadanti
7.4.2.39.1	aṣāḍhāsi sahamāneti
7.4.2.39.2	asahanta hy etayā devā asurān
7.4.2.39.3	sahasvārātīḥ sahasva pṛtanāyata iti
7.4.2.39.4	yathaiva yajus tathā bandhuḥ
7.4.2.39.5	sahasravīryāsi sā mā jinveti
7.4.2.39.6	sarvaṃ vai sahasraṃ
7.4.2.39.7	sarvavīryāsi sā mā jinvety etat
7.4.2.39.8	sādayitvā sūdadohasādhivadati
7.4.2.39.9	tasyokto bandhuḥ
7.4.2.40.1	tad āhuḥ kasmād abhisvayamātṛṇṇam anyā iṣṭakā upadhīyante prācya etā iti
7.4.2.40.2	dve vai yonī iti brūyāt
7.4.2.40.3	devayonir anyo manuṣyayonir anyaḥ
7.4.2.40.4	prācīnaprajananā vai devāḥ
7.4.2.40.5	pratīcīnaprajananā manuṣyāḥ
7.4.2.40.6	tad yad etāḥ prācīr upadadhāti devayoner evaitad yajamānam prajanayati
7.5.1.1.1	kūrmam upadadhāti
7.5.1.1.2	raso vai kūrmaḥ
7.5.1.1.3	rasam evaitad upadadhāti
7.5.1.1.4	yo vai sa eṣāṃ lokānām apsu praviddhānām parāṅ raso 'tyakṣarat sa eṣa kūrmaḥ
7.5.1.1.5	tam evaitad upadadhāti
7.5.1.1.6	yāvān u vai rasas tāvān ātmā
7.5.1.1.7	sa eṣa ima eva lokāḥ
7.5.1.2.1	tasya yad adharaṃ kapālam ayaṃ sa lokaḥ
7.5.1.2.2	tat pratiṣṭhitam iva bhavati
7.5.1.2.3	pratiṣṭhita iva hy ayaṃ lokaḥ
7.5.1.2.4	atha yad uttaraṃ sā dyauḥ
7.5.1.2.5	tad vyavagṛhītāntam iva bhavati
7.5.1.2.6	vyavagṛhītānteva hi dyauḥ
7.5.1.2.7	atha yad antarā tad antarikṣaṃ
7.5.1.2.8	sa eṣa ima eva lokāḥ
7.5.1.2.9	imān evaital lokān upadadhāti
7.5.1.3.1	tam abhyanakti dadhnā madhunā ghṛtena
7.5.1.3.2	dadhi haivāsya lokasya rūpaṃ ghṛtam antarikṣasya madhv amuṣya
7.5.1.3.3	svenaivainam etad rūpeṇa samardhayati
7.5.1.3.4	atho dadhi haivāsya lokasya raso ghṛtam antarikṣasya madhv amuṣya
7.5.1.3.5	svenaivainam etad rasena samardhayati
7.5.1.4.1	madhu vātā ṛtāyata iti
7.5.1.4.2	yāṃ vai devatām ṛg abhyanūktā yāṃ yajuḥ saiva devatā sark so devatā tad yajuḥ
7.5.1.4.3	taddhaitan madhv evaiṣa tricaḥ
7.5.1.4.4	raso vai madhu
7.5.1.4.5	rasam evāsminn etad dadhāti
7.5.1.4.6	gāyatrībhis tisṛbhiḥ
7.5.1.4.7	tasyokto bandhuḥ
7.5.1.5.1	sa yat kūrmo nāmaitad vai rūpaṃ kṛtvā prajāpatiḥ prajā asṛjata
7.5.1.5.2	yad asṛjatākarot
7.5.1.5.3	tad yad akarot tasmāt kūrmaḥ
7.5.1.5.4	kaśyapo vai kūrmaḥ
7.5.1.5.5	tasmād āhuḥ sarvāḥ prajāḥ kāśyapya iti
7.5.1.6.1	sa yaḥ kūrmo 'sau sa ādityaḥ
7.5.1.6.2	amum evaitad ādityam upadadhāti
7.5.1.6.3	taṃ purastāt pratyañcam upadadhāti
7.5.1.6.4	amuṃ tad ādityam purastāt pratyañcaṃ dadhāti
7.5.1.6.5	tasmād asāv ādityaḥ purastāt pratyaṅ dhīyate
7.5.1.6.6	dakṣiṇato 'ṣāḍhāyai
7.5.1.6.7	vṛṣā vai kūrmo yoṣāṣāḍhā
7.5.1.6.8	dakṣiṇato vai vṛṣā yoṣām upaśete
7.5.1.6.9	aratnimātre
7.5.1.6.10	aratnimātrāddhi vṛṣā yoṣām upaśete
7.5.1.6.11	saiṣā sarvāsām iṣṭakānām mahiṣī yad aṣāḍhā
7.5.1.6.12	etasyai dakṣiṇataḥ sant sarvāsām iṣṭakānāṃ dakṣiṇato bhavati
7.5.1.7.1	yad v eva kūrmam upadadhāti
7.5.1.7.2	prāṇo vai kūrmaḥ
7.5.1.7.3	prāṇo hīmāḥ sarvāḥ prajāḥ karoti
7.5.1.7.4	prāṇam evaitad upadadhāti
7.5.1.7.5	tam purastāt pratyañcam upadadhāti
7.5.1.7.6	purastāt tat pratyañcam prāṇaṃ dadhāti
7.5.1.7.7	tasmāt purastāt pratyaṅ prāṇo dhīyate
7.5.1.7.8	puruṣam abhyāvṛttaṃ
7.5.1.7.9	yajamāne tat prāṇaṃ dadhāti
7.5.1.7.10	dakṣiṇato 'ṣāḍhāyai
7.5.1.7.11	prāṇo vai kūrmo vāg aṣāḍhā
7.5.1.7.12	prāṇo vai vāco vṛṣā prāṇo mithunam
7.5.1.8.1	apāṃ gambhant sīdeti
7.5.1.8.2	etaddhāpāṃ gambhiṣṭhaṃ yatraiṣa etat tapati
7.5.1.8.3	mā tvā sūryo 'bhitāpsīn māgnir vaiśvānara iti
7.5.1.8.4	maiva tvā sūryo hiṃsīn mo agnir vaiśvānara ity etat
7.5.1.8.5	achinnapatrāḥ prajā anuvīkṣasveti
7.5.1.8.6	imā vai sarvāḥ prajā yā imā iṣṭakāḥ
7.5.1.8.7	tā ariṣṭā anārtā anuvīkṣasvety etat
7.5.1.8.8	anu tvā divyā vṛṣṭiḥ sacatām iti
7.5.1.8.9	yathaivainaṃ divyā vṛṣṭir anusacetaivam etad āha
7.5.1.9.1	athainam ejayati trīnt samudrānt samasṛpat svargān iti
7.5.1.9.2	ime vai trayaḥ samudrāḥ svargā lokāḥ
7.5.1.9.3	tān eṣa kūrmo bhūtvānusaṃsasarpa
7.5.1.9.4	apām patir vṛṣabha iṣṭakānām iti
7.5.1.9.5	apāṃ hy eṣa patir vṛṣabha iṣṭakānām
7.5.1.9.6	purīṣaṃ vasānaḥ sukṛtasya loka iti
7.5.1.9.7	paśavo vai purīṣam
7.5.1.9.8	paśūn vasānaḥ sukṛtasya loka ity etat
7.5.1.9.9	tatra gaccha yatra pūrve paretā iti
7.5.1.9.10	tatra gaccha yatraitena pūrve karmaṇeyur ity etat
7.5.1.10.1	mahī dyauḥ pṛthivī ca na iti
7.5.1.10.2	mahatī dyauḥ pṛthivī ca na ity etat
7.5.1.10.3	imaṃ yajñam mimikṣatām iti
7.5.1.10.4	imaṃ yajñam avatām ity etat
7.5.1.10.5	pipṛtāṃ no bharīmabhir iti
7.5.1.10.6	bibhṛtāṃ no bharīmabhir ity etat
7.5.1.10.7	dyāvāpṛthivyayottamayopadadhāti
7.5.1.10.8	dyāvāpṛthivyo hi kūrmaḥ
7.5.1.11.1	tribhir upadadhāti
7.5.1.11.2	traya ime lokāḥ
7.5.1.11.3	atho trivṛd agniḥ
7.5.1.11.4	yāvān agnir yāvaty asya mātrā tāvataivainam etad upadadhāti
7.5.1.11.5	tribhir abhyanakti
7.5.1.11.6	tat ṣaṭ
7.5.1.11.7	tasyokto bandhuḥ
7.5.1.11.8	avakā adhastādbhavanty avakā upariṣṭāt
7.5.1.11.9	āpo vā avakāḥ
7.5.1.11.10	apām evainam etan madhyato dadhāti
7.5.1.11.11	sādayitvā sūdadohasādhivadati
7.5.1.11.12	tasyokto bandhuḥ
7.5.1.12.1	atholūkhalamusale upadadhāti
7.5.1.12.2	viṣṇurakāmayatānnādaḥ syām iti
7.5.1.12.3	sa ete iṣṭake apaśyad ulūkhalamusale
7.5.1.12.4	te upādhatta
7.5.1.12.5	te upadhāyānnādo 'bhavat
7.5.1.12.6	tathaivaitad yajamāno yad ulūkhalamusale upadadhāti yena rūpeṇa yat karma kṛtvā viṣṇur annādo 'bhavat tena rūpeṇa tat karma kṛtvānnādo 'sānīti
7.5.1.12.7	tad etat sarvam annaṃ yad ulūkhalamusale
7.5.1.12.8	ulūkhalamusalābhyāṃ hy evānnaṃ kriyate
7.5.1.12.9	ulūkhalamusalābhyām adyate
7.5.1.13.1	te retaḥsicor velayopadadhāti
7.5.1.13.2	pṛṣṭayo vai retaḥsicau
7.5.1.13.3	madhyam u pṛṣṭayaḥ
7.5.1.13.4	madhyata evāsminn etad annaṃ dadhāti
7.5.1.13.5	uttare
7.5.1.13.6	uttaram evāsmād etad annaṃ dadhāti
7.5.1.13.7	aratnimātre
7.5.1.13.8	aratnimātrāddhy annam adyate
7.5.1.14.1	prādeśamātre bhavataḥ
7.5.1.14.2	prādeśamātro vai garbho viṣṇuḥ
7.5.1.14.3	annam etad ātmasaṃmitam evāsminn etad annaṃ dadhāti
7.5.1.14.4	yad u vā ātmasaṃmitam annaṃ tad avati tan na hinasti
7.5.1.14.5	yad bhūyo hinasti
7.5.1.14.6	tad yat kanīyo na tad avati
7.5.1.15.1	audumbare bhavataḥ
7.5.1.15.2	ūrg vai rasa udumbaraḥ
7.5.1.15.3	ūrjam evāsminn etad rasaṃ dadhāti
7.5.1.15.4	atho sarva ete vanaspatayo yad udumbaraḥ
7.5.1.15.5	ete upadadhat sarvān vanaspatīn upadadhāti
7.5.1.15.6	retaḥsicor velayā
7.5.1.15.7	ime vai retaḥsicau
7.5.1.15.8	anayos tad vanaspatīn dadhāti
7.5.1.15.9	tasmād anayor vanaspatayaḥ
7.5.1.15.10	catuḥsrakti bhavati
7.5.1.15.11	catasro vai diśaḥ
7.5.1.15.12	sarvāsu tad dikṣu vanaspatīn dadhāti
7.5.1.15.13	tasmāt sarvāsu dikṣu vanaspatayaḥ
7.5.1.15.14	madhye saṃgṛhītaṃ bhavaty ulūkhalarūpatāyai
7.5.1.16.1	yad v evolūkhalamusale upadadhāti
7.5.1.16.2	prajāpater visrastāt prāṇo madhyata udacikramiṣat
7.5.1.16.3	tam annenāgṛhṇāt
7.5.1.16.4	tasmāt prāṇo 'nnena gṛhītaḥ
7.5.1.16.5	yo hy evānnam atti sa prāṇiti
7.5.1.17.1	prāṇe gṛhīte 'smād annam udacikramiṣat
7.5.1.17.2	tat prāṇenāgṛhṇāt
7.5.1.17.3	tasmātprāṇenānnaṃ gṛhītaṃ
7.5.1.17.4	yo hy eva prāṇiti so 'nnam atti
7.5.1.18.1	etayor ubhayor gṛhītayoḥ asmād ūrg udacikramiṣat
7.5.1.18.2	tām etābhyām ubhābhyām agṛhṇāt
7.5.1.18.3	tasmād etābhyām ubhābhyām ūrg gṛhītā
7.5.1.18.4	yo hy evānnam atti sa prāṇiti
7.5.1.18.5	tam ūrjayati
7.5.1.19.1	ūrji gṛhītāyām asmād ete ubhe udacikramiṣatāṃ
7.5.1.19.2	te ūrjāgṛhṇāt
7.5.1.19.3	tasmād ete ubhe ūrjā gṛhīte
7.5.1.19.4	yaṃ hy evorjayati sa prāṇiti
7.5.1.19.5	so 'nnam atti
7.5.1.20.1	tāny etāny anyonyena gṛhītāni
7.5.1.20.2	tāny anyonyena gṛhītvātman prāpādayata
7.5.1.20.3	tad etad annam prapadyamānaṃ sarve devā anuprāpadyanta
7.5.1.20.4	annajīvanaṃ hīdaṃ sarvam
7.5.1.21.1	tad eṣa śloko 'bhyuktas tad vai sa prāṇo 'bhavad iti
7.5.1.21.2	taddhi sa prāṇo 'bhavat
7.5.1.21.3	mahā bhūtvā prajāpatir iti
7.5.1.21.4	mahān hi sa tad abhavad yad enam ete devāḥ prāpadyanta
7.5.1.21.5	bhujo bhujiṣyā vittveti
7.5.1.21.6	prāṇā vai bhujaḥ
7.5.1.21.7	annam bhujiṣyāḥ
7.5.1.21.8	etat sarvaṃ vittvety etat
7.5.1.21.9	yat prāṇān prāṇayat purīi
7.5.1.21.10	ātmā vai pūḥ
7.5.1.21.11	yad vai prāṇān prāṇayat tasmāt prāṇā devāḥ
7.5.1.21.12	atha yat prajāpatiḥ prāṇayat tasmād u prajāpatiḥ prāṇaḥ
7.5.1.21.13	yo vai sa prāṇa eṣā sā gāyatrī
7.5.1.21.14	atha yat tad annam eṣa sa viṣṇur devatā
7.5.1.21.15	atha yā so 'rg eṣa sa udumbaraḥ
7.5.1.22.1	so 'bravīd ayaṃ vāva mā sarvasmāt pāpmana udabhārṣīd iti
7.5.1.22.2	yad abravīd udabhārṣīn meti tasmād udumbharaḥ
7.5.1.22.3	udumbharo ha vai tam udumbara ity ācakṣate parokṣam
7.5.1.22.4	parokṣakāmā hi devāḥ
7.5.1.22.5	uru me karad iti
7.5.1.22.6	tasmād urukaram
7.5.1.22.7	urukaraṃ ha vai tad ulūkhalam ity ācakṣate parokṣam
7.5.1.22.8	parokṣakāmā hi devāḥ
7.5.1.22.9	saiṣā sarveṣām prāṇānāṃ yonir yad ulūkhalaṃ
7.5.1.22.10	śiro vai prāṇānāṃ yoniḥ
7.5.1.23.1	tat prādeśamātram bhavati
7.5.1.23.2	prādeśamātram iva hi śiraḥ
7.5.1.23.3	catuḥsrakti bhavati
7.5.1.23.4	catuḥsraktīva hi śiraḥ
7.5.1.23.5	madhye saṃgṛhītam bhavati
7.5.1.23.6	madhye saṃgṛhītam iva hi śiraḥ
7.5.1.24.1	taṃ yatra devāḥ samaskurvaṃs tad asminn etat sarvam madhyato 'dadhuḥ prāṇam annam ūrjaṃ
7.5.1.24.2	tathaivāsminn ayam etad dadhāti
7.5.1.24.3	retaḥsicor velayā
7.5.1.24.4	pṛṣṭayo vai retaḥsicau
7.5.1.24.5	madhyam u pṛṣṭayaḥ
7.5.1.24.6	madhyata evāsminn etat sarvaṃ dadhāti
7.5.1.25.1	viṣṇoḥ karmāṇi paśyateti
7.5.1.25.2	vīryaṃ vai karma viṣṇoḥ
7.5.1.25.3	vīryāṇi paśyatety etat
7.5.1.25.4	yato vratāni paspaśa iti
7.5.1.25.5	annaṃ vai vrataṃ
7.5.1.25.6	yato 'nnaṃ spāśayāṃcakra ity etat
7.5.1.25.7	indrasya yujyaḥ sakheti
7.5.1.25.8	indrasya hy eṣa yujyaḥ sakhā
7.5.1.25.9	dvidevatyayopadadhāti
7.5.1.25.10	dve hy ulūkhalamusale
7.5.1.25.11	sakṛt sādayati
7.5.1.25.12	samānaṃ tat karoti
7.5.1.25.13	samānaṃ hy etad annam eva
7.5.1.25.14	sādayitvā sūdadohasādhivadati
7.5.1.25.15	tasyokto bandhuḥ
7.5.1.26.1	athokhām upadadhāti
7.5.1.26.2	yonir vā ukhā
7.5.1.26.3	yonim evaitad upadadhāti
7.5.1.26.4	tām ulūkhala upadadhāti
7.5.1.26.5	antarikṣaṃ vā ulūkhalaṃ
7.5.1.26.6	yad vai kiṃ cāsyā ūrdhvam antarikṣam eva
7.5.1.26.7	tan madhyaṃ vā antarikṣam
7.5.1.26.8	madhyatas tad yoniṃ dadhāti
7.5.1.26.9	tasmāt sarveṣām bhūtānāṃ madhyato yonir api vanaspatīnām
7.5.1.27.1	yad v evokhām upadadhāti
7.5.1.27.2	yo vai sa prajāpatir vyasraṃsasataiṣā sokhā
7.5.1.27.3	ime vai lokā ukhā
7.5.1.27.4	ime lokāḥ prajāpatiḥ
7.5.1.27.5	tām ulūkhala upadadhāti
7.5.1.27.6	tad enam etasmint sarvasmin pratiṣṭhāpayati prāṇe 'nna ūrji
7.5.1.27.7	atho etasmād evainam etat sarvasmād anantarhitaṃ dadhāti
7.5.1.28.1	athopaśayām piṣṭvā lokabhājam ukhāṃ kṛtvā purastād ukhāyā upanivapati
7.5.1.28.2	eṣa haitasyai lokaḥ
7.5.1.28.3	tatho hāsyaiṣānantaritā bhavati
7.5.1.29.1	tad āhuḥ katham asyaiṣā pakvā śṛtopahitā bhavatīti
7.5.1.29.2	yad eva yajuṣkṛtā tena
7.5.1.29.3	atho yad vai kiṃ caitam agniṃ vaiśvānaram upanigacchati tata eva tat pakvaṃ śṛtam upahitaṃ bhavati
7.5.1.30.1	dhruvāsi dharuṇeti
7.5.1.30.2	tasyokto bandhuḥ
7.5.1.30.3	ito jajñe prathamam ebhyo yonibhyo adhi jātavedā iti
7.5.1.30.4	etebhyo hi yonibhyaḥ prathamaṃ jātavedā ajāyata
7.5.1.30.5	sa gāyatryā triṣṭubhānuṣṭubhā ca devebhyo havyaṃ vahatu prajānann iti
7.5.1.30.6	etair vā eṣa chandobhir devebhyo havyaṃ vahati prajānan
7.5.1.31.1	iṣe rāye ramasva sahase dyumna ūrje apatyāyeti
7.5.1.31.2	etasmai sarvasmai ramasvety etat
7.5.1.31.3	samrāḍ asi svarāḍ asīti
7.5.1.31.4	samrāṭ ca hy eṣa svarāṭ ca
7.5.1.31.5	sārasvatau tvotsau prāpavatām iti
7.5.1.31.6	mano vai sarasvān
7.5.1.31.7	vāk ṣarasvatī
7.5.1.31.8	etau sārasvatā utsau
7.5.1.31.9	tau tvā prāvatām ity etat
7.5.1.31.10	dvābhyām upadadhāti
7.5.1.31.11	tasyokto bandhuḥ
7.5.1.31.12	atho dvayaṃ hy evaitad rūpaṃ mṛc cāpaś ca
7.5.1.31.13	sādayitvā sūdadohasādhivadati
7.5.1.31.14	tasyokto bandhuḥ
7.5.1.32.1	athainām abhijuhoti
7.5.1.32.2	etad vā asyām etat pūrvaṃ retaḥ siktam bhavati sikatāḥ
7.5.1.32.3	tad etad abhikaroti
7.5.1.32.4	tasmād yonau retaḥ siktam abhikriyate
7.5.1.32.5	ājyena juhoti sruveṇa svāhākāreṇa dvābhyām āgneyībhyāṃ gāyatrībhyāṃ
7.5.1.32.6	tasyokto bandhuḥ
7.5.1.33.1	agne yukṣvā hi ye tava yukṣvā hi devahūtamān iti
7.5.1.33.2	yuktavatībhyām
7.5.1.33.3	idam evaitad yonau reto yunakti
7.5.1.33.4	tasmād yonau reto yuktaṃ na niṣpadyate
7.5.1.34.1	sa yadi saṃvatsarabhṛtaḥ syād athābhijuhuyāt
7.5.1.34.2	sarvaṃ vai tad yat saṃvatsarabhṛtaḥ
7.5.1.34.3	sarvaṃ tad yad abhijuhoti
7.5.1.34.4	atha yady asaṃvatsarabhṛtaḥ syād upaiva tiṣṭheta
7.5.1.34.5	asarvaṃ vai tad yad asaṃvatsarabhṛtaḥ
7.5.1.34.6	asarvaṃ tad yad upatiṣṭhate
7.5.1.34.7	abhi tv eva juhuyāt
7.5.1.35.1	paśur eṣa yad agniḥ
7.5.1.35.2	so 'traiva sarvaḥ kṛtsnaḥ saṃskṛtaḥ
7.5.1.35.3	tasyāvāṅ prāṇaḥ svayamātṛṇṇā śroṇī dviyajuḥ pṛṣṭayo retaḥsicau kīkasā viśvajyotiḥ kakudam ṛtavye grīvā aṣāḍhā śiraḥ kūrmaḥ
7.5.1.35.4	ye kūrme prāṇā ye śīrṣan prāṇās te te
7.5.1.36.1	taṃ vā etam ita ūrdhvam prāñcaṃ cinoti
7.5.1.36.2	asau vā āditya eṣo 'gniḥ
7.5.1.36.3	amuṃ tad ādityam ita ūrdhvam prāñcaṃ dadhāti
7.5.1.36.4	tasmād asāv āditya ita ūrdhvaḥ prāṅ dhīyate
7.5.1.37.1	athainam prasalavy āvartayati
7.5.1.37.2	amuṃ tad ādityaṃ prasalavy āvartayati
7.5.1.37.3	tasmād asāv āditya imāṃl lokān prasalavy anuparyaiti
7.5.1.38.1	udaram ukhā
7.5.1.38.2	yonir ulūkhalam
7.5.1.38.3	uttarokhā bhavaty adharam ulūkhalam
7.5.1.38.4	uttaraṃ hy udaram adharā yoniḥ
7.5.1.38.5	śiśnam musalaṃ
7.5.1.38.6	tad vṛttam iva bhavati
7.5.1.38.7	vṛttam iva hi śiśnaṃ
7.5.1.38.8	tad dakṣiṇata upadadhāti
7.5.1.38.9	dakṣiṇato vai vṛṣā yoṣām upaśete
7.5.1.38.10	yad u paśoḥ saṃskṛtasyānnaṃ tad dūrveṣṭakā
7.5.1.38.11	tasya vā etasyottaro 'rdha udāhitataro bhavati
7.5.1.38.12	paśur eṣa yad agniḥ
7.5.1.38.13	tasmāt paśoḥ suhitasyottaraḥ kukṣir unnatataro bhavati
7.5.2.1.1	paśuśīrṣāṇy upadadhāti
7.5.2.1.2	paśavo vai paśuśīrṣāṇi
7.5.2.1.3	paśūn evaitad upadadhāti
7.5.2.1.4	tāny ukhāyām upadadhāti
7.5.2.1.5	ime vai lokā ukhā
7.5.2.1.6	paśavaḥ paśuśīrṣāṇi
7.5.2.1.7	eṣu tal lokeṣu paśūn dadhāti
7.5.2.1.8	tasmād ima eṣu lokeṣu paśavaḥ
7.5.2.2.1	yad v evokhāyām
7.5.2.2.2	yonir vā ukhā
7.5.2.2.3	paśavaḥ paśuśīrṣāṇi
7.5.2.2.4	yonau tat paśūn pratiṣṭhāpayati
7.5.2.2.5	tasmād adyamānāḥ pacyamānāḥ paśavo na kṣīyante
7.5.2.2.6	yonau hy enān pratiṣṭhāpayati
7.5.2.3.1	yad v eva paśuśīrṣāṇy upadadhāti
7.5.2.3.2	yā vai tāḥ śriya etāni tāni paśuśīrṣāṇi
7.5.2.3.3	atha yāni tāni kusindhāny etās tāḥ pañca citayaḥ
7.5.2.3.4	tad yās tāḥ pañca citaya ime te lokāḥ
7.5.2.3.5	tad ye ta ime lokā eṣā sokhā
7.5.2.3.6	tad yad ukhāyāṃ paśuśīrṣāṇy upadadhāty etair eva tacchīrṣabhir etāni kusindhāni saṃdadhāti
7.5.2.4.1	tān purastāt pratīca upadadhāti
7.5.2.4.2	etad vai yatraitān prajāpatiḥ paśūn ālipsata ta ālipsyamānā udacikramiṣan
7.5.2.4.3	tān prāṇeṣu samagṛhṇāt
7.5.2.4.4	tān prāṇeṣu saṃgṛhya purastāt pratīca ātmann adhatta
7.5.2.5.1	tad vā etat kriyate yad devā akurvan
7.5.2.5.2	idaṃ nv asmāt te paśavo noccikramiṣanti
7.5.2.5.3	yat tv etat karoti yad devā akurvaṃs tat karavāṇīti
7.5.2.5.4	atho prāṇeṣv evainān etat saṃgṛhya purastāt pratīca ātman dhatte
7.5.2.6.1	yad v eva paśuśīrṣāṇy upadadhāti
7.5.2.6.2	prajāpatir vā idam agra āsīd eka eva
7.5.2.6.3	so 'kāmayatānnaṃ sṛjeya prajāyeyeti
7.5.2.6.4	sa prāṇebhya evādhi paśūn niramimīta manasaḥ puruṣaṃ cakṣuṣo 'śvam prāṇād gāṃ śrotrād aviṃ vāco 'jaṃ
7.5.2.6.5	tad yad enān prāṇebhyo 'dhi niramimīta tasmād āhuḥ prāṇāḥ paśava iti
7.5.2.6.6	mano vai prāṇānām prathamaṃ
7.5.2.6.7	tad yan manasaḥ puruṣaṃ niramimīta tasmād āhuḥ puruṣaḥ prathamaḥ paśūnāṃ vīryavattama iti
7.5.2.6.8	mano vai sarve prāṇāḥ
7.5.2.6.9	manasi hi sarve prāṇāḥ pratiṣṭhitāḥ
7.5.2.6.10	tad yan manasaḥ puruṣaṃ niramimīta tasmād āhuḥ puruṣaḥ sarve paśava iti
7.5.2.6.11	puruṣasya hy evaite sarve bhavanti
7.5.2.7.1	tad etad annaṃ sṛṣṭvā purastāt pratyag ātmann adhatta
7.5.2.7.2	tasmād yaḥ kaścānnaṃ sṛjate purastād evainat pratyag ātman dhatte
7.5.2.7.3	tad vā ukhāyām
7.5.2.7.4	udaraṃ vā ukhā
7.5.2.7.5	udare tad annaṃ dadhāti
7.5.2.8.1	athaiṣu hiraṇyaśakalān pratyasyati
7.5.2.8.2	prāṇo vai hiraṇyam
7.5.2.8.3	atha vā etebhyaḥ paśubhyaḥ saṃjñapyamānebhya eva prāṇā utkrāmanti
7.5.2.8.4	tad yaddhiraṇyaśakalān pratyasyati prāṇān evaiṣv etad dadhāti
7.5.2.9.1	sapta pratyasyati
7.5.2.9.2	sapta vai śīrṣan prāṇāḥ
7.5.2.9.3	tān asminn etad dadhāti
7.5.2.9.4	atha yadi pañca paśavaḥ syuḥ pañcaiva kṛtvaḥ sapta sapta pratyasyet
7.5.2.9.5	pañca vā etān paśūn upadadhāti
7.5.2.9.6	sapta sapta vā ekaikasmin paśau prāṇāḥ
7.5.2.9.7	tad eṣu sarveṣu prāṇān dadhāti
7.5.2.10.1	taddhaike 'pi yady ekaḥ paśur bhavati pañcaiva kṛtvaḥ sapta sapta pratyasyanti
7.5.2.10.2	pañca vā etān paśūn upadadhāti
7.5.2.10.3	sapta sapta vā ekaikasmin paśau prāṇāḥ
7.5.2.10.4	tad eṣu sarveṣu prāṇān dadhma iti
7.5.2.10.5	na tathā kuryāt
7.5.2.10.6	etasmin vai paśau sarveṣām paśūnāṃ rūpaṃ
7.5.2.10.7	tad yad etasmin pratyasyati tad evaiṣu sarveṣu prāṇān dadhāti
7.5.2.11.1	mukhe prathamam pratyasyati samyak sravanti sarito na dhenā iti
7.5.2.11.2	annaṃ vai dhenāḥ
7.5.2.11.3	tad idaṃ samyaṅ mukham abhisaṃsravati
7.5.2.11.4	antar hṛdā manasā pūyamānā iti
7.5.2.11.5	antar vai hṛdayena manasā satānnam pūtaṃ ya ṛjus tasya
7.5.2.11.6	ghṛtasya dhārā abhicākaśīmīti
7.5.2.11.7	yā evaitasminn agnāv āhutīr hoṣyan bhavati tā etad āha
7.5.2.11.8	hiraṇyayo vetaso madhye agner iti
7.5.2.11.9	ya evaiṣa hiraṇmayaḥ puruṣas tam etad āha
7.5.2.12.1	ṛce tvetīha
7.5.2.12.2	prāṇo vā ṛk
7.5.2.12.3	prāṇena hy arcati
7.5.2.12.4	ruce tvetīha
7.5.2.12.5	prāṇo vai ruk
7.5.2.12.6	prāṇena hi rocate
7.5.2.12.7	atho prāṇāya hīdaṃ sarvaṃ rocate
7.5.2.12.8	bhāse tvetīha
7.5.2.12.9	jyotiṣe tvetīha
7.5.2.12.10	bhāsvatī hīme jyotiṣmatī cakṣuṣī
7.5.2.12.11	abhūd idaṃ viśvasya bhuvanasya vājinam agner vaiśvānarasya cetīha
7.5.2.12.12	agnir jyotiṣā jyotiṣmān rukmo varcasā varcasvān itīha
7.5.2.12.13	viśvāvatībhyām
7.5.2.12.14	viśvaṃ hi śrotram
7.5.2.13.1	atha puruṣaśīrṣam udgṛhṇāti
7.5.2.13.2	mahayaty evainad etat
7.5.2.13.3	sahasradā asi sahasrāya tveti
7.5.2.13.4	sarvaṃ vai sahasraṃ
7.5.2.13.5	sarvasya dātāsi
7.5.2.13.6	sarvasmai tvety etat
7.5.2.14.1	athainān upadadhāti puruṣam prathamaṃ puruṣaṃ tad vīryeṇāptvā dadhāti madhye puruṣam abhita itarān paśūn
7.5.2.14.2	puruṣaṃ tat paśūnām madhyato 'ttāraṃ dadhāti
7.5.2.14.3	tasmāt puruṣa eva paśūnām madhyato 'ttā
7.5.2.15.1	aśvaṃ cāviṃ cottarataḥ
7.5.2.15.2	etasyāṃ tad diśy etau paśū dadhāti
7.5.2.15.3	tasmād etasyāṃ diśy etau paśū bhūyiṣṭhau
7.5.2.16.1	gāṃ cājaṃ ca dakṣiṇataḥ
7.5.2.16.2	etasyāṃ tad diśy etau paśū dadhāti
7.5.2.16.3	tasmād etasyāṃ diśy etau paśū bhūyiṣṭhau
7.5.2.17.1	payasi puruṣam upadadhāti
7.5.2.17.2	paśavo vai payaḥ
7.5.2.17.3	yajamānaṃ tat paśuṣu pratiṣṭhāpayati
7.5.2.17.4	ādityaṃ garbham payasā samaṅgdhīti
7.5.2.17.5	ādityo vā eṣa garbho yat puruṣaḥ
7.5.2.17.6	tam payasā samaṅgdhīty etat
7.5.2.17.7	sahasrasya pratimāṃ viśvarūpam iti
7.5.2.17.8	puruṣo vai sahasrasya pratimā
7.5.2.17.9	puruṣasya hy eva sahasram bhavati
7.5.2.17.10	parivṛṅgdhi harasā mābhimaṃsthā iti
7.5.2.17.11	pary enaṃ vṛṅgdhy arciṣā mainaṃ hiṃsīr ity etat
7.5.2.17.12	śatāyuṣaṃ kṛṇuhi cīyamāna iti
7.5.2.17.13	puruṣaṃ tat paśūnāṃ śatāyuṃ karoti
7.5.2.17.14	tasmāt puruṣa eva paśūnāṃ śatāyuḥ
7.5.2.18.1	athottarato 'śvaṃ vātasya jūtim iti
7.5.2.18.2	vātasya vā eṣa jūtir yad aśvaḥ
7.5.2.18.3	varuṇasya nābhim iti
7.5.2.18.4	vāruṇo hy aśvaḥ
7.5.2.18.5	aśvaṃ jajñānaṃ sarirasya madhya iti
7.5.2.18.6	āpo vai sariram
7.5.2.18.7	apsujā u vā aśvaḥ
7.5.2.18.8	śiśuṃ nadīnāṃ harim adribudhnam iti
7.5.2.18.9	girir vā adriḥ
7.5.2.18.10	giribudhnā u vā āpaḥ
7.5.2.18.11	agne mā hiṃsīḥ parame vyomann iti
7.5.2.18.12	ime vai lokāḥ paramaṃ vyoma
7.5.2.18.13	eṣu lokeṣv enam mā hiṃsīr ity etat
7.5.2.19.1	atha dakṣiṇato gām ajasram indum aruṣam iti
7.5.2.19.2	somo vā induḥ
7.5.2.19.3	sa haiṣa somo 'jasro yad gauḥ
7.5.2.19.4	bhuraṇyum iti
7.5.2.19.5	bhartāram ity etat
7.5.2.19.6	agnim īḍe pūrvacittiṃ namobhir iti
7.5.2.19.7	āgneyo vai gauḥ
7.5.2.19.8	pūrvacittim iti
7.5.2.19.9	prāñcaṃ hy agnim uddharanti
7.5.2.19.10	prāñcam upacaranti
7.5.2.19.11	sa parvabhir ṛtuśaḥ kalpamāna iti
7.5.2.19.12	yad vā eṣa cīyate tad eṣa parvabhir ṛtuśaḥ kalpate
7.5.2.19.13	gām mā hiṃsīr aditiṃ virājam iti
7.5.2.19.14	virāḍ vai gauḥ
7.5.2.19.15	annaṃ vai virāṭ
7.5.2.19.16	annam u gauḥ
7.5.2.20.1	athottarato 'viṃ varūtrīṃ tvaṣṭur varuṇasya nābhim iti
7.5.2.20.2	vāruṇī ca hi tvāṣṭrī cāviḥ
7.5.2.20.3	aviṃ jajñānāṃ rajasaḥ parasmād iti
7.5.2.20.4	śrotraṃ vai paraṃ rajaḥ
7.5.2.20.5	diśo vai śrotraṃ paraṃ rajaḥ
7.5.2.20.6	mahīṃ sāhasrīm asurasya māyām iti
7.5.2.20.7	mahatīṃ sāhasrīm asurasya māyām ity etat
7.5.2.20.8	agne mā hiṃsīḥ parame vyomann iti
7.5.2.20.9	ime vai lokāḥ paramaṃ vyoma
7.5.2.20.10	eṣu lokeṣv enam mā hiṃsīr ity etat
7.5.2.21.1	atha dakṣiṇato 'jaṃ yo agnir agner adhyajāyateti
7.5.2.21.2	agnir vā eṣo 'gner adhyajāyata śokāt
7.5.2.21.3	pṛthivyā u ta vā divas parīti
7.5.2.21.4	yad vai prajāpateḥ śokād ajāyata tad divaś ca pṛthivyai ca śokād ajāyata
7.5.2.21.5	yena prajā viśvakarmā jajāneti
7.5.2.21.6	vāg vā ajaḥ
7.5.2.21.7	vāco vai prajā viśvakarmā jajāna
7.5.2.21.8	tam agne heḍaḥ pari te vṛṇaktv iti
7.5.2.21.9	yathaiva yajus tathā bandhuḥ
7.5.2.22.1	ta ete paśavaḥ
7.5.2.22.2	tān nānopadadhāti
7.5.2.22.3	nānā sādayati
7.5.2.22.4	nānā sūdadohasādhivadati
7.5.2.22.5	nānā hy ete paśavaḥ
7.5.2.23.1	atha puruṣaśīrṣam abhijuhoti
7.5.2.23.2	āhutir vai yajñaḥ
7.5.2.23.3	puruṣaṃ tat paśūnāṃ yajñiyaṃ karoti
7.5.2.23.4	tasmāt puruṣa eva paśūnāṃ yajate
7.5.2.24.1	yad v evainad abhijuhoti
7.5.2.24.2	śīrṣaṃs tad vīryaṃ dadhāti
7.5.2.24.3	ājyena juhoti
7.5.2.24.4	vajro vā ājyaṃ
7.5.2.24.5	vīryaṃ vai vajraḥ
7.5.2.24.6	vīryam evāsminn etad dadhāti
7.5.2.24.7	svāhākāreṇa
7.5.2.24.8	vṛṣā vai svāhākāraḥ
7.5.2.24.9	vīryaṃ vai vṛṣā
7.5.2.24.10	vīryam evāsminn etad dadhāti
7.5.2.24.11	triṣṭubhā
7.5.2.24.12	vajro vai triṣṭup
7.5.2.24.13	vīryaṃ vai vajraḥ
7.5.2.24.14	vīryaṃ triṣṭup
7.5.2.24.15	vīryeṇaivāsminn etad vīryaṃ dadhāti
7.5.2.25.1	sa vā ardharcam anudrutya svāhākaroti
7.5.2.25.2	asthi vā ṛk
7.5.2.25.3	idaṃ tachcīrṣakapālaṃ vihāpya yad idam antarataḥ śīrṣṇo vīryaṃ tad asmin dadhāti
7.5.2.26.1	athottaram ardharcam anudrutya svāhākaroti
7.5.2.26.2	idaṃ tacchīrṣakapālaṃ saṃdhāya yad idam upariṣṭācchīrṣṇo vīryaṃ tad asmin dadhāti
7.5.2.27.1	citraṃ devānām udagād anīkam iti
7.5.2.27.2	asau vā āditya eṣa puruṣaḥ
7.5.2.27.3	tad etac citraṃ devānām udety anīkaṃ
7.5.2.27.4	cakṣur mitrasya varuṇasyāgner iti
7.5.2.27.5	ubhayeṣāṃ haitad devamanuṣyāṇāṃ cakṣuḥ
7.5.2.27.6	āprā dyāvāpṛthivī antarikṣam iti
7.5.2.27.7	udyan vā eṣa imāṃl lokān āpūrayati
7.5.2.27.8	sūrya ātmā jagatas tasthuṣaś ceti
7.5.2.27.9	eṣa hy asya sarvasyātmā yac ca jagad yac ca tiṣṭhati
7.5.2.28.1	athotsargair upatiṣṭhate
7.5.2.28.2	etad vai yatraitān prajāpatiḥ paśūnālipsata ta ālipsyamānā aśocan
7.5.2.28.3	teṣām etair utsargaiḥ śucaṃ pāpmānam apāhan
7.5.2.28.4	tathaivaiṣām ayam etad etair utsargaiḥ śucam pāpmānam apahanti
7.5.2.29.1	taddhaike yaṃ yam eva paśum upadadhati tasya tasya śucam utsṛjanti necchucam pāpmānam abhyupadadhāmahā iti
7.5.2.29.2	te ha te śucam pāpmānam abhyupadadhati
7.5.2.29.3	yāṃ hi pūrvasya śucam utsṛjanti tām uttareṇa sahopadadhati
7.5.2.30.1	viparikrāmam u haika upatiṣṭhanta ūrdhvāṃ śucam utsṛjāma iti
7.5.2.30.2	te ha te śucam pāpmānam anūdyanti
7.5.2.30.3	ūrdhvo hy etena karmaṇaiti
7.5.2.30.4	ūrdhvām u śucam utsṛjanti
7.5.2.31.1	bāhyenaivāgnim utsṛjet
7.5.2.31.2	ime vai lokā eṣo 'gniḥ
7.5.2.31.3	ebhyas tal lokebhyo bahirdhā śucaṃ dadhāti
7.5.2.31.4	bahirvedi
7.5.2.31.5	iyaṃ vai vediḥ
7.5.2.31.6	asyai tad bahirdhā śucaṃ dadhāti
7.5.2.31.7	udaṅ tiṣṭhan
7.5.2.31.8	etasyāṃ ha diśy ete paśavaḥ
7.5.2.31.9	tad yatraite paśavas tad evaiṣv etacchucaṃ dadhāti
7.5.2.32.1	puruṣasya prathamam utsṛjati
7.5.2.32.2	taṃ hi prathamam upadadhātīmam mā hiṃsīr dvipādam paśum iti
7.5.2.32.3	dvipād vā eṣa paśur yat puruṣaḥ
7.5.2.32.4	tam mā hiṃsīr ity etat
7.5.2.32.5	sahasrākṣo medhāya cīyamāna iti
7.5.2.32.6	hiraṇyaśakalair vā eṣa sahasrākṣaḥ
7.5.2.32.7	medhāyety annāyeti etat
7.5.2.32.8	mayum paśum medham agne juṣasveti
7.5.2.32.9	kimpuruṣo vai mayuḥ
7.5.2.32.10	kimpuruṣam agne juṣasvety etat
7.5.2.32.11	tena cinvānas tanvo niṣīdeti
7.5.2.32.12	ātmā vai tanūḥ
7.5.2.32.13	tena cinvāna ātmānaṃ saṃskuruṣvety etat
7.5.2.32.14	mayuṃ te śug ṛcchatu
7.5.2.32.15	yaṃ dviṣmas taṃ te śug ṛcchatv iti
7.5.2.32.16	tan mayau ca śucaṃ dadhāti yaṃ ca dveṣṭi tasmiṃś ca
7.5.2.33.1	athāśvasyemam mā hiṃsīr ekaśapham paśum iti
7.5.2.33.2	ekaśapho vā eṣa paśur yad aśvaḥ
7.5.2.33.3	tam mā hiṃsīr ity etat
7.5.2.33.4	kanikradaṃ vājinaṃ vājineṣv iti
7.5.2.33.5	kanikrado vā eṣa vājy u vājineṣu
7.5.2.33.6	gauram āraṇyam anu te diśāmīti
7.5.2.33.7	tad asmai gauram āraṇyam anudiśati
7.5.2.33.8	tena cinvānas tanvo niṣīdeti
7.5.2.33.9	tena cinvāna ātmānaṃ saṃskuruṣvety etat
7.5.2.33.10	gauraṃ te śug ṛcchatu yaṃ dviṣamas taṃ te śug ṛcchatv iti
7.5.2.33.11	tad gaure ca śucaṃ dadhāti yaṃ ca dveṣṭi tasmiṃś ca
7.5.2.34.1	atha gor imaṃ sāhasraṃ śatadhāram utsam iti
7.5.2.34.2	sāhasro vā eṣa śatadhāra utso yad gauḥ
7.5.2.34.3	vyacyamānaṃ sarirasya madhya iti
7.5.2.34.4	ime vai lokāḥ sariram upajīvyamānam eṣu lokeṣv ity etat
7.5.2.34.5	ghṛtaṃ duhānām aditiṃ janāyeti
7.5.2.34.6	ghṛtaṃ vā eṣāditir janāya duhe
7.5.2.34.7	agne mā hiṃsīḥ parame vyomann iti
7.5.2.34.8	ime vai lokāḥ paramaṃ vyoma
7.5.2.34.9	eṣu lokeṣv enam mā hiṃsīr ity etat
7.5.2.34.10	gavayam āraṇyam anu te diśāmīti
7.5.2.34.11	tad asmai gavayam āraṇyam anudiśati
7.5.2.34.12	tena cinvānas tanvo niṣīdeti
7.5.2.34.13	tena cinvāna ātmānaṃ saṃskuruṣvety etat
7.5.2.34.14	gavayaṃ te śug ṛcchatu yaṃ dviṣās taṃ te śug ṛcchatv iti
7.5.2.34.15	tad gavaye ca śucaṃ dadhāti yaṃ ca dveṣṭi tasmiṃś ca
7.5.2.35.1	athāver imam ūrṇāyum iti
7.5.2.35.2	ūrṇāvalim ity etat
7.5.2.35.3	varuṇasya nābhim iti
7.5.2.35.4	vāruṇo hy aviḥ
7.5.2.35.5	tvacaṃ paśūnāṃ dvipadāṃ catuṣpadām iti
7.5.2.35.6	ubhayeṣāṃ haiṣa paśūnāṃ tvag dvipadāṃ ca catuṣpadāṃ ca
7.5.2.35.7	tvaṣṭuḥ prajānām prathamaṃ janitram iti
7.5.2.35.8	etaddha tvaṣṭā prathamaṃ rūpaṃ vicakāra
7.5.2.35.9	agne mā hiṃsīḥ parame vyomann iti
7.5.2.35.10	ime vai lokāḥ paramaṃ vyoma
7.5.2.35.11	eṣu lokeṣv enam mā hiṃsīr ity etat
7.5.2.35.12	uṣṭram āraṇyam anu te diśāmīti
7.5.2.35.13	tad asmā uṣṭram āraṇyam anudiśati
7.5.2.35.14	tena cinvānas tanvo niṣīdeti
7.5.2.35.15	tena cinvāna ātmānaṃ saṃskuraṣvety etat
7.5.2.35.16	uṣṭraṃ te śug ṛcchatu yaṃ dviṣmas taṃ te śug ṛcchatv iti
7.5.2.35.17	tad uṣṭre ca śucaṃ dadhāti yaṃ ca dveṣṭi tasmiṃś ca
7.5.2.36.1	athājasyājo hyagner ajaniṣṭa śokād iti
7.5.2.36.2	yad vai prajāpateḥ śokād ajāyata tad agneḥ śokād ajāyata
7.5.2.36.3	so apaśyaj janitāram agra iti
7.5.2.36.4	prajāpatir vai janitā
7.5.2.36.5	so paśyat prajāpatim agra ity etat
7.5.2.36.6	tena devā devatām agra āyann iti
7.5.2.36.7	vāg vā ajaḥ
7.5.2.36.8	vāco vai devā devatām agram āyan
7.5.2.36.9	tena roham āyann upa medhyāsa iti
7.5.2.36.10	svargo vai loko rohaḥ
7.5.2.36.11	tena svargaṃ lokam āyann upa medhyāsa ity etac
7.5.2.36.12	śarabham āraṇyam anu te diśāmīti
7.5.2.36.13	tad asmai śarabham āraṇyam anudiśati
7.5.2.36.14	tena cinvānas tanvo niṣīdeti
7.5.2.36.15	tena cinvāna ātmānaṃ saṃskuruṣvety etat
7.5.2.36.16	śarabhaṃ te śug ṛcchatu yaṃ dviṣmas taṃ te śug ṛcchatv iti
7.5.2.36.17	taccharabhe ca śucaṃ dadhāti yaṃ ca dveṣṭi tasmiṃś ca
7.5.2.37.1	tad āhur yāṃ vai tat prajāpatir eteṣām paśūnāṃ śucam pāpmānam apāhaṃs ta ete pañca paśavo 'bhavan
7.5.2.37.2	ta eta utkrāntamedhā amedhyā ayajñiyāḥ
7.5.2.37.3	teṣām brāhmaṇo nāśnīyāt
7.5.2.37.4	tān etasyāṃ diśi dadhāti
7.5.2.37.5	tasmād etasyāṃ diśi parjanyo na varṣuko yatraite bhavanti
7.5.2.38.1	pratyetyāgnim upatiṣṭhate
7.5.2.38.2	etad vā etad ayathāyathaṃ karoti yad agnau sāmicite bahirvedy eti
7.5.2.38.3	tasmā evaitan nihnute 'hiṃsāyai
7.5.2.38.4	āgneyyā
7.5.2.38.5	agnaya evaitan nihnute
7.5.2.38.6	gāyatryā
7.5.2.38.7	gāyatryo 'gniḥ
7.5.2.38.8	yāvān agnir yāvaty asya mātrā tāvataivāsmā etan nihnute
7.5.2.38.9	aniruktayā
7.5.2.38.10	sarvaṃ vā aniruktaṃ
7.5.2.38.11	sarveṇaivāsmā etan nihnute
7.5.2.38.12	yaviṣṭavatyā
7.5.2.38.13	etaddhāsya priyaṃ dhāma yad yaviṣṭha iti
7.5.2.38.14	yad vai jāta idaṃ sarvam ayuvata tasmād yaviṣṭhaḥ
7.5.2.39.1	tvaṃ yaviṣṭha dāśuṣa iti
7.5.2.39.2	yajamāno vai dāśvān
7.5.2.39.3	nṛṃḥ pāhīti
7.5.2.39.4	manuṣyā vai naraḥ
7.5.2.39.5	śṛṇudhī gira iti
7.5.2.39.6	śṛṇu na imāṃ stutim ity etat
7.5.2.39.7	rakṣā tokam uta tmaneti
7.5.2.39.8	prajā vai tokaṃ
7.5.2.39.9	rakṣa prajāṃ cātmānaṃ cety etat
7.5.2.40.1	āruhyāgniṃ jaghanena svayamātṝṇṇām parītyāpasyā upadadhāti
7.5.2.40.2	āpa etā yad apasyāḥ
7.5.2.40.3	atha vā etebhyaḥ paśubhya āpa utkrāntā bhavanti
7.5.2.40.4	tad yad apasyā upadadhāty eṣv evaitat paśuṣv apo dadhāti
7.5.2.40.5	anantarhitāḥ paśubhya upadadhāti
7.5.2.40.6	anantarhitās tat paśubhyo 'po dadhāti
7.5.2.40.7	pañca pañcopadadhāti
7.5.2.40.8	pañca hy ete paśavaḥ
7.5.2.40.9	sarvata upadadhāti
7.5.2.40.10	sarvata evaiṣv etad apo dadhāti
7.5.2.41.1	tad yāḥ pañcadaśa pūrvās tā apasyāḥ
7.5.2.41.2	vajro vā āpaḥ
7.5.2.41.3	vajraḥ pañcadaśaḥ
7.5.2.41.4	tasmād yenāpo yanty apaiva tatra pāpmānaṃ ghnanti
7.5.2.41.5	vajro haiva tasyārdhasya pāpmānam apahanti
7.5.2.41.6	tasmād varṣaty aprāvṛto vrajet
7.5.2.41.7	ayam me vajraḥ pāpmānam apahanad iti
7.5.2.42.1	atha yāḥ pañcottarās tāś chandasyāḥ
7.5.2.42.2	paśavo vai chandāṃsi
7.5.2.42.3	annam paśavaḥ
7.5.2.42.4	annam u paśor māṃsam
7.5.2.42.5	atha vā etebhyaḥ paśubhyo māṃsāny utkrāntāni bhavanti
7.5.2.42.6	tad yac chandasyā upadadhāty eṣv evaitat paśuṣu māṃsāni dadhāti
7.5.2.42.7	anantarhitāḥ paśubhya upadadhāti
7.5.2.42.8	anantarhitāni tat paśubhyo māṃsāni dadhāti
7.5.2.42.9	antarā apasyā bhavanti bāhyāś chandasyāḥ
7.5.2.42.10	antarā hy āpo bāhyāni māṃsāni
7.5.2.43.1	tad āhur yad imā āpa etāni māṃsāny atha kva tvak kva lometi
7.5.2.43.2	annaṃ vāva paśos tvak
7.5.2.43.3	annaṃ loma
7.5.2.43.4	tad yac chandasyā upadadhāti saiva paśos tvak tal loma
7.5.2.43.5	atho yāny amūny ukhāyām ajalomāni tāni lomāni
7.5.2.43.6	bāhyokhā bhavaty antarāṇi paśuśīrṣāṇi
7.5.2.43.7	bāhyāni hi lomāny antara ātmā
7.5.2.43.8	yadītareṇa yadītareṇeti ha smāha śāṇḍilyaḥ
7.5.2.43.9	sarvān eva vayaṃ kṛtsnān paśūnt saṃskurma iti
7.5.2.44.1	yad v evāpasyā upadadhāti
7.5.2.44.2	prajāpater visrastād āpa āyan
7.5.2.44.3	tāsv itāsv aviśat
7.5.2.44.4	yad aviśat tasmād viṃśatiḥ
7.5.2.44.5	tā asyāṅgulibhyo 'dhyasravan
7.5.2.44.6	anto vā aṅgulayaḥ
7.5.2.44.7	antata evāsmāt tā āpa āyan
7.5.2.45.1	sa yaḥ sa prajāpatir vyasraṃsatāyam eva sa yo 'yam agniś cīyate
7.5.2.45.2	atha yā asmāt tā āpa āyann etās tā apasyāḥ
7.5.2.45.3	tad yad etā upadadhāti yā evāsmāt tā āpa āyaṃs tā asminn etat pratidadhāti
7.5.2.45.4	tasmād etā atropadadhāti
7.5.2.46.1	apāṃ tvemant sādayāmīti
7.5.2.46.2	vāyur vā apām ema
7.5.2.46.3	yadā hy evaiṣa itaś cetaś ca vāty athāpo yanti
7.5.2.46.4	vāyau tāṃ sādayati
7.5.2.47.1	apāṃ tvodmant sādayāmīti
7.5.2.47.2	oṣadhayo vā apām odma
7.5.2.47.3	yatra hy āpa undantyas tiṣṭhanti tad oṣadhayo jāyante
7.5.2.47.4	oṣadhiṣu tāṃ sādayati
7.5.2.48.1	apāṃ tvā bhasmant sādayāmīti
7.5.2.48.2	abhraṃ vā apām bhasma
7.5.2.48.3	abhre tāṃ sādayati
7.5.2.49.1	apāṃ tvā jyotiṣi sādayāmīti
7.5.2.49.2	vidyud vā apāṃ jyotiḥ
7.5.2.49.3	vidyuti tāṃ sādayati
7.5.2.50.1	apāṃ tvāyane sādayāmīti
7.5.2.50.2	iyaṃ vā apām ayanam
7.5.2.50.3	asyāṃ hy āpo yanti
7.5.2.50.4	asyāṃ tāṃ sādayati
7.5.2.50.5	tad yā asyaitebhyo rūpebhya āpa āyaṃs tā asminn etat pratidadhāti
7.5.2.50.6	atho etāny evāsminn etad rūpāṇi dadhāti
7.5.2.51.1	arṇave tvā sadane sādayāmīti
7.5.2.51.2	prāṇo vā arṇavaḥ
7.5.2.51.3	prāṇe tāṃ sādayati
7.5.2.52.1	samudre tvā sadane sādayāmīti
7.5.2.52.2	mano vai samudrāḥ
7.5.2.52.3	manaso vai samudrād vācābhryā devās trayīṃ vidyāṃ nirakhanan
7.5.2.52.4	tad eṣa śloko 'bhyukto ye samudrān nirakhanan devās tīkṣṇābhir abhribhiḥ sudevo adya tad vidyād yatra nirvapaṇaṃ dadhur iti
7.5.2.52.5	manaḥ samudraḥ
7.5.2.52.6	vāk tīkṣṇābhriḥ
7.5.2.52.7	trayī vidyā nirvapaṇam
7.5.2.52.8	etad eṣa śloko 'bhyuktaḥ
7.5.2.52.9	manasi tāṃ sādayati
7.5.2.53.1	sarire tvā sadane sādayāmīti
7.5.2.53.2	vāg vai sariraṃ
7.5.2.53.3	vāci tāṃ sādayati
7.5.2.54.1	apāṃ tvā kṣaye sādayāmīti
7.5.2.54.2	cakṣur vā apāṃ kṣayaḥ
7.5.2.54.3	tatra hi sarvadaivāpaḥ kṣiyanti
7.5.2.54.4	cakṣuṣi tāṃ sādayati
7.5.2.55.1	apāṃ tvā sadhiṣi sādayāmīti
7.5.2.55.2	śrotraṃ vā apāṃ sadhiḥ
7.5.2.55.3	śrotre tāṃ sādayati
7.5.2.55.4	tad yā asyaitebhyo rūpebhyo āpa āyaṃs tā asminn etat pratidadhāti
7.5.2.55.5	atho etāny evāsminn etad rūpāṇi dadhāti
7.5.2.56.1	apāṃ tvā sadane sādayāmīti
7.5.2.56.2	dyaur vā apāṃ sadanaṃ
7.5.2.56.3	divi hy āpaḥ sannāḥ
7.5.2.56.4	divi tāṃ sādayati
7.5.2.57.1	apāṃ tvā sadhasthe sādayāmīti
7.5.2.57.2	antarikṣaṃ vā apāṃ sadhastham
7.5.2.57.3	antarikṣe tāṃ sādayati
7.5.2.58.1	apāṃ tvā yonau sādayāmīti
7.5.2.58.2	samudro vā apāṃ yoniḥ
7.5.2.58.3	samudre tāṃ sādayati
7.5.2.59.1	apāṃ tvā purīṣe sādayāmīti
7.5.2.59.2	sikatā vā apām purīṣaṃ
7.5.2.59.3	sikatāsu tāṃ sādayati
7.5.2.60.1	apāṃ tvā pāthasi sādayāmīti
7.5.2.60.2	annaṃ vā apām pāthaḥ
7.5.2.60.3	anne tāṃ sādayati
7.5.2.60.4	tad yā asyaitebhyo rūpebhya āpa āyaṃs tā asminn etat pratidadhāti
7.5.2.60.5	atho etāny evāsminn etad rūpāṇi dadhāti
7.5.2.61.1	gāyatreṇa tvā chandasā sādayāmi
7.5.2.61.2	traiṣṭubhena tvā chandasā sādayāmi
7.5.2.61.3	jāgatena tvā chandasā sādayāmi
7.5.2.61.4	ānuṣṭubhena tvā chandasā sādayāmi
7.5.2.61.5	pāṅktena tvā chandasā sādayāmīti
7.5.2.61.6	tad yā asyaitebhyaś chandobhya āpa āyaṃs tā asminn etat pratidadhāti
7.5.2.61.7	atho etāny evāsminn etac chandāṃsi dadhāti
7.5.2.62.1	tā etā aṅgulayaḥ
7.5.2.62.2	tāḥ sarvata upadadhāti
7.5.2.62.3	sarvato hīmā aṅgulayo 'nteṣūpadadhāti
7.5.2.62.4	anteṣu hīmā aṅgulayaḥ
7.5.2.62.5	caturdhopadadhāti
7.5.2.62.6	caturdhā hīmā aṅgulayaḥ
7.5.2.62.7	pañca pañcopadadhāti
7.5.2.62.8	pañca pañca hīmā aṅgulayaḥ
7.5.2.62.9	nānopadadhāti
7.5.2.62.10	nānā hīmā aṅgulayaḥ
7.5.2.62.11	sakṛt sakṛt sādayati
7.5.2.62.12	samānaṃ tat karoti
7.5.2.62.13	tasmāt samānasaṃbandhanāḥ
8.1.1.1.1	prāṇabhṛta upadadhāti
8.1.1.1.2	prāṇā vai prāṇabhṛtaḥ
8.1.1.1.3	prāṇān evaitad upadadhāti
8.1.1.1.4	tāḥ prathamāyāṃ citā upadadhāti
8.1.1.1.5	pūrvārdha eṣo 'gner yat prathamā citiḥ
8.1.1.1.6	purastāt tat prāṇān dadhāti
8.1.1.1.7	tasmād ime purastāt prāṇāḥ
8.1.1.2.1	tā daśa-daśopadadhāti
8.1.1.2.2	daśa vai prāṇā
8.1.1.2.3	yad u vā api bahu kṛtvo daśa-daśa daśaiva
8.1.1.2.4	tṛtpañca kṛtvo daśa-daśopadadhāti
8.1.1.2.5	pañca vā etān paśūn upadadhāti
8.1.1.2.6	daśa-daśa vā ekaikasmin paśau prāṇāḥ
8.1.1.2.7	tad eṣu sarveṣu prāṇān dadhāti
8.1.1.2.8	anantarhitāḥ paśubhya upadadhāti
8.1.1.2.9	anantarhitāṃs tat paśubhyaḥ prāṇān dadhāti
8.1.1.2.10	sarvata upadadhāti
8.1.1.2.11	sarvata evaiṣv etat prāṇān dadhāti
8.1.1.3.1	yad v eva prāṇabhṛta upadadhāti
8.1.1.3.2	prajāpater visrastāt prāṇā udakrāman devatā bhūtvā
8.1.1.3.3	tān abravīd upa meta
8.1.1.3.4	prati ma etad dhatta yena me yūyam udakramiṣṭeti
8.1.1.3.5	sa vai tad annaṃ sṛjasva yat te vayam paśyanta upavasāmeti
8.1.1.3.6	te vā ubhaye sṛjāmahā iti
8.1.1.3.7	tatheti
8.1.1.3.8	te prāṇāś ca prajāpatiś caitad annam asṛjantaitāḥ prāṇabhṛtaḥ
8.1.1.4.1	sa purastād upadadhāti ayam puro bhuva iti
8.1.1.4.2	agnir vai purastad yat tam āha pura iti
8.1.1.4.3	prāñcaṃ hy agnim uddharanti
8.1.1.4.4	prāñcam upacaranti
8.1.1.4.5	atha yad bhuva ity āha
8.1.1.4.6	agnir vai bhuvaḥ
8.1.1.4.7	'gner hīdaṃ sarvam bhavati
8.1.1.4.8	prāṇo hāgnir bhūtvā purastāt tasthau
8.1.1.4.9	tad eva tadrūpam upadadhāti
8.1.1.5.1	tasya prāṇo bhauvāyana iti
8.1.1.5.2	prāṇaṃ tasmād rūpād agner niramimīta
8.1.1.5.3	vasantaḥ prāṇāyana iti
8.1.1.5.4	vasantam ṛtum prāṇān niramimīta
8.1.1.5.5	gāyatrī vāsantīti
8.1.1.5.6	gāyatrīṃ cando vasantād ṛtor niramimīta
8.1.1.5.7	gāyatryai gāyatram iti
8.1.1.5.8	gāyatryai candaso gāyatraṃ sāma niramimīta
8.1.1.5.9	gāyatrād upāṃśur iti
8.1.1.5.10	gāyatrāt sāmna upāṃśuṃ grahaṃ niramimīta
8.1.1.5.11	upāṃśos trivṛd iti
8.1.1.5.12	upāṃśor grahāt trivṛtaṃ stomaṃ niramimīta
8.1.1.5.13	trivṛto rathantaram iti
8.1.1.5.14	trivṛta stomād rathantaram pṛṣṭhaṃ niramimīta
8.1.1.6.1	vasiṣṭha ṛṣir iti
8.1.1.6.2	prāṇo vai vasiṣṭha ṛṣiḥ
8.1.1.6.3	yad vai nu śreṣṭhas tena vasiṣṭhaḥ
8.1.1.6.4	'tho yad vastṛtamo vasati teno eva vasiṣṭhaḥ
8.1.1.6.5	prajāpatigṛhītayā tvayeti
8.1.1.6.6	prajāpatisṛṣṭayā tvayety etat
8.1.1.6.7	prāṇaṃ gṛhṇāmi prajābhya iti
8.1.1.6.8	prāṇam purastāt prāpādayata
8.1.1.6.9	nānopadadhāti
8.1.1.6.10	ye nānākāmāḥ prāṇe tāṃs tad dadhāti
8.1.1.6.11	sakṛt sādayati
8.1.1.6.12	ekaṃ tat prāṇaṃ karoti
8.1.1.6.13	atha yan nānā sādayet prāṇaṃ ha vicindyāt
8.1.1.6.14	saiṣā trivṛd iṣṭakā
8.1.1.6.15	yajuḥ sādanaṃ sūdadohās tat trivṛt
8.1.1.6.16	trivṛd agniḥ
8.1.1.6.17	yāvān agnir yāvaty asya mātrā tāvat tat kṛtvopadadhāti
8.1.1.7.1	atha dakṣiṇataḥ
8.1.1.7.2	ayaṃ dakṣiṇā viśvakarmeti
8.1.1.7.3	ayaṃ vai vāyur viśvakarmā yo 'yam pavata
8.1.1.7.4	eṣa hīdaṃ sarvaṃ karoti
8.1.1.7.5	tad yat tam āha dakṣiṇeti tasmād eṣa dakṣiṇaiva bhūyiṣṭhaṃ vāti
8.1.1.7.6	mano ha vāyur bhūtvā dakṣiṇatas tasthau
8.1.1.7.7	tad eva tadrūpam upadadhāti
8.1.1.8.1	tasya mano vaiśvakarmaṇam iti
8.1.1.8.2	manas tasmād rūpād vāyor niramimīta
8.1.1.8.3	grīṣmo mānasa iti
8.1.1.8.4	grīṣmam ṛtum manaso niramimīta
8.1.1.8.5	triṣṭub graiṣmīti
8.1.1.8.6	triṣṭubhaṃ cando grīṣmād ṛtor niramimīta
8.1.1.8.7	triṣṭubhaḥ svāram iti
8.1.1.8.8	triṣṭubhaś candasaḥ svāraṃ sāma niramimīta
8.1.1.8.9	svārād antaryāma iti
8.1.1.8.10	svārāt sāmno 'ntaryāmaṃ grahaṃ niramimīta
8.1.1.8.11	antaryāmāt pañcadaśa iti
8.1.1.8.12	antaryāmād grahāt pañcadaśaṃ stomaṃ niramimīta
8.1.1.8.13	pañcadaśād bṛhad iti
8.1.1.8.14	pañcadaśāt stomād bṛhat pṛṣṭhaṃ niramimīta
8.1.1.9.1	bharadvāja ṛṣir iti
8.1.1.9.2	mano vai bharadvāja ṛṣiḥ
8.1.1.9.3	annaṃ vājaḥ
8.1.1.9.4	yo vai mano bibharti so 'nnaṃ vājam bharati
8.1.1.9.5	tasmān mano bharadvāja ṛṣiḥ
8.1.1.9.6	prajāpatigṛhītayā tvayeti
8.1.1.9.7	prajāpatisṛṣṭayā tvayeti
8.1.1.9.8	etan mano gṛhṇāmi prajābhya iti
8.1.1.9.9	mano dakṣiṇataḥ prāpādayata
8.1.1.9.10	nānopadadhāti
8.1.1.9.11	ye nānākāmā manasi tāṃs tad dadhāti
8.1.1.9.12	sakṛt sādayati
8.1.1.9.13	ekaṃ tanmanaḥ karoti
8.1.1.9.14	atha yan nānā sādayen mano ha vicindyāt
8.1.1.9.15	saiṣā trivṛd iṣṭakā
8.1.1.9.16	tasyokto bandhuḥ
8.1.2.1.1	atha paścāt
8.1.2.1.2	ayam paścād viśvavyacā iti
8.1.2.1.3	asau vā ādityo viśvavyacāḥ
8.1.2.1.4	yadā hy evaiṣa udety athedaṃ sarvaṃ vyaco bhavati
8.1.2.1.5	tad yat tam āha paścād iti tasmād etam pratyañcam eva yantam paśyanti
8.1.2.1.6	cakṣur hādityo bhūtvā paścāt tasthau
8.1.2.1.7	tad eva tadrūpam upadadhāti
8.1.2.2.1	tasya cakṣur vaiśvavyacasam iti
8.1.2.2.2	cakṣus tasmād rūpād ādityān niramimīta
8.1.2.2.3	varṣāś cākṣuṣya iti
8.1.2.2.4	varṣā ṛtuṃ cakṣuṣo niramimīta
8.1.2.2.5	jagatī vārṣīti
8.1.2.2.6	jagatīṃ candaḥ
8.1.2.2.7	varṣābhya ṛtor niramimīta
8.1.2.2.8	jagatyā ṛkṣamam iti
8.1.2.2.9	jagatyai candasa ṛkṣamaṃ sāma niramimīta
8.1.2.2.10	'rkṣamāc chukra iti
8.1.2.2.11	ṛkṣamāt sāmnaḥ śukraṃ grahaṃ niramimīta
8.1.2.2.12	śukrāt saptadaśa iti
8.1.2.2.13	śukrād grahāt saptadaśaṃ stomaṃ niramimīta
8.1.2.2.14	saptadaśād vairūpam iti
8.1.2.2.15	saptadaśāt stomād vairūpam pṛṣṭhaṃ niramimīta
8.1.2.3.1	jamadagnir ṛṣir iti
8.1.2.3.2	cakṣur vai jamadagnir ṛṣiḥ
8.1.2.3.3	yad enena jagat paśyaty atho manute tasmāc cakṣur jamadagnir ṛṣiḥ
8.1.2.3.4	prajāpatigṛhītayā tvayeti
8.1.2.3.5	prajāpatisṛṣṭayā tvayety etat
8.1.2.3.6	cakṣur gṛhṇāmi prajābhya iti
8.1.2.3.7	cakṣuḥ paścāt prāpādayata
8.1.2.3.8	nānopadadhāti
8.1.2.3.9	ye nānākāmāś cakṣuṣi tāṃs tad dadhāti
8.1.2.3.10	sakṛt sādayati
8.1.2.3.11	ekaṃ tac cakṣuḥ karoti
8.1.2.3.12	atha yan nānā sādayec cakṣur ha vicindyāt
8.1.2.3.13	saiṣā trivṛd iṣṭakā
8.1.2.3.14	tasyokto bandhuḥ
8.1.2.4.1	athottarataḥ idam uttarāt svar iti
8.1.2.4.2	diśo vā uttarāt
8.1.2.4.3	tad yat tā āha uttarād iti
8.1.2.4.4	uttarā hy asmāt sarvasmād diśaḥ
8.1.2.4.5	'tha yat svar ity āha
8.1.2.4.6	svargo hi loko diśaḥ
8.1.2.4.7	śrotraṃ ha diśo bhūtvottaratas tasthau
8.1.2.4.8	tad eva tadrūpam upadadhāti
8.1.2.5.1	tasya śrotraṃ sauvam iti śrotraṃ tasmād rūpād digbhyo niramimīta
8.1.2.5.2	śarac chrautrīti śaradam ṛtuṃ śrotrān niramimīta
8.1.2.5.3	anuṣṭup śāradīty anuṣṭubhaṃ candaḥ śarada ṛtor niramimīta
8.1.2.5.4	anuṣṭubha aiḍam ity anuṣṭubhaś candasa aiḍaṃ sāma niramimīta
8.1.2.5.5	aiḍān manthīty aiḍāt sāmno manthinaṃ grahaṃ niramimīta
8.1.2.5.6	manthina ekaviṃśa iti manthino grahād ekaviṃśaṃ stomaṃ niramimīta
8.1.2.5.7	ekaviṃśād vairājam ity ekaviṃśāt stomād vairājam pṛṣṭhaṃ niramimīta
8.1.2.6.1	viśvāmitra ṛṣir iti
8.1.2.6.2	śrotraṃ vai viśvāmitra ṛṣiḥ
8.1.2.6.3	yad enena sarvataḥ śṛṇoty atho yad asmai sarvato mitram bhavati tasmāc chrotraṃ viśvāmitra ṛṣiḥ
8.1.2.6.4	prajāpatigṛhītayā tvayeti
8.1.2.6.5	prajāpatisṛṣṭayā tvayety etat
8.1.2.6.6	chrotraṃ gṛhṇāmi prajābhya iti
8.1.2.6.7	śrotram uttarataḥ prāpādayata
8.1.2.6.8	nānopadadhāti
8.1.2.6.9	ye nānākāmāḥ śrotre tāṃs tad dadhāti
8.1.2.6.10	sakṛt sādayati
8.1.2.6.11	ekaṃ tac chrotraṃ karoti
8.1.2.6.12	atha yan nānā sādayec chrotraṃ ha vicindyāt
8.1.2.6.13	saiṣā trivṛd iṣṭakā
8.1.2.6.14	tasyokto bandhuḥ
8.1.2.7.1	atha madhye iyam upari matir iti
8.1.2.7.2	candramā vā upari
8.1.2.7.3	tad yat tam āhoparoti
8.1.2.7.4	upari hi candramā
8.1.2.7.5	atha yan matir ity āha
8.1.2.7.6	vāg vai matiḥ
8.1.2.7.7	vācā hīdaṃ sarvam manute
8.1.2.7.8	vāg gha candramā bhūtvopariṣṭāt tasthau
8.1.2.7.9	tad eva tadrūpam upadadhāti
8.1.2.8.1	tasyai vāṅ nātyeti vācaṃ tasmād rūpāc candramaso niramimīta
8.1.2.8.2	hemanto vācya iti hemantam ṛtuṃ vāco niramimīta
8.1.2.8.3	paṅktir haimantīti paṅktiṃ cando hemantād ṛtor niramimīta
8.1.2.8.4	paṅktyai nidhanavad iti paṅktyai candaso nidhanavat sāma niramimīta
8.1.2.8.5	nidhanavata āgrayaṇa iti nidhanavataḥ sāmna āgrayaṇaṃ grahaṃ niramimīta
8.1.2.8.6	āgrayaṇāt triṇavatrayastriṃśāv ity āgrayaṇād grahāt triṇavatrayastriṃśau stomau niramimīta
8.1.2.8.7	triṇavatrayastriṃśābhyāṃ śākvararaivate iti triṇavatrayastriṃśābhyāṃ stomābhyāṃ śākvararaivate pṛṣṭhe niramimīta
8.1.2.9.1	viśvakarma ṛṣir iti
8.1.2.9.2	vāg vai viśvakarma 'rṣiḥ
8.1.2.9.3	vācā hīdaṃ sarvaṃ kṛtam
8.1.2.9.4	tasmād vāg viśvakarma 'rṣiḥ
8.1.2.9.5	prajāpatigṛhītayā tvayeti
8.1.2.9.6	prajāpatisṛṣṭayā tvayety etat
8.1.2.9.7	vācaṃ gṛhṇāmi prajābhya iti
8.1.2.9.8	vācam upariṣṭāt prāpādayata
8.1.2.9.9	nānopadadhāti
8.1.2.9.10	ye nānākāmā vāci tāṃs tad dadhāti
8.1.2.9.11	sakṛt sādayati
8.1.2.9.12	ekāṃ tad vācaṃ karoti
8.1.2.9.13	atha yan nānā sādayed vācaṃ ha vicindyāt
8.1.2.9.14	saiṣā trivṛd iṣṭakā
8.1.2.9.15	tasyokto bandhuḥ
8.1.2.10.1	etad vai tad annam yat tat prāṇāś ca prajāpatiś cāsṛjanta
8.1.2.10.2	etāvān vai sarvo yajñaḥ
8.1.2.10.3	yajña u devānām annam
8.1.2.11.1	tā daśa-dśopadadhāti
8.1.2.11.2	daśākṣarā virāṭ
8.1.2.11.3	virāḍ u kṛtsnam annam
8.1.2.11.4	sarvam evāsminn etat kṛtsnam annaṃ dadhāti
8.1.2.11.5	sarvata upadadhāti
8.1.2.11.6	sarvata evāsminn etat kṛtsnam annaṃ dadhāti
8.1.2.11.7	tā haitā virāja etān prāṇān bibhrati
8.1.2.11.8	yat prāṇān bibhrati tasmāt prāṇabhṛtaḥ
8.1.3.1.1	tad āhuḥ kim prāṇāḥ kim prāṇabhṛta iti
8.1.3.1.2	prāṇā eva prāṇā aṅgāni prāṇabhṛnti
8.1.3.1.3	aṅgāni hi prāṇān bibhrati
8.1.3.1.4	prāṇās tv eva prāṇā
8.1.3.1.5	annam prāṇabhṛt
8.1.3.1.6	annaṃ hi prāṇān bibharti
8.1.3.2.1	tad āhuḥ katham asyaitāḥ sarvāḥ prājāpatyā bhavantīti
8.1.3.2.2	yad eva sarvāsv āha prajāpatigṛhītayā tvayety evam u hāsyaitāḥ sarvāḥ prājāpatyā bhavanti
8.1.3.3.1	tad āhuḥ yad grahāya gṛhītāya stuvate 'tha śaṃsaty atha kasmāt purastād grahāṇām ṛcaś ca sāmāni copadadhātīti
8.1.3.3.2	saṃsthā vai karmaṇo 'nvīkṣitavya
8.1.3.3.3	'rcā vai pratipadā graho gṛhyata
8.1.3.3.4	ṛci sāma gīyate
8.1.3.3.5	tad asyaitad yat purastād grahāṇām ṛcaś ca sāmāni copadadhāti
8.1.3.3.6	atha yad upariṣṭād grahāṇāṃ stutaśastre bhavataḥ
8.1.3.3.7	tad v asyaitad yad upariṣṭād grahāṇām
8.1.3.3.8	stomāṃś ca pṛṣṭhāni copadadhāti
8.1.3.4.1	tad āhuḥ yad etat trayaṃ saha kriyate graha stotraṃ śastram athātra grahaṃ caiva stotraṃ copadadhāti katham asyātrāpi śastram upahitam
8.1.3.4.2	yad vāva stotraṃ tac chastram
8.1.3.4.3	yāsu hy eva stuvate tā u evānuśaṃsati
8.1.3.4.4	evam u hāsyātrāpi śastram upahitam bhavati
8.1.3.5.1	tad āhuḥ yad yathā pituḥ putram evaṃ trīṇi prathamāny āhātha kasmād ṛkṣāmayoḥ saṃkrāmatīti
8.1.3.5.2	sāma vā ṛcaḥ patiḥ
8.1.3.5.3	tad yat tatrāpi yathā pituḥ putram evam brūyāt
8.1.3.5.4	yathā patiṃ santam putram brūyāt tādṛk tat
8.1.3.5.5	tasmād ṛkṣāmayoḥ saṃkrāmati
8.1.3.5.6	kasmād u triḥ saṃtanotīti
8.1.3.5.7	pitaram putram pautraṃ tāṃs tat saṃtanoti
8.1.3.5.8	tasmād u tebhya eka eva dadāti
8.1.3.6.1	tad yāḥ purastād upadadhāti tāḥ prāṇabhṛtaḥ
8.1.3.6.2	'tha yāḥ paścāt tāś cakṣurbhṛtas tā apānabhṛtaḥ
8.1.3.6.3	'tha yā dakṣiṇatas tā manobhṛtas tā u vyānabhṛtaḥ
8.1.3.6.4	'tha yā uttaratas tāḥ śrotrabhṛtas tā udānabhṛtaḥ
8.1.3.6.5	'tha yā madhye tā vāgbhṛtas tā u samānabhṛtaḥ
8.1.3.7.1	tad u ha carakādhvaryavaḥ
8.1.3.7.2	anyā evāpānabhṛto vyānabhṛta udānabhṛtaḥ samānabhṛtaś cakṣurbhṛto manobhṛtaḥ śrotrabhṛto vāgbhṛta iti
8.1.3.7.3	upadadhati
8.1.3.7.4	na tathā kuryāt
8.1.3.7.5	aty ahaiva rocayanti
8.1.3.7.6	atro evaitāni sarvāṇi rūpāṇy upadhīyante
8.1.3.8.1	sa vai purastād upadhāya paścād upadadhāti
8.1.3.8.2	prāṇo hāpāno bhūtvāṅgulyagrebhya iti saṃcarati
8.1.3.8.3	apāna u ha prāṇo bhūtvāṅgulyagrebhya iti saṃcarati
8.1.3.8.4	tad yat purastād upadhāya paścād upadadhāti
8.1.3.8.5	etāv evaitat prāṇau saṃtanoti saṃdadhāti
8.1.3.8.6	tasmād etau prāṇau saṃtatau saṃhitau
8.1.3.9.1	atha dakṣiṇata upadhāyottarata upadadhāti
8.1.3.9.2	vyāno hodāno bhūtvāṅgulyagrebhya iti saṃcarati
8.1.3.9.3	udāna u ha vyāno bhūtvāṅgulyagrebhya iti saṃcarati
8.1.3.9.4	tad yad dakṣiṇata upadhāyottarata upadadhāti
8.1.3.9.5	etāv evaitat prāṇau saṃtanoti saṃdadhāti
8.1.3.9.6	tasmād etau prāṇau saṃtatau saṃhitau
8.1.3.10.1	atha yā madhya upadadhāti sa prāṇas tā retaḥsicor velayopadadhāti
8.1.3.10.2	pṛṣṭayo vai retaḥsicau
8.1.3.10.3	madhyam u pṛṣṭayaḥ
8.1.3.10.4	madhyata evāsminn etat prāṇaṃ dadhāti
8.1.3.10.5	sarvata upadadhāti
8.1.3.10.6	sarvata evāsminn etat prāṇaṃ dadhāti
8.1.3.10.7	atho evaṃ haiṣa gudaḥ prāṇaḥ samantaṃ nābhim paryaknaḥ
8.1.3.10.8	nūcīś ca tiraścīś copadadhāti
8.1.3.10.9	tasmād ime 'nvañcaś ca tiryañcaś cātman prāṇāḥ saṃspṛṣṭā upadadhāti
8.1.3.10.10	prāṇān evaitat saṃtanoti saṃdadhāti
8.1.3.10.11	tasmād ime prāṇāḥ saṃtatāḥ saṃhitāḥ
8.1.4.1.1	tā haike puruṣam upārpyopadadhati
8.1.4.1.2	eṣa vai prāṇaḥ
8.1.4.1.3	tam etā bibhrati
8.1.4.1.4	yat prāṇam bibhrati tasmāt prāṇabhṛta iti
8.1.4.1.5	na tathā kuryāt
8.1.4.1.6	eṣo 'haiva prāṇo ya eṣa hiraṇmayaḥ puruṣaḥ
8.1.4.1.7	tasya tv ayam ātmā yāvad idam abhyayam agnir vihitaḥ
8.1.4.1.8	tad yad dhāsyaitā aṅgaṃ nābhiprāpnuyuḥ prāṇo hāsya tad aṅgaṃ nābhiprāpnuyāt
8.1.4.1.9	yad u vai prāṇo 'ṅgaṃ nābhiprāpnoti śuṣyati vā vai tan mlāyati vā
8.1.4.1.10	tasmād enāḥ pariśritsv evopārpyopadadhyāt
8.1.4.1.11	atha yā madhya upadadhāti tābhir asyaiṣa ātmā pūrṇaḥ
8.1.4.1.12	tā u evaitasmād anantarhitāḥ
8.1.4.2.1	tad āhuḥ yad ayam puro bhuvo 'yaṃ dakṣiṇā viśvakarmāyam paścād viśvavyacā idam uttarāt svar iyam upari matir iti
8.1.4.2.2	samprati diśo 'bhyanūcyante 'tha kasmād enā akṣṇayādeśeṣūpadadhātīti
8.1.4.2.3	prāṇā vai prāṇabhṛtaḥ
8.1.4.2.4	tā yat samprati diśa upadadhyāt prāgapaṃ haivāyam prāṇaḥ saṃcaret
8.1.4.2.5	atha yad enā evam abhyanūktāḥ
8.1.4.2.6	satīr akṣṇayādeśeṣūpadadhāti
8.1.4.2.7	tasmād ayam prāgapam prāṇaḥ sann akṣṇayā sarvāṇy aṅgāni sarvamātmānam anusaṃcarati
8.1.4.3.1	sa eṣa paśur yad agniḥ
8.1.4.3.2	so 'traiva sarvaḥ kṛtsnaḥ saṃskṛtaḥ
8.1.4.3.3	tasya yāḥ purastād upadadhāti tau bāhū
8.1.4.3.4	atha yāḥ paścāt te sakthyau
8.1.4.3.5	atha yā madhya upadadhāti sa ātmā
8.1.4.3.6	tā retaḥsicor velayopadadhāti
8.1.4.3.7	pṛṣṭayo vai retaḥsicau
8.1.4.3.8	madhyam u pṛṣṭayaḥ
8.1.4.3.9	madhyato hy ayam ātmā
8.1.4.3.10	sarvata upadadhāti
8.1.4.3.11	sarvato hy ayam ātmā
8.1.4.4.1	tad āhuḥ yat pūrveṣu gaṇeṣv ekaikaṃ stomam ekaikam pṛṣṭham upadadhāty atha kasmād atra dvau stomau dve pṛṣṭhe upadadhātīti
8.1.4.4.2	ātmā vā asyaiṣa
8.1.4.4.3	ātmānaṃ tad aṅgānāṃ jyeṣṭhaṃ variṣṭhaṃ vīryavattamaṃ karoti
8.1.4.4.4	tasmād ayam ātmāṅgānāṃ jyeṣṭho variṣṭho vīryavattamaḥ
8.1.4.5.1	tad āhuḥ katham asyaiṣo 'gniḥ sarvaḥ kṛtsna iṣṭakāyām iṣṭakāyāṃ saṃskṛto bhavatīti
8.1.4.5.2	majjā yajuḥ
8.1.4.5.3	asthīṣṭakā
8.1.4.5.4	māṃsaṃ sādanam
8.1.4.5.5	tvak ṣūdadohā
8.1.4.5.6	loma purīṣasya yajuḥ
8.1.4.5.7	annam purīṣam
8.1.4.5.8	evam u hāsyaiṣo 'gniḥ sarvaḥ kṛtsna iṣṭakāyām iṣṭakāyāṃ saṃskṛto bhavati
8.1.4.6.1	sa eṣa sārvāyuṣo 'gniḥ
8.1.4.6.2	sa yo haitam evaṃ sārvāyuṣam agniṃ veda sarvaṃ haivāyur eti
8.1.4.7.1	athātaḥ samañcanaprasāraṇasyaiva
8.1.4.7.2	saṃcitaṃ haike samañcanaprasāraṇenety abhimṛśanti
8.1.4.7.3	paśur eṣa yad agniḥ
8.1.4.7.4	yadā vai paśur aṅgāni saṃ cāñcati pra ca sārayaty atha sa tair vīryaṃ karoti
8.1.4.8.1	saṃvatsaro 'si
8.1.4.8.2	parivatsaro 'si
8.1.4.8.3	idāvatsaro 'sīdvatsaro 'si
8.1.4.8.4	vatsaro 'si
8.1.4.8.5	uṣasas te kalpantām
8.1.4.8.6	ahorātrās te kalpantām
8.1.4.8.7	ardhamāsās te kalpantām
8.1.4.8.8	māsās te kalpantām
8.1.4.8.9	ṛtavas te kalpantām
8.1.4.8.10	saṃvatsaras te kalpatām
8.1.4.8.11	pretyā etyai saṃ cāñca pra ca sāraya
8.1.4.8.12	suparṇācid asi
8.1.4.8.13	tayā devatayāṅgirasvad dhruvaḥ sīdeti
8.1.4.9.1	api ha smāha śāṭyāyaniḥ sphoṭator haikaḥ pakṣayor upaśuśrāva etenābhimṛṣṭasya
8.1.4.9.2	tasmād enam etenābhy eva mṛśed iti
8.1.4.10.1	atha ha smāha svarjin nāgnajitaḥ nagnajid vā gāndhāraḥ prāṇo vai samañcanaprasāraṇam
8.1.4.10.2	yasmin vā aṅge prāṇo bhavati tat saṃ cāñcati pra ca sārayati
8.1.4.10.3	saṃcitam evainam bahiṣṭād abhyanyāt
8.1.4.10.4	tad asmin prāṇaṃ samañcanaprasāraṇaṃ dadhāti
8.1.4.10.5	tathā saṃ cāñcati pra ca sārayatīti
8.1.4.10.6	tad ahaiva samañcanaprasāraṇaṃ yat sa tad uvāca
8.1.4.10.7	rājanyabandhur iva tv eva tad uvāca yan nu śataṃ kṛtvo 'tho sahasram bahiṣṭād abhyanyuḥ
8.1.4.10.8	na vai tasmiṃs te prāṇaṃ dadhyur yo vā ātman prāṇaḥ sa eva prāṇaḥ
8.1.4.10.9	tad yat prāṇabhṛta upadadhāti tad asmin prāṇaṃ samañcanaprasāraṇaṃ dadhāti
8.1.4.10.10	tathā saṃ cāñcati pra ca sārayati
8.1.4.10.11	atha lokampṛṇe upadadhāti
8.1.4.10.12	asyāṃ sraktyāṃ tayor upari bandhuḥ
8.1.4.10.13	purīṣaṃ nivapati
8.1.4.10.14	tasyopari bandhuḥ
8.2.1.1.1	dvitīyāṃ citim upadadhāti
8.2.1.1.2	etad vai devāḥ prathamāṃ citiṃ citvā samārohann
8.2.1.1.3	ayaṃ vai lokaḥ prathamā citiḥ
8.2.1.1.4	imam eva tal lokaṃ saṃskṛtya samārohan
8.2.1.2.1	te 'bruvan cetayadhvam iti
8.2.1.2.2	citim icchata iti vāva tad abruvann
8.2.1.2.3	ita ūrdhvam icchateti
8.2.1.2.4	te cetayamānā etāṃ dvitīyāṃ citim apaśyan
8.2.1.2.5	yad ūrdhvam pṛthivyā arvācīnam antarikṣāt teṣām eṣa loko 'dhruva ivāpratiṣṭhita iva manasy āsīt
8.2.1.3.1	te 'śvināv abruvan yuvaṃ vai brahmāṇau bhiṣajau sthaḥ
8.2.1.3.2	yuvaṃ na imāṃ dvitīyāṃ citim upadhattam iti
8.2.1.3.3	kiṃ nau tato bhaviṣyatīti
8.2.1.3.4	yuvam eva no 'syā agnicityāyā adhvaryū bhaviṣyatha iti
8.2.1.3.5	tatheti
8.2.1.3.6	tebhya etām aśvinau dvitīyāṃ citimu pādhattām
8.2.1.3.7	tasmād āhur aśvināv eva devānām adhvaryū iti
8.2.1.4.1	sa upadadhāti dhruvakṣitir dhruvayonir dhruvāsīti
8.2.1.4.2	yad vai sthiraṃ yat pratiṣṭhitaṃ tad dhruvam
8.2.1.4.3	atha vā eṣām eṣa loko 'dhruva ivāpratiṣṭhita iva manasy āsīt
8.2.1.4.4	tam evaitat sthiraṃ dhruvaṃ kṛtvā pratyadhattām
8.2.1.4.5	dhruvaṃ yonim āsīda sādhuyeti
8.2.1.4.6	sthiraṃ yonim āsīda sādhuyety etat
8.2.1.4.7	ukhyasya ketum prathamaṃ juṣāṇeti
8.2.1.4.8	ayaṃ vā agnir ukhyastasya
8.2.1.4.9	eṣa prathamaḥ ketur yat prathamā citiḥ
8.2.1.4.10	taṃ juṣāṇety etat
8.2.1.4.11	aśvinādhvaryū sādayatām iha tveti
8.2.1.4.12	aśvinau hy adhvaryū upādhattām
8.2.1.5.1	kulāyinī ghṛtavatī puraṃdhir iti
8.2.1.5.2	kulāyam iva vai dvitīyā citiḥ
8.2.1.5.3	syone sīda sadane pṛthivyā iti
8.2.1.5.4	pṛthivī vai prathamā citiḥ
8.2.1.5.5	tasyai śive syone sīda sadana ity etat
8.2.1.5.6	abhi tvā rudrā vasavo gṛṇantv iti
8.2.1.5.7	etās tvāṃ devatā abhigṛṇantv ity etat
8.2.1.5.8	imā brahma pīpihi saubhagāyeti
8.2.1.5.9	imā brahmāva saubhagāyety etat
8.2.1.5.10	aśvinādhvaryū sādayatām iha tveti
8.2.1.5.11	aśvinau hy adhvaryū upādhattām
8.2.1.6.1	svair dakṣair dakṣapiteha sīdeti
8.2.1.6.2	svena vīryeṇeha sīdety etat
8.2.1.6.3	devānāṃ samne bṛhate raṇāyeti
8.2.1.6.4	devānāṃ sumnāya mahate raṇāyety etat
8.2.1.6.5	pitevaidhi sūnava ā suśeveti
8.2.1.6.6	yathā pitā putrāya syonaḥ suśeva evaṃ suśevaidhīty etat
8.2.1.6.7	svāveśā tanvā saṃviśāsveti
8.2.1.6.8	ātmā vai tanūḥ
8.2.1.6.9	svāveśenātmanā saṃviśasvety etat
8.2.1.6.10	aśvinādhvaryū sādayatām iha tveti
8.2.1.6.11	aśvinau hy adhvaryū upādhattām
8.2.1.7.1	pṛthivyāḥ purīṣam asīti
8.2.1.7.2	pṛthivī vai prathamā citiḥ
8.2.1.7.3	tasyā etat purīṣam iva
8.2.1.7.4	yad dvitīyāpso nāmeti raso nāmety etat
8.2.1.7.5	tāṃ tvā viśve abhigṛṇantu devā iti
8.2.1.7.6	tāṃ tvā sarve 'bhigṛṇantu devā ity etat
8.2.1.7.7	stomapṛṣṭhā ghṛtavatīha sīdeti
8.2.1.7.8	yānt stomān asyāṃ taṃsyamāno bhavati tair eṣā stomapṛṣṭhā
8.2.1.7.9	prajāvad asme draviṇāyajasveti
8.2.1.7.10	prajāvad asme draviṇam āyajasvety etat
8.2.1.7.11	aśvinādhvaryū sādayatām iha tveti
8.2.1.7.12	aśvinau hy adhvaryū upādhattām
8.2.1.8.1	tā etā diśaḥ
8.2.1.8.2	tā retaḥsicor velayopadadhāti
8.2.1.8.3	ime vai retaḥsicau
8.2.1.8.4	anayos tad diśo dadhāti
8.2.1.8.5	tasmād anayor diśaḥ sarvata upadadhāti
8.2.1.8.6	sarvatas tad diśo dadhāti
8.2.1.8.7	tasmāt sarvato diśaḥ sarvataḥ samīcīḥ
8.2.1.8.8	sarvatas tat samīcīr diśo dadhāti
8.2.1.8.9	tasmāt sarvataḥ samīcyo diśaḥ
8.2.1.8.10	tā nānopadadhāti
8.2.1.8.11	nānā sādayati
8.2.1.8.12	nānā sūdadohasā 'dhivadati
8.2.1.8.13	nānā hi diśaḥ
8.2.1.9.1	atha pañcamīṃ diśyām upadadhāti
8.2.1.9.2	ūrdhvā ha sā dikṣā yā sordhvā dik
8.2.1.9.3	asau sa ādityaḥ
8.2.1.9.4	'mum evaitad ādityam upadadhāti
8.2.1.9.5	tām antareṇa dakṣiṇāṃ diśyām upadadhāti
8.2.1.9.6	amuṃ tad ādityam antareṇa dakṣiṇāṃ diśaṃ dadhāti
8.2.1.9.7	tasmād eṣo 'ntareṇa dakṣiṇāṃ diśam eti
8.2.1.10.1	adityās tvā pṛṣṭhe sādayāmīti
8.2.1.10.2	iyaṃ vā aditiḥ
8.2.1.10.3	asyām evainam etat pratiṣṭhāyām pratiṣṭhāpayati
8.2.1.10.4	antarikṣasya dhartrīṃ viṣṭambhanīṃ diśām adhipatnīm bhuvanānām iti
8.2.1.10.5	antarikṣasya hy eṣa dhartā viṣṭambhano diśām adhipatir bhuvanānām
8.2.1.10.6	ūrmir drapso apām asīti
8.2.1.10.7	raso vā ūrmiḥ
8.2.1.10.8	viśvakarmā ta ṛṣir iti
8.2.1.10.9	prajāpatir vai viśvakarmā
8.2.1.10.10	prajāpatisṛṣṭāsīty etat
8.2.1.10.11	aśvinādhvaryū sādayatām iha tveti
8.2.1.10.12	aśvinau hy adhvaryū upādhattām
8.2.1.11.1	yad v evaitā āśvinīr upadadhāti
8.2.1.11.2	prajāpatiṃ visrastaṃ devatā ādāya vyudakrāman
8.2.1.11.3	tasya yad ūrdhvam pratiṣṭhāyā avācīnam madhyāt tad asyāśvināv ādāyotkramyātiṣṭhatām
8.2.1.12.1	tāv abravīd upa metam
8.2.1.12.2	prati ma etad dhattaṃ yena me yuvam udakramiṣṭam iti
8.2.1.12.3	kiṃ nau tato bhaviṣyatīti
8.2.1.12.4	yuvaddevatyam eva ma etad ātmano bhaviṣyatīti
8.2.1.12.5	tatheti
8.2.1.12.6	tad asminn etad aśvinau pratyadhattām
8.2.1.13.1	tad yā etāḥ pañcāśvinya etad asya tad ātmanaḥ
8.2.1.13.2	tad yad etā atropadadhāti yad evāsyaitā ātmanas tad asminn etat pratidadhāti
8.2.1.13.3	tasmād etā atropadadhāti
8.2.1.14.1	dhruvakṣitir dhruvayonir dhruvāsīti
8.2.1.14.2	yad vai sthiraṃ yat pratiṣṭhitaṃ tad dhruvam
8.2.1.14.3	atha vā asyaitad asthiram ivādhruvam ivātmana āsīt tad evaitat sthiraṃ dhruvaṃ kṛtvā pratyadhattām
8.2.1.15.1	kulāyinī ghṛtavatī puraṃdhir iti
8.2.1.15.2	kulāyam iva vā asyaitad ātmanaḥ
8.2.1.15.3	svair dakṣair dakṣapiteha sīdeti
8.2.1.15.4	adakṣayatām evāsyaitad ātmanaḥ
8.2.1.15.5	pṛthivyāḥ purīṣamasīti
8.2.1.15.6	purīṣasaṃhitam iva vā asyaitad ātmanaḥ
8.2.1.15.7	retaḥsicor velayā
8.2.1.15.8	pṛṣṭayo vai retaḥsicau
8.2.1.15.9	pṛṣṭisācayam iva vā asyaitad ātmanaḥ
8.2.1.15.10	sarvata upadadhāti
8.2.1.15.11	sarvato hy asyaitad aśvināv ātmanaḥ pratyadhattām
8.2.1.16.1	atha 'rtavye upadadhāti
8.2.1.16.2	ṛtava ete yad ṛtavye
8.2.1.16.3	ṛtūn evaitad upadadhāti
8.2.1.16.4	śukraś ca śuciś ca graiṣmāvṛtū iti
8.2.1.16.5	nāmanī enayor ete
8.2.1.16.6	nāmabhyām evaine etad upadadhāti
8.2.1.16.7	dve iṣṭake bhavataḥ
8.2.1.16.8	dvau hi māsāvṛtuḥ
8.2.1.16.9	sakṛt sādayati
8.2.1.16.10	ekaṃ tad ṛtuṃ karoti
8.2.1.17.1	tad yad ete atropadadhāti
8.2.1.17.2	saṃvatsara eṣo 'gniḥ
8.2.1.17.3	ima u lokāḥ saṃvatsarastasya
8.2.1.17.4	yad ūrdhvam pṛthivyā arvācīnam antarikṣāt tad asyaiṣā dvitīyāṃ citiḥ
8.2.1.17.5	tad v asya grīṣma ṛtuḥ
8.2.1.17.6	tad yad ete atropadadhāti
8.2.1.18.1	yad v evaite atropadadhāti
8.2.1.18.2	prajāpatir eṣo 'gniḥ
8.2.1.18.3	saṃvatsara u prajāpatiḥ
8.2.1.18.4	tasya yad ūrdhvam pratiṣṭhāyā avācīnam madhyāt tad asyaiṣā dvitīyā citiḥ
8.2.1.18.5	tad v asya grīṣma ṛtuḥ
8.2.1.18.6	tad yad ete atropadadhāti
8.2.1.18.7	yad evāsyaite ātmanas tad asminn etat pratidadhāti
8.2.1.18.8	tasmād ete atropadadhāti
8.2.2.1.1	atha vaiśvadevīr upadadhāti
8.2.2.1.2	eṣā vai sā dvītīyā citiḥ
8.2.2.1.3	yām ebhyas tad aśvinā upādhattāṃ tām upadhāyedaṃ sarvam abhavatāṃ yadidaṃ kiṃ ca
8.2.2.2.1	te devā abruvann aśvinau vā idaṃ sarvam abhūtām
8.2.2.2.2	upa taj jānīta yathā vayam ihāpy asāmeti
8.2.2.2.3	te 'bruvaṃś cetayadhvam iti
8.2.2.2.4	citim icchateti vāva tad abruvan
8.2.2.2.5	tad icchata yathā vayam ihāpy asāmeti
8.2.2.2.6	te cetayamānā etā iṣṭakā apaśyan vaiśvadevīḥ
8.2.2.3.1	te 'bruvann aśvinau vā idaṃ sarvam abhūtām
8.2.2.3.2	aśvibhyām evāśvinoś citim anūpadadhāmahā iti
8.2.2.3.3	te 'śvibhyām evāśvinoś citim anūpādadhata
8.2.2.3.4	tasmād etām āśvinī citir ity ācakṣate
8.2.2.3.5	tasmād yathaiva pūrvāsām udarka evam etāsām
8.2.2.3.6	aśvibhyāṃ hy evāśvinoś citim anūpādadhata
8.2.2.4.1	yad v eva vaiśvadevīr upadadhāti
8.2.2.4.2	ye vai te viśve devā etāṃ dvitīyāṃ citim apaśyan
8.2.2.4.3	ye ta etena rasenopāyaṃs ta ete
8.2.2.4.4	tān evaitad upadadhāti
8.2.2.4.5	tā etāḥ sarvāḥ prajāḥ
8.2.2.4.6	tā retaḥsicor velayopadadhāti
8.2.2.4.7	ime vai retaḥsicau
8.2.2.4.8	anayos tat prajā dadhāti
8.2.2.4.9	tasmād anayoḥ prajāḥ
8.2.2.4.10	sarvata upadadhāti
8.2.2.4.11	sarvatas tat prajā dadhāti
8.2.2.4.12	tasmāt sarvataḥ prajā
8.2.2.4.13	diśyā anūpadadhāti
8.2.2.4.14	dikṣu tat prajā dadhāti
8.2.2.4.15	tasmāt sarvāsu dikṣu prajāḥ
8.2.2.5.1	yad v eva vaiśvadevīr upadadhāti
8.2.2.5.2	prajāpater visrastāt sarvāḥ prajā madhyata udakrāmann etasyā adhi yoneḥ
8.2.2.5.3	tā enam etasminn ātmanaḥ pratihite prāpadyanta
8.2.2.6.1	sa yaḥ sa prajāpatir vyasraṃsata ayam eva sa yo 'yam agniś cīyate
8.2.2.6.2	'tha yā asmāt tāḥ prajā madhyata udakrāmann etās tā vaiśvadevya iṣṭakāḥ
8.2.2.6.3	tad yad etā upadadhāti yā evāsmāt tāḥ prajā madhyata udakrāmaṃs tā asminn etat prapādayati
8.2.2.6.4	retaḥsicor velayā
8.2.2.6.5	pṛṣṭayo vai retaḥsicau
8.2.2.6.6	madhyam u pṛṣṭayaḥ
8.2.2.6.7	madhyata evāsminn etāḥ prajāḥ prapādayati
8.2.2.6.8	sarvata upadadhāti
8.2.2.6.9	sarvata evāsminn etāḥ prajāḥ prapādayati
8.2.2.7.1	yad v eva vaiśvadevīr upadadhāti
8.2.2.7.2	etad vai prajāpatir etasminn ātmanaḥ pratihite 'kāmayata prajāḥ sṛjeya
8.2.2.7.3	prajāyeyeti
8.2.2.7.4	sa ṛtubhir adbhiḥ prāṇaiḥ saṃvatsareṇāśvibhyāṃ sayugbhūtvaitāḥ prajāḥ prājanayat
8.2.2.7.5	tathaivaitad yajamāna etābhir devatābhiḥ sayugbhūtvaitāḥ prajāḥ prajanayati
8.2.2.7.6	tasmād u sarvāsv eva sajūḥ-sajūr ity anuvartate
8.2.2.8.1	sajūr ṛtubhir iti
8.2.2.8.2	tad ṛtūn prājanayat
8.2.2.8.3	ṛtubhir vai sayugbhūtvā prājanayat
8.2.2.8.4	sajūr vidhābhir iti
8.2.2.8.5	āpo vai vidhā
8.2.2.8.6	adbhir hīdaṃ sarvaṃ vihitam
8.2.2.8.7	adbhir vai sayugbhūtvā prājanayat
8.2.2.8.8	sajūr devair iti
8.2.2.8.9	tad devān prājanayad yad devā ity ācakṣate
8.2.2.8.10	sajūr devair vayonādhair iti
8.2.2.8.11	prāṇā vai devā vayonādhāḥ
8.2.2.8.12	prāṇair hīdaṃ sarvaṃ vayunaṃ naddham
8.2.2.8.13	atho candāṃsi vai devā vayonādhāḥ
8.2.2.8.14	candobhir hīdaṃ sarvaṃ vayunaṃ naddham
8.2.2.8.15	prāṇair vai sayugbhūtvā prājanayat
8.2.2.8.16	agnaye tvā vaiśvānarāyeti
8.2.2.8.17	saṃvatsaro vā agnir vaiśvānaraḥ
8.2.2.8.18	saṃvatsareṇa vai sayugbhūtvā prājanayat
8.2.2.8.19	aśvinādhvaryū sādayatām iha tveti
8.2.2.8.20	aśvibhyāṃ vai sayugbhūtvā prājanayat
8.2.2.9.1	sajūr vasubhir iti dakṣiṇataḥ
8.2.2.9.2	tad vasūn prājanayat
8.2.2.9.3	sajū rudrair iti
8.2.2.9.4	paścāt tad rudrān prājanayat
8.2.2.9.5	sajūr ādityair ity uttarataḥ
8.2.2.9.6	tad ādityān prājanayat
8.2.2.9.7	sajūr viśvair devair ity upariṣṭāt
8.2.2.9.8	tad viśvān devān prājanayat
8.2.2.9.9	tā vai samānaprabhṛtayaḥ samānodarkā nānā madhyataḥ
8.2.2.9.10	tā yat samānaprabhṛtayaḥ samānībhir hi devatābhiḥ purastāc copariṣṭāc ca sayugbhūtvā prājanayat
8.2.2.9.11	atha yan nānā madhyato 'nyā-anyā hi prajā madhyataḥ prājanayat
8.2.3.1.1	atha prāṇabhṛta upadadhāti
8.2.3.1.2	etad vai devā abruvaṃś cetayadhvam iti
8.2.3.1.3	citim icchateti vāva tad abruvan
8.2.3.1.4	te cetayamānā vāyum eva citim apaśyan
8.2.3.1.5	tām asminn adadhuḥ
8.2.3.1.6	tathaivāsminn ayam etad dadhāti
8.2.3.2.1	prāṇabhṛta upadadhāti
8.2.3.2.2	prāṇo vai vāyuḥ
8.2.3.2.3	vāyum evāsminn etad dadhāti
8.2.3.2.4	retaḥsicor velayā
8.2.3.2.5	ime vai retaḥsicau
8.2.3.2.6	anayos tad vāyuṃ dadhāti
8.2.3.2.7	tasmād anayor vāyuḥ
8.2.3.2.8	sarvata upadadhāti
8.2.3.2.9	sarvatas tad vāyuṃ dadhāti
8.2.3.2.10	tasmāt sarvato vāyuḥ sarvataḥ samīcīḥ
8.2.3.2.11	sarvatas tat samyañcaṃ vāyuṃ dadhāti
8.2.3.2.12	tasmāt sarvataḥ samyaṅbhūtvā sarvābhyo digbhyo vāti
8.2.3.2.13	diśyā anūpadadhāti
8.2.3.2.14	dikṣu tad vāyuṃ dadhāti
8.2.3.2.15	tasmāt sarvāsu dikṣu vāyuḥ
8.2.3.3.1	yad v eva prāṇabhṛta upadadhāti
8.2.3.3.2	āsv evaitat prajāsu prāṇān dadhāti
8.2.3.3.3	tā anantarhitā vaiśvadevībhya upadadhāti
8.2.3.3.4	anantarhitāṃs tat prajābhyaḥ prāṇān dadhāti
8.2.3.3.5	prāṇam me pāhy apānam me pāhi vyānam me pāhi cakṣur ma urvyā bibhāhi śrotram me
8.2.3.3.6	ślokayeti
8.2.3.3.7	etān evāsv etat kḷptān prāṇān dadhāti
8.2.3.4.1	athāpasyā upadadhāti.
8.2.3.4.2	etad vai devā abruvaṃś cetayadhvam iti
8.2.3.4.3	citim icchateti vāva
8.2.3.4.4	tad abruvaṃs te cetayamānā
8.2.3.4.5	vṛṣṭim eva citim apaśyan
8.2.3.4.6	tām asminn adadhuḥ
8.2.3.4.7	tathaivāsminn ayam etad dadhāti
8.2.3.5.1	apasyā upadadhāti
8.2.3.5.2	āpo vai vṛṣṭiḥ
8.2.3.5.3	vṛṣṭim evāsminn etad dadhāti
8.2.3.5.4	retaḥsicor velayā
8.2.3.5.5	ime vai retaḥsicau
8.2.3.5.6	anayos tad vṛṣṭiṃ dadhāti
8.2.3.5.7	tasmād anayor varṣati
8.2.3.5.8	sarvata upadadhāti
8.2.3.5.9	sarvatas tad vṛṣṭiṃ dadhāti
8.2.3.5.10	tasmāt sarvato varṣati
8.2.3.5.11	sarvataḥ samīcīḥ sarvatas tamīcīm
8.2.3.5.12	vṛṣṭiṃ dadhāti
8.2.3.5.13	tasmāt sarvataḥ samyaṅbhūtvā sarvābhyo digbhyo varṣati
8.2.3.5.14	vāyavyā anūpadadhāti
8.2.3.5.15	vāyau tad vṛṣṭiṃ dadhāti
8.2.3.5.16	tasmād yāṃ diśaṃ vāyur eti tāṃ diśaṃ vṛṣṭir anv eti
8.2.3.6.1	yad vevāpasyā upadadhāti
8.2.3.6.2	eṣv evaitat prāṇeṣv apo dadhāti
8.2.3.6.3	tā antarhitāḥ prāṇabhṛdbhya upadadhāti
8.2.3.6.4	anantarhitās tat prāṇebhyo 'po dadhāti
8.2.3.6.5	atho annaṃ vā āpaḥ
8.2.3.6.6	'nantarhitaṃ tat prāṇebhyo 'nnaṃ dadhāti
8.2.3.6.7	apaḥ pinvauṣadhīr jinva dvipādava catuṣpāt pāhi divo vṛṣṭim erayeti
8.2.3.6.8	etā evaiṣv etat kḷptā apo dadhāti
8.2.3.7.1	atha chandasyā upadadhāti
8.2.3.7.2	etad vai devā abruvaṃś cetayadhvam iti
8.2.3.7.3	citim icchateti vāva
8.2.3.7.4	tad abruvaṃs te cetayamānāḥ
8.2.3.7.5	paśūn eva citim apaśyan
8.2.3.7.6	tām asminn adadhuḥ
8.2.3.7.7	tathaivāsminn ayam etad dadhāti
8.2.3.8.1	chandasyā upadadhāti
8.2.3.8.2	paśavo vai candāṃsi
8.2.3.8.3	paśūn evāsminn etad dadhāti
8.2.3.8.4	sarvata upadadhāti
8.2.3.8.5	sarvatas tat paśūn dadhāti
8.2.3.8.6	tasmāt sarvataḥ paśavo 'pasyā anūpadadhāti
8.2.3.8.7	apsu tat paśūn pratiṣṭhāpayati
8.2.3.8.8	tasmād yadā varṣaty atha paśavaḥ pratitiṣṭhanti
8.2.3.9.1	yad veva chandasyā upadadhāti
8.2.3.9.2	prajāpater visrastāt paśava udakrāmaṃś chandāṃsi bhūtvā
8.2.3.9.3	tān gāyatrī chando bhūtvā vayasāpnot
8.2.3.9.4	tad yad gāyatry āpnot
8.2.3.9.5	etad dhi chanda āśiṣṭham
8.2.3.9.6	sā tad bhūtvā prajāpatir etān paśūn vayasāpnot
8.2.3.10.1	mūrdhā vaya iti
8.2.3.10.2	prajāpatir vai mūrdhā
8.2.3.10.3	sa vayo 'bhavat
8.2.3.10.4	prajāpatiś chanda iti
8.2.3.10.5	prajāpatir eva chando 'bhavat
8.2.3.11.1	kṣatraṃ vaya iti
8.2.3.11.2	prajāpatir vai kṣatram
8.2.3.11.3	sa vayo 'bhavan
8.2.3.11.4	mayaṃdaṃ chanda iti
8.2.3.11.5	yad vā aniruktaṃ tan mayaṃdam
8.2.3.11.6	anirukto vai prajāpatiḥ
8.2.3.11.7	prajāpatir eva chando 'bhavat
8.2.3.12.1	viṣṭambho vaya iti
8.2.3.12.2	prajāpatir vai viṣṭambhaḥ
8.2.3.12.3	sa vayo 'bhavat
8.2.3.12.4	adhipatiś chanda iti
8.2.3.12.5	prajāpatir vā adhipatiḥ
8.2.3.12.6	prajāpatir eva chando 'bhavat
8.2.3.13.1	viśvakarmā vaya iti
8.2.3.13.2	prajāparir vai viśvakarmā
8.2.3.13.3	sa vayo 'bhavat
8.2.3.13.4	parameṣṭhī chanda iti
8.2.3.13.5	āpo vai prajāpatiḥ parameṣṭhī
8.2.3.13.6	tā hi parame sthāne tiṣṭhanti
8.2.3.13.7	prajāpatir eva parameṣṭhī chando 'bhavat
8.2.3.14.1	tāni vā etāni catvāri vayāṃsi
8.2.3.14.2	catvāri chandāṃsi
8.2.3.14.3	tad aṣṭau
8.2.3.14.4	aṣṭākṣarā gāyatrī
8.2.3.14.5	eṣā vai sā gāyatrī yā tad bhūtvā prajāpatir etān paśūn vayasāpnot
8.2.3.14.6	tasmāj jīrṇam paśuṃ vayasāpta ity ācakṣate
8.2.3.14.7	tasmād u sarvāsveva vayo vaya ity amu vartate
8.2.3.14.8	'tha ye 'smāt te paśava udakrāmann ete te pañcadaśottare
8.2.3.14.9	vajro vai paśavaḥ
8.2.3.14.10	vajraḥ pañcadaśaḥ
8.2.3.14.11	tasmād yasya paśavo bhavanty apaiva sa pāpmānaṃ hate
8.2.3.14.12	vajro haiva tasya pāpmānam apahanti
8.2.3.14.13	tasmād yāṃ kāṃ ca diśam paśum āneti vajravihitāṃ haiva tām anveti
8.2.4.1.1	basto vaya iti
8.2.4.1.2	bastaṃ vayasāpnot
8.2.4.1.3	vivalaṃ chanda iti
8.2.4.1.4	ekapadā vai vivalaṃ chanda
8.2.4.1.5	ekapadā ha bhūtvājā uccakramuḥ
8.2.4.2.1	vṛṣṇir vaya iti
8.2.4.2.2	vṛṣṇiṃ vayasāpnot
8.2.4.2.3	viśālaṃ chanda iti
8.2.4.2.4	dvipadā vai viśālaṃ chandaḥ
8.2.4.2.5	dvipadā ha bhūtvāvaya uccakramuḥ
8.2.4.3.1	puruṣo vaya iti
8.2.4.3.2	puruṣaṃ vayasāpnot
8.2.4.3.3	tandraṃ chanda iti
8.2.4.3.4	paṅktir vai tandraṃ chandaḥ
8.2.4.3.5	paṅktir ha bhūtvā puruṣā uccakramuḥ
8.2.4.4.1	vyāghro vaya iti
8.2.4.4.2	vyāghraṃ vayasāpnot
8.2.4.4.3	anādhṛṣṭaṃ chanda iti
8.2.4.4.4	virāḍ vā anādhṛṣṭaṃ chandaḥ
8.2.4.4.5	'nnaṃ vai virāṭ
8.2.4.4.6	annam anādhṛṣṭam
8.2.4.4.7	virāḍṛ bhūtvā vyāghrā uccakramuḥ
8.2.4.5.1	siṃho vaya iti
8.2.4.5.2	siṃhaṃ vayasāpnot
8.2.4.5.3	chadiś chanda iti
8.2.4.5.4	atichandā vai chadiś chandaḥ
8.2.4.5.5	sā hi sarvāṇi chandāṃsi chādayati
8.2.4.5.6	atichandā ha bhūtvā siṃhā uccakramuḥ
8.2.4.5.7	athāto niruktān eva paśūn niruktāni chandāṃsy upadadhāti
8.2.4.6.1	paṣṭhavāḍ vaya iti
8.2.4.6.2	paṣṭhavāhaṃ vayasāpnot
8.2.4.6.3	bṛhatī chanda iti
8.2.4.6.4	bṛhatī ha bhūtvā paṣṭhavāha uccakramuḥ
8.2.4.7.1	ukṣā vaya iti
8.2.4.7.2	ukṣāṇaṃ vayasāpnot
8.2.4.7.3	kakup chanda iti
8.2.4.7.4	kakubbha bhūtvokṣāṇa uccakramuḥ
8.2.4.8.1	ṛṣabho vaya iti
8.2.4.8.2	ṛṣabhaṃ vayasāpnot
8.2.4.8.3	satobṛhatī chanda iti
8.2.4.8.4	satobṛhatī ha bhūtva
8.2.4.8.5	arṣabhā uccakramuḥ
8.2.4.9.1	anaḍvān vaya iti
8.2.4.9.2	anaḍvāhaṃ vayasāpnot
8.2.4.9.3	paṅktiś chanda iti
8.2.4.9.4	paṅktir ha bhūtvānaḍvāha uccakramuḥ
8.2.4.10.1	dhenur vaya iti
8.2.4.10.2	dhenuṃ vayasāpnot
8.2.4.10.3	jagatī chanda iti
8.2.4.10.4	jagatī ha bhūtvā dhenava uccakramuḥ
8.2.4.11.1	tryavir vaya iti
8.2.4.11.2	tryaviṃ vayasāpnot
8.2.4.11.3	triṣṭup chanda iti
8.2.4.11.4	triṣṭub bha bhūtvā tryavaya uccakramuḥ
8.2.4.12.1	divyavāḍ vaya iti
8.2.4.12.2	dityavāhaṃ vayasāpnot
8.2.4.12.3	virāṭ chanda iti
8.2.4.12.4	virāḍa bhūtvā dityavāha uccakramuḥ
8.2.4.13.1	pañcāvir vaya iti
8.2.4.13.2	pañcāviṃ vayasāpnot
8.2.4.13.3	gāyatrī chanda iti
8.2.4.13.4	gāyatrī ha bhūtvā pañcāvaya uccakramuḥ
8.2.4.14.1	trivatso vaya iti
8.2.4.14.2	trivatsaṃ vayasāpnot
8.2.4.14.3	uṣṇik chanda iti
8.2.4.14.4	uṣṇig gha bhūtvā trivatsā uccakramuḥ
8.2.4.15.1	turyavāḍ vaya iti
8.2.4.15.2	turyavāhaṃ vayasāptot
8.2.4.15.3	anuṣṭup chanda iti
8.2.4.15.4	anuṣṭub bha bhūtvā turyavāha uccakramuḥ
8.2.4.16.1	ete vai te paśavaḥ yāṃs tat prajāpatir vayasāpnot
8.2.4.16.2	sa vai paśum prathamam āhātha vayo 'tha chandaḥ
8.2.4.16.3	vayasā ca hy enāṃś chandasā ca parigatyātmann adhattātmann akuruta
8.2.4.16.4	tathaivainān ayam etad vayasā caiva chandasā ca parigatyātman dhatta ātman kurute
8.2.4.17.1	sa eṣa paśur yad agniḥ
8.2.4.17.2	so 'traiva sarvaḥ kṛtsnaḥ saṃskṛtaḥ
8.2.4.17.3	tasya yāḥ purastād upadadhāti śiro 'sya tā
8.2.4.17.4	atha yā dakṣiṇataś cottarataś ca sa ātmā
8.2.4.17.5	atha yāḥ paścāt tat pucham
8.2.4.18.1	sa vai purastād evāgra upadadhāti
8.2.4.18.2	śiro hi prathamaṃ jāyamānasya jāyate
8.2.4.18.3	'tha dakṣiṇata upadhāyottarata upadadhāti sārdham ayam ātmā jāyātā iti
8.2.4.18.4	atha paścāt pucham
8.2.4.18.5	hy antato jāyamānasya jāyate
8.2.4.19.1	tad yāni varṣiṣṭhāni candāṃsi ye sthaviṣṭhāḥ paśavas tān madhya upadadhāti
8.2.4.19.2	madhyaṃ tat prati paśuṃ variṣṭhaṃ karoti
8.2.4.19.3	tasmān madhyam prati paśur variṣṭhaḥ
8.2.4.19.4	'tha ye vīryavattamāḥ paśavas tān dakṣiṇata upadadhāti
8.2.4.19.5	dakṣiṇaṃ tad ardham paśor vīryavattaraṃ karoti
8.2.4.19.6	tasmād dakṣiṇo 'rdhaḥ paśor vīryavattaraḥ
8.2.4.20.1	pūrvārdhaṃ ca jaghanārdhaṃ cāṇiṣṭhau karoti
8.2.4.20.2	yadahāmūś catasraḥ
8.2.4.20.3	tenainā aṇiṣṭhā
8.2.4.20.4	atha yad iha hrasiṣṭhānpaśūnupadadhāti teno etā aṇiṣṭhāḥ pūrvārdhaṃ ca
8.2.4.20.5	taj jaghanārdhaṃ ca paśor aṇiṣṭhau karoti
8.2.4.20.6	tasmāt pūrvārdhaś ca jaghanārdhaś ca paśor aṇiṣṭhau
8.2.4.20.7	tasmāt pūrvārdhena ca jaghanārdhena ca paśur uc ca tiṣṭhati saṃ ca viśati
8.2.4.20.8	atha lokampṛṇe upadadhāty asyāṃ sraktyām
8.2.4.20.9	tayor upari bandhuḥ
8.2.4.20.10	purīṣaṃ nivapati
8.2.4.20.11	tasyopari bandhuḥ
8.3.1.1.1	tṛtīyāṃ citim upadadhāti
8.3.1.1.2	etad vai devā dvitīyāṃ citiṃ citvā samārohanyad ūrdhvam
8.3.1.1.3	pṛthivyā arvācīnam antarikṣāt tad eva tat saṃskṛtya samārohan
8.3.1.2.1	te 'bruvan cetayadhvam iti citim ichateti vāva tad abruvann ita ūrdhvam ichateti
8.3.1.2.2	te cetayamānā antarikṣam eva bṛhatīṃ tṛtīyāṃ citim apaśyan
8.3.1.2.3	tebhya eṣa loko 'candayat
8.3.1.3.1	ta indrāgnī abruvan yuvaṃ na imāṃ tṛtīyāṃ citim upadhattam iti
8.3.1.3.2	kiṃ nau tato bhaviṣyatīti
8.3.1.3.3	yuvam eva naḥ śreṣṭhau bhaviṣyatha iti
8.3.1.3.4	tatheti
8.3.1.3.5	tebhya etām indrāgnī tṛtīyāṃ citim upādhattām
8.3.1.3.6	tasmād āhur indrāgnī eva devānāṃ śreṣṭhāv iti
8.3.1.4.1	sa vā indrāgnibhyām upadadhāti viśvakarmaṇā sādayati
8.3.1.4.2	indrāgnī ca vai viśvakarmā caitāṃ tṛtīyāṃ citim apaśyan
8.3.1.4.3	tasmād indrāgnibhyām upadadhāti viśvakarmaṇā sādayati
8.3.1.5.1	yad vevendrāgnibhyām upadadhāti viśvakarmaṇā sādayati
8.3.1.5.2	prajāpatiṃ visrastaṃ devatā ādāya vyudakrāman
8.3.1.5.3	tasyendrāgnī ca viśvakarmā ca madhyamādāyotkamyātiṣṭhan
8.3.1.6.1	tān abravīt upa meta prati ma etad dhatta yena me yūyam udakramiṣṭeti
8.3.1.6.2	kiṃ nas tato bhaviṣyatīti
8.3.1.6.3	yuṣmaddevatyam eva ma etad ātmano bhaviṣyatīti
8.3.1.6.4	tatheti
8.3.1.6.5	tad asminn etad indrāgnī ca viśvakarmā ca pratyadadhuḥ
8.3.1.7.1	tad yaiṣā madhyamā svayamātṛṇā etad asya tad ātmanaḥ
8.3.1.7.2	tad yad etām atropadadhāti yad evāsyaiṣātmanas tad asminn etat pratidadhāti
8.3.1.7.3	tasmād etām atropadadhāti
8.3.1.8.1	indrāgnī avyathamānām iṣṭakāṃ dṛṃhataṃ yuvam iti
8.3.1.8.2	yathaiva yajus tathā bandhuḥ
8.3.1.8.3	pṛṣṭhena dyāvāpṛthivī antarikṣaṃ ca vibādhasa iti
8.3.1.8.4	pṛṣṭhena hy eṣā dyāvāpṛthivī antarikṣaṃ ca vibādhate
8.3.1.9.1	viśvakarmā tvā sādayatv iti
8.3.1.9.2	viśvakarmā hy etāṃ tṛtīyāṃ citim apaśyat
8.3.1.9.3	antarikṣasya pṛṣṭhe vyacasvatīm prathasvatīm iti
8.3.1.9.4	antarikṣasya hy etat pṛṣṭhaṃ vyacasvat prathasvat
8.3.1.9.5	antarikṣaṃ yachāntarikṣaṃ dṛṃhāntarikṣam mā hiṃsīr iti
8.3.1.9.6	ātmānaṃ yachātmānaṃ dṛṃhātmānam mā hiṃsīr ity etat
8.3.1.10.1	viśvasmai prāṇāyāpānāya vyānāyodānāyeti
8.3.1.10.2	prāṇo vai svayamātṛṇā
8.3.1.10.3	sarvasmā u vā etasmai prāṇaḥ pratiṣṭhāyai caritrāyeti
8.3.1.10.4	ime vai lokāḥ svayamātṛṇā
8.3.1.10.5	ima u lokāḥ pratiṣṭhā caritram
8.3.1.10.6	vāyuṣ ṭvābhipātv iti
8.3.1.10.7	vāyuṣ ṭvābhigopāyatv iti
8.3.1.10.8	etan mahyā svastyeti
8.3.1.10.9	mahatyā svastyety etat
8.3.1.10.10	chardiṣā śaṃtameneti
8.3.1.10.11	yac chardiḥ śaṃtamaṃ tenety etat
8.3.1.10.12	sādayitvā sūdadohasādhivadati
8.3.1.10.13	tasyokto bandhuḥ
8.3.1.10.14	atha sāma gāyati
8.3.1.10.15	tasyopari bandhuḥ
8.3.1.11.1	atha diśyā upadadhāti
8.3.1.11.2	diśo vai diśyā
8.3.1.11.3	diśa evaitad upadadhāti
8.3.1.11.4	tad yābhir ado vāyur digbhir anantarhitābhir upaittā
8.3.1.11.5	etās tā evaitad upadadhāti
8.3.1.11.6	tā u evāmūḥ purastād darbhastambaṃ ca logeṣṭakāś copadadhāti
8.3.1.11.7	asau vā āditya etāḥ
8.3.1.11.8	amuṃ tad ādityaṃ dikṣv adhyūhati
8.3.1.11.9	dikṣu cinoti
8.3.1.11.10	tā yat tatraiva syur bahirdhā tat syuḥ
8.3.1.11.11	bahirdho vā etad yoner agnikarma yat purā puṣkaraparṇāt
8.3.1.11.12	tā yadi hāhṛtyopadadhāti tadenā yonau puṣkaraparṇe pratiṣṭhāpayati
8.3.1.11.13	tatho haitā abahirdhā bhavanti
8.3.1.11.14	tā anantarhitāḥ svayamātṛṇāyā upadadhāti
8.3.1.11.15	antarikṣaṃ vai madhyamā svayamātṛṇān
8.3.1.11.16	antarhitās tad antarikṣād diśo dadhāti
8.3.1.11.17	uttarā uttarās tad antarikṣād diśo dadhāti
8.3.1.11.18	retaḥsicor velayā
8.3.1.11.19	ime vai retaḥsicāv anayos tad diśo dadhāti
8.3.1.11.20	tasmād anayor diśaḥ sarvata upadadhāti
8.3.1.11.21	sarvatas tad diśo dadhāti
8.3.1.11.22	tasmāt sarvato diśaḥ samīcīḥ
8.3.1.11.23	sarvatas tat samīcīr diśo dadhāti
8.3.1.11.24	tasmāt sarvataḥ samīcyo diśaḥ
8.3.1.12.1	yad v eva diśyā upadadhāti
8.3.1.12.2	candāṃsi vai diśaḥ
8.3.1.12.3	gāyatrī vai prācī dik traṣṭub dakṣiṇā jagatī pratīcy anuṣṭub udīcī paṅktir ūrdhvā
8.3.1.12.4	paśavo vai candāṃsi
8.3.1.12.5	antarikṣam madhyamā citiḥ
8.3.1.12.6	antarikṣe tat paśūn dadhāti
8.3.1.12.7	tasmād antarikṣāyatanāḥ paśavaḥ
8.3.1.13.1	yad v eva diśyā upadadhāti
8.3.1.13.2	candāṃsi vai diśaḥ
8.3.1.13.3	paśavo vai candāṃsi
8.3.1.13.4	annam paśavaḥ
8.3.1.13.5	madhyam madhyamā citiḥ
8.3.1.13.6	madhyatas tad annaṃ dadhāti
8.3.1.13.7	tā anantarhitāḥ svayamātṛṇāyā upadadhāti
8.3.1.13.8	prāṇo vai svayamātṛṇān antarhitaṃ tat prāṇād annaṃ dadhāti
8.3.1.13.9	uttarā uttaraṃ tat prāṇād annaṃ dadhāti
8.3.1.13.10	retaḥsicor velayā
8.3.1.13.11	pṛṣṭayo vai retaḥsicau
8.3.1.13.12	madhyam u pṛṣṭayaḥ
8.3.1.13.13	madhyata evāsminn etad annaṃ dadhāti
8.3.1.13.14	sarvata upadadhāti
8.3.1.13.15	sarvata evāsminnatad annaṃ dadhāti
8.3.1.14.1	rājñy asi prācī dik
8.3.1.14.2	virāḍ asi dakṣiṇā dik
8.3.1.14.3	samrāḍ asi pratīcī dik
8.3.1.14.4	svarāḍ asy udīcī dik
8.3.1.14.5	adhipatny asi bṛhatī dig iti
8.3.1.14.6	nāmāny āsām etāni
8.3.1.14.7	nāmagrāham evainā etad upadadhāti
8.3.1.14.8	tā nānopadadhāti nānā sādayati nānā sūdadohasādhivadati
8.3.1.14.9	nānā hi diśaḥ
8.3.2.1.1	atha viśvajyotiṣam upadadhāti
8.3.2.1.2	vāyur vai madhyamā viśvajyotiḥ
8.3.2.1.3	vāyur hy evāntarikṣaloke viśvaṃ jyotiḥ
8.3.2.1.4	vāyum evaitad upadadhāti
8.3.2.1.5	tām anantarhitāṃ diśyābhya upadadhāti
8.3.2.1.6	dikṣu tad vāyuṃ dadhāti
8.3.2.1.7	tasmāt sarvāsu dikṣu vāyuḥ
8.3.2.2.1	yad v eva viśvajyotiṣam upadadhāti
8.3.2.2.2	prajā vai viśvajyotiḥ
8.3.2.2.3	prajā hy eva viśvaṃ jyotiḥ
8.3.2.2.4	prajananam evaitad upadadhāti
8.3.2.2.5	tām anantarhitāṃ diśyābhyā upadadhāti
8.3.2.2.6	dikṣu tat prajā dadhāti
8.3.2.2.7	tasmāt sarvāsu dikṣu prajāḥ
8.3.2.3.1	viśvakarmā tvā sādayatv iti
8.3.2.3.2	viśvakarmā hy etāṃ tṛtīyāṃ citim apaśyat
8.3.2.3.3	antarikṣasya pṛṣṭhe jyotiṣmatīm iti
8.3.2.3.4	antarikṣasya hy ayam pṛṣṭhe jyotiṣmān vāyuḥ
8.3.2.4.1	viśvasmai prāṇāyāpānāya vyānāyeti
8.3.2.4.2	prāṇo vai viśvajyotiḥ
8.3.2.4.3	sarvasmā u vā etasmai prāṇaḥ
8.3.2.4.4	viśvaṃ jyotir yacheti
8.3.2.4.5	sarvaṃ jyotir yaceti
8.3.2.4.6	etad vāyuṣ ṭe 'dhipatir iti
8.3.2.4.7	vāyum avāsyā adhipatiṃ karoti
8.3.2.4.8	sādayitvā sūdadohasādhivadati
8.3.2.4.9	tasyokto bandhuḥ
8.3.2.5.1	atha 'rtavyā upadadhāti
8.3.2.5.2	ṛtava ete yad ṛtavyā
8.3.2.5.3	ṛtūn evaitad upadadhāti
8.3.2.5.4	nabhaś ca nabhasyaś ca vārṣikāv ṛtū iti nāmanī enayoḥ
8.3.2.5.5	ete nāmabhyām evaine etad upadadhāti
8.3.2.5.6	dve iṣṭake bhavataḥ
8.3.2.5.7	dvau hi māsāv ṛtuḥ
8.3.2.5.8	sakṛt sādayati
8.3.2.5.9	ekaṃ tad ṛtuṃ karoti
8.3.2.5.10	avakāsūpadadhāti
8.3.2.5.11	avakābhiḥ pracādayati
8.3.2.5.12	āpo vā avakā
8.3.2.5.13	apas tad etasminn ṛtau dadhāti
8.3.2.5.14	tasmād etasminn ṛtau bhūyiṣṭhaṃ varṣati
8.3.2.6.1	athottare iṣaś corjaś ca śāradāv ṛtū iti nāmanī enayoḥ
8.3.2.6.2	ete nāmabhyām evaine etad upadadhāti
8.3.2.6.3	dve iṣṭake bhavataḥ
8.3.2.6.4	dvau hi māsāv ṛtuḥ
8.3.2.6.5	sakṛt sādayatt
8.3.2.6.6	ekaṃ tad ṛtuṃ karoti
8.3.2.6.7	avakāsūpadadhāti
8.3.2.6.8	āpo vā avakā
8.3.2.6.9	apas tad etasya 'rtoḥ purastād dadhāti
8.3.2.6.10	tasmād etasya 'rtoḥ purastād varṣati
8.3.2.6.11	nopariṣṭāt pracchādayati
8.3.2.6.12	tasmān na tathevopariṣṭād varṣati
8.3.2.7.1	tad yad etā atropadadhāti
8.3.2.7.2	saṃvatsara eṣo 'gniḥ
8.3.2.7.3	ima u lokāḥ saṃvatsaraḥ
8.3.2.7.4	tasyāntarikṣam eva madhyamā citiḥ
8.3.2.7.5	antarikṣam asya varṣāśaradāvṛt
8.3.2.7.6	tad yad etā atropadadhāti
8.3.2.7.7	yad evāsyaitā ātmanas tad asminn etat pratidadhāti
8.3.2.7.8	tasmād etā atropadadhāti
8.3.2.8.1	yad v evaitā atropadadhāti
8.3.2.8.2	prajāpatir eṣo 'gniḥ
8.3.2.8.3	saṃvatsara u prajāpatiḥ
8.3.2.8.4	tasya madhyam eva madhyamā citiḥ
8.3.2.8.5	madhyamasya varṣāśaradāvṛtū
8.3.2.8.6	tad yad etā atropadadhāti
8.3.2.8.7	yad evāsyaitā ātmanas tad asminn etat pratidadhāti
8.3.2.8.8	tasmād etā atropadadhāti
8.3.2.9.1	tā vā etāḥ catasra ṛtavyā
8.3.2.9.2	madhyamāyāṃ citā upadadhāti
8.3.2.9.3	dve-dve itarāsu citiṣu
8.3.2.9.4	catuṣpādā vai paśavaḥ
8.3.2.9.5	antarikṣam madhyamā citiḥ
8.3.2.9.6	antarikṣe tat paśūn dadhāti
8.3.2.9.7	tasmād antarikṣāyatanāḥ paśavaḥ
8.3.2.10.1	yad v eva catasraḥ
8.3.2.10.2	catuṣpādā vai paśavaḥ
8.3.2.10.3	annam paśavaḥ
8.3.2.10.4	madhyam madhyamā citiḥ
8.3.2.10.5	madhyatas tad annaṃ dadhāti
8.3.2.11.1	yad v eva catasraḥ
8.3.2.11.2	caturakṣaraṃ vā antarikṣam
8.3.2.11.3	dvyakṣarā itarāś citayaḥ
8.3.2.11.4	tad yāvad antarikṣaṃ tāvat tat kṛtvopadadhāti
8.3.2.12.1	yad v eva catasraḥ
8.3.2.12.2	paśur eṣa yad agniḥ
8.3.2.12.3	madhyaṃ tat prati paśuṃ variṣṭhaṃ karoti
8.3.2.12.4	tasmān madhyam prati paśur variṣṭhaḥ
8.3.2.13.1	tā vā etāḥ catasra ṛtavyāḥ
8.3.2.13.2	tāsāṃ viśvajyotiḥ pañcamī pañca diśyās tad daśa daśākṣarā
8.3.2.13.3	virāḍ annam
8.3.2.13.4	virāṇ madhyam madhyamā citiḥ
8.3.2.13.5	madhyatas tad annaṃ dadhāti
8.3.2.13.6	tā anantarhitāḥ svayamātṛṇāyā upadadhāti
8.3.2.13.7	prāṇo vai svayamātṛṇā
8.3.2.13.8	anantarhitaṃ tat prāṇād annaṃ dadhāti
8.3.2.13.9	uttarā uttaraṃ tat prāṇād annaṃ dadhāti
8.3.2.14.1	atha prāṇabhṛta upadadhāti
8.3.2.14.2	prāṇā vai prāṇabhṛtaḥ
8.3.2.14.3	prāṇān evaitad upadadhāti
8.3.2.14.4	tā daśa bhavanti
8.3.2.14.5	daśa vai prāṇāḥ pūrvārdha upadadhāti
8.3.2.14.6	purastād dhīme prāṇā
8.3.2.14.7	āyur me pāhi
8.3.2.14.8	jyotir me yacheti
8.3.2.14.9	prāṇo vai jyotiḥ
8.3.2.14.10	prāṇam me yaceti
8.3.2.14.11	evaitad āha tā anantarhitā ṛtavyābhya upadadhāti
8.3.2.14.12	prāṇo vai vāyuḥ
8.3.2.14.13	ṛtuṣu tad vāyum pratiṣṭhāpayati
8.3.3.1.1	atha chandasyā upadadhāti
8.3.3.1.2	paśavo vai candāṃsi
8.3.3.1.3	antarikṣam madhyamā citiḥ
8.3.3.1.4	antarikṣe tat paśuṃ dadhāti
8.3.3.1.5	tasmād antarikṣāyatanāḥ paśavaḥ
8.3.3.2.1	yad v eva chandasyā upadadhāti
8.3.3.2.2	paśavo vai candāṃsi
8.3.3.2.3	annm paśavaḥ
8.3.3.2.4	madhyam madhyamā citiḥ
8.3.3.2.5	madhyatas tad annaṃ dadhāti
8.3.3.3.1	tā dvādaśa-dvādaśopadadhāt
8.3.3.3.2	dvādaśākṣarā vai jagatī
8.3.3.3.3	paśavo jagatī
8.3.3.3.4	antarikṣam madhyamā citiḥ
8.3.3.3.5	antarikṣe tat paśūn dadhāti
8.3.3.3.6	tasmād antarikṣāyatanāḥ paśavaḥ
8.3.3.4.1	yad v eva dvādaśa-dvādaśa
8.3.3.4.2	dvādaśākṣarā vai jagatī
8.3.3.4.3	paśavo vai jagatī
8.3.3.4.4	annam paśavaḥ
8.3.3.4.5	madhyam madhyamā citiḥ
8.3.3.4.6	madhyatas tad anna dadhāti
8.3.3.4.7	tā anantarhitāḥ prāṇabhṛdbhya upadadhāti
8.3.3.4.8	anantarhitaṃ tat prāṇebhyo 'nnaṃ dadhāti
8.3.3.4.9	uttarā uttaram
8.3.3.4.10	tat prāṇebhyo 'nnaṃ dadhāti
8.3.3.5.1	mā chanda iti
8.3.3.5.2	ayaṃ vai loko mā
8.3.3.5.3	ayaṃ hi loko mita iva
8.3.3.5.4	pramā chanda iti
8.3.3.5.5	antarikṣaloko vai pramā
8.3.3.5.6	antarikṣaloko hy asmāl lokāt pramita iva
8.3.3.5.7	pratimā chanda iti
8.3.3.5.8	asau vai lokaḥ pratimā
8.3.3.5.9	eṣa hy antarikṣaloke pratimita ivḥ
8.3.3.5.10	asrīvayaś chanda iti
8.3.3.5.11	annam asrīvayaḥ
8.3.3.5.12	tad yad eṣu lokeṣv annaṃ tad asrīvayaḥ
8.3.3.5.13	atho yad ebhyo lokebhyo 'nnaṃ sravati tad asrīvayaḥ
8.3.3.5.14	athāto niruktāny eva chandāṃsy upadadhāti
8.3.3.6.1	paṅktiś chandaḥ uṣṇik chando bṛhatī chando anuṣṭup chando virāṭ chando gāyatrī chandas triṣṭup chando jagatī chanda ity etāni niruktāni virāḍaṣṭamāni candāṃsy upadadhāti
8.3.3.6.2	pṛthivī chando 'ntarikṣaṃ chanda iti
8.3.3.6.3	yāny etaddevatyāni candāṃsi tāny evaitad upadadhāti
8.3.3.6.4	agnir devatā vāto devateti
8.3.3.6.5	etā vai devatāś chandāṃsi
8.3.3.6.6	tāny evaitad upadadhāti
8.3.3.7.1	sa vai niruktāni cāniruktāni copadadhāti
8.3.3.7.2	sa yat sarvāṇi niruktāny upādhāsyad antavad dhānnam abhaviṣyad akṣeṣyata ha
8.3.3.7.3	atha yat sarvāṇy aniruktāni paro 'kṣaṃ hānnam abhaviṣyan
8.3.3.7.4	na hainad adrakṣyaṃś cana
8.3.3.7.5	niruktāni cāniruktāni copadadhāti tasmān niruktam annam adyamānaṃ na kṣīyate
8.3.3.8.1	tāni vā etāni trīṇi dvādaśāny upadadhāti tat ṣaṭtriṃśat
8.3.3.8.2	ṣaṭtriṃśadakṣarā bṛhatī
8.3.3.8.3	eṣā vai sā bṛhatī yāṃ taddevā antarikṣam bṛhatīṃ tṛtīyāṃ citim apaśyan
8.3.3.8.4	tasyā etasyai devā uttamāḥ
8.3.3.9.1	yad v evaitā iṣṭakā upadadhāti
8.3.3.9.2	prajāpater visrastāt sarvāṇi bhūtāni sarvā diśo 'nu vyudakrāman
8.3.3.10.1	sa yaḥ sa prajāpatir vyasraṃsata ayam eva sa yo 'yam agniś cīyate
8.3.3.10.2	atha yāny asmāt tāni bhūtāni vyudakrāmann etās tā iṣṭakās tad yad etā upadadhāti
8.3.3.10.3	yāny evāsmāt tāni bhūtāni vyudakrāmaṃs tāny asminn etat pratidadhāti
8.3.3.11.1	tad yā daśa prathamā upadadhāti
8.3.3.11.2	sa candramāḥ
8.3.3.11.3	tā daśa bhavanti
8.3.3.11.4	daśākṣarā virāṭ
8.3.3.11.5	annaṃ virāṭ
8.3.3.11.6	annam u candramā
8.3.3.11.7	atha yā uttarāḥ ṣaṭtriṃśad ardhamāsāś ca te māsāś ca caturviṃśatir ardhamāsā dvādaśa māsāḥ
8.3.3.11.8	candramā vai saṃvatsaraḥ sarvāṇi bhūtāni
8.3.3.12.1	taṃ yatra devāḥ samaskurvan tad asminn etāni sarvāṇi bhūtāni madhyataḥ
8.3.3.12.2	'dadhuḥ
8.3.3.12.3	tathaivāsminn ayam etad dadhāti
8.3.3.12.4	tā anantarhitā ṛtavyābhya upadadhāti
8.3.3.12.5	ṛtuṣu tat sarvāṇi bhūtāni pratiṣṭhāpayati
8.3.4.1.1	atha vālakhilyā upadadhāti
8.3.4.1.2	prāṇā vai vālakhilyāḥ
8.3.4.1.3	prāṇān evaitad upadadhāti
8.3.4.1.4	tā yad vālakhilyā nāma yad vā urvarayor asambhinnam bhavati
8.3.4.1.5	khila iti vai tad ācakṣate
8.3.4.1.6	vālamātrād u heme prāṇā asambhinnāḥ
8.3.4.1.7	te yad vālasātrād asambhinnās tasmād vālakhilyāḥ
8.3.4.2.1	sa vai sapta purastād upadadhāti sapta paścāt
8.3.4.2.2	tad yāḥ sapta purastād upadadhāti
8.3.4.2.3	ya eveme sapta purastāt prāṇās tān asminn etad dadhāti
8.3.4.3.1	atha yāḥ sapta paścāt eṣām evaitat prāṇānām etān prāṇān pratīn karoti
8.3.4.3.2	tasmād yad ebhir annam atti tad etair aty eti
8.3.4.4.1	yad v eva sapta purastād upadadhāti
8.3.4.4.2	sapta vā ime purastāt prāṇāś catvāri dorbāhavāṇi śiro grīvā yad ūrdhvaṃ nābhes tat saptamam
8.3.4.4.3	aṅge 'ṅge hi prāṇaḥ
8.3.4.4.4	ete vai sapta purastāt prāṇāḥ
8.3.4.4.5	tān asminn etad dadhāti
8.3.4.5.1	atha yāḥ sapta paścāt
8.3.4.5.2	sapta vā ime paścāt prāṇāś catvāry ūrvaṣṭhīvāni dvai pratiṣṭhe yad avāṅ nābhes tat saptamam
8.3.4.5.3	aṅge 'ṅge hi prāṇa ete vai sapta
8.3.4.5.4	paścāt prāṇās tān asminn etad dadhāti
8.3.4.6.1	mūrdhāsi rāṭ
8.3.4.6.2	dhruvāsi dharuṇā
8.3.4.6.3	dhartry asi dharaṇī
8.3.4.6.4	yantrī rāṭ
8.3.4.6.5	yantry asi yamanī
8.3.4.6.6	dhruvāsi dharitrīti
8.3.4.6.7	etān evāsminn etad dhruvān prāṇān yacati
8.3.4.7.1	yad v eva vālakhilyā upadadhāti
8.3.4.7.2	etad vai devā vālakhilyābhir evemāṃ lokānt samayur itaś cordhvān amutaś cārvācaḥ
8.3.4.7.3	tathaivaitad yajamāno vālakhilyābhir evemāṃ lokānt saṃyātītaś cordhvān amutaś cārvācaḥ
8.3.4.8.1	mūrdhāsi rāḍ itīmaṃ lokamarohan
8.3.4.8.2	dhruvāsi dharuṇety antarikṣalokam
8.3.4.8.3	dhartry asi dharaṇīty amum
8.3.4.8.4	dharaṇīty amuṃ lokam āyuṣe tvā varcase tvā kṛṣyai tvā kṣemāya tveti catvāraś catuṣpādāḥ paśavaḥ
8.3.4.8.5	annam paśavaḥ
8.3.4.8.6	ta etaiś caturbhiś catuṣpādaiḥ paśubhir etenānnenāmuṣmiṃ loke pratyatiṣṭhan
8.3.4.8.7	tathaivaitad yajamāna etaiś caturbhiś catuṣpādaiḥ paśubhir etenānnenāmuṣmiṃ loke pratitiṣṭhati
8.3.4.9.1	sa sa parāṅ iva rohaḥ
8.3.4.9.2	iyam u vai pratiṣṭhā
8.3.4.9.3	te devā imām pratiṣṭhām abhipratyāyan
8.3.4.9.4	tathaivaitad yajamāna imām pratiṣṭhām abhipratyaiti
8.3.4.10.1	yantri rāḍ ity amuṃ lokam arohan
8.3.4.10.2	yantry asi yamanīty antarikṣalokam
8.3.4.10.3	dhruvāsi dharitrītīmaṃ lokam
8.3.4.10.4	iṣe tvorje tvā rayyai tvā poṣāya tveti catvāraś catuṣpādāḥ
8.3.4.10.5	paśavo 'nnam
8.3.4.10.6	paśavas ta etaiś caturbhiś catuṣpādaiḥ paśubhir etenānnenāsmiṃ loke praty atiṣṭhan
8.3.4.10.7	tathaivaitad yajamāna etaiś caturbhiś catuṣpādaiḥ paśubhir etenānnenāsmiṃ loke pratitiṣṭhati
8.3.4.11.1	athātaḥ saṃskṛtir eva
8.3.4.11.2	yā amūr ekādaśeṣṭakā upadadhāti yo 'sau prathamo 'nuvākas tad antarikṣaṃ sa ātmā
8.3.4.11.3	tad yat tā ekādaśa bhavanti
8.3.4.11.4	ekādaśākṣarā vai triṣṭup traiṣṭubham antarikṣam
8.3.4.11.5	atha yā uttarāḥ ṣaṣṭiḥ sa vāyuḥ sa prajāpatiḥ so 'gniḥ sa yajamānaḥ
8.3.4.12.1	tad yāḥ purastād upadadhāti śiro 'sya
8.3.4.12.2	tās tā daśa bhavanti
8.3.4.12.3	daśa vai prāṇāḥ
8.3.4.12.4	prāṇā u vai śiraḥ
8.3.4.12.5	pūrvārdha upadadhāti purastād dhīdaṃ śiraḥ
8.3.4.13.1	atha yā dakṣiṇataḥ yad ūrdhvam madhyād avācīnaṃ śīrṣṇas tad asya tā
8.3.4.13.2	atha yāḥ paścād yad ūrdhvam pratiṣṭhāyā avācīnam madhyāt tad asya
8.3.4.13.3	tāḥ pratiṣṭhaivottarataḥ
8.3.4.14.1	tad yāḥ sapta purastād vālakhilyā upadadhāti ya eveme sapta purastāt prāṇās tān asminn etad dadhāti
8.3.4.14.2	tā anantarhitā etābhyo daśabhya upadadhāti
8.3.4.14.3	anantarhitāṃs tac chīrṣṇaḥ prāṇān dadhāti
8.3.4.15.1	atha yāḥ sapta paścāt ya eveme sapta paścāt prāṇās tān asminn etad dadhāti
8.3.4.15.2	tā anantarhitā etābhyo dvādaśabhya upadadhāti
8.3.4.15.3	anantarhitāṃs tad ātmanaḥ prāṇān dadhāti
8.3.4.15.4	sa eṣa vāyuḥ prajāpatir asmiṃs traiṣṭubhe 'ntarikṣe samantam paryaknaḥ
8.3.4.15.5	tad yat tṛtīyāṃ citim upadadhāti vāyuṃ caiva tad antarikṣaṃ ca saṃskṛtyopadhatte
8.3.4.15.6	atha lokampṛṇe upadadhāty asyāṃ sraktyām
8.3.4.15.7	tayor upari bandhuḥ
8.3.4.15.8	purīṣaṃ nivapati
8.3.4.15.9	tasyopari bandhuḥ
8.4.1.1.1	caturthīṃ citim upadadhāti
8.4.1.1.2	etad vai devās tṛtīyāṃ citiṃ citvā samārohann
8.4.1.1.3	antarikṣaṃ vai tṛtīyā citiḥ
8.4.1.1.4	antarikṣam eva tat saṃskṛtya samārohan
8.4.1.2.1	te 'bruvan cetayadhvam iti citim icchateti vāva tad abruvann ita ūrdhvam icchateti
8.4.1.2.2	te cetayamānā etāṃ caturthīṃ citim apaśyan yad ūrdhvam antarikṣād arvācīnaṃ divaḥ
8.4.1.2.3	teṣām eṣā loko 'dhruva ivāpratiṣṭhita iva manasyāsīt
8.4.1.3.1	te brahmābruvan tvām ihopadadhāmahā iti
8.4.1.3.2	kim me tato bhaviṣyatīti
8.4.1.3.3	tvam eva naḥ śreṣṭham bhaviṣyasīti
8.4.1.3.4	tatheti
8.4.1.3.5	te 'tra brahmopādadhata
8.4.1.3.6	tasmād āhur brahmaiva devānāṃ śreṣṭham iti
8.4.1.3.7	tad etayā vai caturthyā cityeme dyāvāpṛthivī viṣṭabdhe
8.4.1.3.8	brahma vai caturthī citiḥ
8.4.1.3.9	tasmād āhur brahmaṇā dyāvāpṛthivī viṣṭabdhe iti
8.4.1.3.10	stomān upadadhāti
8.4.1.3.11	prāṇā vai stomāḥ
8.4.1.3.12	prāṇā u vai brahma
8.4.1.3.13	brahmaivaitad upadadhāti
8.4.1.4.1	yad v eva stomān upadadhāti
8.4.1.4.2	etad vai devāḥ prajāpatim abruvaṃs tvām ihopadadhāmahā iti
8.4.1.4.3	tatheti
8.4.1.4.4	sa vai nābravīt kim me tato bhaviṣyatīti
8.4.1.4.5	yad u ha kiṃ ca prajāpatir deveṣv īṣe kim asmākaṃ tato bhaviṣyatīty evocuḥ
8.4.1.4.6	tasmād u haitad yat pitā putreṣv icchate kim asmākaṃ tato bhaviṣyatīty evāhuḥ
8.4.1.4.7	atha yat putrāḥ pitari tathety evāha
8.4.1.4.8	evaṃ hi tad agre prajāpatiś ca devāś ca samavadanta
8.4.1.4.9	stomān upadadhāti
8.4.1.4.10	prāṇā vai stomāḥ
8.4.1.4.11	prāṇā u vai prajāpatiḥ
8.4.1.4.12	prajāpatim evaitad upadadhāti
8.4.1.5.1	yad v eva stomān upadadhāti
8.4.1.5.2	ye vai te prāṇā ṛṣaya etāṃ caturthīṃ citim apaśyan ye ta etena rasenopāyaṃs ta ete
8.4.1.5.3	tān evaitad upadadhāti
8.4.1.5.4	stomān upadadhāti
8.4.1.5.5	prāṇā vai stomāḥ
8.4.1.5.6	prāṇā u vā ṛṣaya
8.4.1.5.7	ṛṣīn evaitad upadadhāti
8.4.1.6.1	yad v eva stomān upadadhāti
8.4.1.6.2	prajāpatiṃ visrastaṃ devatā ādāya vyudakrāman
8.4.1.6.3	tasya yudūrdhvam madhyād avācīnaṃ śīrṣṇas tad asya vāyur ādāyotkramyātiṣṭhad devatāś ca bhūtvā saṃvatsararūdāṇi ca
8.4.1.7.1	tam abravīt upa mehi prati ma etad dhehi yena me tvam udakramīr iti
8.4.1.7.2	kim me tato bhaviṣyatīti
8.4.1.7.3	tvad devatyam eva ma etad ātmano bhaviṣyatīti
8.4.1.7.4	tatheti
8.4.1.7.5	tad asminn etad vāyuḥ pratyapadhāt
8.4.1.8.1	tad yā etā aṣṭādaśa prathamāḥ etad asya tadātmanaḥ
8.4.1.8.2	tad yad etā atropadadhāti yad evāsyaitā ātmanas tad asminn etat pratidadhāti
8.4.1.8.3	tasmād etā atropadadhāti
8.4.1.8.4	stomān upadadhāti
8.4.1.8.5	prāṇā vai stomāḥ
8.4.1.8.6	prāṇāu vai vāyuḥ
8.4.1.8.7	vāyum evaitad upadadhāti
8.4.1.9.1	sa purastād upadadhāti āśus trivṛd iti
8.4.1.9.2	ya eva trivṛtstomas taṃ tad upadadhāti
8.4.1.9.3	tad yat tam āhāśur iti
8.4.1.9.4	eṣa hi stomānām āśiṣṭhaḥ
8.4.1.9.5	atho vāyur vā āśus trivṛt
8.4.1.9.6	sa eṣu triṣu lokeṣu vartate tad yat tam āhāśur iti
8.4.1.9.7	eṣa hi sarveṣām bhūtānām āśiṣṭhaḥ
8.4.1.9.8	vāyur ha bhūtvā purastāt tasthau
8.4.1.9.9	tad eva tad rūpam upadadhāti
8.4.1.10.1	bhāntaḥ pañcadaśa iti ya eva pañcadaśa stomas taṃ tad upadadhāti
8.4.1.10.2	tad yat tam āha bhānta iti
8.4.1.10.3	vajro vai bhāntaḥ
8.4.1.10.4	vajraḥ pañcadaśaḥ
8.4.1.10.5	atho candramā vai bhāntaḥ pañcadaśaḥ
8.4.1.10.6	sa ca pañcadaśāhāny āpūryate pañcadaśāpakṣīyate
8.4.1.10.7	tad yat tam āha bhānta iti
8.4.1.10.8	bhāti hi candramāḥ
8.4.1.10.9	candramā ha bhūtvā dakṣiṇatas tasthau
8.4.1.10.10	tad eva tad rūpam upadadhāti
8.4.1.11.1	vyomā saptadaśa iti
8.4.1.11.2	ya eva saptadaśa stomas taṃ tad upadadhāti
8.4.1.11.3	tad yat tam āha vyometi
8.4.1.11.4	prajāpatir vai vyomā prajāpatiḥ saptadaśaḥ
8.4.1.11.5	atho saṃvatsaro vāva vyomā saptadaśaḥ
8.4.1.11.6	tasya dvādaśa māsāḥ pañca 'rtavaḥ
8.4.1.11.7	tad yat tam āha vyometi
8.4.1.11.8	vyomā hi saṃvatsaraḥ
8.4.1.11.9	saṃvatsaro ha bhūtvottaratas tasthau
8.4.1.11.10	tad eva tad rūpam upadadhāti
8.4.1.12.1	dharuṇa ekaviṃśa iti
8.4.1.12.2	ya evaikaviṃśa stomas taṃ tad upadadhāti
8.4.1.12.3	tad yat tam āha dharuṇa iti
8.4.1.12.4	pratiṣṭhā vai dharuṇaḥ pratiṣṭhaikaviṃśaḥ
8.4.1.12.5	atho asau vā ādityo dharuṇa ekaviṃśaḥ
8.4.1.12.6	tasya dvādaśa māsāḥ pañca 'rtavastraya ime lokā asāv evādityo dharuṇa ekaviṃśaḥ
8.4.1.12.7	tad yat tam āha dharuṇa iti
8.4.1.12.8	yadā hy evaiṣo 'stam ety athedaṃ sarvaṃ dhriyata
8.4.1.12.9	ādityo ha bhūtvā paścāt tasthau
8.4.1.12.10	tad eva tad rūpam upadadhāti
8.4.1.12.11	atha saṃvatsararūpāṇy upadadhāti
8.4.1.13.1	pratūrtir aṣṭādaśa iti
8.4.1.13.2	ya evāṣṭādaśa stomas taṃ tad upadadhāti
8.4.1.13.3	atho saṃvatsaro vāva pratūrtir aṣṭādaśaḥ
8.4.1.13.4	tasya dvādaśa māsāḥ pañca 'rtavaḥ
8.4.1.13.5	saṃvatsara eva pratūrtir aṣṭādaśaḥ
8.4.1.13.6	tad yat tam āha pratūrtir iti
8.4.1.13.7	saṃvatsaro hi sarvāṇi bhūtāni pratirati
8.4.1.13.8	tad eva tad rūpam upadadhāti
8.4.1.14.1	tapo navadaśa iti
8.4.1.14.2	ya eva navadaśa stomas taṃ tad upadadhāti
8.4.1.14.3	atho saṃvatsaro tapo navadaśaḥ
8.4.1.14.4	tasya dvādaśa māsāḥ ṣaḍṛtavaḥ
8.4.1.14.5	saṃvatsara eva tapo navadaśaḥ
8.4.1.14.6	tad yat tam āha tapa iti
8.4.1.14.7	saṃvatsaro hi sarvāṇi bhūtāni tapati
8.4.1.14.8	tad eva tad rūpam upadadhāti
8.4.1.15.1	abhīvartaḥ saviṃśa iti
8.4.1.15.2	ya eva saviṃśa stomas taṃ tad upadadhāti
8.4.1.15.3	atho saṃvatsaro vā abhīvartaḥ saviṃśaḥ
8.4.1.15.4	tasya dvādaśa māsāḥ sapta 'rtavaḥ
8.4.1.15.5	saṃvatsara evābhīvartaḥ saviṃśaḥ
8.4.1.15.6	tad yat tam āhābhīvarta iti
8.4.1.15.7	saṃvatsaro hi sarvāṇi bhūtāny abhivartate
8.4.1.15.8	tad eva tad rūpam upadadhāti
8.4.1.16.1	varco dvāviṃśa iti
8.4.1.16.2	ya eva dvāviṃśa stomas taṃ tad upadadhāti
8.4.1.16.3	atho saṃvatsaro vāva varco dvāviṃśaḥ
8.4.1.16.4	tasya dvādaśa māsāḥ sapta 'rtavo dve ahorātre
8.4.1.16.5	saṃvatsara eva varco dvāviṃśaḥ
8.4.1.16.6	tad yat tam āha varca iti
8.4.1.16.7	saṃvatsaro hi sarveṣām bhūtānāṃ varcasvitamaḥ
8.4.1.16.8	tad eva tad rūpam upadadhāti
8.4.1.17.1	sambharaṇas trayoviṃśa iti
8.4.1.17.2	ya eva trayoviṃśa stomas taṃ tad upadadhāti
8.4.1.17.3	atho saṃvatsaro vāva sambharaṇas trayoviṃsaḥ
8.4.1.17.4	tasya trayodaśa māsā sapta 'rtavo dve ahorātre
8.4.1.17.5	saṃvatsara eva sambharaṇas trayoviṃśaḥ
8.4.1.17.6	tad yat tam āha sambharaṇa iti
8.4.1.17.7	saṃvatsaro hi sarvāṇi bhūtāni sambhṛtaḥ
8.4.1.17.8	tad eva tad rūpam upadadhāti
8.4.1.18.1	yoniś caturviṃśa iti
8.4.1.18.2	ya eva caturviṃśa stomas taṃ tad upadadhāti
8.4.1.18.3	atho saṃvatsaro vāva yoniś caturviṃśaḥ
8.4.1.18.4	tasya caturviṃśatir ardhamāsāḥ
8.4.1.18.5	tad yat tam āha yonir iti
8.4.1.18.6	saṃvatsaro hi sarveṣām bhūtānāṃ yoniḥ
8.4.1.18.7	tad eva tad rūpam upadadhāti
8.4.1.19.1	garbhāḥ pañcaviṃśa iti
8.4.1.19.2	ya eva pañcaviṃśa stomas taṃ tad upadadhāti
8.4.1.19.3	atho saṃvatsaro vāva garbhāḥ pañcaviṃśaḥ
8.4.1.19.4	tasya caturviṃśatir ardhamāsāḥ
8.4.1.19.5	saṃvatsara eva garbhāḥ pañcaviṃśaḥ
8.4.1.19.6	tad yat tam āha garbhā iti
8.4.1.19.7	saṃvatsaro ha trayodaśo māso garbho bhūtva 'rtūn praviśati
8.4.1.19.8	tad eva tad rūpam upadadhāti
8.4.1.20.1	ojas triṇava iti
8.4.1.20.2	ya eva triṇava stomas taṃ tad upadadhāti
8.4.1.20.3	tad yat tam āhauja iti
8.4.1.20.4	vajro vā ojo vajras triṇavaḥ
8.4.1.20.5	atho saṃvatsaro vā ojas triṇavaḥ
8.4.1.20.6	tasya caturviṃśatir ardhamāsā dve ahorātre
8.4.1.20.7	saṃvatsara evaujas triṇavaḥ
8.4.1.20.8	tad yat tam āhauja iti
8.4.1.20.9	saṃvatsaro hi sarveṣām bhūtānām ojasvitamaḥ
8.4.1.20.10	tad eva tad rūpam upadadhāti
8.4.1.21.1	kratur ekatriṃśa iti
8.4.1.21.2	ya evaikatriṃśa stomas taṃ tad upadadhāti
8.4.1.21.3	atho saṃvatsaro vāva kratur ekatriṃśaḥ
8.4.1.21.4	tasya caturviṃśatir ardhamāsāḥ ṣadṛtavaḥ
8.4.1.21.5	saṃvatsara eva kratur ekatriṃśaḥ
8.4.1.21.6	tad yat tam āha kratur iti
8.4.1.21.7	saṃvatsaro hi sarvāṇi bhūtāni karoti
8.4.1.21.8	tad eva tad rūpam upadadhāti
8.4.1.22.1	pratiṣṭhā trayastriṃśa iti
8.4.1.22.2	ya eva trayastriṃśa stomas taṃ tad upadadhāti
8.4.1.22.3	tad yat tam āha pratiṣṭheti
8.4.1.22.4	pratiṣṭhā hi trayastriṃśaḥ
8.4.1.22.5	atho saṃvatsaro vāva pratiṣṭhā trayastriṃśaḥ
8.4.1.22.6	tasya caturviṃśatir ardhamāsāḥ ṣadṛtavo dve ahorātre
8.4.1.22.7	saṃvatsara eva pratiṣṭhā trayastriṃśaḥ
8.4.1.22.8	tad yat tam āha pratiṣṭheti
8.4.1.22.9	saṃvatsaro hi sarveṣām bhūtānām pratiṣṭhā
8.4.1.22.10	tad eva tad rūpam upadadhāti
8.4.1.23.1	bradhnasya viṣṭapaṃ catustriṃśa iti
8.4.1.23.2	ya eta catustriṃśa stomas taṃ tad upadadhāti
8.4.1.23.3	atho saṃvatsaro vāva bradhnasya viṣṭapaṃ catustriṃśaḥ
8.4.1.23.4	tasya caturviṃśatir ardhamāsāḥ sapta 'rtavo dve ahorātre
8.4.1.23.5	saṃvatsara eva bradhnasya viṣṭapaṃ catustriṃśaḥ
8.4.1.23.6	tad yat tam āha bradhnasya viṣṭapam iti
8.4.1.23.7	svārājyaṃ vai bradhnasya viṣṭapam
8.4.1.23.8	svārājya catustriṃśaḥ
8.4.1.23.9	tad eva tad rūpam upadadhāti
8.4.1.24.1	nākaḥ ṣaṭtriṃśa iti
8.4.1.24.2	ya eva ṣaṭtriṃśa stomas taṃ tad upadadhāti
8.4.1.24.3	atho saṃvatsaro vāva nākaḥ ṣaṭtriṃśaḥ
8.4.1.24.4	tasya caturviṃśatir ardhamāsā dvādaśa māsāḥ
8.4.1.24.5	tad yat tam āha nāka iti
8.4.1.24.6	na hi tatra gatāya kasmai ca nākam bhavati
8.4.1.24.7	atho saṃvatsaro vāva nākaḥ saṃvatsaraḥ svargo lokaḥ
8.4.1.24.8	tad eva tad rūpam upadadhāti
8.4.1.25.1	vivarto 'ṣṭācatvāriṃśa iti
8.4.1.25.2	ya evāṣṭācatvariṃśa stomas taṃ tad upadadhāti
8.4.1.25.3	atho saṃvatsaro vāva vivarto 'ṣṭācatvāriṃśaḥ
8.4.1.25.4	tasya ṣaḍviṃśatir ardhamāsās trayodaśa māsāḥ sapta 'rtavo dve ahorātre
8.4.1.25.5	tad yat tam āha vivarta iti
8.4.1.25.6	saṃvatsarād dhi sarvāṇi bhūtāni vivartante
8.4.1.25.7	tad eva tad rūpam upadadhāti
8.4.1.26.1	dhartraṃ catuṣṭoma iti
8.4.1.26.2	ya eva catuṣṭoma stomas taṃ tad upadadhāti
8.4.1.26.3	tad yat tam āha dhartram iti
8.4.1.26.4	pratiṣṭhā vai dhartram pratiṣṭhā catuṣṭomaḥ
8.4.1.26.5	atho vāyur vāva dhartraṃ catuṣṭomaḥ
8.4.1.26.6	sa ābhiścatasṛbhir digbhi stute
8.4.1.26.7	tad yat tam āha dhartram iti
8.4.1.26.8	pratiṣṭhā vai dhartram
8.4.1.26.9	vāyur u sarveṣām bhūtānām pratiṣṭhā
8.4.1.26.10	tad eva tad rūpam upadadhāti
8.4.1.26.11	sa vai vāyum eva prathamam upadadhāti vāyum uttamam
8.4.1.26.12	vāyunaiva tad etāni sarvāṇi bhūtāny ubhayataḥ parigṛhṇāti
8.4.1.27.1	tā vā etāḥ aṣṭādaśeṣṭakā upadadhāti
8.4.1.27.2	tau dvau trivṛtau
8.4.1.27.3	prāṇo vai trivṛt
8.4.1.27.4	vāyur u prāṇaḥ
8.4.1.27.5	vāyur eṣā citiḥ
8.4.1.28.1	yad vevāṣṭādaśa
8.4.1.28.2	aṣṭādaśo vai saṃvatsaro dvādaśa māsāḥ pañca 'rtavaḥ
8.4.1.28.3	saṃvatsara eva prajāpatiḥ
8.4.1.28.4	aṣṭādaśaḥ prjāpatiḥ
8.4.1.28.5	agnir yāvān agnir yāvat yasya mātrā tāvat tat kṛtvopadadhāti
8.4.2.1.1	atha spṛta upadadhāti
8.4.2.1.2	etad vai prajāpatir etasminn ātmanaḥ pratihite sarvāṇi bhūtāni garbhy abhavat
8.4.2.1.3	tāny asya garbha eva santi pāpmā mṛtyur agṛhṇāt
8.4.2.2.1	sa devān abravīt yuṣmābhiḥ sahemāni sarvāṇi bhūtāni pāpmano mṛtyo spṛṇavānīti
8.4.2.2.2	kiṃ nas tato bhaviṣyatīti
8.4.2.2.3	vṛṇīdhvam ity abravīt tam
8.4.2.2.4	bhāgo no 'stv ity eke 'bruvann
8.4.2.2.5	ādhipatyaṃ no 'stv ity eke
8.4.2.2.6	sa bhāgam ekebhyaḥ kṛtvādhipatyam ekebhyaḥ sarvāṇi bhūtāni pāpmano mṛtyor aspṛṇot
8.4.2.2.7	yad aspṛṇot tasmāt spṛtaḥ
8.4.2.2.8	tathaivaitad yajamāno bhāgam ekebhyaḥ kṛtvādhipatyam ekebhyaḥ sarvāṇi bhūtāni pāpmano mṛtyo spṛṇoti
8.4.2.2.9	tasmād u sarvāsveva spṛtaṃ-spṛtam ity anuvartate
8.4.2.3.1	agnir bhāgo 'si
8.4.2.3.2	dīkṣāyā ādhipatyam iti
8.4.2.3.3	vāg vai dīkṣā
8.4.2.3.4	agnaye bhāgaṃ kṛtvā vāca ādhipatyam akarot
8.4.2.3.5	brahma spṛtaṃ trivṛtstoma iti
8.4.2.3.6	brahma prajānāṃ trivṛtā stomena pāpmanā mṛtyor aspṛṇot
8.4.2.4.1	indrasya bhāgo 'si
8.4.2.4.2	viṣṇor ādhipatyam itīndrāya bhāgaṃ kṛtvā viṣṇava ādhipatyam akarot
8.4.2.4.3	kṣatraṃ spṛtam pañcadaśa stoma iti
8.4.2.4.4	kṣatram prajānām pañcadaśena stomena pāpmano mṛtyor aspṛṇot
8.4.2.5.1	nṛcakṣasām bhāgo 'si
8.4.2.5.2	dhātur ādhipatyam iti
8.4.2.5.3	devā vai nṛcakṣasaḥ
8.4.2.5.4	devebhyo bhāgaṃ kṛtvā dhātra ādhipatyam akarot
8.4.2.5.5	janitraṃ spṛtaṃ saptadaśa stoma iti
8.4.2.5.6	viḍ vai janitram
8.4.2.5.7	viśam prajānāṃ saptadaśena stomena pāpmano mṛtyor aspṛṇot
8.4.2.6.1	mitrasya bhāgo 'si
8.4.2.6.2	varuṇasyādhipatyam iti
8.4.2.6.3	prāṇo vai mitro 'pāno varuṇaḥ
8.4.2.6.4	prāṇāya bhāgaṃ kṛtvāpānāyādhipatyam akarot
8.4.2.6.5	divo vṛṣṭir vāta spṛta ekaviṃśa stoma iti
8.4.2.6.6	vṛṣṭiṃ ca vātaṃ ca prajānām ekaviṃśena stomena pāpmano mṛtyor aspṛṇot
8.4.2.7.1	vasūnām bhāgo 'si
8.4.2.7.2	rudrāṇām ādhipatyam iti
8.4.2.7.3	prāṇo vai mitro 'pāno varuṇaḥ
8.4.2.7.4	prāṇāya bhāgaṃ kṛtvāpānāyādhipatyam akarot
8.4.2.7.5	divo vṛṣṭir vāta spṛta ekaviṃśa stoma iti
8.4.2.7.6	vṛṣṭiṃ ca vātaṃ ca prajānām ekaviṃśena stomena pāpmano mṛtyor aspṛṇot
8.4.2.8.1	ādityānām bhāgo 'si
8.4.2.8.2	marutām ādhipatyam iti
8.4.2.8.3	ādityebhyo bhāgaṃ kṛtvā marudbhya ādhipatyam akarot
8.4.2.8.4	garbhā spṛtāḥ pañcaviṃśa stoma iti
8.4.2.8.5	garbhān prajānām pañcaviṃśena stomena pāpmano mṛtyor aspṛṇot
8.4.2.9.1	adityai bhāgo 'si
8.4.2.9.2	pūṣṇaṃ ādhipatyam iti
8.4.2.9.3	iyaṃ vā aditiḥ
8.4.2.9.4	asyai bhāgaṃ kṛtvā pūṣṇa ādhipatyam akarot
8.4.2.9.5	oja spṛtaṃ triṇava stoma iti
8.4.2.9.6	ojaḥ prajānāṃ triṇavena stomena papmano mṛtyor aspṛṇot
8.4.2.10.1	devasya savitur bhāgo 'si
8.4.2.10.2	bṛhaspater ādhipatyam iti devāya savitre bhāgaṃ kṛtvā bṛhaspataya ādhipatyam akarot
8.4.2.10.3	samīcīr diśa spṛtāś catuṣṭoma stoma iti
8.4.2.10.4	sarvā diśaḥ prajānāṃ catuṣṭomena stomena pāpmano mṛtyor aspṛṇot
8.4.2.11.1	yavānām bhāgo 'si
8.4.2.11.2	ayavānām ādhipatyam iti
8.4.2.11.3	pūrvapakṣā vai yavā aparapakṣā ayavāḥ
8.4.2.11.4	te hīdaṃ sarvaṃ yuvate cāyuvate ca
8.4.2.11.5	pūrvapakṣebhyo bhāgaṃ kṛtvāparapakṣebhya ādhipatyam akarot
8.4.2.11.6	prajā spṛtāś catuścatvāriṃśa stoma iti
8.4.2.11.7	sarvāḥ prajāś catuścatvāriṃśena stomena pāpmano mṛtyor aspṛṇot
8.4.2.12.1	ṛbhūṇām bhāgo 'si
8.4.2.12.2	viṣveṣāṃ devānām ādhipatyam iti
8.4.2.12.3	ṛbhubhyo bhāgaṃ kṛtvā viśvebhyo devebhya ādhipatyam akarot
8.4.2.12.4	bhūtaṃ spṛtaṃ trayastriṃśa stoma iti
8.4.2.12.5	sarvāṇi bhūtāni trayastriṃśena stomena pāpmano mṛtyor aspṛṇot
8.4.2.12.6	tathaivaitad yajamānaḥ sarvāṇi bhūtāni trayastriṃśena stomena pāpmano mṛtyo spṛṇoti
8.4.2.13.1	tā vā etā daśeṣṭakā upadadhāti
8.4.2.13.2	daśākṣarā virāṭ
8.4.2.13.3	virāḍ agniḥ
8.4.2.13.4	daśa diśaḥ
8.4.2.13.5	diśo 'gniḥ
8.4.2.13.6	daśa prāṇāḥ
8.4.2.13.7	prāṇā agniḥ
8.4.2.13.8	yāvān agnir yāvat yasya mātrā tāvataiva tad etāni sarvāṇi bhūtāni pāpmano mṛtyo spṛṇoti
8.4.2.14.1	atha 'rtavye upadadhāti
8.4.2.14.2	ṛtava ete yad ṛtavye
8.4.2.14.3	ṛtūn evaitad upadadhāti sahaś ca sahasyaś ca haimantikāv ṛtū iti
8.4.2.14.4	nāmanī enayor ete
8.4.2.14.5	nāmabhyām evaine etad upadadhāti
8.4.2.14.6	dve iṣṭake bhavataḥ
8.4.2.14.7	dvau hi māsāv ṛtuḥ
8.4.2.14.8	sakṛt sādayati
8.4.2.14.9	ekaṃ tad ṛtuṃ karoti
8.4.2.15.1	tad yad ete atropadadhāti
8.4.2.15.2	saṃvatsara eṣo 'gniḥ
8.4.2.15.3	ima u lokāḥ saṃvatsaraḥ
8.4.2.15.4	tasya yad ūrdhvam antarikṣād arvācīnaṃ divas tad asyaiṣā caturthī citiḥ
8.4.2.15.5	tad v asya hemanta ṛtuḥ
8.4.2.15.6	tad yad ete atropadadhāti
8.4.2.15.7	yad evāsyaite ātmanas tad asminn etat pratidadhāti
8.4.2.15.8	tasmād ete atropadadhāti
8.4.2.16.1	yad v evaite atropadadhāti
8.4.2.16.2	prajāpatir eṣo 'gniḥ
8.4.2.16.3	saṃvatsara u prajāpatiḥ
8.4.2.16.4	tasya yad ūrdhvam madhyād avācīnaṃ śīrṣṇas tad asyaiṣā caturthī citiḥ
8.4.2.16.5	tad v asya hemanta ṛtuḥ
8.4.2.16.6	tad yad ete atropadadhāti
8.4.2.16.7	yad evāsyaite ātmanas tad asminn etat pratidadhāti
8.4.2.16.8	tasmād ete atropadadhāti
8.4.3.1.1	atha sṛṣṭīr upadadhāti
8.4.3.1.2	etad vai prajāpatiḥ sarvāṇi bhūtāni pāpmano mṛtyor muktvākāmayata prajāḥ sṛjeya prajāyeyeti
8.4.3.2.1	sa prāṇān abravīt yuṣmābhiḥ sahemāḥ prajāḥ prajanayānīti
8.4.3.2.2	te vai kena stoṣyāmaha iti
8.4.3.2.3	mayā caiva yuṣmābhiś ceti
8.4.3.2.4	tatheti
8.4.3.2.5	te prāṇaiś caiva prajāpatinā cāstuvata
8.4.3.2.6	yad u ha kiṃ ca devāḥ kurvate stomenaiva tat kurvate
8.4.3.2.7	yajño vai stomaḥ
8.4.3.2.8	yajñenaiva tat kurvate
8.4.3.2.9	tasmād u sarvāsv evāstuvatāstuvatety anuvartate
8.4.3.3.1	ekayāstuvateti
8.4.3.3.2	vāg vā ekā
8.4.3.3.3	vācaiva tad astuvata
8.4.3.3.4	prajā adhīyanteti
8.4.3.3.5	prajā atrādhīyanta
8.4.3.3.6	prajāpatir adhipatir āsīd iti
8.4.3.3.7	prajāpatir atrādhipatir āsīt
8.4.3.4.1	tisṛbhir astuvateti
8.4.3.4.2	trayo vai prāṇāḥ
8.4.3.4.3	prāṇa udāno vyānaḥ
8.4.3.4.4	tair eva tad astuvata
8.4.3.4.5	brahmāsṛjyateti
8.4.3.4.6	brahmātrāsṛjyata
8.4.3.4.7	brahmaṇaspatir adhipatir āsīd iti
8.4.3.4.8	brahmaṇaspatir atrādhipatir āsīt
8.4.3.5.1	pañcabhir astuvateti
8.4.3.5.2	ya eveme manaḥ pañcamāḥ prāṇāḥ
8.4.3.5.3	tair eva tad astuvata
8.4.3.5.4	bhūtāny asṛjyanteti
8.4.3.5.5	bhūtāny atrāsṛjyanta
8.4.3.5.6	bhūtānām patir adhipatir āsīd iti
8.4.3.5.7	bhūtānām patir atrādhipatir āsīt
8.4.3.6.1	saptabhir astuvateti
8.4.3.6.2	ya eveme sapta śīrṣan prāṇāḥ
8.4.3.6.3	tair eva tad astuvata
8.4.3.6.4	sapta ṛṣayo 'sṛjyanteti
8.4.3.6.5	sapta 'rṣayo 'trāsṛjyanta
8.4.3.6.6	dhātādhipatir āsīditi
8.4.3.6.7	dhātātrādhipatir āsīt
8.4.3.7.1	navabhir astuvateti
8.4.3.7.2	nava vai prāṇāḥ sapta śīrṣann avāñcau dvau
8.4.3.7.3	tair eva tad astuvata
8.4.3.7.4	pitaro 'sṛjyanteti
8.4.3.7.5	pitaro 'trāsṛjyanta
8.4.3.7.6	aditir adhipatny āsīd iti
8.4.3.7.7	aditir atrādhipatny āsīt
8.4.3.8.1	ekādaśabhir astuvateti
8.4.3.8.2	daśa prāṇā ātmaikādaśaḥ
8.4.3.8.3	tenaiva tad astuvata
8.4.3.8.4	ṛtavo 'sṛjyanteti
8.4.3.8.5	ṛtavo 'trāsṛjyanta
8.4.3.8.6	ārtavā adhipataya āsann iti
8.4.3.8.7	ārtavā atrādhipataya āsan
8.4.3.9.1	trayodaśabhir astuvateti
8.4.3.9.2	daśa prāṇā dve pratiṣṭhe ātmā trayodaśaḥ
8.4.3.9.3	tenaiva tad astuvata
8.4.3.9.4	māsā asṛjyanteti
8.4.3.9.5	māsā atrāsṛjyanta
8.4.3.9.6	saṃvatsaro 'dhipatir āsīd iti
8.4.3.9.7	saṃvatsaro 'trādhipatir āsīt
8.4.3.10.1	pañcadaśabhir astuvateti
8.4.3.10.2	daśa hastyā aṅgulayaś catvāri dor bāhavāṇi yad ūrdhvaṃ nābhes tat pañcadaśam
8.4.3.10.3	tenaiva tad astuvata kṣatram asṛjyateti
8.4.3.10.4	kṣatram asṛjyateti
8.4.3.10.5	kṣatram atrāsṛjyata
8.4.3.10.6	indro 'dhipatir āsīd iti
8.4.3.10.7	indro 'trādhipatir āsīt
8.4.3.11.1	saptadaśabhir astuvateti
8.4.3.11.2	daśa pādyā aṅgulayaś catvāry ūrv aṣṭhīvāni dve pratiṣṭhe yad avāṅ nābhes tat saptadaśam
8.4.3.11.3	tenaiva tad astuvata grāmyāḥ paśavo 'sṛjyanteti
8.4.3.11.4	grāmyāḥ paśavo 'trāsṛjyanta
8.4.3.11.5	bṛhaspatir adhipatir āsīd iti
8.4.3.11.6	bṛhaspatir atrādhipatir āsīt
8.4.3.12.1	navadaśabhir astuvateti
8.4.3.12.2	daśa hastyā aṅgulayo nava prāṇāḥ
8.4.3.12.3	tair eva tad astuvata śūdrāryāv asṛjyetām iti
8.4.3.12.4	śūdrāryāv atrāsṛjyetām
8.4.3.12.5	ahorātre adhipatnī āstām iti
8.4.3.12.6	ahorātre atrādhipatnī āstām
8.4.3.13.1	ekaviṃśatyāstuvateti
8.4.3.13.2	daśa hastyā aṅgulayo daśa pādyā ātmaikaviṃśaḥ
8.4.3.13.3	tenaiva tad astuvata
8.4.3.13.4	ekaśaphāḥ paśavo 'sṛjyanteti
8.4.3.13.5	ekaśaphāḥ paśavo 'trāsṛjyanta
8.4.3.13.6	varuṇo 'dhipatir āsīd iti
8.4.3.13.7	varuṇo 'trādhipatir āsīt
8.4.3.14.1	trayoviṃśatyāstuvateti
8.4.3.14.2	daśa hastyā aṅgulayo daśa pādyā dve pratiṣṭhe ātmā trayoviṃśaḥ
8.4.3.14.3	tenaiva tad astuvata
8.4.3.14.4	kṣudrāḥ paśavo 'sṛjyanteti
8.4.3.14.5	kṣudrāḥ paśavo 'trāsṛjyanta
8.4.3.14.6	pūṣādhipatir āsīd iti
8.4.3.14.7	pūṣādhipatir āsīt
8.4.3.15.1	pañcaviṃśatyāstuvateti
8.4.3.15.2	daśa hastyā aṅgulayo daśa pādyāś catvāry aṅgāny ātmā pañcaviṃśaḥ
8.4.3.15.3	tenaiva tad astuvata
8.4.3.15.4	āraṇyāḥ paśavo 'sṛjyanteti
8.4.3.15.5	āraṇyāḥ paśavo 'trāsṛjyanta
8.4.3.15.6	vāyur adhipatir āsīd iti
8.4.3.15.7	vāyur atrādhipatir āsīt
8.4.3.16.1	saptaviṃśatyāstuvateti
8.4.3.16.2	daśa hastyā aṅgulayo daśa pādyāś catvāry aṅgāni dve pratiṣṭhe ātmā saptaviṃśaḥ
8.4.3.16.3	tenaiva tad astuvata
8.4.3.16.4	dyāvāpṛthivī vyaitām iti
8.4.3.16.5	dyāvāpṛthivī atra vyaitām
8.4.3.16.6	vasavo rudrā ādityā anuvyāyann iti
8.4.3.16.7	vasavo rudrā ādityā atrānuvyāyan
8.4.3.16.8	ta evādhipataya āsann iti
8.4.3.16.9	ta u evātrādhipataya āsan
8.4.3.17.1	navaviṃśatyāstuvateti
8.4.3.17.2	daśa hastyā aṅgulayo daśa pādyā nava prāṇāḥ
8.4.3.17.3	tair eva tad astuvata
8.4.3.17.4	vanaspatayo 'sṛjyanteti
8.4.3.17.5	vanaspatayo 'trāsṛjyanta
8.4.3.17.6	somo 'dhipatir āsīd iti
8.4.3.17.7	somo 'trādhipatir āsīt
8.4.3.18.1	ekatriṃśatāstuvateti
8.4.3.18.2	daśa hastyā aṅgulayo daśa pādyā daśa prāṇā ātmaikatriṃśaḥ
8.4.3.18.3	tenaiva tad astuvata
8.4.3.18.4	prajā asṛjyanteti
8.4.3.18.5	prajā atrāsṛjyanta
8.4.3.18.6	yavāś cāyavāś cādhipataya āsann iti
8.4.3.18.7	pūrvapakṣāparapakṣā evātrādhipataya āsan
8.4.3.19.1	trayastriṃśatāstuvateti
8.4.3.19.2	daśa hastyā aṅgulayo daśa pādyā daśa prāṇā dve pratiṣṭhe ātmā trayastriṃśaḥ
8.4.3.19.3	tenaiva tad astuvata bhūtāny aśāmyann iti
8.4.3.19.4	sarvāṇi bhūtāny atrāśāmyan
8.4.3.19.5	prajāpatiḥ parameṣṭhy adhipatir āsīd iti
8.4.3.19.6	prajāpatiḥ parameṣṭhy atrādhipatir āsīt
8.4.3.20.1	tā vā etāḥ saptadaśeṣṭakā upadadhāti
8.4.3.20.2	saptadaśo vai saṃvatsaraḥ prajāpatiḥ
8.4.3.20.3	sa prajanayitā
8.4.3.20.4	tad etena vai saptadaśena saṃvatsareṇa prajāpatinā prajanayitraitāḥ prajāḥ prājanayat
8.4.3.20.5	yat prājanayad asṛjata tat
8.4.3.20.6	yad asṛjata tasmāt sṛṣṭayas tāḥ
8.4.3.20.7	sṛṣṭvātman prāpādayata
8.4.3.20.8	tathaivaitad yajamāna etena saptadaśena saṃvatsareṇa prajāpatinā prajanayitraitāḥ prajāḥ prajanayati
8.4.3.20.9	tāḥ sṛṣṭvātman prapādayate
8.4.3.20.10	retaḥsicor velayā pṛṣṭayo vai retaḥsicau
8.4.3.20.11	madhyam u pṛṣṭayaḥ
8.4.3.20.12	madhyata evāsminn etāḥ prajāḥ prapādayati
8.4.3.20.13	sarvata upadadhāti
8.4.3.20.14	sarvata evāsminn etāḥ prajāḥ prapādayati
8.4.4.1.1	athāto 'nvāvṛtam
8.4.4.1.2	trivṛdvatīm purastād upadadhāti
8.4.4.1.3	ekaviṃśavatīm paścāt pañcadaśavatīṃ dakṣiṇataḥ saptadaśavatīm uttarataḥ
8.4.4.2.1	etad vai prajāpatim trivṛdvatyām upahitāyām pañcadaśavatyām mṛtyur asīdad imām ata upadhāsyate
8.4.4.2.2	tam atra grahīṣyāmīti
8.4.4.2.3	tam prāpaśyat
8.4.4.2.4	tam prakhyāya parikramyaikaviṃśavatīm upādhattaikaviṃśavatīm
8.4.4.2.5	mṛtyur āgachat pañcadaśavatīm upādhatta
8.4.4.2.6	pañcadaśavatīm mṛtyur āgachat saptadaśavatīm upādhatta
8.4.4.2.7	so 'traiva mṛtyuṃ nyakarod atrāmohayat
8.4.4.2.8	tathaivaitad yajamāno 'traiva sarvān pāpmano nikaroty atra mohayati
8.4.4.3.1	athottarāḥ
8.4.4.3.2	trivṛdvatyām eva trivṛdvatīm anūpadadhāti
8.4.4.3.3	ekaviṃśavatyām ekaviṃśavatīm
8.4.4.3.4	pañcadaśavatyāṃ saptadaśavatīm
8.4.4.3.5	saptadaśavatyām pañcadaśavatīm
8.4.4.3.6	tā yad evaṃ vyatihāram upadadhāti tasmād akṣṇayā stomīyā
8.4.4.3.7	atho yad ete stomā ato 'nyathānupūrvaṃ tasmād vevākṣṇayā stomīyā
8.4.4.3.8	atho evaṃ devā upādadhatetarathāsurāḥ
8.4.4.3.9	tato devā abhavan parāsurāḥ
8.4.4.3.10	bhavaty ātmanā parāsya dviṣanbhrātṛvyo bhavati ya evaṃ veda
8.4.4.4.1	sa eṣa paśur yad agniḥ
8.4.4.4.2	so 'traiva sarvaḥ kṛtsnaḥ saṃskṛtaḥ
8.4.4.4.3	tasya trivṛdvatyāv eva śiraḥ
8.4.4.4.4	te yat trivṛdvatyau bhavatas trivṛddhi śiro dve bhavataḥ
8.4.4.4.5	dvikapālaṃ hi śiraḥ
8.4.4.4.6	pūrvārdha upadadhāti
8.4.4.4.7	purastād dhīdaṃ śiraḥ
8.4.4.5.1	pratiṣṭhaikaviṃśavatyau
8.4.4.5.2	te yad ekaviṃśavatyau bhavataḥ
8.4.4.5.3	pratiṣṭhā hy ekaviṃśaḥ
8.4.4.5.4	dve bhavataḥ
8.4.4.5.5	dvandvaṃ hi pratiṣṭhā
8.4.4.5.6	paścād upadadhāti
8.4.4.5.7	paścād dhīyam pratiṣṭhā
8.4.4.6.1	bāhū pañcadaśavatyau
8.4.4.6.2	te yat pañcadaśavatyau bhavataḥ
8.4.4.6.3	pañcadaśau hi bāhū
8.4.4.6.4	dve bhavataḥ
8.4.4.6.5	dvau hīmau bāhū
8.4.4.6.6	pārśvata upadadhāti
8.4.4.6.7	pārśvato hīmau bāhū
8.4.4.7.1	annaṃ saptadaśavatyau
8.4.4.7.2	te yat saptadaśavatyau bhavataḥ
8.4.4.7.3	saptadaśaṃ hy annam
8.4.4.7.4	dve bhavataḥ
8.4.4.7.5	dvyakṣaraṃ hy annam
8.4.4.7.6	te anantarhite pañcadaśavatībhyām upadadhāti
8.4.4.7.7	anantarhitaṃ tad bāhubhyām annaṃ dadhāti
8.4.4.7.8	bāhye pañcadaśavatyau bhavataḥ
8.4.4.7.9	antare saptadaśavatyau bāhubhyām
8.4.4.7.10	tad ubhayato 'nnam parigṛhṇāti
8.4.4.8.1	atha yā madhya upadadhāti sa ātmā
8.4.4.8.2	tā retaḥsicor velayopadadhāti
8.4.4.8.3	pṛṣṭayo vai retaḥsicau
8.4.4.8.4	madhyam u pṛṣṭayaḥ
8.4.4.8.5	madhyato hy ayam ātmā
8.4.4.8.6	sarvata upadadhāti
8.4.4.8.7	sarvato hy ayam ātmā
8.4.4.8.8	atha yad ato 'nyad atiriktam
8.4.4.8.9	tad yad vai devānām atiriktaṃ candāṃsi tāni
8.4.4.8.10	tad yāni tāni candāṃsi paśavas te
8.4.4.8.11	tad ye te paśavaḥ puṇyās tā lakṣmyas tad yās tāḥ puṇyā
8.4.4.8.12	lakṣmyo 'sau sa ādityaḥ sa āsāmeṣa dakṣiṇataḥ
8.4.4.9.1	tā haike 'nantarhitās trivṛdvatībhyām upadadhati
8.4.4.9.2	jihvāhanū iti vadanto yāś caturdaśa te hanū yāḥ ṣaṭ sā jihveti
8.4.4.9.3	na tathā kuryāt
8.4.4.9.4	ati te recayanti
8.4.4.9.5	yathā pūrvayor hanvor apare hanū anūpadadhyād yathā pūrvasyāṃ jihvāyām aparāṃ jihvām anūpadadhyāt tādṛk tat
8.4.4.9.6	yatrāhaiva śiras tad eva hanū taj jihvā
8.4.4.10.1	asmin nu haike 'vāntaradeśa upadadhati
8.4.4.10.2	asau vā āditya
8.4.4.10.3	etā amuṃ tad ādityam etasyāṃ diśi dadhma iti
8.4.4.10.4	na tathā kuryāt
8.4.4.10.5	anyāni vāva tāni karmāṇi yair etam atra dadhāti
8.4.4.11.1	dakṣiṇata u haika upadadhati
8.4.4.11.2	tad etāḥ puṇyā lakṣmīr dakṣiṇato dadhmaha iti
8.4.4.11.3	tasmād yasya dakṣiṇato lakṣma bhavati tam puṇyalakṣmīka ity ācakṣata uttarata striyā
8.4.4.11.4	uttarata āyatanā hi strī
8.4.4.11.5	tat tat kṛtam eva
8.4.4.11.6	purastāt tv evainā upadadhyāt
8.4.4.11.7	yatrāhaiva śiras tad eva hanū taj jihvā
8.4.4.11.8	athaitāḥ puṇyā lakṣmīr mukhato dhatte
8.4.4.11.9	tasmād yasya mukhe lakṣma bhavati tam puṇyalakṣmīka ity ācakṣate
8.4.4.12.1	saiṣā brahmacitiḥ
8.4.4.12.2	yad brahmopādadhata tasmād brahmacitiḥ
8.4.4.12.3	sā prajāpaticitiḥ
8.4.4.12.4	yat prajāpatim upādadhata tasmāt prajāpaticitiḥ
8.4.4.12.5	sa 'rṣicitiḥ
8.4.4.12.6	yad ṛṣīn upādadhata tasmād ṛṣicitiḥ
8.4.4.12.7	sā vāyucitiḥ
8.4.4.12.8	yad vāyum upādadhata tasmād vāyucitiḥ
8.4.4.12.9	sā stomacitiḥ
8.4.4.12.10	yat stomānupādadhata tasmāt stomacitiḥ
8.4.4.12.11	sā prāṇacitiḥ
8.4.4.12.12	yat prāṇānupādadhata tasmāt prāṇacitiḥ
8.4.4.12.13	ato yatamad eva katamac ca vidyāt tena haivāsyaiṣārṣeyavatī bandhumatī citir bhavati
8.4.4.12.14	atha lokampṛṇe upadadhāty asyāṃ sraktyām
8.4.4.12.15	tayor upari bandhuḥ
8.4.4.12.16	purīṣaṃ nivapati
8.4.4.12.17	tasyopari bandhuḥ
8.5.1.1.1	pañcamīṃ citim upadadhāti
8.5.1.1.2	etad vai devāś caturthīṃ citiṃ citvā samārohan
8.5.1.1.3	yad ūrdhvam antarikṣād arvācīnaṃ divas tad eva tat saṃskṛtya samārohan
8.5.1.2.1	te 'bruvan cetayadhvam iti
8.5.1.2.2	citim ichateti vāva tad abruvann ita ūrdhvam ichateti
8.5.1.2.3	te cetayamānā divam eva virājam pañcamīṃ citim apaśyan
8.5.1.2.4	tebhya eṣa loko 'chandayat
8.5.1.3.1	te 'kāmayanta asapatnam imaṃ lokam anupabādhaṃ kurvīmahīti
8.5.1.3.2	te 'bruvann upa taj jānīta yathemaṃ lokam asapatnam anupabādhaṃ karavāmahā iti
8.5.1.3.3	te 'bruvaṃś cetayadhvam iti
8.5.1.3.4	citim ichateti vāva tad abruvaṃs tad ichata
8.5.1.3.5	yathemaṃ lokam asapatnam anupabādhaṃ karavāmahā iti
8.5.1.4.1	te cetayamānāḥ etā iṣṭakā apaśyann asapatnāḥ
8.5.1.4.2	tā upādadhata
8.5.1.4.3	tābhir etaṃ lokam asapatnam anupabādham akurvata
8.5.1.4.4	tad yad etābhir imaṃ lokam asapatnam anupabādham akurvata tasmād etā asapatnāḥ
8.5.1.4.5	tathevaitad yajamānaḥ
8.5.1.4.6	yad etā upadadhātam evaital lokam asapatnam anupabādhaṃ kurute
8.5.1.4.7	sarvata upadadhāti
8.5.1.4.8	sarvata evaitad etaṃ lokam asapatnam anupabādhaṃ kurute
8.5.1.4.9	parārdha upadadhāti
8.5.1.4.10	sarvam evaitad etaṃ lokam asapatnam anupavādhaṃ kurute
8.5.1.5.1	atha virāja upadadhāti
8.5.1.5.2	eṣā vai sā virāḍ yāṃ tad devā virājam pañcamīṃ citim apaśyan
8.5.1.5.3	tā daśa-daśopadadhāti
8.5.1.5.4	daśākṣarā virāṭ
8.5.1.5.5	virāḍ eṣā citiḥ
8.5.1.5.6	sarvata upadadhāti
8.5.1.5.7	yo vā ekasyāṃ diśi virājati na vai sa virājati
8.5.1.5.8	yo vāva sarvāsu dikṣu virājati sa eva virājati
8.5.1.6.1	yad vevaitā asapatnā upadadhāti
8.5.1.6.2	etad vai prajāpatim etasminn ātmanaḥ pratihite sarvataḥ pāpmopāyatata
8.5.1.6.3	sa etā iṣṭakā apaśyad asapatnāḥ
8.5.1.6.4	tā upādhatta
8.5.1.6.5	tābhis tam pāpmānam apāhata
8.5.1.6.6	pāpmā vai sapatnaḥ
8.5.1.6.7	tad yad etābhiḥ pāpmānaṃ sapatnam apāhata
8.5.1.6.8	tasmād etā asapatnāḥ
8.5.1.7.1	tad vā etat kriyate yad devā akurvann
8.5.1.7.2	idaṃ nv imaṃ sa pāpmā nopayatate
8.5.1.7.3	yat tv etat karoti yad devā akurvaṃs tat karavāṇīti
8.5.1.7.4	atho ya eva pāpmā yaḥ sapatnas tam etābhir apahate
8.5.1.7.5	tad yad etābhiḥ pāpmānaṃ sapatnam apahate
8.5.1.7.6	tasmād etā asapatnāḥ
8.5.1.7.7	sarvata upadadhāti
8.5.1.7.8	sarvata evaitat pāpmānaṃ sapatnam apahate
8.5.1.7.9	parārdha upadadhāti
8.5.1.7.10	sarvasmād evaitad ātmanaḥ pāpmānaṃ sapatnam apahate
8.5.1.8.1	sa purastād upadadhāti agne jātān praṇudā naḥ sapatnān iti
8.5.1.8.2	yathaiva yajus tathā bandhuḥ
8.5.1.8.3	atha paścāt sahasā jātān praṇudā naḥ sapatnān iti
8.5.1.8.4	yathaiva yajus tathā bandhuḥ
8.5.1.9.1	sā yā purastād agniḥ
8.5.1.9.2	sā yā paścād agniḥ
8.5.1.9.3	sāgninaiva tat purastāt pāpmānam apāhatāgninā paścāt
8.5.1.9.4	tathaivaitad yajamāno 'gninaiva purastāt pāpmānam apahate 'gninā paścāt
8.5.1.10.1	atha dakṣiṇataḥ ṣoḍaśī stoma ojo draviṇam iti
8.5.1.10.2	ekādaśākṣarā vai triṣṭup
8.5.1.10.3	traiṣṭubham antarikṣaṃ catasro diśaḥ
8.5.1.10.4	eṣa eva vajraḥ pañcadaśaḥ
8.5.1.10.5	tasyāsāv evādityaḥ ṣoḍaśī vajrasya bhartā
8.5.1.10.6	sa etena pañcadaśena vajreṇaitayā triṣṭubhā dakṣiṇataḥ pāpmānam apāhata
8.5.1.10.7	tathaivaitad yajamāna etena pañcadaśena vajreṇaitayā triṣṭubhā dakṣiṇataḥ pāpmānam apahate
8.5.1.11.1	athottarataḥ catuścatvāriṃśa stomo varco draviṇam iti
8.5.1.11.2	catuścatvāriṃśadakṣarā vai triṣṭup
8.5.1.11.3	traiṣṭubho vajraḥ
8.5.1.11.4	sa etena catuścatvāriṃśena vajreṇaitayā triṣṭubhottarataḥ pāpmānam apāhata
8.5.1.11.5	tathaivaitad yajamāna etena catuścatvāriṃśena vajreṇaitayā triṣṭubhottarataḥ pāpmānam apahate
8.5.1.12.1	atha madhye agneḥ purīṣam asīti
8.5.1.12.2	brahma vai caturthī citiḥ
8.5.1.12.3	agnir u vai brahma
8.5.1.12.4	tasyā etat purīṣam iva yat pañcami
8.5.1.12.5	apso nāmeti
8.5.1.12.6	tasyokto bandhuḥ
8.5.1.13.1	tām prācīṃ tiraścīm upadadhāti
8.5.1.13.2	etad dhaitayā prajāpatiḥ pāpmano mūlam avṛścat
8.5.1.13.3	tathaivainayāyam etat pāpmano mūlaṃ vṛścati
8.5.1.13.4	dakṣiṇataḥ
8.5.1.13.5	dakṣiṇataudyāmo hi vajraḥ
8.5.1.13.6	antareṇa dakṣiṇāṃ diśyām
8.5.1.13.7	udyāmāya ha tam avakāśaṃ karoti
8.5.1.14.1	sā yā purastāt prāṇaḥ
8.5.1.14.2	sā yā paścād apānaḥ
8.5.1.14.3	sā prāṇenaiva tat purastāt pāpmānam apāhatāpānena paścāt
8.5.1.14.4	tathaivaitad yajamānaḥ prāṇenaiva purastāt pāpmānam apahate 'pānena paścāt
8.5.1.15.1	atha ye abhitaḥ tau bāhū
8.5.1.15.2	sa yo 'syābhitaḥ pāpmāsīd bāhubhyāṃ tam apāhata
8.5.1.15.3	tathaivaitad yajamāno yo 'syābhitaḥ pāpmā bhavati bāhubhyām eva tam apahate
8.5.1.16.1	annam purīṣavatī
8.5.1.16.2	sa yo 'syopariṣṭhāt pāpmāsīd annena tam apāhata
8.5.1.16.3	tathaivaitad yajamāno yo 'syopariṣṭāt pāpmā bhavaty annenaiva tam apahate
8.5.1.17.1	sa yad dha vā evaṃvit prāṇiti yo 'sya purastāt pāpmā bhavati taṃ tenāpahate
8.5.1.17.2	atha yad apāniti tena taṃ yaḥ paścāt
8.5.1.17.3	atha yad bāhubhyāṃ karma kurute tena taṃ yo 'bhitaḥ
8.5.1.17.4	atha yad annam atti tena taṃ ya upariṣṭāt
8.5.1.17.5	sarvadā ha vā evaṃvit pāpmānam apahate 'pi svapan
8.5.1.17.6	tasmād evaṃ viduṣaḥ pāpaṃ na kīrtayen ned asya pāpmāsānīti
8.5.2.1.1	atha chandasyā upadadhāti
8.5.2.1.2	etad vai prajāpatiḥ pāpmano mṛtyor muktvānnam aichat
8.5.2.1.3	tasmād u haitad upatāpī vasīyān bhūtvānnam ichati
8.5.2.1.4	tasminn āśaṃsante 'nnam ichati jīviṣyatīti
8.5.2.1.5	tasmai devā etad annam prāyachann etāś chandasyāḥ
8.5.2.1.6	paśavo vai candāṃsi
8.5.2.1.7	annam paśavaḥ
8.5.2.1.8	tāny asmā achadayan
8.5.2.1.9	tāni yad asmā achadayaṃs tasmāc chandāṃsi
8.5.2.2.1	tā daśa-daśopadadhāti
8.5.2.2.2	daśākṣarā virāṭ
8.5.2.2.3	virāḍ u kṛtsnam annam
8.5.2.2.4	sarvam evāsminn etat kṛtsnam annaṃ dadhāti
8.5.2.2.5	sarvata upadadhāti
8.5.2.2.6	sarvata evāsminn etat kṛtsnam annaṃ dadhāti
8.5.2.3.1	evaś chanda iti
8.5.2.3.2	ayaṃ vai loka evaśchandaḥ
8.5.2.3.3	varivaś chanda iti
8.5.2.3.4	antarikṣaṃ vai varivaśchandaḥ
8.5.2.3.5	śambhūś chanda iti
8.5.2.3.6	dyaur vai śambhūśchandaḥ
8.5.2.3.7	paribhūś chanda iti
8.5.2.3.8	diśo vai paribhūśchandaḥ
8.5.2.3.9	ācac chanda iti
8.5.2.3.10	annaṃ vā ācacchandaḥ
8.5.2.3.11	manaś chanda iti
8.5.2.3.12	prajāpatir vai manaśchandaḥ
8.5.2.3.13	vyacaś chanda iti
8.5.2.3.14	asau vā ādityo vyacaśchandaḥ
8.5.2.4.1	sindhuś chanda iti
8.5.2.4.2	prāṇo vai sindhuśchandaḥ
8.5.2.4.3	samudraś chanda iti
8.5.2.4.4	mano vai samudraśchandaḥ
8.5.2.4.5	sariraṃ chanda iti
8.5.2.4.6	vāg vai sariraṃ chandaḥ
8.5.2.4.7	kakup chanda iti
8.5.2.4.8	prāṇo vai kakup chandaḥ
8.5.2.4.9	trikakup chanda iti
8.5.2.4.10	udāno vai trikakup chandaḥ
8.5.2.4.11	kāvyaṃ chanda iti
8.5.2.4.12	trayī vai vidyā kāvyaṃ chandaḥ
8.5.2.4.13	aṅkupaṃ chanda iti
8.5.2.4.14	āpo vā aṅkupaṃ chandaḥ
8.5.2.4.15	akṣarapaṅktiś chanda iti
8.5.2.4.16	asau vai loko 'kṣarapaṅktiś chandaḥ
8.5.2.4.17	padapaṅktiś chanda iti
8.5.2.4.18	ayaṃ vai lokaḥ
8.5.2.4.19	padapaṅktiś chandaḥ
8.5.2.4.20	viṣṭārapaṅktiś chanda iti
8.5.2.4.21	diśo vai viṣṭārapaṅktiś chandaḥ
8.5.2.4.22	kṣuro bhrajaś chanda iti
8.5.2.4.23	asau vā ādityaḥ kṣuro bhrajaś chandaḥ
8.5.2.4.24	ācac chandaḥ pracac chanda iti
8.5.2.4.25	annaṃ vā ācac chando 'nnam pracac chandaḥ
8.5.2.5.1	saṃyac chanda iti
8.5.2.5.2	rātrir vai saṃyac chandaḥ
8.5.2.5.3	viyac chanda iti
8.5.2.5.4	ahar vai viyac candaḥ
8.5.2.5.5	bṛhac canda iti
8.5.2.5.6	asau vai lokaḥ
8.5.2.5.7	bṛhac chando rathantaraṃ canda iti
8.5.2.5.8	ayaṃ vai lokaḥ
8.5.2.5.9	rathantaraṃ chando nikāyaś chanda iti
8.5.2.5.10	vāyur vai nikāyaś chandaḥ
8.5.2.5.11	vivadhaś chanda iti
8.5.2.5.12	antarikṣaṃ vai vivadhaśchandaḥ
8.5.2.5.13	giraś chanda iti
8.5.2.5.14	annaṃ vai giraś chandaḥ
8.5.2.5.15	bhrajaś chanda iti
8.5.2.5.16	agnir vai bhrajaś chandaḥ
8.5.2.5.17	saṃstup chandaḥ
8.5.2.5.18	anuṣṭup chanda iti
8.5.2.5.19	vāg eva saṃstup chandaḥ
8.5.2.5.20	vāg anuṣṭup chanda evaś chando varivaś canda iti
8.5.2.5.21	tasyokto bandhuḥ
8.5.2.6.1	vayaś chanda iti
8.5.2.6.2	annaṃ vai vayaś chandaḥ
8.5.2.6.3	vayaskṛc chanda iti
8.5.2.6.4	agnir vai vayaskṛc chandaḥ
8.5.2.6.5	viṣpardhāś chanda iti
8.5.2.6.6	asau vai loko viṣpardhāś chandaḥ
8.5.2.6.7	viśālaṃ chanda iti
8.5.2.6.8	ayaṃ vai loko viśālaṃ chandaḥ
8.5.2.6.9	chadiś canda iti
8.5.2.6.10	antarikṣaṃ vai chadiś chandaḥ
8.5.2.6.11	dūrohaṇaṃ chanda iti
8.5.2.6.12	asau vā ādityo dūrohaṇaṃ chandaḥ
8.5.2.6.13	tandraṃ chanda iti
8.5.2.6.14	paṅktir vai tandraṃ chandaḥ
8.5.2.6.15	aṅkāṅkaṃ chanda iti
8.5.2.6.16	āpo vā aṅkāṅkaṃ chandaḥ
8.5.2.7.1	tad yāḥ purastād upadadhāti
8.5.2.7.2	prāṇas tāsām prathamā vyāno dvitīyodānas tṛtīyodānaś caturthī vyānaḥ pañcamī prāṇaḥ ṣaṣṭhī prāṇaḥ saptamī
8.5.2.7.3	vyāno 'ṣṭamy udāno navamī yajamāna evātra daśamī
8.5.2.7.4	sa eṣa yajamāna etasyāṃ virājy adhyūḍhaḥ pratiṣṭhitaḥ prāṇamayyām arvācīś ca parācīścopadadhāti
8.5.2.7.5	tasmād ime prāṇā arvāñcaś ca parāñcaś ca
8.5.2.8.1	atha yā dakṣiṇato 'gnis tāsām prathamā vāyur dvitīyādityas tṛtīyādityaś caturthī vāyuḥ pañcamy agniḥ ṣaṣṭhy agniḥ saptamī vāyur aṣṭamy ādityo navamī yajamāna evātra daśamī
8.5.2.8.2	sa eṣa yajamāna etasyāṃ virājy adhūḍhaḥ pratiṣṭhito devatāmayyām arvācīś ca parācīś copadadhāti
8.5.2.8.3	tasmād ete devā arvāñcaś ca parāñcaś ca
8.5.2.9.1	atha yāḥ paścāt ayaṃ lokas tāsām prathamāntarikṣaṃ dvitīyā dyaus tṛtīyā dyauś caturthy antarikṣam pañcamy ayaṃ lokaḥ ṣaṣṭhy ayaṃ lokaḥ saptamy antarikṣam aṣṭamī dyaur navamī yajamāna evātra daśamī
8.5.2.9.2	sa eṣa yajamāna etasyāṃ virājy adhyūḍhaḥ pratiṣṭhito lokamayyām arvācīś ca parācīś copadadhāti
8.5.2.9.3	tasmād ime lokā arvāñcaś ca parāñcaś ca
8.5.2.10.1	atha yā uttarataḥ grīṣmas tāsām prathamā varṣā dvitīyā hemantas tṛtīyā hemantaś caturthī varṣāḥ pañcamī grīṣmaḥ ṣaṣṭhī grīṣmaḥ saptamī varṣā aṣṭamī hemanto navamī yajamāna evātra daśamī
8.5.2.10.2	sa eṣa yajamāna etasyāṃ virājy adhyūḍhaḥ pratiṣṭhita ṛtumayyām arvācīś ca parācīś copadadhāti
8.5.2.10.3	tasmād eta ṛtavo 'rvāñcaś ca parāñcaś ca
8.5.2.11.1	atha punar eva yāḥ purastād upadadhāti prāṇās te
8.5.2.11.2	tā daśa bhavanti
8.5.2.11.3	daśa vai prāṇāḥ
8.5.2.11.4	pūrvārdha upadadhāti
8.5.2.11.5	purastād dhīme prāṇāḥ
8.5.2.12.1	atha yā dakṣiṇataḥ etās tā devatā agniś ca pṛthivī ca vāyuś cāntarikṣaṃ cādityaś ca dyauś ca candramāś ca nakṣatrāṇi cānnaṃ cāpaś ca
8.5.2.13.1	atha yāḥ paścāt diśas tāś catasro diśaś catasro 'vāntaradiśa ūrdhvā ceyaṃ ca
8.5.2.14.1	atha yā uttarataḥ māsās te vāsantikau dvau graiṣmau dvau vārṣikau dvau śāradau dvau haimantikau dvau
8.5.2.15.1	atha punar eva yā prathamā daśad ayaṃ sa loko yā dvitīyāntarikṣaṃ tad yā tṛtīyā dyauḥ
8.5.2.15.2	semam eva lokam prathamayā daśat ārohann antarikṣaṃ dvitīyayā divaṃ tṛtīyayā
8.5.2.15.3	tathaivaitad yajamāna imam eva lokam prathamayā daśat ā rohaty antarikṣaṃ dvitīyayā divaṃ tṛtīyayā
8.5.2.16.1	sa sa parāṅ iva rohaḥ
8.5.2.16.2	iyam u vai pratiṣṭhā
8.5.2.16.3	te devā imām pratiṣṭhām abhipratyāyan
8.5.2.16.4	tathaivaitad yajamāna imām pratiṣṭhām abhipratyaiti
8.5.2.16.5	atha yottamā daśad ayaṃ sa lokaḥ
8.5.2.16.6	tasmād yathaiva prathamāyai daśataḥ prabhṛtir evam uttamāyai
8.5.2.16.7	samānaṃ hy etat
8.5.2.16.8	yad ete daśatāv ayam eva lokaḥ
8.5.2.17.1	tā vā etāḥ catvāriṃśad iṣṭakāś catvāriṃśad yajūṃṣi
8.5.2.17.2	tad aśītiḥ
8.5.2.17.3	annam aśītiḥ
8.5.2.17.4	tad yad yad etad āha tad asmā annam aśītiṃ kṛtvā prayachati
8.5.2.17.5	tenainam prīṇāti
8.5.3.1.1	atha stomabhāgā upadadhāti
8.5.3.1.2	etad vai prajāpater etad annam indro 'bhyadhyāyat
8.5.3.1.3	so 'smād udacikramiṣat
8.5.3.1.4	tam abravīt kathotkrāmasi
8.5.3.1.5	kathā mā jahāsīti
8.5.3.1.6	sa vai me 'syānnasya rasam prayaceti
8.5.3.1.7	tena vai mā saha prapadyasveti
8.5.3.1.8	tatheti
8.5.3.1.9	tasmā etasyānnasya rasam prāyacat tenainaṃ saha prāpadyata
8.5.3.2.1	sa yaḥ sa prajāpatiḥ ayam eva sa yo 'yam agniś cīyate
8.5.3.2.2	atha yat tad annam etās tāś chandasyāḥ
8.5.3.2.3	atha yaḥ so 'nnasya rasa etās tā stomabhāgā
8.5.3.2.4	atha yaḥ sa indro 'sau sa ādityaḥ
8.5.3.2.5	sa eṣa eva stomaḥ
8.5.3.2.6	yad dhi kiṃ ca stuvata etam eva tena stuvanti
8.5.3.2.7	tasmā etasmai stomāyaitam bhāgam prāyachat
8.5.3.2.8	tad yad etasmai stomāyaitam bhāgam prāyachat tasmāt stomabhāgāḥ
8.5.3.3.1	raśminā satyāya satyaṃ jinveti
8.5.3.3.2	eṣa vai raśmir annam
8.5.3.3.3	raśmir etaṃ ca tad rasaṃ ca saṃdhāyātman prapādayate
8.5.3.3.4	pretinā dharmaṇā dharmaṃ jinveti
8.5.3.3.5	eṣa vai pretir annam
8.5.3.3.6	pretir etaṃ ca tad rasaṃ ca saṃdhāyātman prapādayate 'nvityā divā divaṃ jinveti
8.5.3.3.7	eṣa vā anvitir annam
8.5.3.3.8	anvitir etaṃ ca tad rasaṃ ca saṃdhāyātman prapādayate tad yad yad etad āha
8.5.3.3.9	tac ca tad rasaṃ ca saṃdhāyātman prapādayate
8.5.3.3.10	amunādo jinvādo 'sy amuṣmai tvā
8.5.3.3.11	adhipatinorjorjaṃ jinveti
8.5.3.3.12	tredhāvihitāḥ
8.5.3.3.13	tredhāvihitaṃ hy annam
8.5.3.4.1	yad v eva stomabhāgā upadadhāti
8.5.3.4.2	etad vai devā virājaṃ citiṃ citvā samārohan
8.5.3.4.3	te 'bruvaṃś cetayadhvam iti
8.5.3.4.4	citim ichateti vāva tad abruvan
8.5.3.4.5	te cetayamānā nākam eva svargaṃ lokam apaśyaṃs tam upādadhata
8.5.3.4.6	sa yaḥ sa nākaḥ svargo loka etās tā stomabhāgāḥ
8.5.3.4.7	tad yad etā upadadhāti nākam evaitat svargaṃ lokam upadhatte
8.5.3.5.1	tad yās tisraḥ prathamāḥ ayaṃ sa lokaḥ
8.5.3.5.2	yā dvitīyā antarikṣaṃ tat
8.5.3.5.3	yās tṛtīyā dyaus sā
8.5.3.5.4	yāś caturthyaḥ prācī sā digyāḥ
8.5.3.5.5	pañcamyo dakṣiṇā sā
8.5.3.5.6	yāḥ ṣaṣṭhyaḥ pratīcī sā
8.5.3.5.7	yāḥ saptamya udīcī sā
8.5.3.6.1	tā vā etāḥ ekaviṃśatir iṣṭakā ime ca lokā diśaś ca
8.5.3.6.2	ime ca vai lokā diśaś ca pratiṣṭhā
8.5.3.6.3	ime ca lokā diśaś caikaviṃśaḥ
8.5.3.6.4	tasmād āhuḥ pratiṣṭhaikaviṃśa iti
8.5.3.7.1	atha yā aṣṭāv iṣṭakā atiyanti
8.5.3.7.2	sāṣṭākṣarā gāyatrī
8.5.3.7.3	brahma gāyatrī
8.5.3.7.4	tad yat tad brahmaitat tad yad etan maṇḍalaṃ tapati
8.5.3.7.5	tad etasminn ekaviṃśe pratiṣṭhāyām pratiṣṭhitaṃ tapati
8.5.3.7.6	tasmān nāvapadyate
8.5.3.8.1	tad dhaike veṣaśrīḥ kṣatrāya kṣatraṃ jinveti triṃśattamīm upadadhati
8.5.3.8.2	triṃśadakṣarā virāṭ
8.5.3.8.3	virāḍ eṣā citir iti
8.5.3.8.4	na tathā kuryāt
8.5.3.8.5	ati te recayanty ekaviṃśasampadam atho gāyatrīsampadam atho indraloko haiṣa yaiṣānyūnā
8.5.3.8.6	virāṭ
8.5.3.8.7	indrāya ha ta indraloke dviṣantam bhrātṛvyam pratyudyāminaṃ kurvanti
8.5.3.8.8	indram indralokān nudante
8.5.3.8.9	yajamāno vai sve yajña indraḥ
8.5.3.8.10	yajamānāya ha te yajamānaloke dviṣantam bhrātṛvyam pratyudyāminaṃ kurvanti
8.5.3.8.11	yajamānaṃ yajamānalokān nudante yaṃ vā etam agnim āharanti
8.5.3.8.12	eṣa eva yajamāna āyatanenaiṣa u evātra triṃśattamī
8.5.4.1.1	tā aṣāḍhāyai velayopadadhāti
8.5.4.1.2	vāg vā aṣāḍhā
8.5.4.1.3	rasa eṣa
8.5.4.1.4	vāci tad rasaṃ dadhāti
8.5.4.1.5	tasmāt sarveṣām aṅgānāṃ vācaivānnasya rasaṃ vijānāti
8.5.4.2.1	yad vevāṣāḍhāyai
8.5.4.2.2	iyaṃ vā aṣāḍhā
8.5.4.2.3	asāv āditya stomabhāgā
8.5.4.2.4	amuṃ tad ādityam asyām pratiṣṭhāyām pratiṣṭhāpayati
8.5.4.3.1	yad vevāṣāḍhāyai
8.5.4.3.2	iyaṃ vā aṣāḍhā
8.5.4.3.3	hṛdayaṃ stomabhāgā
8.5.4.3.4	asyāṃ tad dhṛdayam mano dadhāti
8.5.4.3.5	tasmād asyāṃ hṛdayena manasā cetayate
8.5.4.3.6	sarvata upadadhāti
8.5.4.3.7	sarvatas tad dhṛdayam mano dadhāti
8.5.4.3.8	tasmād asyāṃ sarvato hṛdayena manasā cetayate
8.5.4.3.9	atho puṇyā haitā lakṣmyas tā
8.5.4.3.10	etat sarvato dhatte
8.5.4.3.11	tasmād yasya sarvato lakṣma bhavati tam puṇyalakṣmīka ity ācakṣate
8.5.4.4.1	athaināḥ purīṣeṇa pracchādayati
8.5.4.4.2	annaṃ vai purīṣam
8.5.4.4.3	rasa eṣa tam etat tiraḥ karoti
8.5.4.4.4	tasmāt tira ivānnasya rasaḥ
8.5.4.5.1	yad v eva purīṣeṇa
8.5.4.5.2	annaṃ vai purīṣam
8.5.4.5.3	rasa eṣaḥ
8.5.4.5.4	annaṃ ca tad rasaṃ ca saṃtanoti saṃdadhāti
8.5.4.6.1	yad v eva purīṣeṇa
8.5.4.6.2	hṛdayaṃ vai stomabhāgāḥ
8.5.4.6.3	purītat purīṣam
8.5.4.6.4	hṛdayaṃ tat purītatā pracchādayati
8.5.4.7.1	yad v eva purīṣeṇa
8.5.4.7.2	saṃvatsara eṣo 'gniḥ
8.5.4.7.3	tam etac citipurīṣair vyāvartayati
8.5.4.7.4	tad yāś catasraḥ prathamāś citayas te catvāra ṛtavaḥ
8.5.4.7.5	atha stomabhāgā upadhāya purīṣaṃ nivapati
8.5.4.7.6	sā pañcamī citiḥ
8.5.4.7.7	sa pañcama ṛtuḥ
8.5.4.8.1	tad āhuḥ yal lokampṛṇāntā anyāś citayo bhavanti nātra lokampṛṇām upadadhāti
8.5.4.8.2	kātra lokampṛṇeti
8.5.4.8.3	asau vā ādityo lokampṛṇā
8.5.4.8.4	eṣa u eṣā citiḥ
8.5.4.8.5	saiṣā svayaṃ lokampṛṇā citiḥ
8.5.4.8.6	atha yad ata ūrdhvam ā purīṣāt sā ṣaṣṭhī citiḥ sa ṣaṣṭha ṛtuḥ
8.5.4.9.1	atha purīṣaṃ nivapati
8.5.4.9.2	tatra vikarṇīṃ copadadhāti
8.5.4.9.3	hiraṇyaśakalaiḥ prokṣati
8.5.4.9.4	agnim abhyādadhāti
8.5.4.9.5	sā saptamī citiḥ
8.5.4.9.6	sa saptama ṛtuḥ
8.5.4.10.1	tā u vai ṣaḍ eva
8.5.4.10.2	yad dhi vikarṇī ca svayamātṛṇā ca ṣaṣṭhyā eva tac citeḥ
8.5.4.11.1	tā u vai pañcaiva
8.5.4.11.2	yajuṣānyāsu purīṣaṃ nivapati
8.5.4.11.3	tūṣṇīm atra
8.5.4.11.4	tenaiṣā na citiḥ
8.5.4.11.5	atho lokampṛṇāntā anyāś citayo bhavanti
8.5.4.11.6	nātra lokanpṛṇām upadhāti
8.5.4.11.7	teno evaiṣā na citiḥ
8.5.4.12.1	tā u vai tisra eva
8.5.4.12.2	ayam eva lokaḥ prathamā citiḥ
8.5.4.12.3	dyaur uttamā
8.5.4.12.4	atha yā etās tisras tad antarikṣam
8.5.4.12.5	tad vā idam ekam ivaivāntarikṣam
8.5.4.12.6	tā evaṃ tisra evam pañcaivaṃ ṣaḍ evaṃ sapta
8.6.1.1.1	nākasada upadadhāti
8.6.1.1.2	devā vai nākasadaḥ
8.6.1.1.3	atraiṣa sarvo 'gniḥ saṃskṛtaḥ
8.6.1.1.4	sa eṣo 'tra nākaḥ svargo lokaḥ
8.6.1.1.5	tasmin devā asīdan
8.6.1.1.6	tad yad etasmin nāke svarge loke devā asīdaṃs tasmād devā nākasadaḥ
8.6.1.1.7	tathaivaitad yajamāno yad etā upadadhāty etasminn evaitan nāke svarge loke sīdati
8.6.1.2.1	yad v eva nākasada upadadhāti
8.6.1.2.2	etad vai devā etaṃ nākaṃ svargaṃ lokam apaśyann etā stomabhāgāḥ
8.6.1.2.3	te 'bruvann upa taj jānīta yathāsmin nāke svarge loke sīdāmeti
8.6.1.2.4	te 'bruvaṃś cetayadhvam iti
8.6.1.2.5	citim ichateti vāva tad abruvaṃs tad ichata yathāsmin nāke svarge
8.6.1.2.6	loke sīdāmeti
8.6.1.3.1	te cetayamānāḥ etā iṣṭakā apaśyan nākasadaḥ
8.6.1.3.2	tā upādadhata
8.6.1.3.3	tābhir etasmin nāke svarge loke 'sīdan
8.6.1.3.4	tad yad etābhir etasmin nāke svarge loke 'sīdaṃs tasmād etā nākasadaḥ
8.6.1.3.5	tathaivaitad yajamāno yad etā upadadhāty etasminn evaitan nāke svarge loke
8.6.1.3.6	sīdati
8.6.1.4.1	dikṣūpadadhāti
8.6.1.4.2	diśo vai sa nākaḥ svargo lokaḥ
8.6.1.4.3	svarga evainā etal loke sādayati
8.6.1.4.4	ṛtavyānāṃ velayā
8.6.1.4.5	saṃvatsaro vā ṛtavyāḥ
8.6.1.4.6	saṃvatsaraḥ svargo lokaḥ
8.6.1.4.7	svarga evainā etal loke sādayati
8.6.1.4.8	antastomabhāgam
8.6.1.4.9	eṣa vai sa nākaḥ svargo lokaḥ
8.6.1.4.10	tasminn evainā etat pratiṣṭhāpayati
8.6.1.5.1	sa purastād upadadhāti
8.6.1.5.2	rājñyati prācī dig iti
8.6.1.5.3	rājñī ha nāmaiṣā prācī dik
8.6.1.5.4	vasavas te devā adhipataya iti
8.6.1.5.5	vasavo haitasya diśo devā adhipatayaḥ
8.6.1.5.6	agnir hetīnām pratidharteti
8.6.1.5.7	agnir haivātra haitīnām pratidhartā
8.6.1.5.8	trivṛt tvā stomaḥ pṛthivyāṃ śrayatv iti
8.6.1.5.9	trivṛtā haiṣā stomena pṛthivyāṃ śritā
8.6.1.5.10	ājyam uktham avyathāyai stabhnātv iti
8.6.1.5.11	ājyena haiṣokthenāvyathāyai
8.6.1.5.12	pṛthivyāṃ stabdhā rathantaraṃ sāma pratiṣṭhityā antarikṣa iti
8.6.1.5.13	rathantareṇa haiṣā sāmnā pratiṣṭhitāntarikṣa ṛṣayastvā prathamajā deveṣv iti
8.6.1.5.14	prāṇā vā ṛṣayaḥ prathamajāḥ
8.6.1.5.15	tad dhi brahma prathamajam
8.6.1.5.16	divo mātrayā varimṇā prathantv iti
8.6.1.5.17	yāvatī dyaus tāvatīṃ varimṇā prathantv iti
8.6.1.5.18	etad vidhartā cāyam adhipatiś ceti
8.6.1.5.19	vāk ca tau manaś ca
8.6.1.5.20	tau hīdaṃ sarvaṃ vidhārayataḥ
8.6.1.5.21	te tvā sarve saṃvidānā nākasya pṛṣṭhe svarge loke yajamānaṃ ca sādayantv iti
8.6.1.5.22	yathaiva yajus tathā bandhuḥ
8.6.1.6.1	atha dakṣiṇataḥ virāḍ asi dakṣiṇā dig iti
8.6.1.6.2	virāḍ ḍha nāmaiṣā dakṣiṇā dik
8.6.1.6.3	rudrāste devā adhipataya iti
8.6.1.6.4	rudrā haitasya diśo devā adhipataya
8.6.1.6.5	indro hetīnām pratidharteti
8.6.1.6.6	indro haivātra hetīnām pratidhartā
8.6.1.6.7	pañcadaśastvā stomaḥ pṛthivyāṃ śrayatv iti
8.6.1.6.8	pañcadaśena haiṣā stomena pṛthivyāṃ śritā
8.6.1.6.9	praugam uktham avyathāyai stabhnātv iti
8.6.1.6.10	praugeṇa haiṣokthenāvyathāyai pṛthivyāṃ stabdhā
8.6.1.6.11	bṛhatsāma pratiṣṭhityā antarikṣa iti
8.6.1.6.12	bṛhatā haiṣā sāmnā pratiṣṭhitāntarikṣa
8.6.1.6.13	ṛṣayas tvā prathamajā deveṣv iti
8.6.1.6.14	tasyokto bandhuḥ
8.6.1.7.1	atha paścāt samrāḍ asi pratīcī dig iti
8.6.1.7.2	samrāḍ ḍha nāmaiṣā pratīci dik
8.6.1.7.3	ādityās te devā adhipataya iti
8.6.1.7.4	ādityā haitasyai diśo devā adhipatayaḥ
8.6.1.7.5	varuṇo hetīnām pratidharteti
8.6.1.7.6	varuṇo haivātra hetīnām pratidhartā
8.6.1.7.7	saptadaśas tvā stomaḥ pṛthivyāṃ śrayatv iti
8.6.1.7.8	saptadaśena haiṣā stomena pṛthivyāṃ śritā
8.6.1.7.9	marutvatīyam uktham avyathāyai stabhnātv iti
8.6.1.7.10	marutvatīyena haiṣokthenāvyathāyai pṛthivyāṃ stabdhā
8.6.1.7.11	vairūpaṃ sāma pratiṣṭhityā antarikṣa iti
8.6.1.7.12	vairūpeṇa haiṣā sāmnā pratiṣṭhitāntarikṣe
8.6.1.7.13	ṛṣayas tvā prathamajā deveṣv iti
8.6.1.7.14	tasyokto bandhuḥ
8.6.1.8.1	athottarataḥ svarāḍ asy udīcī dig iti
8.6.1.8.2	svarāḍ ḍha nāmaiṣodīcī dik
8.6.1.8.3	marutas te devā adhipataya iti
8.6.1.8.4	maruto haitasyai diśo devā adhipatayaḥ
8.6.1.8.5	somo hetīnām pratidharteti
8.6.1.8.6	somo haivātra hetīnām pratidhartā
8.6.1.8.7	ekaviṃśas tvā stomaḥ pṛthivyāṃ śrayatv iti
8.6.1.8.8	ekaviṃśena haiṣā stomena pṛthivyāṃ śritā
8.6.1.8.9	niṣkevalyam uktham avyathāyai stabhnātv iti
8.6.1.8.10	niṣkevalyena haiṣokthenāvyathāyai pṛthivyāṃ stabdhā
8.6.1.8.11	vairājaṃ sāma pratiṣṭhityā antarikṣa iti
8.6.1.8.12	vairājena haiṣā sāmnā pratiṣṭhitāntarikṣe
8.6.1.8.13	ṛṣayas tvā prathamajā deveṣv iti
8.6.1.8.14	tasyokto bandhuḥ
8.6.1.9.1	atha madhye adhipatny asi bṛhatī dig iti
8.6.1.9.2	adhipatnī ha nāmaiṣā bṛhatī dik
8.6.1.9.3	viśve te devā adhipataya iti
8.6.1.9.4	viśve haitasyai diśo devā adhipatayaḥ
8.6.1.9.5	bṛhaspatir hetīnām pratidharteti
8.6.1.9.6	bṛhaspatir haivātra hetīnām pratidhartā
8.6.1.9.7	triṇavatrayastriṃśau tvā stomau pṛthivyāṃ śrayatām iti
8.6.1.9.8	triṇavatrayastriṃśābhyāṃ haiṣā stomābhyām pṛthivyāṃ śritā
8.6.1.9.9	vaiśvadevāgnimārute ukthe avyathāyai stabhnītām iti
8.6.1.9.10	vaiśvadevāgnimārutābhyāṃ haiṣokthābhyāma vyathāyai pṛthivyāṃ stabdhā
8.6.1.9.11	śākvararaivate sāmanī pratiṣṭhityā antarikṣa iti
8.6.1.9.12	śākvararaivatābhyāṃ haiṣā sāmabhyām pratiṣṭhitāntarikṣa
8.6.1.9.13	ṛṣayas tvā prathamajā deveṣv iti
8.6.1.9.14	tasyokto bandhuḥ
8.6.1.10.1	etāvān vai sarvo yajñaḥ
8.6.1.10.2	yajña u devānām ātmā
8.6.1.10.3	yajñam eva tad devā ātmānaṃ kṛtvaitasmin nāke svarge loke 'sīdan
8.6.1.10.4	tathaivaitad yajamāno yajñam evātmānaṃ kṛtvaitasmin nāke svarge loke sīdati
8.6.1.11.1	atha pañcacūḍā upadadhāti
8.6.1.11.2	yajño vai nākasadaḥ
8.6.1.11.3	yajña u eva pañcacūḍāḥ
8.6.1.11.4	tad ya ime catvāra ṛtvijo gṛhapatipañcamās te nākasadaḥ
8.6.1.11.5	hotrāḥ pañcacūḍā
8.6.1.11.6	atiriktaṃ vai tad yad dhotrā
8.6.1.11.7	yad u vā atiriktaṃ cūḍaḥ
8.6.1.11.8	sa tad yat pañcātiriktā
8.6.1.11.9	tasmāt pañcacūḍāḥ
8.6.1.12.1	yad v eva nākasatpañcacūḍā upadadhāti
8.6.1.12.2	ātmā vai nākasadaḥ
8.6.1.12.3	mithunam pañcacūḍā
8.6.1.12.4	ardham u haitad ātmano yan mithunam
8.6.1.12.5	yadā vai saha mithunenātha sarvo 'tha kṛtsnaḥ
8.6.1.12.6	kṛtsnatāyai
8.6.1.13.1	yad v eva nākasatpañcacūḍā upadadhāti
8.6.1.13.2	ātmā vai nākasadaḥ
8.6.1.13.3	prajā pañcacūḍāḥ
8.6.1.13.4	atiriktaṃ vai tad ātmano yat prajā
8.6.1.13.5	yad u vā atiriktaṃ cūḍaḥ sa tad yat pañcātiriktāḥ
8.6.1.13.6	tasmāt pañcacūḍāḥ
8.6.1.14.1	yad v eva nākasatpañcacūḍā upadadhāti
8.6.1.14.2	diśo vai nākasadaḥ
8.6.1.14.3	diśa u eva pañcacūḍāḥ
8.6.1.14.4	tad yā amuṣmād ādityād arvācyaḥ pañca diśas tā nākasadaḥ
8.6.1.14.5	yāḥ parācyas tāḥ pañcacūḍāḥ
8.6.1.14.6	atiriktā vai tā diśo yā amuṣmād ādityāt
8.6.1.14.7	parācyo yad u vā
8.6.1.14.8	atiriktaṃ cūḍaḥ
8.6.1.14.9	sa tad yat pañcātiriktāḥ
8.6.1.14.10	tasmāt pañcacūḍāḥ
8.6.1.15.1	yad v eva pañcacūḍā upadadhāti
8.6.1.15.2	etad vai devā abibhayur yad vai na imāṃ lokān upariṣṭād rakṣāṃsi nāṣṭrā na hanyur iti
8.6.1.15.3	ta etān eṣāṃ lokānām upariṣṭād goptṝn akurvata ya ete hetayaś ca prahetayaś ca
8.6.1.15.4	tathaivaitad yajamāna etān eṣāṃ lokānām upariṣṭād goptṝn kurute ya ete hetayaś ca prahetayaś ca
8.6.1.16.1	sa purastād upadadhāti
8.6.1.16.2	ayam puro harikeśa iti
8.6.1.16.3	agnir vai puraḥ
8.6.1.16.4	tad yat tam āha pura iti
8.6.1.16.5	prāñcaṃ hy agnim uddharanti prāñcam upacaranti
8.6.1.16.6	atha yad dharikeśa ity āha
8.6.1.16.7	harir iva hy agniḥ sūryaraśmir iti
8.6.1.16.8	sūryasyeva hy agne raśmayas tasya
8.6.1.16.9	rathagṛtsaś ca rathaujāś ca senānīgrāmaṇyāv iti
8.6.1.16.10	vāsantikau tāv ṛtū
8.6.1.16.11	puñjikasthalā ca kratusthalā cāpsarasāv iti
8.6.1.16.12	dik copadiśā ceti ha smāha māhitthiḥ
8.6.1.16.13	senā ca tu te samitiś ca
8.6.1.16.14	daṅkṣṇavaḥ paśavo hetiḥ pauruṣeyo vadhaḥ prahetir iti
8.6.1.16.15	yad vai senāyāṃ ca samitau ca'rtīyante daṅkṣṇavaḥ paśavo hetiḥ
8.6.1.16.16	pauruṣeyo vadhaḥ prahetir iti
8.6.1.16.17	yad anyo 'nyaṃ ghnanti sa pauruṣeyo vadhaḥ prahetiḥ
8.6.1.16.18	tebhyo namo astv iti
8.6.1.16.19	tebhya eva namas karoti
8.6.1.16.20	teno mṛḍayantv iti
8.6.1.16.21	ta evāsmai mṛḍayanti
8.6.1.16.22	te yaṃ dviṣmo yaś ca no dveṣṭi tam eṣāṃ jambhe dadhma iti
8.6.1.16.23	yam eva dveṣṭi yaś cainaṃ dveṣṭi tam eṣāṃ jambhe dadhāti
8.6.1.16.24	amum eṣāṃ jambhe dadhāmīti ha brūyād yaṃ dviṣyāt
8.6.1.16.25	tato 'ha tasmin na punar asti
8.6.1.16.26	api tan nādriyeta
8.6.1.16.27	svayaṃnirdiṣṭo hy eva sa yam evaṃvid dveṣṭi
8.6.1.17.1	atha dakṣiṇataḥ
8.6.1.17.2	ayaṃ dakṣiṇā viśvakarmeti
8.6.1.17.3	ayaṃ vai vāyur viśvakarmā yo 'yam pavate
8.6.1.17.4	eṣa hīdaṃ sarvaṃ karoti
8.6.1.17.5	tad yat tam āha dakṣiṇeti
8.6.1.17.6	tasmād eṣa dakṣiṇaiva bhūyiṣṭhaṃ vāti
8.6.1.17.7	tasya rathasvanaś ca rathecitraś ca senānīgrāmaṇyāv iti
8.6.1.17.8	graiṣmau tāv ṛtū
8.6.1.17.9	menakā ca sahajanyā cāpsarasāv iti
8.6.1.17.10	dik copadiśā ceti ha smāha māhitthiḥ
8.6.1.17.11	ime tu te dyāvāpṛthivī
8.6.1.17.12	yātudhānā hetī rakṣāṃsi prahetir iti
8.6.1.17.13	yātudhānā haivātra hetī rakṣāṃsi prahetiḥ
8.6.1.17.14	tebhyo namo astv iti
8.6.1.17.15	tasyokto bandhuḥ
8.6.1.18.1	atha paścāt
8.6.1.18.2	ayam paścād viśvavyacā iti
8.6.1.18.3	asau vā ādityo viśvavyacā
8.6.1.18.4	yadā hy evaiṣa udetyathedaṃ sarvaṃ vyaco bhavati
8.6.1.18.5	tad yat tam āha paścād iti
8.6.1.18.6	tasmād etam pratyañcam eva yantam paśyanti
8.6.1.18.7	tasya rathaprotaś cāsamarathaś ca senānīgrāmaṇyāv iti
8.6.1.18.8	vārṣikau tāv ṛtū
8.6.1.18.9	pramlocantī cānumlocantī cāpsarasāv iti
8.6.1.18.10	dik copadiśā ceti ha smāha māhitthiḥ
8.6.1.18.11	ahorātre tu te
8.6.1.18.12	te hi pra ca mlocato 'nu ca mlocataḥ
8.6.1.18.13	vyāghrā hetiḥ sarpāḥ prahetir iti
8.6.1.18.14	vyāghrā haivātra hetiḥ sarpāḥ prahetiḥ
8.6.1.18.15	tebhyo namo astv iti
8.6.1.18.16	tasyokto bandhuḥ
8.6.1.19.1	athottarataḥ
8.6.1.19.2	ayam uttarāt saṃyadvasur iti
8.6.1.19.3	yajño vā uttarāt
8.6.1.19.4	tad yat tam āhottarād iti
8.6.1.19.5	uttarataupacāro hi yajñaḥ
8.6.1.19.6	atha yat saṃyadvasur ity āha
8.6.1.19.7	yajñaṃ hi saṃyantītīdaṃ vasv iti
8.6.1.19.8	tasya tārkṣyaś cāriṣṭanemiś ca senānīgrāmaṇyāv iti
8.6.1.19.9	śāradau tāv ṛtū viśvācī ca ghṛtācī cāpsarasāv iti
8.6.1.19.10	dik copadiśā ceti ha smāha māhitthiḥ
8.6.1.19.11	vediś ca tu te sruk ca
8.6.1.19.12	vedir eva viśvācī srug ghṛtācī
8.6.1.19.13	āpo hetir vātaḥ prahetir iti
8.6.1.19.14	āpo haivātra hetirvātaḥ prahetiḥ
8.6.1.19.15	ato hy evoṣṇo vāti
8.6.1.19.16	ataḥ śītaḥ
8.6.1.19.17	tebhyo namo astv iti
8.6.1.19.18	tasyokto bandhuḥ
8.6.1.20.1	atha madhye
8.6.1.20.2	ayam upary arvāgvasur iti
8.6.1.20.3	parjanyo vā upari
8.6.1.20.4	tad yat tam āhoparīti
8.6.1.20.5	upari hi parjanyaḥ
8.6.1.20.6	atha yad arvāgvasur iti
8.6.1.20.7	āhāto hy arvāgvasu vṛṣṭir annam prajābhyaḥ pradīyate
8.6.1.20.8	tasya senajic ca suṣeṇaś ca senānīgrāmaṇyāv iti
8.6.1.20.9	haimantikau tāv ṛtū
8.6.1.20.10	urvaśī ca pūrvacittiś cāpsarasāv iti
8.6.1.20.11	dik copadiśā ceti ha smāha māhitthiḥ
8.6.1.20.12	āhutiś ca tu te dakṣiṇā ca
8.6.1.20.13	avasphūrjan hetir vidyut prahetir iti
8.6.1.20.14	avasphūrjan haivātra hetir vidyut prahetiḥ
8.6.1.20.15	tebhyo namo astv iti
8.6.1.20.16	tasyokto bandhuḥ
8.6.1.21.1	ete vai te hetayaś ca prahetaś ca
8.6.1.21.2	yāṃs tad devā eṣāṃ lokānām upariṣṭād goptṝn akurvatātha yās tāḥ prajā ete te senānīgrāmaṇyaḥ
8.6.1.21.3	'tha yat tan mithunam etās tā apsarasaḥ
8.6.1.21.4	sarva eva tad devāḥ kṛtsnā bhūtvā saha prajayā saha mithunenaitasmin nāke svarge loke 'sīdan
8.6.1.21.5	tathaivaitad yajamānaḥ
8.6.1.21.6	sarva eva kṛtsno bhūtvā saha prajayā saha mithunenaitasmin nāke svarge loke sīdati
8.6.1.22.1	tā vā etāḥ daśeṣṭakā upadadhāti
8.6.1.22.2	daśākṣarā virāṭ
8.6.1.22.3	virāḍ eṣā citiḥ
8.6.1.22.4	tā u vai pañcaiva
8.6.1.22.5	dve-dve hy upadadhāti
8.6.1.22.6	tā haitā agner āśiṣaḥ
8.6.1.22.7	tā uttamāyāṃ citā upadadhāti
8.6.1.22.8	anta eṣo 'gner yad uttamā citiḥ
8.6.1.22.9	antatas tad agner āśiṣo nirāha
8.6.1.22.10	pañca bhavanti
8.6.1.22.11	pañca hi yajña āśiṣaḥ
8.6.1.22.12	athaine antarā purīṣaṃ nivapati
8.6.1.22.13	agnī haitau yad ete iṣṭake ned imāv agnī saṃśocāta iti
8.6.1.22.14	atho annaṃ vai purīṣam
8.6.1.22.15	annenaivābhyām etat saṃjñāṃ karoti
8.6.1.23.1	athāto 'nvāvṛtam
8.6.1.23.2	purastād upadhāya dakṣiṇataḥ paścād uttarato madhya upadadhāti
8.6.1.23.3	athottarāḥ
8.6.1.23.4	purastād evāgra upadhāya dakṣiṇata uttarato madhye paścād upadadhāti
8.6.1.23.5	avastāt prapadano ha svargo lokaḥ
8.6.1.23.6	etad vai devā imāṃ lokānt sarvataḥ samapidhāyāvastāt svargaṃ lokam prāpadyanta
8.6.1.23.7	tathaivaitad yajamāna
8.6.1.23.8	imāṃ lokānt sarvataḥ samapidhāyāvastāt svargaṃ lokam prapadyate
8.6.2.1.1	chandasyā upadadhāti
8.6.2.1.2	atraiṣa sarvo 'gniḥ saṃskṛtaḥ
8.6.2.1.3	sa eṣo 'tra śriyam aichan
8.6.2.1.4	no haiṣo 'taḥ purā tasmā alam āsa
8.6.2.1.5	yacchriyam adhārayiṣyat tasmād idam apy etarhy āhur na vā eṣo 'laṃ śriyai dhāraṇāya rājyāya vā grāmaṇīthyāya veti
8.6.2.1.6	tasmai devā etāṃ śriyam prāyacchann etāś chandasyāḥ
8.6.2.1.7	paśavo chandāṃsi
8.6.2.1.8	annam paśavaḥ
8.6.2.1.9	annam u śrīḥ
8.6.2.2.1	tricāny upadadhāti
8.6.2.2.2	trivṛd vai paśuḥ pitā mātā putraḥ
8.6.2.2.3	atho garbha ulbaṃ jarāyu
8.6.2.2.4	atho trivṛd vā annaṃ kṛṣir vṛṣṭir vījam
8.6.2.2.5	ekaivātichandā bhavati
8.6.2.2.6	ekā hy eva sā sarvāṇi candāṃsy ati
8.6.2.2.7	sā yā sā śrīr mahat tad uktham
8.6.2.2.8	tad yat tan mahad uktham etās tāś chandasyāḥ
8.6.2.3.1	tasya śiro gāyatryaḥ
8.6.2.3.2	ātmā triṣṭubho 'nūkaṃ jagatyaḥ pakṣau paṅktayaḥ
8.6.2.3.3	athaitāsāṃ kakubhāṃ catvāri catvāry akṣarāṇy ādāyātichandasy upadadhāti
8.6.2.3.4	sā sātichandā eva bhavati
8.6.2.3.5	gāyatrya itarāḥ sampadyante
8.6.2.3.6	saiva gāyatry aśītiḥ
8.6.2.3.7	yā bṛhatyaḥ sā bārhatī
8.6.2.3.8	yā uṣṇihaḥ sauṣṇihī
8.6.2.3.9	atha yad vaśo yad ardharcau yad aindrāgnaṃ yad āvapanaṃ tad atichandāḥ
8.6.2.3.10	atha yan nado yat sūdadohā yat padanuṣaṅgā yat kiṃcātrānuṣṭupkarmīṇaṃ tad anuṣṭubhaḥ
8.6.2.4.1	pratiṣṭhā dvipadāḥ
8.6.2.4.2	etāvad vai mahaduktham
8.6.2.4.3	mahadukthaṃ śrīḥ
8.6.2.4.4	sarvām evāsmā etāṃ devāḥ prāyacchan
8.6.2.4.5	tathaivāsmā ayam etāṃ sarvāṃ śriyam prayacchati
8.6.2.5.1	yad v eva chandasyā upadadhāti
8.6.2.5.2	etad vai devā etaṃ nākaṃ svargaṃ lokam apaśyann etā stomabhāgās tasminn aviśan
8.6.2.5.3	teṣāṃ viśatām prajāpatir uttamo 'viśat
8.6.2.5.4	sa yaḥ sa prajāpatir etās tāś chandasyāḥ
8.6.2.6.1	tasya śiro gāyatryaḥ
8.6.2.6.2	tā yad gāyatryo bhavanti
8.6.2.6.3	gāyatraṃ hi śiras tisro bhavanti
8.6.2.6.4	trivṛddhi śiraḥ
8.6.2.6.5	pūrvārdha upadadhāti
8.6.2.6.6	purastād dhīdaṃ śiraḥ
8.6.2.7.1	uras triṣṭubhaḥ
8.6.2.7.2	tā retaḥsicor velayopadadhāti
8.6.2.7.3	pṛṣṭayo vai retaḥsicaḥ
8.6.2.7.4	uro vai prati pṛṣṭayaḥ
8.6.2.8.1	śroṇī jagatyaḥ
8.6.2.8.2	sa yāvati purastāt svayamātṛṇāyai triṣṭubha upadadhāti tāvati paścāj jagatīḥ
8.6.2.8.3	yo vā ayam madhye prāṇas tad eṣā svayamātṛṇā
8.6.2.8.4	yāvaty u vā etasmāt prāṇāt purastād uras tāvati paścāc chroṇī
8.6.2.9.1	sakthyāv anuṣṭubhaḥ
8.6.2.9.2	tā anantarhitā jagatībhya upadadhāti
8.6.2.9.3	anantarhite tac chroṇibhyaṃ sakthyo dadhāti
8.6.2.10.1	parśavo bṛhatyaḥ
8.6.2.10.2	kīkasāḥ kakubhaḥ
8.6.2.10.3	so 'ntareṇa triṣṭubhaś ca kakubhaś ca bṛhatīr upadadhāti
8.6.2.10.4	tasmād imā ubhayatra parśavo baddhāḥ kīkasāsu ca jatruṣu ca
8.6.2.11.1	grīvā uṣṇihaḥ
8.6.2.11.2	tā anantarhitā gāyatrībhya upadadhāti
8.6.2.11.3	anantarhitās tac chīrṣṇo grīvā dadhāti
8.6.2.12.1	pakṣau paṅktayaḥ
8.6.2.12.2	tā yat paṅktayo bhavanti
8.6.2.12.3	pāṅktau hi pakṣau
8.6.2.12.4	pārśvata upadadhāti
8.6.2.12.5	pārśvato hīmau pakṣau
8.6.2.12.6	yad varṣīyaś chandas tad dakṣiṇata upadadhāti
8.6.2.12.7	dakṣiṇaṃ tad ardham paśor vīryavattaraṃ karoti
8.6.2.12.8	tasmād dakṣiṇo 'rdhaḥ paśor vīryavattaraḥ
8.6.2.13.1	udaram atichandāḥ
8.6.2.13.2	paśavo vai candāṃsi
8.6.2.13.3	annam paśavaḥ
8.6.2.13.4	udaraṃ vā annam atti
8.6.2.13.5	udaraṃ hi vā annam atti
8.6.2.13.6	tasmād yadodaram annam prāpnoty atha taj jagdhaṃ yātayāmarūpam bhavati
8.6.2.13.7	tad yad eṣā paśūṃś chandāṃsy atti tasmād attichandā
8.6.2.13.8	attichandā ha vai tām atichandā ity ācakṣate paro'kṣam
8.6.2.13.9	paro'kṣakāmā hi devāḥ
8.6.2.14.1	yoniḥ purīṣavatī
8.6.2.14.2	te saṃspṛṣṭe upadadhāti
8.6.2.14.3	saṃspṛṣṭe hy udaraṃ ca yoniś ca
8.6.2.14.4	purīśasaṃhite bhavataḥ
8.6.2.14.5	māṃsaṃ vai purīṣam
8.6.2.14.6	māṃsena vā udaraṃ ca yoniś ca saṃhite
8.6.2.14.7	pūrvātichandā bhavati
8.6.2.14.8	aparā purīṣavatī
8.6.2.14.9	uttaraṃ hy udaramadharā yoniḥ
8.6.2.15.1	te prācyā upadadhāti
8.6.2.15.2	prāṅ hy eṣo 'gniś cīyate
8.6.2.15.3	atho prāg vai prāca udaram prācī yoniḥ
8.6.2.15.4	bahistomabhāgam
8.6.2.15.5	hṛdayaṃ vai stomabhāgāḥ
8.6.2.15.6	hṛdayam u vā uttamathodaram atha yoniḥ
8.6.2.16.1	te dakṣiṇataḥ svayamātṛṇāyā upadadhāti
8.6.2.16.2	atha prathamāyāṃ citā uttararaḥ svayamātṛṇāyā udaraṃ ca yoniṃ copadadhāti
8.6.2.16.3	yo vā ayam madhye prāṇas tad eṣā svayamātṛṇā
8.6.2.16.4	etasya tat prāṇasyobhayata udaraṃ ca yoniṃ ca dadhāti
8.6.2.16.5	tasmād etasya prāṇasyobhayata udaraṃ ca yoniś ca
8.6.2.17.1	pratiṣṭhā dvipadāḥ
8.6.2.17.2	tā yad dvipadā bhavanti
8.6.2.17.3	dvandvaṃ hi pratiṣṭhāḥ
8.6.2.17.4	tisro bhavanti
8.6.2.17.5	trivṛddhi pratiṣṭhāḥ
8.6.2.17.6	paścād upadadhāti
8.6.2.17.7	paścādhīyam pratiṣṭhāḥ
8.6.2.18.1	so 'syaiṣa sukṛta ātmā
8.6.2.18.2	tad yasya haitam evaṃ sukṛtam ātmānaṃ kurvanty etaṃ ha sa sukṛtam ātmānam abhisambhavati
8.6.2.18.3	atha yasya haitam ato 'nyathā kurvanti duṣkṛtaṃ ha tasyātmānaṃ kurvanti
8.6.2.18.4	sa ha sa duṣkṛtam evātmānam abhisambhavati
8.6.2.19.1	tad ete sāmanidhane abhyukte
8.6.2.19.2	arko devānām parame vyomann arkasya devāḥ parame vyomann iti
8.6.2.19.3	etad vai devānāṃ viśatām prajāpatir uttamo 'viśat
8.6.2.19.4	tasmād āhārko devānām parame vyomann iti
8.6.2.19.5	atha yad āhārkasya devāḥ parame vyomann iti
8.6.2.19.6	ayaṃ vā agnir arkaḥ
8.6.2.19.7	tasyaitad uttamāyāṃ citau sarve devā viṣṭāḥ
8.6.2.19.8	tasmād āhārkasya devāḥ parame vyomann iti
8.6.3.1.1	gārhapatyam upadadhāti
8.6.3.1.2	etad vai devāḥ prāpya rāddhvevāmanyanta
8.6.3.1.3	te 'bruvan kenedam arātsmeti
8.6.3.1.4	gārhapatyenaivety avruvan
8.6.3.1.5	gārhapatyaṃ vai citvā samāruhya prathamāṃ citim apaśyāma prathamāyai dvitīyāṃ dvitīyāyai tṛtīyāṃ tṛtīyāyai caturthīṃ caturthyai pañcamīm pañcamyā idam iti
8.6.3.2.1	ta 'bruvan upa taj jānīta yatheyam asmāsv eva rāddhir asad iti
8.6.3.2.2	te 'bruvaṃś cetayadhvam iti
8.6.3.2.3	citim icchateti vāva tad abruvan
8.6.3.2.4	tad icchata yatheyam asmāsv eva rāddhir asad iti
8.6.3.3.1	te cetayamānā etad apaśyann ihemam āhṛtyopadadhāmahā iti
8.6.3.3.2	tam ihāhṛtyopādadhata
8.6.3.3.3	tasmin vyavadanta vasavaḥ purastād rudrā dakṣiṇata ādityāḥ paścān maruta uttarato viśve devā upariṣṭād ihopadadhāmehopadadhāmeti
8.6.3.4.1	te 'bruvan madhya evopadadhāmahai
8.6.3.4.2	sa no madhya upahitaḥ sarveṣām bhaviṣyatīti
8.6.3.4.3	taṃ madhya upādadhata
8.6.3.4.4	tad etāṃ rāddhim ātmann adadhata
8.6.3.4.5	madhyataḥ
8.6.3.4.6	madhyata evaitad etāṃ rāddhim ātmann adadhata
8.6.3.4.7	tathaivaitad yajamāno yad gārhapatyam upadadhāti
8.6.3.4.8	etām evaitad rāddhim ātman dhatte
8.6.3.4.9	madhyataḥ
8.6.3.4.10	madhyata evaitad etāṃ rāddhim ātman dhatte
8.6.3.5.1	yad v eva gārhapatyam upadadhāti
8.6.3.5.2	annaṃ vai gārhapatyaḥ
8.6.3.5.3	attāyam agniś citaḥ
8.6.3.5.4	attra evaitad annam apidadhāti
8.6.3.5.5	madhyataḥ
8.6.3.5.6	madhyata evāsminn etad annaṃ dadhāti
8.6.3.6.1	yad v eva gārhapatyam upadadhāti
8.6.3.6.2	vedir vai devalokaḥ
8.6.3.6.3	atha vā eṣa bahirvedi cito bhavati
8.6.3.6.4	taṃ yad ihāhṛtyopadadhāti tad enaṃ vedau devaloke pratiṣṭhāpayati
8.6.3.7.1	yad v eva gārhapatyam upadadhāti
8.6.3.7.2	yonir vai puṣkaraparṇam
8.6.3.7.3	atha vā eṣa bahiryoni cito bhavati
8.6.3.7.4	bahirdho vā etad yoner agnikarma yat purā puṣkaraparṇāt
8.6.3.7.5	taṃ yad ihāhṛtyopadadhāti tad enaṃ yonau puṣkaraparṇe pratiṣṭhāpayati
8.6.3.7.6	tatho haiṣo 'bahirdhā bhavati
8.6.3.7.7	aṣṭāv iṣṭakā upadadhāti
8.6.3.7.8	tasyokto bandhuḥ
8.6.3.7.9	taṃ vā etair eva yajurbhir etayāvṛtā cinoti
8.6.3.7.10	yo hy evāsau
8.6.3.7.11	sa evāyaṃ tam evaitad āhṛtyehopadadhāti
8.6.3.8.1	atha punaścitim upadadhāti
8.6.3.8.2	etad vai devā gārhapatyaṃ citvā tasmin rāddhiṃ nāpaśyan
8.6.3.8.3	yonir vai gārhapatyā citiḥ
8.6.3.8.4	eṣo vai yonerāddhir yad retaḥ prajātiḥ
8.6.3.8.5	tasyām etasyāṃ yonau retaḥ prajātiṃ nāpaśyan
8.6.3.9.1	te 'bruvan upa taj jānīta yathāsyāṃ yonau retaḥ prajātiṃ dadhāmeti
8.6.3.9.2	te 'bruvaṃś cetayadhvam iti
8.6.3.9.3	citim icchateti vāva tad abruvan
8.6.3.9.4	tad icchata yathāsyāṃ yonau retaḥ prajātiṃ dadhāmeti
8.6.3.10.1	te cetayamānā etām punaścitim apaśyan
8.6.3.10.2	tām upādadhata
8.6.3.10.3	tad etasyāṃ yonau retaḥ prajātim adadhuḥ
8.6.3.10.4	madhyataḥ
8.6.3.10.5	madhyata evaitad etasyāṃ yonau retaḥ prajātim adadhuḥ
8.6.3.10.6	tathaivaitad yajamāno yat punaścitim upadadhāti
8.6.3.10.7	etasyām evaitad yonau retaḥ prajātiṃ dadhāti
8.6.3.10.8	madhyataḥ
8.6.3.10.9	madhyata evaitad etasyāṃ yonau retaḥ prajātiṃ dadhāti
8.6.3.11.1	tāṃ haike jaghanārdha upadadhati
8.6.3.11.2	jaghanārdhād vai retaḥ sicyate pucchasaṃdhau
8.6.3.11.3	pucchād vai retaḥ sicyata iti
8.6.3.11.4	na tathā kuryāt
8.6.3.11.5	bahirdhā ha te yoneretaḥ prajātiṃ dadhati ye tathā kurvanti
8.6.3.11.6	madhya evopadadhyāt
8.6.3.11.7	tat samprati yonau retaḥ prajātiṃ dadhāti
8.6.3.12.1	aṣṭāv iṣṭakā upadadhāti
8.6.3.12.2	aṣṭākṣarā gāyatrī
8.6.3.12.3	gāyatro 'gniḥ
8.6.3.12.4	yāvān agnir yāvaty asya mātrā tāvataivainam etad reto bhūtaṃ siñcati
8.6.3.12.5	pañcakṛtvaḥ sādayati
8.6.3.12.6	pañcacitiko 'gniḥ
8.6.3.12.7	pañca 'rtavaḥ saṃvatsaraḥ
8.6.3.12.8	saṃvatsaro 'gniḥ
8.6.3.12.9	yāvān agnir yāvaty asya mātrā tāvataivainam etad reto bhūtaṃ siñcati
8.6.3.12.10	aṣṭāv iṣṭakāḥ pañcakṛtvaḥ sādayati
8.6.3.12.11	tat trayodaśa
8.6.3.12.12	trayodaśa māsāḥ saṃvatsaraḥ
8.6.3.12.13	trayodaśāgneś citipurīṣāṇi
8.6.3.12.14	yāvān agnir yāvaty asya mātrā
8.6.3.12.15	tāvat tad bhavati
8.6.3.13.1	yad v eva punaścitim upadadhāti
8.6.3.13.2	etad vā etad ayathāyathaṃ karoti yad āhavanīyād gārhapatyam uttaraṃ cinoti
8.6.3.13.3	tad yat punaścitim upadadhāti ya evāyam agniś citaḥ
8.6.3.13.4	tam evaitad āhṛtyāsyopariṣṭāt punaś cinoti
8.6.3.13.5	tad yac citaṃ santam punaś cinoti tasmāt punaścitiḥ
8.6.3.14.1	tad dhaike jaghanārdhe gārhapatyam upadadhati pūrvārdhe punaścitim
8.6.3.14.2	āhavanīyaś ca vā etau gārhapatyaś ca
8.6.3.14.3	evaṃ vā etāv agnī iti
8.6.3.14.4	na tathā kuryāt
8.6.3.14.5	ayaṃ vai loko gārhapatyaḥ
8.6.3.14.6	dyaur āhavanīyaḥ
8.6.3.14.7	uttaro vā asāv asyai
8.6.3.14.8	tasmād enām uttarām evopadadhyāt
8.6.3.15.1	yad v eva gārhapatyaṃ ca punaścitiṃ copadadhāti
8.6.3.15.2	vediś ca haite agner uttaravediś ca
8.6.3.15.3	atha ye amū pūrve nivapaty adhvarasya te atha haite agneḥ
8.6.3.15.4	tad yad ete upadhāyāgniṃ nidadhāti
8.6.3.15.5	vedau caivainam etad uttaravedau ca pratiṣṭhāpayati
8.6.3.16.1	yad v eva punaścitim upadadhāti
8.6.3.16.2	punaryajño haiṣaḥ
8.6.3.16.3	uttarā haiṣā devayajyā
8.6.3.16.4	punaryajñam evaitad upadhatta
8.6.3.16.5	uttarām eva devayajyām
8.6.3.16.6	upa hainam punaryajño namati
8.6.3.17.1	yad v eva punaścitim upadadhāti
8.6.3.17.2	yaṃ vai tam prāṇā ṛṣayo 'gre 'gniṃ samaskurvant
8.6.3.17.3	sa eṣa tam evaitat punaś cinoti
8.6.3.17.4	tad yac citaṃ santam punaś cinoti
8.6.3.17.5	tasmād v eva punaścitiḥ
8.6.3.18.1	yena ṛṣayas tapasā sattram āyann iti
8.6.3.18.2	amūn etad ṛṣīn āha
8.6.3.18.3	indhānā agniṃ svarābharanta iti
8.6.3.18.4	indhānā agniṃ svargaṃ lokam āharanta iti
8.6.3.18.5	etat tasminn ahaṃ nidadhe nāke agnim iti
8.6.3.18.6	svargo vai loko nākaḥ
8.6.3.18.7	yam āhur manava stīrṇabarhiṣam iti
8.6.3.18.8	ye vidvāṃsas te manavaḥ
8.6.3.18.9	stīrṇabarhiṣam iti
8.6.3.18.10	sarvadā haiva sa stīrṇabarhiḥ
8.6.3.19.1	tam patnībhir anugacchema devās putrair bhrātṛbhir uta vā hiraṇyair iti
8.6.3.19.2	etenainaṃ sarveṇānugacchemeti
8.6.3.19.3	etan nākaṃ gṛbhṇānāḥ sukṛtasya loka iti
8.6.3.19.4	svargo vai loko nākaḥ
8.6.3.19.5	svargaṃ lokaṃ gṛhṇānāḥ sukṛtasya loka iti
8.6.3.19.6	etat tṛtīye pṛṣṭhe adhi rocane diva iti
8.6.3.19.7	etad dha tṛtīyam pṛṣṭhaṃ rocanaṃ divo yatraiṣa etat tapati
8.6.3.20.1	ā vāco madhyam aruhad bhuraṇyur iti
8.6.3.20.2	etad dha vāco madhyaṃ yatraiṣa etac cīyate
8.6.3.20.3	bhuraṇyur iti
8.6.3.20.4	bhartaity etat
8.6.3.20.5	ayam agniḥ sat patiś cekitāna iti
8.6.3.20.6	ayam agniḥ satām pratiścetayamāna iti
8.6.3.20.7	etat pṛṣṭhe pṛthivyā nihito davidyutad iti
8.6.3.20.8	pṛṣṭhe pṛthivyā nihito dīpyamāna ity etat
8.6.3.20.9	adhaspadaṃ kṛṇutāṃ ye pṛtanyava iti
8.6.3.20.10	adhaspadaṃ kurutāṃ sarvān pāpmana ity etat
8.6.3.21.1	ayam agnir vīratamo vayodhā iti
8.6.3.21.2	ayam agnir vīryavattamo vayodhā ity etat
8.6.3.21.3	sahasriyo dyotatām aprayucchann iti
8.6.3.21.4	sahasriyo dīpyatām apramatta ity etat
8.6.3.21.5	vibhrājamānaḥ sarirasya madhya iti
8.6.3.21.6	ime vai lokāḥ sariram
8.6.3.21.7	dīpyamāna eṣu lokeṣv ity etat
8.6.3.21.8	upa prayāhi divyāni dhāmeti
8.6.3.21.9	upa prayāhi svargaṃ lokam ity etat
8.6.3.22.1	sampracyavadhvam upa samprayāteti
8.6.3.22.2	amūn etad ṛṣīn āha sam enam pracyavadhvam
8.6.3.22.3	upa cainaṃ samprayāteti
8.6.3.22.4	agne patho devayānān kṛṇudhvam iti
8.6.3.22.5	yathaiva yajus tathā bandhuḥ
8.6.3.22.6	punaḥ kṛṇvānā pitarā yuvāneti
8.6.3.22.7	vāk ca vai manaś ca pitarā yuvānā
8.6.3.22.8	vāk ca manaś caitāv agnī
8.6.3.22.9	anvātāṃsīt tvayi tantum etam iti
8.6.3.22.10	yo 'sāv ṛṣibhis tantus tatas tam etad āha
8.6.3.23.1	udbudhyasvāgne pratijāgṛhi tvam iti
8.6.3.23.2	imam etad agnim āhoccainam budhyasva prati cainaṃ jāgṛhīti
8.6.3.23.3	iṣṭāpūrte saṃsṛjethām ayaṃ ceti
8.6.3.23.4	yathaiva yajus tathā bandhuḥ
8.6.3.23.5	asmint sadhasthe adhy uttarasminn iti
8.6.3.23.6	dyaur vā uttaraṃ sadhastham
8.6.3.23.7	viśve devā yajamānaś ca sīdateti
8.6.3.23.8	tad viśvair devaiḥ saha yajamānaṃ sādayati
8.6.3.24.1	yena vahasi sahasram yenāgne sarvavedasam iti
8.6.3.24.2	etad dhāsya pratijñātatamaṃ dhāma yena sahasraṃ vahati yena sarvavedasam
8.6.3.24.3	tenemaṃ yajñaṃ no naya svar deveṣu gantava iti
8.6.3.24.4	tena na imaṃ yajñaṃ naya svargaṃ lokaṃ deveṣu gantava ity etat
8.6.3.24.5	ayaṃ te yonir ṛtviya iti
8.6.3.24.6	tasyokto bandhuḥ
8.6.3.24.7	aṣṭāv iṣṭakā upadadhāti
8.6.3.24.8	tasyo evoktaḥ
8.7.1.1.1	ṛtavyā upadadhāti
8.7.1.1.2	ṛtava ete yad ṛtavyāḥ
8.7.1.1.3	ṛtūn evaitad upadadhāti
8.7.1.1.4	tad etat sarvaṃ yad ṛtavyāḥ
8.7.1.1.5	saṃvatsaro vā ṛtavyāḥ
8.7.1.1.6	saṃvatsara idaṃ sarvam
8.7.1.1.7	idam evaitat sarvam upadadhāti
8.7.1.1.8	atho prajananam etat
8.7.1.1.9	saṃvatsaro vā ṛtavyāḥ
8.7.1.1.10	saṃvatsaraḥ prajananam
8.7.1.1.11	prajananam evaitad upadadhāti
8.7.1.2.1	yad v eva 'rtavyā upadadhāti
8.7.1.2.2	kṣatra vā ṛtavyā viśa imā itarā iṣṭakāḥ
8.7.1.2.3	kṣatraṃ tad viśy attāraṃ dadhāti
8.7.1.2.4	tāḥ sarvāsu citiṣūpadadhāti
8.7.1.2.5	sarvasyāṃ tad viśi kṣatram attāraṃ dadhāti
8.7.1.3.1	yad v eva 'rtavyā upadadhāti
8.7.1.3.2	saṃvatsara eṣo 'gniḥ
8.7.1.3.3	sa ṛtavyābhiḥ saṃhitaḥ
8.7.1.3.4	saṃvatsaram evaitad ṛtubhiḥ saṃtanoti saṃdadhāti
8.7.1.3.5	tā vai nānā prabhṛtayaḥ samānodarkāḥ
8.7.1.3.6	ṛtavo vā asṛjyanta
8.7.1.3.7	te sṛṣṭā nānaivāsan
8.7.1.4.1	te 'bruvan na vā itthaṃ santaḥ śakṣyāmaḥ prajanayitum
8.7.1.4.2	rūpaiḥ samāyāmeti
8.7.1.4.3	ta ekaikam ṛtuṃ rūpaiḥ samāyan
8.7.1.4.4	tasmād ekaikasminn ṛtau sarveṣām ṛtūnāṃ rūpam
8.7.1.4.5	tā yan nānā prabhṛtayaḥ
8.7.1.4.6	nānā hy asṛjyanta
8.7.1.4.7	atha yat samānodarkāḥ
8.7.1.4.8	rūpair hi samāyan
8.7.1.5.1	sa upadadhāti
8.7.1.5.2	tapaś ca tapasyaś ca śaiśirāv ṛtū iti
8.7.1.5.3	nāmanī enayor ete
8.7.1.5.4	nāmabhyām evaine etad upadadhāti
8.7.1.5.5	asau vā ādityas tapaḥ
8.7.1.5.6	tasmād etāv ṛtū anantarhitau
8.7.1.5.7	tad yad etasmād etāv ṛtū anantarhitau
8.7.1.5.8	tasmād etau tapaś ca tapasyaś ca
8.7.1.6.1	agner antaḥśleṣo 'sīti
8.7.1.6.2	saṃvatsara eṣo 'gniḥ
8.7.1.6.3	sa ṛtavyābhiḥ saṃhitaḥ
8.7.1.6.4	saṃvatsaram evaitad ṛtubhiḥ saṃtanoti saṃdadhāti
8.7.1.6.5	kalpetāṃ dyāvāpṛthivī kalpantām āpa oṣadhaya iti
8.7.1.6.6	idam evaitat sarvam ṛtubhiḥ kalpayati
8.7.1.6.7	kalpantām agnayaḥ pṛthaṅ nama jyaiṣṭhyāya savratā iti
8.7.1.6.8	agnayo haite pṛthag yad etā iṣṭakāḥ
8.7.1.6.9	te yathānayor ṛtvor jyaiṣṭhyāya kalperann evam etad āha
8.7.1.6.10	ye agnayaḥ samanaso 'ntarā dyāvāpṛthivī ime iti
8.7.1.6.11	yathaiva yajus tathā bandhuḥ śaiśirāv ṛtū abhikalpamānā indram iva devā abhisaṃviśantv iti
8.7.1.6.12	yathendraṃ devā abhisaṃviṣṭā evam imāv ṛtū jyaiṣṭhyāyābhisaṃviśantv iti
8.7.1.6.13	etad dve iṣṭake bhavataḥ
8.7.1.6.14	dvau hi māsāv ṛtuḥ
8.7.1.6.15	sakṛt sādayati
8.7.1.6.16	ekaṃ tadṛtuṃ karoti
8.7.1.7.1	tad yad ete atropadadhāti
8.7.1.7.2	saṃvatsara eṣo 'gnirḥ
8.7.1.7.3	ima u lokāḥ saṃvatsaraḥ
8.7.1.7.4	tasya dyaur eva pañcamī citiḥ
8.7.1.7.5	dyaur asya śiśira ṛtuḥ
8.7.1.7.6	tad yad ete atropadadhāti
8.7.1.7.7	yad evāsyaite ātmanas tad asminn etat pratidadhāti
8.7.1.7.8	tasmād ete atropadadhāti
8.7.1.8.1	yad v evaite atropadadhāti
8.7.1.8.2	prajāpatir eṣo 'gniḥ
8.7.1.8.3	saṃvatsara u prajāpatiḥ
8.7.1.8.4	tasya śira eva pañcamī citiḥ
8.7.1.8.5	śiro 'sya śiśira ṛtuḥ
8.7.1.8.6	tad yad ete atropadadhāti
8.7.1.8.7	yad evāsyaite ātmanas tad asminn etat pratidadhāti
8.7.1.8.8	tasmād ete atropadadhāti
8.7.1.9.1	sa purastāt svayamātṛṇāyai ca viśvajyotiṣaś ca 'rtavye upadadhāti
8.7.1.9.2	dyaur vā uttamā svayamātṛṇā
8.7.1.9.3	āditya uttamā viśvajyotiḥ
8.7.1.9.4	arvācīnaṃ tad divaś cādityāc ca 'rtūn dadhāti
8.7.1.9.5	tasmād arvācīnam evāta ṛtavaḥ
8.7.1.9.6	atho prajananam etat
8.7.1.9.7	arvācīnaṃ tad divaś cādityāś ca prajananaṃ dadhāti
8.7.1.9.8	tasmād arvācīnam evātaḥ prajāyate
8.7.1.9.9	sthitaṃ haivātaḥ parāk prajananam
8.7.1.9.10	yāvanto hy eva sanāgre devās tāvanto devāḥ
8.7.1.10.1	atha prathamāyai svayamātṛṇāyai prathamāyai ca viśvajyotiṣa upariṣṭād ṛtavye upadadhāti
8.7.1.10.2	iyaṃ vai prathamā svayamātṛṇā
8.7.1.10.3	agniḥ prathamā viśvajyotiḥ
8.7.1.10.4	tad ūrdhvān ṛtūn dadhāti
8.7.1.10.5	tasmād ita ūrdhvā ṛtavaḥ
8.7.1.10.6	atho prajananam etad itaḥ
8.7.1.10.7	tad ūrdhvam prajananaṃ dadhāti
8.7.1.10.8	tasmād ita ūrdhvam eva prajāyate
8.7.1.11.1	tā na vyūhet
8.7.1.11.2	ned ṛtūn vyūhānīti
8.7.1.11.3	yo vai mriyata ṛtavo ha tasmai vyuhyante
8.7.1.11.4	tasmād yatraiva prathame upadadhāti tat sarvā upadadhyāt
8.7.1.12.1	atho ime vai lokā ṛtavyāḥ
8.7.1.12.2	imāṃs tal lokān ūrdhvāṃś citibhiś cinoti
8.7.1.12.3	atho kṣatraṃ vā ṛtavyāḥ
8.7.1.12.4	kṣatraṃ tad ūrdhvaṃ citibhiś cinoti
8.7.1.12.5	atho saṃvatsaro vā ṛtavyāḥ
8.7.1.12.6	saṃvatsaraṃ tad ūrdhvaṃ citibhiś cinoti
8.7.1.12.7	tā nānyayā yajuṣmatyeṣṭakayopariṣṭād abhyupadadhyāt
8.7.1.12.8	net kṣatraṃ viśābhyupadadhānīti
8.7.1.13.1	tā haitā eva saṃyānyaḥ
8.7.1.13.2	etad vai devā ṛtavyābhir evemāṃ lokānt samayur itaś cordhvān amutaś cārvācaḥ
8.7.1.13.3	tathaivaitad yajamāna ṛtavyābhir evemāṃ lokānt saṃyātītaś cordhvān amutaś cārvācaḥ
8.7.1.14.1	tad u ha carakādhvaryavo 'nyā eva saṃyānīr ity upadadhati
8.7.1.14.2	na tathā kuryāt
8.7.1.14.3	aty ahaiva recayanti
8.7.1.14.4	etā u eva saṃyānyaḥ
8.7.1.15.1	atha viśvajyotiṣam upadadhāti
8.7.1.15.2	ādityo vā uttamā viśvajyotiḥ
8.7.1.15.3	ādityo hy evāmuṣmiṃ loke viśvajyotiḥ
8.7.1.15.4	ādityam evaitad upadadhāti
8.7.1.16.1	yad v eva viśvajyotiṣam upadadhāti
8.7.1.16.2	prajā vai viśvajyotiḥ
8.7.1.16.3	prajā hy eva viśvaṃ jyotiḥ
8.7.1.16.4	prajananam evaitad upadadhāti
8.7.1.17.1	sa purastāt svayamātṛṇāyai viśvajyotiṣam upadadhāti
8.7.1.17.2	dyaur vā uttamā svayamātṛṇā
8.7.1.17.3	āditya uttamā viśvajyotiḥ
8.7.1.17.4	arvācīnaṃ tad diva ādityaṃ dadhāti
8.7.1.17.5	tasmād eṣo 'rvācīnam evātas tapati
8.7.1.17.6	atho prajananam etat
8.7.1.17.7	arvācīnaṃ tad divaḥ prajananaṃ dadhāti
8.7.1.17.8	tasmād arvācīnam evātaḥ prajāyate
8.7.1.18.1	atha prathamāyai svayamātṛṇāyai / upariṣṭād viśvajyotiṣam upadadhāti
8.7.1.18.2	iyaṃ vai prathamā svayamātṛṇā
8.7.1.18.3	agniḥ prathamā viśvajyotiḥ
8.7.1.18.4	itas tad ūrdhvam agniṃ dadhāti
8.7.1.18.5	tasmād ita ūrdhvo 'gnir dīpyate
8.7.1.18.6	atho prajananam etat
8.7.1.18.7	itas tad ūrdhvam prajananaṃ dadhāti
8.7.1.18.8	tasmād ita ūrdhvam eva prajāyate
8.7.1.19.1	atha madhyamāyai svayamātṛṇāyai / upariṣṭād viśvajyotiṣam upadadhāti
8.7.1.19.2	antarikṣaṃ vai madhyamā svayamātṛṇā
8.7.1.19.3	vāyur madhyamā viśvajyotiḥ
8.7.1.19.4	antarikṣe tad vāyuṃ dadhāti
8.7.1.19.5	tasmād ayam antarikṣe vāyuḥ
8.7.1.20.1	tāny etāni jyotīṃṣi
8.7.1.20.2	tad yad etā evam upadadhāty etāny evaitaj jyotīṃṣi samyañci dadhāti
8.7.1.20.3	tasmād ita ūrdhvo 'gnir dīpyate
8.7.1.20.4	arvāṅ asāv ādityas tapati
8.7.1.20.5	antarikṣe 'yaṃ tiryaṅ vāyuḥ pavate
8.7.1.21.1	parameṣṭhī tvā sādayatv iti
8.7.1.21.2	parameṣṭhī hy etām pañcamīṃ citim apaśyat
8.7.1.21.3	divas pṛṣṭhe jyotiṣmatīm iti
8.7.1.21.4	divo hy asau pṛṣṭhe jyotiṣmān ādityaḥ
8.7.1.22.1	viśvasmai prāṇāyāpānāya vyānāyeti
8.7.1.22.2	prāṇo vai viśvajyotiḥ
8.7.1.22.3	sarvasmā u vā etasmai prāṇaḥ
8.7.1.22.4	viśvaṃ jyotir yaccheti
8.7.1.22.5	sarvaṃ jyotir yacchety etat
8.7.1.22.6	sūryas te 'dhipatir iti
8.7.1.22.7	sūryam evāsyā adhipatiṃ karoti
8.7.1.22.8	sādayitvā sūdadohasādhivadati
8.7.1.22.9	tasyokto bandhuḥ
8.7.1.23.1	tā haitā eva saṃyānyaḥ
8.7.1.23.2	etad vai devā viśvajyotirbhir evemāṃ lokānt samayur itaś cordhvān amutaś cārvācaḥ
8.7.1.23.3	tathaivaitad yajamāno viśvajyotirbhir evemāṃ lokānt saṃyātītaś cordhvān amutuś cārvācaḥ
8.7.1.24.1	tad u ha carakādhvaryavo 'nyā eva saṃyānīr ity upadadhati
8.7.1.24.2	na tathā kuryāt
8.7.1.24.3	aty ahaiva recayanti
8.7.1.24.4	etā u eva saṃyānyaḥ
8.7.2.1.1	atha lokampṛṇām upadadhāti
8.7.2.1.2	asau vā ādityo lokampṛṇā
8.7.2.1.3	eṣa hīmān lokān pūrayati
8.7.2.1.4	amum evaitad ādityam upadadhāti
8.7.2.1.5	tāṃ sarvāsu citiṣūpadadhāt
8.7.2.1.6	īme vai lokā etāś citayaḥ
8.7.2.1.7	amuṃ tad ādityam eṣu lokeṣu dadhāti
8.7.2.1.8	tasmād eṣa sarvebhya evaibhyo lokebhyas tapati
8.7.2.2.1	yad v eva lokampṛṇām upadadhāti
8.7.2.2.2	kṣatraṃ vai lokampṛṇā
8.7.2.2.3	viśa imā itarā iṣṭakāḥ
8.7.2.2.4	kṣatraṃ tad viśy attāraṃ dadhāti
8.7.2.2.5	tāṃ sarvāsu citiṣūpadadhāti
8.7.2.2.6	sarvasyāṃ tad viśi kṣatram attāraṃ dadhāti
8.7.2.3.1	saiṣaikaiva bhavati
8.7.2.3.2	ekasthaṃ tat kṣatram ekasthāṃ śriyaṃ karoti
8.7.2.3.3	atha yā dvitīyā mithunaṃ tat
8.7.2.3.4	ardham u haitad ātmano yan mithunam
8.7.2.3.5	yadā vai saha mithunenātha sarvo 'tha kṛtsnaḥ
8.7.2.3.6	kṛtsnatāyai
8.7.2.3.7	ekena yajuṣā bahvīr iṣṭakā upadadhāti
8.7.2.3.8	kṣatraṃ tad vīryeṇātyādadhāti
8.7.2.3.9	kṣatraṃ viśo vīryavattaraṃ karoti
8.7.2.3.10	athetarāḥ pṛthaṅ nānā yajurbhir upadadhāti
8.7.2.3.11	viśaṃ tat kṣatrād avīryatarāṃ karoti pṛthagvādinīṃ nānācetasam
8.7.2.4.1	sa vā asyāṃ sraktyām prathame upadadhāti
8.7.2.4.2	amuṃ tad ādityam etasyāṃ diśi dadhāti
8.7.2.4.3	athetas tasmād ato 'nuparyaiti
8.7.2.4.4	athetas tasmād ato 'nuparyaiti
8.7.2.4.5	athetas tasmād ato 'nuparyaiti
8.7.2.4.6	athātas tasmād ato 'nuparyaiti
8.7.2.5.1	sa yad yatraiva prathame upadadhāti
8.7.2.5.2	tad uttame anūpadadhyāt
8.7.2.5.3	sakṛd dhaivāsāv āditya imāṃ lokān paryetya nātipracyaveta
8.7.2.5.4	atihṛtya pūrve uttame anūpadadhāti
8.7.2.5.5	amuṃ tad ādityam imāṃ lokān atipracyāvayati
8.7.2.5.6	tasmād asāv āditya imāṃ lokān asaṃsthitaḥ
8.7.2.5.7	dakṣiṇāvṛt punaḥ punar anuparyaiti
8.7.2.6.1	lokam pṛṇa cidram pṛṇeti
8.7.2.6.2	lokaṃ ca pūraya cidraṃ ca pūrayety etat
8.7.2.6.3	atho sīda dhruvā tvam iti
8.7.2.6.4	atho sīda sthirā tvam pratiṣṭhitety etat
8.7.2.6.5	indrāgnī tvā bṛhaspatir asmin yonāv asīṣadann iti
8.7.2.6.6	indrāgnī ca tvā bṛhaspatiś cāsmin yonau pratyatiṣṭhipann ity etat
8.7.2.6.7	anuṣṭubhā
8.7.2.6.8	vāg vā anuṣṭup
8.7.2.6.9	vāg indra
8.7.2.6.10	indro lokampṛṇā na sādayati
8.7.2.6.11	asanno hy eṣa
8.7.2.6.12	sūdadohasā vadati
8.7.2.6.13	prāṇo vai sūdadohāḥ
8.7.2.6.14	prāṇenaivainam etat saṃtanoti saṃdadhāti
8.7.2.7.1	tad āhuḥ katham eṣā lokampṛṇāyātayāmnī bhavatīti
8.7.2.7.2	asau vā ādityaḥ
8.7.2.7.3	lokampṛṇāyātayāmā vā eṣaḥ
8.7.2.7.4	atho vāg vai lokampṛṇā
8.7.2.7.5	ayātayāmny u vai vāk
8.7.2.8.1	sa vai yajuṣmatīr upadhāya lokampṛṇayā pracchādayati
8.7.2.8.2	annaṃ vai yajuṣmatya iṣṭakāḥ
8.7.2.8.3	ātmā lokampṛṇā
8.7.2.8.4	annaṃ tad ātmanā paridadhāti
8.7.2.8.5	tasmād annam ātmanā parihitam ātmaiva bhavati
8.7.2.9.1	sa vā ātmann eva / yajuṣmatīr upadadhāti
8.7.2.9.2	na pakṣapuccheṣv ātmaṃs tad annaṃ dadhāti
8.7.2.9.3	yad u vā ātmann annaṃ dhīyate tad ātmānam avati tat pakṣapucchāni
8.7.2.9.4	atha yat pakṣapuccheṣu naiva tad ātmānam avati na pakṣapucchāni
8.7.2.10.1	ubhayīr yajuṣmatīś ca lokampṛṇāś cātmann upadadhāti
8.7.2.10.2	tasmād ayam ātmā dviguṇo bahulatara iva
8.7.2.10.3	lokampṛṇā eva pakṣapuccheṣu
8.7.2.10.4	tasmāt pakṣapucchāni tanīyāṃsīva
8.7.2.10.5	anūcīś ca tiraścīś cātmann upadadhāti
8.7.2.10.6	asthīni vā iṣṭakāḥ
8.7.2.10.7	tasmād imāny anvañci ca tiryañci cātmann asthīni
8.7.2.10.8	parācīr eva pakṣapuccheṣu
8.7.2.10.9	na hi kiṃ cana pakṣapuccheṣu tiryagasthy asti
8.7.2.10.10	tad dhaitad eva citasya cācitasya ca vijñānam
8.7.2.10.11	evam eva cita itarathācitaḥ
8.7.2.11.1	sa vai svayamātṝṇāṃ lokampṛṇayā pracchādayati
8.7.2.11.2	prāṇo vai svayamātṛṇā
8.7.2.11.3	ādityo lokampṛṇā
8.7.2.11.4	prāṇaṃ tad ādityena saminddhe
8.7.2.11.5	tasmād ayam uṣṇaḥ prāṇaḥ
8.7.2.11.6	tayā sarvam ātmānam pracchādayati
8.7.2.11.7	sarvaṃ tad ātmānam ādityena saminddhe
8.7.2.11.8	tasmād ayaṃ sarva evātmoṣṇaḥ
8.7.2.11.9	tad dhaitad eva jīviṣyataś ca mariṣyataś ca vijñānam
8.7.2.11.10	uṣṇa eva jīviṣyan
8.7.2.11.11	cīto mariṣyan
8.7.2.12.1	sa yasyāṃ sraktyām prathame upadadhāti tato daśabhir daśabhiḥ saṃchādayann etyā svayamātṛṇāyai
8.7.2.12.2	sa tenaiva dakṣiṇāvṛj jaghanena svayamātṝṇāṃ saṃchādayann etyānūkyāyāḥ
8.7.2.12.3	atha punar etya tam avadhiṃ saṃchādayati
8.7.2.13.1	ātmānam agre saṃchādayati
8.7.2.13.2	ātmā hy evāgre sambhavataḥ sambhavaty atha dakṣiṇam pakṣam atha puccham athottaram
8.7.2.13.3	tad dakṣiṇāvṛt
8.7.2.13.4	tad dhi devatrā
8.7.2.13.5	atho evaṃ vā asāv āditya imāṃ lokān dakṣiṇāvṛd anuparyaiti
8.7.2.14.1	sa eṣa prāṇa eva yal lokampṛṇā
8.7.2.14.2	tayā sarvam ātmānam pracchādayati
8.7.2.14.3	sarvasmis tad ātman prāṇaṃ dadhāti
8.7.2.14.4	tad yad dhāsyaiṣāṅgaṃ nābhiprāpnuyāt prāṇo hāsya tad aṅgaṃ nābhiprāpnuyāt
8.7.2.14.5	yad u vai prāṇo 'ṅgaṃ nābhiprāpnoti śuṣyati vā vai tan mlāyati vā
8.7.2.14.6	tasmād enaṃ sarvam evaitayā pracchādayet
8.7.2.15.1	sa vā ātmana evādhi pakṣapucchāni cinoti
8.7.2.15.2	ātmano hy evādhy aṅgāni prarohanti
8.7.2.15.3	atha yat purastād arvācīr upadadhyāt
8.7.2.15.4	yathānyata āhṛtyāṅgam pratidadhyāt tādṛk tat
8.7.2.16.1	na bhinnāṃ na kṛṣṇām upadadhyāt
8.7.2.16.2	ārcchati vā eṣā yā bhidyata
8.7.2.16.3	ārtam v etad rūpaṃ yat kṛṣṇam
8.7.2.16.4	ned ārtam ātmānam abhisaṃskaravā iti
8.7.2.16.5	nābhinnām parāsyen ned anārtam ātmano bahirdhā karavāṇīti
8.7.2.16.6	dhiṣṇyebhyaḥ pratisaṃkhyāya yā virājam atiricyeran
8.7.2.16.7	nottarām udbhaveyuḥ
8.7.2.16.8	tad vai khalu tā ārcchanti tā bhittvotkara utkiret
8.7.2.16.9	utkaro vā atiriktasya pratiṣṭhā
8.7.2.16.10	tad yatrātiriktasya pratiṣṭhā tad evainā etat pratiṣṭhāpayati
8.7.2.17.1	athāta iṣṭakāmātrāṇām eva
8.7.2.17.2	pādamātrīḥ prathamāyāṃ cottamāyāṃ ca cityor upadadhyāt
8.7.2.17.3	pratiṣṭhā vai pādaḥ
8.7.2.17.4	yo vai pādaḥ sa hasta
8.7.2.17.5	ūrvasthamātryo varṣiṣṭhāḥ syuḥ
8.7.2.17.6	na hy ūrvasthāt kiṃ cana varṣīyo 'sthy asti
8.7.2.17.7	tryālikhitavatyas tisraś citayaḥ syuḥ
8.7.2.17.8	trivṛto hīme lokā
8.7.2.17.9	aparimitālikhite dve
8.7.2.17.10	raso haite citī
8.7.2.17.11	aparimita u vai rasaḥ
8.7.2.17.12	sarvās tv eva tryālikhitavatyaḥ syuḥ
8.7.2.17.13	sarve hy eveme lokās trivṛtaḥ
8.7.2.18.1	athāta iṣṭakānām evāvapanasya
8.7.2.18.2	yāṃ kāṃ ca yajuṣmatīm iṣṭakāṃ vidyāt tām madhyamāyāṃ citā upadadhyāt
8.7.2.18.3	antarikṣaṃ vai madhyamā citiḥ
8.7.2.18.4	antarikṣam u vai sarveṣām bhūtānām āvapanam
8.7.2.18.5	atho annaṃ vai yajuṣmatya iṣṭakāḥ
8.7.2.18.6	udaram madhyamā citiḥ
8.7.2.18.7	udare tad annaṃ dadhāti
8.7.2.19.1	tad āhus nopadadhyān ned atirecayānīti
8.7.2.19.2	sa vā upaiva dadhyāt
8.7.2.19.3	kāmebhyo vā etā iṣṭakā upadhīyante
8.7.2.19.4	na vai kāmānām atiriktam asti
8.7.2.19.5	sa vai naivopadadhyāt
8.7.2.19.6	etāvad vā etad devā akurvan
8.7.3.1.1	atha purīṣaṃ nivapati
8.7.3.1.2	māṃsaṃ vai purīṣam
8.7.3.1.3	māṃsenaivainam etat pracchādayati
8.7.3.1.4	iṣṭakā upadhāya
8.7.3.1.5	asthīṣṭakāḥ
8.7.3.1.6	asthi tan māṃsaiḥ saṃchādayati
8.7.3.2.1	sa vai svayamātṛṇāyām āvapati
8.7.3.2.2	prāṇo vai svayamātṛṇā
8.7.3.2.3	annam purīṣam
8.7.3.2.4	prāṇe tad annaṃ dadhāti
8.7.3.2.5	tena sarvam ātmānam pracchādayati
8.7.3.2.6	tammād yat prāṇe 'nnaṃ dhīyate sarvam ātmānam avati
8.7.3.2.7	sarvam ātmānam anuvyeti
8.7.3.3.1	na svayamātṛṇāyām āvaped ity u haika āhuḥ
8.7.3.3.2	prāṇaḥ svayamātṛṇā net prāṇān apidadhānīti
8.7.3.3.3	sa vā aiva vapet
8.7.3.3.4	annena vai prāṇā viṣṭabdhāḥ
8.7.3.3.5	yo vā annaṃ nātti saṃ vai tasya prāṇā rohanti
8.7.3.3.6	tad yasya ha tathā kurvanti yathā śuṣkā sūrmī suṣirā
8.7.3.3.7	evaṃ ha so 'muṣmiṃ loke sambhavati
8.7.3.3.8	tasmāt svayamātṛṇāyām aiva vapet
8.7.3.4.1	svayamātṛṇāyām opya anūkyayā saṃchādayann etyā pariśridbhyaḥ
8.7.3.4.2	sa tenaiva dakṣiṇāvṛj jaghanena svayamātṝṇāṃ saṃchādayann aityā punar anūkyāyai
8.7.3.5.1	ātmānam agre saṃchādayati
8.7.3.5.2	ātmā hy evāgre sambhavataḥ sambhavaty atha dakṣiṇam pakṣam atha puccham athottaram
8.7.3.5.3	tad dakṣiṇāvṛt
8.7.3.5.4	tad dhi devatrā
8.7.3.6.1	sa eṣa prāṇa eva yat purīṣam
8.7.3.6.2	tena sarvam ātmānam pracchādayati
8.7.3.6.3	sarvasmiṃs tad ātman prāṇaṃ dadhāti
8.7.3.6.4	tad yad dhāsyaitad aṅgaṃ nābhiprāpnuyāt prāṇo hāsya tad aṅgaṃ nābhiprāpnuyāt
8.7.3.6.5	yad u vai prāṇo 'ṅgaṃ nābhiprāpnoti śuṣyati vā vai tan mlāyati vā
8.7.3.6.6	tasmād enaṃ sarvam evaitena pracchādayet
8.7.3.7.1	indraṃ viśvā avīvṛdhann iti
8.7.3.7.2	indraṃ hi sarvāṇi bhūtāni vardhayanti
8.7.3.7.3	samudravyacasaṃ gira iti
8.7.3.7.4	mahimānam asyaitad āha
8.7.3.7.5	rathītamaṃ rathīnām iti
8.7.3.7.6	rathitamo hy eṣa rathinām
8.7.3.7.7	vājānāṃ satpatim patim iti
8.7.3.7.8	annaṃ vai vājāḥ
8.7.3.7.9	annānāṃ satpatim patim ity etad aindryānuṣṭubhā nivapati
8.7.3.7.10	aindraṃ hi purīṣam
8.7.3.7.11	tad etad ardham agner yat purīṣam ardham aiṣṭakam
8.7.3.8.1	tad āhur yat sarvaiś chandobhiḥ sarvābhir devatābhir iṣṭakā upadadhāti
8.7.3.8.2	athaitad ekayaikadevatyayā nivapati
8.7.3.8.3	katham etad ardham agner iti
8.7.3.8.4	indro vai sarvān devān pratipratiḥ
8.7.3.8.5	tad yad aindryā nivapati
8.7.3.8.6	tenaitad ardham agneḥ
8.7.3.8.7	atha yad anuṣṭubhā
8.7.3.8.8	vāg vā anuṣṭup
8.7.3.8.9	vāg u sarvāṇi chandāṃsi
8.7.3.8.10	teno evārdham
8.7.3.9.1	atha vikarṇīṃ ca svayamātṝṇṇāṃ copadadhāti
8.7.3.9.2	vāyur vai vikarṇī
8.7.3.9.3	dyaur uttamā svayamātṛṇṇā
8.7.3.9.4	vāyuṃ ca tad divaṃ copadadhāti
8.7.3.9.5	uttame upadadhāti
8.7.3.9.6	uttame hi vāyuś ca dyauś ca saṃspṛṣṭe
8.7.3.9.7	saṃspṛṣṭe hi vāyuś ca dyauś ca
8.7.3.9.8	pūrvāṃ vikarṇīm upadadhāti
8.7.3.9.9	arvācīnaṃ tad divo vāyuṃ dadhāti
8.7.3.9.10	tasmād eṣo 'rvācīnam eva vātaḥ pavate
8.7.3.10.1	yad v eva vikarṇīm upadadhāti
8.7.3.10.2	yatra vā ado 'śvaṃ citim avaghrāpayanti tad asāv āditya imāṃ lokānt sūtre samāvayate
8.7.3.10.3	tad yat tat sūtraṃ vāyuḥ saḥ
8.7.3.10.4	sa yaḥ sa vāyur eṣā sā vikarṇī
8.7.3.10.5	tad yad etām upadadhāty asāv eva tad āditya imāṃ lokānt sūtre samāvayate
8.7.3.11.1	yad v eva vikarṇīṃ ca svayamātṝṇṇāṃ copadadhāti
8.7.3.11.2	āyur vai vikarṇī
8.7.3.11.3	prāṇaḥ svayamātṛṇā
8.7.3.11.4	āyuś ca tat prāṇaṃ copadadhāti
8.7.3.11.5	uttame upadadhāti
8.7.3.11.6	uttame hy āyuś ca prāṇaś ca saṃspṛṣṭe
8.7.3.11.7	saṃspṛṣṭe hy āyuś ca prāṇaś ca
8.7.3.11.8	pūrvām uttarāṃ vikarṇīm upadadhāti
8.7.3.11.9	āyuṣā tat prāṇam ubhayataḥ parigṛhṇāti
8.7.3.12.1	prothadaśvo na yavase 'viṣyan yadā mahaḥ saṃvaraṇād vy asthāt ād asya vāto anu vāti
8.7.3.12.2	śocir adha sma te vrajanaṃ kṛṣṇam astīti
8.7.3.12.3	yadā vā etasya vāto 'nuvāti śocir athaitasya vrajanaṃ kṛṣṇam bhavati
8.7.3.12.4	triṣṭubhopadadhāti
8.7.3.12.5	traiṣṭubho hi vāyuḥ
8.7.3.12.6	āgneyyāgnikarma hi
8.7.3.12.7	aniruktayā
8.7.3.12.8	anirukto hi vāyuḥ
8.7.3.12.9	atha yad vāta ity āha
8.7.3.12.10	vāto hi vāyuḥ
8.7.3.13.1	atha svayamātṝṇām upadadhāti
8.7.3.13.2	āyoṣṭvā sadane sādayāmīti
8.7.3.13.3	eṣa vā āyus tasyaitat sadanam
8.7.3.13.4	avata iti
8.7.3.13.5	eṣa hīdaṃ sarvam avati
8.7.3.13.6	chāyāyām iti
8.7.3.13.7	etasya hīdaṃ sarvaṃ chāyāyām
8.7.3.13.8	samudrasya hy etad dhṛdayam
8.7.3.13.9	raśmīvatīm bhāsvatīm iti
8.7.3.13.10	raśmīvatī hi dyaur bhāsvatyā
8.7.3.13.11	yā dyām bhāsy ā pṛthivīm orvantarikṣam iti
8.7.3.13.12	evaṃ hy eṣa imāṃ lokān ābhāti
8.7.3.14.1	parameṣṭhī tvā sādayatv iti
8.7.3.14.2	parameṣṭhī hy etām pañcamīṃ citim apaśyan
8.7.3.15.1	yad v eva parameṣṭhinopadadhāti
8.7.3.15.2	prajāpatiṃ visrastaṃ devatā ādāya vyudakrāman
8.7.3.15.3	tasya parameṣṭhī śira ādāyotkramyātiṣṭhan
8.7.3.16.1	tam abravīd upa mehi
8.7.3.16.2	ma etad dhehi yena me tvam udakramīr iti
8.7.3.16.3	kim me tato bhaviṣyatīti
8.7.3.16.4	tvaddevatyam eva ma etad ātmano bhaviṣyatīti
8.7.3.16.5	tatheti
8.7.3.16.6	tad asminn etat parameṣṭhī pratyadadhāt
8.7.3.17.1	tad yaiṣottamā svayamātṛṇā
8.7.3.17.2	etad asya tad ātmanas tad yad etām atropadadhāti
8.7.3.17.3	yad evāsyaiṣātmanas tad asminn etat pratidadhāti
8.7.3.17.4	tasmād etām atropadadhāti
8.7.3.18.1	divas pṛṣṭhe vyacasvatīm prathasvatīm iti
8.7.3.18.2	divo hy etat pṛṣṭhaṃ vyacasvat prathasvat
8.7.3.18.3	divaṃ yaccha
8.7.3.18.4	divaṃ dṛṃha
8.7.3.18.5	divam mā hiṃsīr iti
8.7.3.18.6	ātmānaṃ yacchātmānaṃ dṛṃhātmānam mā hiṃsīr ity etat
8.7.3.19.1	viśvasmai praṇāyāpānāya vyānāyodānāyeti
8.7.3.19.2	prāṇo vai svayamātṛṇā
8.7.3.19.3	sarvasmā u vā etasmai prāṇaḥ
8.7.3.19.4	pratiṣṭhāyai caritrāyeti
8.7.3.19.5	ime vai lokāḥ svayamātṛṇāḥ
8.7.3.19.6	ima u lokāḥ pratiṣṭhā caritram
8.7.3.19.7	sūryas tvābhipātv iti
8.7.3.19.8	sūryas tvābhigopāyatv ity etat
8.7.3.19.9	mahyā svastyeti
8.7.3.19.10	mahatyā svastyety etat
8.7.3.19.11	chardiṣā śaṃtameneti
8.7.3.19.12	yac chardiḥ śaṃtamaṃ tenety etat
8.7.3.20.1	nānopadadhāti
8.7.3.20.2	nānā hi vāyuś ca dyauś ca
8.7.3.20.3	sakṛt sādayati
8.7.3.20.4	samānaṃ tat karoti
8.7.3.20.5	samānaṃ hy āyuś ca prāṇaś ca
8.7.3.20.6	te vā ubhe eva śarkare bhavata ubhe svayamātṛṇṇe
8.7.3.20.7	samānaṃ hy evāyuś ca prāṇaś ca
8.7.3.20.8	athaine sūdadohasādhivadati
8.7.3.20.9	prāṇo vai sūdadohāḥ
8.7.3.20.10	prāṇeṇaivaine etat saṃtanoti saṃdadhāti
8.7.3.21.1	tā asya sūdadohasa iti
8.7.3.21.2	āpo vai sūdaḥ
8.7.3.21.3	annaṃ dohaḥ
8.7.3.21.4	somaṃ śrīṇanti pṛśnaya iti
8.7.3.21.5	annaṃ vai pṛśni
8.7.3.21.6	janman devānām iti
8.7.3.21.7	saṃvatsaro vai devānāṃ janma
8.7.3.21.8	viśa iti
8.7.3.21.9	yajño vai viśaḥ
8.7.3.21.10	yajñe hi sarvāṇi bhūtāni viṣṭāni
8.7.3.21.11	triṣvā rocane diva iti
8.7.3.21.12	savanāni vai trīṇi rocanāni savanāny etad āha
8.7.3.21.13	anuṣṭubhā
8.7.3.21.14	vāg vā anuṣṭup
8.7.3.21.15	vāg u sarve prāṇāḥ
8.7.3.21.16	vācā caivaine etat prāṇena ca saṃtanoti saṃdadhāti
8.7.3.21.17	sā vā eṣaikā satī sūdadohāḥ sarvā iṣṭakā anusaṃcarati
8.7.3.21.18	prāṇo vai sūdadohāḥ
8.7.3.21.19	tasmād ayam eka eva prāṇaḥ sant sarvāṇy aṅgāni sarvam ātmānam anusaṃcarati
8.7.4.1.1	atha svayamātṛṇāsu sāmāni gāyati
8.7.4.1.2	ime vai lokāḥ svayamātṛṇāḥ
8.7.4.1.3	tā etāḥ śarkarāḥ
8.7.4.1.4	tā devā upadhāyaitādṛśīr evāpaśyan yathaitāḥ śuṣkāḥ śarkarāḥ
8.7.4.2.1	te 'bruvann upa taj jānīta yathaiṣu lokeṣu rasam upajīvanaṃ dadhāmeti
8.7.4.2.2	te 'bruvaṃś cetayadhvam iti
8.7.4.2.3	citim icchateti vāva tad abruvan
8.7.4.2.4	tad icchata yathaiṣu lokeṣu rasam upajīvanaṃ dadhāmeti
8.7.4.3.1	te cetayamānā etāni sāmāny apaśyan
8.7.4.3.2	tāny agāyan
8.7.4.3.3	tair eṣu lokeṣu rasam upajīvanam adadhuḥ
8.7.4.3.4	tathaivaitad yajamāno yad etāni sāmāni gāyaty eṣv evaital lokeṣu rasam upajīvanaṃ dadhāti
8.7.4.4.1	svayamātṛṇāsu gāyati
8.7.4.4.2	ime vai lokāḥ svayamātṛṇā
8.7.4.4.3	eṣv evaital lokeṣu rasam upajīvanaṃ dadhāti
8.7.4.5.1	sa vai bhūr bhuvaḥ svar iti
8.7.4.5.2	etāsu vyāhṛtiṣu gāyati
8.7.4.5.3	bhūr iti vā ayaṃ lokaḥ
8.7.4.5.4	bhuva ity antarikṣalokaḥ
8.7.4.5.5	svar ity asau lokaḥ
8.7.4.5.6	eṣv evaital lokeṣu rasam upajīvanaṃ dadhāti
8.7.4.6.1	tāni vai nānāprastāvāni samānanidhanāni tāni
8.7.4.6.2	yan nānāprastāvāni
8.7.4.6.3	nānā hy apaśyan
8.7.4.6.4	atha yat samānanidhanāni
8.7.4.6.5	ekā hy eva yajñasya pratiṣṭhaikaṃ nidhanaṃ svarga eva lokaḥ
8.7.4.6.6	tasmāt svarjyotir nidhanāni
8.7.4.7.1	athainaṃ hiraṇyaśakalaiḥ prokṣati
8.7.4.7.2	atraiṣa sarvo 'gniḥ saṃskṛtaḥ
8.7.4.7.3	tasmin devā etad amṛtaṃ rūpam uttamam adadhuḥ
8.7.4.7.4	tathaivāsminn ayam etad amṛtaṃ rūpam uttamaṃ dadhāti
8.7.4.8.1	yad v evainaṃ hiraṇyaśakalaiḥ prokṣati
8.7.4.8.2	etad vā asminn ado 'mūm purastād ramyāṃ tanūm madhyato dadhāti rukmaṃ ca puruṣaṃ ca
8.7.4.8.3	athainam etat sarvam evopariṣṭād ramyayā tanvā pracchādayati
8.7.4.9.1	dvābhyāṃ-dvābhyāṃ śatābhyām
8.7.4.9.2	dvipād yajamānaḥ
8.7.4.9.3	yajamāno 'gniḥ
8.7.4.9.4	yāvān agnir yāvaty asya mātrā tāvataivāsminn etad amṛtaṃ rūpam uttamaṃ dadhāti
8.7.4.9.5	pañca kṛtvaḥ
8.7.4.9.6	pañcacitiko 'gniḥ
8.7.4.9.7	pañca 'rtavaḥ saṃvatsaraḥ
8.7.4.9.8	saṃvatsaro 'gniḥ
8.7.4.9.9	yāvān agnir yāvaty asya mātrā tāvataivāsminn etad amṛtaṃ rūpam uttamaṃ dadhāti
8.7.4.9.10	sahasreṇa
8.7.4.9.11	sarvaṃ vai sahasraṃ sarveṇaivāsminn etad amṛtaṃ rūpam uttamaṃ dadhāti
8.7.4.10.1	paścād agre prāṅ tiṣṭhan
8.7.4.10.2	athottarato dakṣiṇātha purastāt pratyaṅṅ atha jaghanena parītya dakṣiṇata udaṅ tiṣṭhaṃs tad dakṣiṇāvṛt
8.7.4.10.3	tad dhi devatrā
8.7.4.10.4	athānuparītya paścāt prāṅ tiṣṭhan
8.7.4.10.5	tatho hāsyaitat prāg eva karma kṛtam bhavati
8.7.4.11.1	sahasrasya pramāsi
8.7.4.11.2	sahasrasya pratimāsi
8.7.4.11.3	sahasrasyonmāsi
8.7.4.11.4	sāhasro 'si
8.7.4.11.5	sahasrāya tveti
8.7.4.11.6	sarvaṃ vai sahasram
8.7.4.11.7	sarvam asi
8.7.4.11.8	sarvasmai tvety etat
8.7.4.12.1	athātaś citipurīṣāṇām eva mīmāṃsā
8.7.4.12.2	ayam eva lokaḥ prathamā citiḥ
8.7.4.12.3	paśavaḥ purīṣam
8.7.4.12.4	yat prathamāṃ citim purīṣeṇa pracchādayatīmaṃ tal lokam paśubhiḥ pracchādayati
8.7.4.13.1	antarikṣam eva dvitīyā citiḥ
8.7.4.13.2	vayāṃsi purīṣam
8.7.4.13.3	yad dvitīyāṃ citim purīṣeṇa pracchādayaty antarikṣaṃ tad vayobhiḥ pracchādayati
8.7.4.14.1	dyaur eva tṛtīyā citiḥ
8.7.4.14.2	nakṣatrāṇi purīṣam
8.7.4.14.3	yat tṛtīyāṃ citim purīṣeṇa pracchādayati divaṃ tan nakṣatraiḥ pracchādayati
8.7.4.15.1	yajña eva caturthī citiḥ
8.7.4.15.2	dakṣiṇāḥ purīṣam
8.7.4.15.3	yac caturthī citim purīṣeṇa pracchādayati yajñam tad dakṣinābhiḥ pracchādayati
8.7.4.16.1	yajamāna eva pañcamī citiḥ
8.7.4.16.2	prajā purīṣam
8.7.4.16.3	yat pañcamīṃ citim purīṣeṇa pracchādayati yajamānaṃ tat prajayā pracchādayati
8.7.4.17.1	svarga eva lokaḥ ṣaṣṭhī citiḥ
8.7.4.17.2	devāḥ purīṣam
8.7.4.17.3	yat ṣaṣṭhīm citim purīṣeṇa pracchādayati svargaṃ tallokaṃ devaiḥ pracādayati
8.7.4.18.1	amṛtam eva saptamī citiḥ
8.7.4.18.2	tām uttamām upadadhāti
8.7.4.18.3	amṛtaṃ tad asya sarvasyottamaṃ dadhāti
8.7.4.18.4	tasmād asya sarvasyāmṛtam uttamam
8.7.4.18.5	tasmād devā anantarhitāḥ
8.7.4.18.6	tasmād u te 'mṛtā ity adhidevatam
8.7.4.19.1	athādhyātmam
8.7.4.19.2	yaiveyam pratiṣṭhā yaś cāyam avāṅ prāṇassatprathamā citir māṃsam purīṣam
8.7.4.19.3	yat prathamāṃ citim purīṣeṇa pracchādayaty etasya tad ātmano māṃsaiḥ saṃchādayati
8.7.4.19.4	iṣṭakā upadhāya
8.7.4.19.5	asthīṣṭakāḥ
8.7.4.19.6	asthi tan māṃsaiḥ saṃchādayati
8.7.4.19.7	nādhastāt saṃchādayati
8.7.4.19.8	tasmād ime prāṇā adhastād asaṃchannā
8.7.4.19.9	upariṣṭāt tu pracchādayaty etad asya tad ātmana upariṣṭān māṃsaiḥ saṃchādayati
8.7.4.19.10	tasmād asyaitad ātmana upariṣṭān māṃsaiḥ saṃchannaṃ nāvakāśate
8.7.4.20.1	yad ūrdhvam pratiṣṭhāyā avācīnam madhyāt tat
8.7.4.20.2	dvitīyā citir māṃsam purīṣam
8.7.4.20.3	yad dvitīyāṃ citim purīṣeṇa pracchādayaty etad asya tad ātmano māṃsaiḥ saṃchādayati
8.7.4.20.4	iṣṭakā upadhāya
8.7.4.20.5	asthīṣṭakā
8.7.4.20.6	asthi tan māṃsaiḥ saṃchādayati
8.7.4.20.7	purīṣa upadadhāti
8.7.4.20.8	purīṣeṇa pracchādayaty etad asya tad ātmana ubhayato māṃsaiḥ saṃcādayati
8.7.4.20.9	tasmād asyaitad ātmana ubhayato māṃsaiḥ saṃchannaṃ nāvakāśate
8.7.4.21.1	madhyam eva tṛtīyā citiḥ
8.7.4.21.2	yad ūrdhvam madhyād avācīnaṃ grīvābhyas tac caturthī
8.7.4.21.3	citir grīvā eva pañcamī citiḥ
8.7.4.21.4	śira eva ṣaṣṭhī citiḥ
8.7.4.21.5	prāṇā eva saptamī citiḥ
8.7.4.21.6	tām uttamām upadadhāti
8.7.4.21.7	prāṇāṃs tad asya sarvasyottamān dadhāti
8.7.4.21.8	tasmād asya sarvasya prāṇā uttamāḥ purīṣa upadadhāti
8.7.4.21.9	māṃsaṃ vai purīṣam
8.7.4.21.10	māṃsena tat prāṇān pratiṣṭhāpayati
8.7.4.21.11	nopariṣṭāt pracchādayati
8.7.4.21.12	tasmād ime prāṇā upariṣṭād asaṃchannāḥ
9.1.1.1.1	athātaḥ śatarudriyaṃ juhoti
9.1.1.1.2	atraiṣa sarvo 'gniḥ saṃskṛtaḥ
9.1.1.1.3	sa eṣo 'tra rudro devatā
9.1.1.1.4	tasmin devā etad amṛtaṃ rūpam uttamam adadhuḥ
9.1.1.1.5	sa eṣo 'tra dīpyamāno 'tiṣṭhad annam icchamānaḥ
9.1.1.1.6	tasmād devā abibhayur yad vai no 'yaṃ na hiṃsyād iti
9.1.1.2.1	te 'bruvann annam asmai sambharāma
9.1.1.2.2	tenainaṃ śamayāmeti
9.1.1.2.3	tasmā etad annaṃ samabharañ chāntadevatyaṃ tenainam aśamayan
9.1.1.2.4	tad yad etam devam etenāśamayaṃs tasmāc chāntadevatyam
9.1.1.2.5	śāntadevatyaṃ ha vai tac chatarudriyam ity ācakṣate parokṣam
9.1.1.2.6	parokṣakāmā hi devāḥ
9.1.1.2.7	tathaivāsminn ayam etad amṛtaṃ rūpam uttamaṃ dadhāti
9.1.1.2.8	sa eṣo 'tra dīpyamānas tiṣṭhatyannam icchamānaḥ
9.1.1.2.9	tasmā etad annaṃ sambharati śāntadevatyam
9.1.1.2.10	tenainaṃ śamayati
9.1.1.3.1	jartilair juhoti
9.1.1.3.2	jāyata eṣa etad yac cīyate
9.1.1.3.3	sa eṣa sarvasmā annāya jāyata
9.1.1.3.4	ubhayam v etad annaṃ yaj jartilā yac ca grāmyaṃ yac cāraṇyam
9.1.1.3.5	yad aha tilās tena grāmyam
9.1.1.3.6	yad akṛṣṭe pacyante tenāraṇyam
9.1.1.3.7	ubhayenaivainam etad annena prīṇāti grāmyeṇa cāraṇyena ca
9.1.1.4.1	arkaparṇena juhoti
9.1.1.4.2	annam arkaḥ
9.1.1.4.3	annenaivainam etat prīṇāti
9.1.1.5.1	pariśritsu juhoti
9.1.1.5.2	agnaya ete yat pariśritaḥ
9.1.1.5.3	tatho hāsyaitā agnim aty evāhutayo hutā bhavanti
9.1.1.6.1	yad v evaitac chatarudriyaṃ juhoti
9.1.1.6.2	prajāpater visrastād devatā udakrāmaṃs tam
9.1.1.6.3	eka eva devo nājahān manyur eva
9.1.1.6.4	so 'sminn antar vitato 'tiṣṭhat
9.1.1.6.5	so 'rodīt
9.1.1.6.6	tasya yāny aśrūṇi prāskandaṃs tāny asmin manyau pratyatiṣṭhan
9.1.1.6.7	sa eva śataśīrṣā rudraḥ samabhavat sahasrākṣaḥ śateṣudhiḥ
9.1.1.6.8	atha yā anyā vipruṣo 'pataṃs tā asaṃkhyātā sahasrāṇīmāṃ lokān anuprāviśan
9.1.1.6.9	tad yad ruditātsamad rudrāḥ
9.1.1.6.10	so 'yaṃ śataśīrṣā rudraḥ sahasrākṣaḥ śateṣudhir adhijyadhanvā pratihitāyī bhīṣayamāṇo 'tiṣṭhad annam icchamānaḥ
9.1.1.6.11	tasmād devā abibhayuḥ
9.1.1.7.1	te prjāpatim abruvan
9.1.1.7.2	asmād vai bibhīmo yad vai no 'yaṃ na hiṃsyād iti
9.1.1.7.3	so 'bravīd annam asmai sambharata
9.1.1.7.4	tenainaṃ śamayateti
9.1.1.7.5	tasmā etad annaṃ samabharañ chatarudriyam
9.1.1.7.6	tenainam aśamayan
9.1.1.7.7	tad yad etaṃ śataśīrṣāṇaṃ rudram etenāśamayaṃs tasmāc chataśīrṣarudraśamanīyam
9.1.1.7.8	śataśīrṣarudraśamanīyaṃ ha vai tac chatarudriyam ity ācakṣate parokṣam parokṣakāmā hi devāḥ
9.1.1.7.9	tathaivāsmā ayam etad annaṃ sambharati śatarudriyam
9.1.1.7.10	tenainaṃ śamayati
9.1.1.8.1	gavedhukāsaktubhir juhoti
9.1.1.8.2	yatra vai sā devatā visrastāśayat tato gavedhukāḥ samabhavan
9.1.1.8.3	svenaivainam etad bhāgena svena rasena prīṇāti
9.1.1.9.1	arkaparṇena juhoti
9.1.1.9.2	etasya vai devasyāśayādarkaḥ samabhavat
9.1.1.9.3	svenaivainam etad bhāgena svena rasena prīṇāti
9.1.1.10.1	pariśritsu juhoti
9.1.1.10.2	lomāni vai pariśritaḥ
9.1.1.10.3	na vai lomasu viṣaṃ na kiṃ cana hinasti
9.1.1.10.4	uttarārdhe 'gner udaṅ tiṣṭhan juhoty etasyāṃ ha diśy etasya devasya gṛhāḥ
9.1.1.10.5	svāyām evainam etad diśi prīṇāti
9.1.1.10.6	svāyāṃ diśy avayajate
9.1.1.11.1	sa vai jānudaghne prathamaṃ svāhākaroti
9.1.1.11.2	adha iva vai tad yaj jānudaghnam
9.1.1.11.3	adha iva tad yad ayaṃ lokaḥ
9.1.1.11.4	tad ya imaṃ lokaṃ rudrāḥ prāviśaṃs tāṃs tat prīṇāti
9.1.1.12.1	atha nābhidaghne
9.1.1.12.2	madhyam iva vai tad yan nābhidaghnam
9.1.1.12.3	madhyam ivāntarikṣalokaḥ
9.1.1.12.4	tad ye 'ntarikṣalokaṃ rudrāḥ prāviśaṃs tāṃs tat prīṇāti
9.1.1.13.1	atha mukhadaghne
9.1.1.13.2	uparīva vai tad yan mukhadaghnam
9.1.1.13.3	uparīva tad yad asau lokaḥ
9.1.1.13.4	tad ye 'muṃ lokaṃ rudrāḥ prāviśaṃs tāṃs tat prīṇāti svāhākāreṇa
9.1.1.13.5	annaṃ vai svāhākāraḥ
9.1.1.13.6	annenaivainān etat prīṇāti
9.1.1.14.1	namas te rudra manyava iti
9.1.1.14.2	ya evāsmint so 'ntar manyur vitato 'tiṣṭhat tasmā etan namaskaroti
9.1.1.14.3	uto ta iṣave namo bāhubhyām uta te nama iti
9.1.1.14.4	iṣvā ca hi bāhubhyāṃ ca bhīṣayamāṇo 'tiṣṭhat
9.1.1.15.1	sa eṣa kṣatraṃ devaḥ yaḥ sa śataśīrṣā samabhavat
9.1.1.15.2	viśa ima itare ye vipruṅbhyaḥ samabhavan
9.1.1.15.3	tasmā etasmai kṣatrāyaitā viśa etam purastād uddhāram udaharan ya eṣa prathamo 'nuvākaḥ
9.1.1.15.4	tenainam aprīṇan
9.1.1.15.5	tathaivāsmā ayam etam purastād uddhāram uddharati tenainam prīṇāti
9.1.1.15.6	tasmād eṣa ekadevatyo bhavati raudraḥ
9.1.1.15.7	etaṃ hy etena prīṇāti
9.1.1.16.1	caturdaśaitāni yajūṃṣi bhavanti
9.1.1.16.2	trayodaśa māsāḥ saṃvatsaraḥ
9.1.1.16.3	prajāpatiś caturdaśaḥ
9.1.1.16.4	prajāpatir agnir
9.1.1.16.5	yāvān agnir yāvaty asya mātrā tāvataivainam etad annena prīṇāti
9.1.1.16.6	namo nama iti
9.1.1.16.7	yajño vai namaḥ
9.1.1.16.8	yajñenaivainam etan namaskāreṇa namasyati
9.1.1.16.9	tasmād u ha nāyajñiyam brūyāt
9.1.1.16.10	namas ta iti yathā hainam brūyāt yajñas ta iti tādṛktat
9.1.1.17.1	atha dvandvibhyo juhoti namo 'muṣmai cāmuṣmai ceti
9.1.1.17.2	tad yathā vai brūyād asau tvaṃ ca na eṣa ca mā hiṃsiṣṭam ity evam etad āha
9.1.1.17.3	natarāṃ hi vidita āmantrito hinasti
9.1.1.18.1	namo hiraṇyabāhave senānye diśāṃ ca pataye nama iti
9.1.1.18.2	eṣa eva hiraṇyabāhuḥ senānīr eṣa diśām patis
9.1.1.18.3	tad yat kiṃ cātraikadevatyam etam eva tena prīṇāti kṣatram eva tad viśy apibhāgaṃ karoti
9.1.1.18.4	tasmād yad viśas tasmin kṣatriyo 'pibhāgaḥ
9.1.1.18.5	atha yā asaṃkhyātā sahasrāṇīmān lokān anuprāviśann etās tā devatā yābhya etaj juhoti
9.1.1.19.1	atha jātebhyo juhoti
9.1.1.19.2	etāni ha jātāny ete rudrā anupraviviśuḥ
9.1.1.19.3	yatrayatraite tad evainān etat prīṇāti
9.1.1.19.4	atho evaṃ haitāni rudrāṇāṃ jātāni
9.1.1.19.5	devānāṃ vai vidhām anu manuṣyāḥ
9.1.1.19.6	tasmād u hemāni manuṣyāṇāṃ jātāni
9.1.1.19.7	yathājātam evainān etat prīṇāti
9.1.1.20.1	teṣāṃ vā ubhayatonamaskārā anye 'nyataratonamaskārā anye
9.1.1.20.2	te ha te ghoratarā aśāntatarā ya ubhayatonamaskārāḥ
9.1.1.20.3	ubhayata evainān etad yajñena namaskāreṇa śamayati
9.1.1.21.1	sa vā aśītyāṃ ca svāhākaroti prathame cānuvāke 'thāśītyām athāśītyāṃ ca yāni cordhvāni yajūṃṣy āvatānebhyaḥ
9.1.1.21.2	annam aśītayaḥ
9.1.1.21.3	annenaivainān etat prīṇāti
9.1.1.22.1	athaitāni yajūṃṣi japati namo vaḥ kirikebhya iti
9.1.1.22.2	etad dhāsya pratijñātatamaṃ dhāma yathā priyo vā putro hṛdayaṃ vā
9.1.1.22.3	tasmād yatraitasmād devāc chaṅketa tad etābhir vyāhṛtibhir juhuyāt
9.1.1.22.4	upa haivaitasya devasya priyaṃ dhāma gacchati
9.1.1.22.5	tatho hainam eṣa devo na hinasti
9.1.1.23.1	namo vaḥ kirikebhya iti
9.1.1.23.2	ete hīdaṃ sarvaṃ kurvanti
9.1.1.23.3	devānāṃ hṛdayebhya iti
9.1.1.23.4	agnir vāyur āditya etāni ha tāni devānāṃ hṛdayāni
9.1.1.23.5	namo vicinvatkebhya iti
9.1.1.23.6	ete hīdaṃ sarvaṃ vicinvanti
9.1.1.23.7	namo vikṣiṇatkebhya iti
9.1.1.23.8	ete vai taṃ vikṣiṇanti yaṃ vicikṣīṣanti
9.1.1.23.9	nama ānirhatebhya iti
9.1.1.23.10	ete hy ebhyo lokebhyo 'nirhatāḥ
9.1.1.24.1	athottārāṇi japati drāpe andhasaspata ity
9.1.1.24.2	eṣa vai drāpiḥ
9.1.1.24.3	eṣa vai taṃ drāpayati yaṃ didrāpayiṣati
9.1.1.24.4	andhasaspata iti
9.1.1.24.5	somasya pata iti etad
9.1.1.24.6	daridra nīlalohiteti
9.1.1.24.7	nāmāni cāsyaitāni rūpāṇi ca
9.1.1.24.8	nāmagrāham evainam etat prīṇāti
9.1.1.24.9	āsām prajānām eṣām paśūnām mā bher mā roṅ no ca naḥ kiṃ canāmamad iti
9.1.1.24.10	yathaiva yajus tathā bandhuḥ
9.1.1.25.1	sa eṣa kṣatraṃ devaḥ
9.1.1.25.2	tasmā etasmai kṣatrāyaitā viśo 'mum purastād uddhāram udaharan yo 'sau prathamo 'nuvākaḥ
9.1.1.25.3	athāsmā etam upariṣṭād uddhāram udaharaṃs tenainam aprīṇan
9.1.1.25.4	tathaivāsmā ayam etam upariṣṭād uddhāram uddharati tenainam prīṇāti
9.1.1.25.5	tasmād apy eṣa ekadevatyo bhavati raudra eva
9.1.1.25.6	etaṃ hy evaitena prīṇāti
9.1.1.26.1	saptaitāni yajūṃṣi bhavanti
9.1.1.26.2	saptacitiko 'gniḥ
9.1.1.26.3	saptartavaḥ saṃvatsaraḥ
9.1.1.26.4	saṃvatsaro 'gniḥ
9.1.1.26.5	yāvān agnir yāvaty asya mātrā tāvataivainam etad annena prīṇāti
9.1.1.26.6	tāny ubhayāny ekaviṃśatiḥ sampadyante
9.1.1.26.7	dvādaśa māsāḥ pañca rtavas traya ime lokā asāv āditya ekaviṃśa etām abhisampadam
9.1.1.27.1	athāvatānān juhoti
9.1.1.27.2	etad vā enān devā etenānnena prītvāthaiṣām etair avatānair dhanūṃṣy avātanvan
9.1.1.27.3	tathaivainān ayam etad etenānnena prītvāthaiṣām etair avatānair dhanūṃṣy avatanoti
9.1.1.27.4	na hy avatatena dhanuṣā kaṃ cana hinasti
9.1.1.28.1	tad vai sahasrayojana iti
9.1.1.28.2	etad dha paramaṃ dūraṃ yat sahasrayojanam
9.1.1.28.3	tad yad eva paramaṃ dūraṃ tad evaiṣām etad dhanūṃṣy avatanoti
9.1.1.29.1	yad vevāha sahasrayojana iti
9.1.1.29.2	ayama gniḥ sahasrayojanam
9.1.1.29.3	na hy etasmād iti nety anyat param asti
9.1.1.29.4	tad yad agnau juhoti tad evaiṣāṃ sahasrayojane dhanūṃṣy avatanoti
9.1.1.30.1	asaṃkhyātā sahasrāṇy asmin mahaty arṇava iti
9.1.1.30.2	yatrayatra te tad evaiṣām etad dhanūṃṣy avatanoti
9.1.1.31.1	daśaitān avatānān juhoti
9.1.1.31.2	daśākṣarā virāṭ
9.1.1.31.3	virāḍ agniḥ
9.1.1.31.4	daśa diśaḥ
9.1.1.31.5	diśo 'gniḥ
9.1.1.31.6	daśa prāṇāḥ
9.1.1.31.7	prāṇā agniḥ
9.1.1.31.8	yāvān agnir yāvaty asya mātrā tāvataivaiṣām etad dhanūṃṣy avatanoti
9.1.1.32.1	atha pratyavarohān juhoti
9.1.1.32.2	etad vā etad imān lokān ita ūrdhvo rohati
9.1.1.32.3	sa sa parāṅ iva rohaḥ
9.1.1.32.4	iyam u vai pratiṣṭhā
9.1.1.32.5	te devā imām pratiṣṭhām abhipratyāyan
9.1.1.32.6	tathaivaitad yajamāna imām pratiṣṭhām abhipratyaiti
9.1.1.33.1	yad v eva pratyavarohati
9.1.1.33.2	etad vā enān etat prīṇann anvavaiti
9.1.1.33.3	tata evaitad ātmānam apoddharate jīvātvai
9.1.1.33.4	tathā hānenātmanā sarvam āyur eti
9.1.1.34.1	yad v eva pratyavarohati
9.1.1.34.2	etad vā etad etān rudrān ita ūrdhvān prīṇāti
9.1.1.34.3	tān punar amuto 'rvācaḥ
9.1.1.35.1	namo 'stu rudrebhyo ye divīti
9.1.1.35.2	tad ye 'muṣmiṃ loke rudrās tebhya etan namaskaroti
9.1.1.35.3	yeṣāṃ varṣam iṣava iti
9.1.1.35.4	varṣaṃ ha teṣām iṣavaḥ
9.1.1.35.5	varṣeṇa ha te hiṃsanti yaṃ
9.1.1.35.6	jihiṃsiṣanti
9.1.1.36.1	namo 'stu rudrebhyo ye 'ntarikṣa iti
9.1.1.36.2	tad ye 'ntarikṣaloke rudrās tebhya etan namaskaroti
9.1.1.36.3	yeṣāṃ vāta iṣava iti
9.1.1.36.4	vāto ha teṣām iṣavaḥ
9.1.1.36.5	vātena ha te hiṃsanti yaṃ jihiṃsiṣanti
9.1.1.37.1	namo 'stu rudrebhyo ye pṛthivyām iti
9.1.1.37.2	tadye 'smiṃ loke rudrās tebhya etan namaskaroti
9.1.1.37.3	yeṣām annam iṣava iti
9.1.1.37.4	annaṃ ha teṣām iṣavaḥ
9.1.1.37.5	annena ha te hiṃsanti yaṃ jihiṃsiṣanti
9.1.1.38.1	tebhyo daśa prācīḥ daśa dakṣiṇā daśa pratīcīr daśodīcīr daśordhvā iti
9.1.1.38.2	daśākṣarā virāṭ
9.1.1.38.3	virāḍ agniḥ
9.1.1.38.4	daśa diśaḥ
9.1.1.38.5	diśo 'gniḥ
9.1.1.38.6	daśa prāṇāḥ
9.1.1.38.7	prāṇā agniḥ
9.1.1.38.8	yāvān agnir yāvaty asya mātrā tāvataivainān etad annena prīṇāti
9.1.1.39.1	yad v evāha daśadaśeti
9.1.1.39.2	daśa vā añjaler aṅgulayaḥ
9.1.1.39.3	diśidiśy evaibhya etad añjaliṃ karoti
9.1.1.39.4	tasmād u haitad bhīto 'ñjaliṃ karoti
9.1.1.39.5	tebhyo namo astv iti
9.1.1.39.6	tebhya eva namaskaroti
9.1.1.39.7	te no mṛḍayantv iti
9.1.1.39.8	ta evāsmai mṛḍayanti
9.1.1.39.9	te yaṃ dviṣmo yaś ca no dveṣṭi tam eṣāṃ jambhe dadhma iti
9.1.1.39.10	yam eva dveṣṭi yaś cainaṃ dveṣṭi tam eṣāṃ jambhe dadhāty
9.1.1.39.11	amum eṣāṃ jambhe dadhāmīti ha brūyād yaṃ dviṣyāt
9.1.1.39.12	tato 'ha tasmin na punar asti
9.1.1.39.13	api tan nādriyeta
9.1.1.39.14	svayaṃ nirdiṣṭo hy eva sa yam evaṃvid dveṣṭi
9.1.1.40.1	triṣkṛtvaḥ pratyavarohati
9.1.1.40.2	trivṛd agniḥ
9.1.1.40.3	yāvān agnir yāvaty asya mātrā tāvataivainān etad annena prīṇāti
9.1.1.40.4	svāhākāreṇa
9.1.1.40.5	annaṃ vai svāhākāraḥ
9.1.1.40.6	annenaivainān etat prīṇāti
9.1.1.40.7	trir iti ūrdhvo rohati
9.1.1.40.8	tat ṣaṭ
9.1.1.40.9	tasyokto bandhuḥ
9.1.1.41.1	yad v eva triṣkṛtvaḥ pratyavarohati
9.1.1.41.2	trir hi kṛtva ūrdhvo rohati
9.1.1.41.3	tad yāvatkṛtva ūrdhvo rohati tāvatkṛtvaḥ pratyavarohati
9.1.1.42.1	atha tad arkaparṇaṃ cātvāle prāsyati
9.1.1.42.2	etad vā enenaitad raudraṃ karma karoti
9.1.1.42.3	tad etad aśāntam
9.1.1.42.4	tad etat tiraḥ karoti ned idam aśāntaṃ kaścid abhitiṣṭhāt tan ned dhinasad iti
9.1.1.42.5	tasmāc cātvāle
9.1.1.42.6	yad v eva cātvāle
9.1.1.42.7	agnir eṣa yac cātvālaḥ
9.1.1.42.8	tatho hainad eṣo 'gniḥ saṃdahaty
9.1.1.42.9	athātaḥ sampad eva
9.1.1.43.1	tad āhuḥ katham asyaitac chatarudriyaṃ saṃvatsaram agnim āpnoti
9.1.1.43.2	kathaṃ saṃvatsareṇāgninā sampadyata iti
9.1.1.43.3	ṣaṣṭiś ca ha vai trīṇi ca śatāny etac chatarudriyam
9.1.1.43.4	atha triṃśat
9.1.1.43.5	atha pañcatriṃśat
9.1.1.43.6	tato yāni ṣaṣṭiś ca trīṇi ca śatāni tāvanti saṃvatsarasyāhāni
9.1.1.43.7	tat saṃvatsarasyāhāny āpnoti
9.1.1.43.8	atha yāni triṃśat triṃśan māsasya rātrayaḥ
9.1.1.43.9	tan māsasya rātrīr āpnoti
9.1.1.43.10	tad ubhayāni saṃvatsarasyāhorātrāṇy āpnoti
9.1.1.43.11	atha yāni pañcatriṃśat sa trayodaśo māsaḥ sa ātmā
9.1.1.43.12	triṃśad ātmā
9.1.1.43.13	pratiṣṭhā dve
9.1.1.43.14	prāṇā dve
9.1.1.43.15	śira eva pañcatriṃśam
9.1.1.43.16	etāvān vai saṃvatsaraḥ
9.1.1.43.17	evam u hāsyaitac chatarudriyaṃ saṃvatsaram agnim āpnoti
9.1.1.43.18	evaṃ saṃvatsareṇāgninā sampadyate
9.1.1.43.19	etāvat sa u vai śāṇḍile 'gnau madhyato yajuṣmatya iṣṭakā upadhīyante
9.1.1.43.20	agnayo haite pṛthag yad etā iṣṭakāḥ
9.1.1.43.21	evam u hāsyaite 'gnayaḥ pṛthak śatarudriyeṇābhihutā bhavanti
9.1.1.44.1	tadāhuḥ katham asyaitac chatarudriyam mahad uktham āpnoti
9.1.1.44.2	katham mahatokthena sampadyata iti
9.1.1.44.3	yāny amūni pañcaviṃśatir yajūṃṣy abhito 'śītīḥ sa pañcaviṃśa ātmā
9.1.1.44.4	yatra vā ātmā tad eva śiras tat pakṣapucchāni
9.1.1.44.5	atha yā aśītayaḥ saivāśītīnām āptiḥ
9.1.1.44.6	aśītibhir hi mahad uktham ākhyāyate
9.1.1.44.7	atha yad ūrdhvam aśītibhyo yad evādo mahata ukthasyordhvam aśītibhyaḥ
9.1.1.44.8	etad asya tad evam u hāsyaitac chatarudriyam mahad uktham āpnoti
9.1.1.44.9	evam mahatokthena sampadyate
9.1.2.1.1	athainam ataḥ pariṣiścati
9.1.2.1.2	etadvā enaṃ devāḥ śatarudriyeṇa śamayitvāthainam etad bhūya evāśamayan
9.1.2.1.3	tathaivainam evam etac chatarudriyeṇa śamayitvāthainam etad bhūya eva śamayati
9.1.2.2.1	adbhiḥ pariṣiñcati
9.1.2.2.2	śāntir vā āpaḥ
9.1.2.2.3	śamayaty evainam
9.1.2.2.4	etat sarvataḥ pariṣiñcati
9.1.2.2.5	sarvata evainam etac chamayati
9.1.2.2.6	triṣkṛtvaḥ pariṣiñcati
9.1.2.2.7	trivṛd agniḥ
9.1.2.2.8	yāvān agnir yāvaty asya mātrā tāvataivainam etac chamayati
9.1.2.3.1	yad v evainam pariṣiñcati
9.1.2.3.2	ime vai lokā eṣo 'gniḥ
9.1.2.3.3	imāṃs tallokān adbhiḥ paritanoti
9.1.2.3.4	samudreṇa haināṃs tat paritanoti
9.1.2.3.5	sarvataḥ
9.1.2.3.6	tasmād imān lokānt sarvataḥ samudraḥ paryeti
9.1.2.3.7	dakṣiṇāvṛt
9.1.2.3.8	tasmād imān lokān dakṣiṇāvṛt samudraḥ paryeti
9.1.2.4.1	agnīt pariṣiñcati
9.1.2.4.2	agnir eṣa yad āgnīdhraḥ
9.1.2.4.3	no vā ātmātmānaṃ hinasty ahiṃsāyā
9.1.2.4.4	aśmano 'dhi
9.1.2.4.5	aśmano hy āpaḥ prabhavanti
9.1.2.4.6	nikakṣāt
9.1.2.4.7	nikakṣād dhy āpaḥ prabhavanti
9.1.2.4.8	dakṣiṇān nikakṣāt
9.1.2.4.9	dakṣiṇād dhi nikakṣād āpaḥ prabhavanti
9.1.2.5.1	aśmann ūrjam parvate śiśriyāṇām iti
9.1.2.5.2	aśmani vā eṣork parvateṣu śritā yad āpaḥ
9.1.2.5.3	adbhya oṣadhībhyo vanaspatibhyo adhi sambhṛtam paya iti
9.1.2.5.4	etasmād dhy etat sarvasmād adhi sambhṛtam payaḥ
9.1.2.5.5	tāṃ na iṣam ūrjaṃ dhatta marutaḥ saṃrarāṇā iti
9.1.2.5.6	maruto vai varṣasyeśate
9.1.2.5.7	aśmaṃs te kṣud iti nidadhāti
9.1.2.5.8	tad aśmani kṣudhaṃ dadhāti
9.1.2.5.9	tasmād aśmānādyaḥ
9.1.2.5.10	atho sthiro vā aśmā sthirā kṣut
9.1.2.5.11	sthira eva tat sthiraṃ dadhāti
9.1.2.5.12	mayi ta ūrg ity apādatte
9.1.2.5.13	tad ātmann ūrjaṃ dhatte
9.1.2.5.14	tathā dvitīyaṃ
9.1.2.5.15	tathā tṛtīyam
9.1.2.6.1	nidhāyodaharaṇaṃ trir vipalyayate
9.1.2.6.2	etad vā enam etal laghūyatīva yad enaṃ samantam paryeti
9.1.2.6.3	tasmā evaitan nihnute 'hiṃsāyai
9.1.2.7.1	yad v eva vipalyayate
9.1.2.7.2	etad vā enam etad anvavaiti
9.1.2.7.3	tata evaitad ātmānam apoddharate jīvātvai
9.1.2.7.4	tatho hānenātmanā sarvam āyur eti
9.1.2.8.1	trir vipalyayate
9.1.2.8.2	trir hi kṛtvaḥ paryeti
9.1.2.8.3	tad yāvatkṛtvaḥ paryeti tāvatkṛtvo vipalyayate
9.1.2.9.1	atha tam aśmānam udaharaṇe 'vadhāyaitāṃ diśaṃ haranti
9.1.2.9.2	eṣā vai nairṛtī dik
9.1.2.9.3	nairṛtyām eva tad diśi śucaṃ dadhāti
9.1.2.10.1	etad vā enaṃ devāḥ śatarudriyeṇa cādbhiś ca śamayitvāthāsyaitena śucam pāpmānam apāghnan
9.1.2.10.2	tathaivainam ayam etac chatarudriyeṇa cādbhiśca śamayitvāthāsyaitena śucam pāpmānam apahanti
9.1.2.11.1	bāhyenāgniṃ harati
9.1.2.11.2	ime vai lokā eṣo 'gniḥ
9.1.2.11.3	ebhyas tallokebhyo bahirdhā śucaṃ dadhāti bahirvedi
9.1.2.11.4	iyaṃ vai vediḥ
9.1.2.11.5	asyai tad bahirdhā śucaṃ dadhāti
9.1.2.12.1	sa veder dakṣiṇāyāṃ śroṇau prāṅ tiṣṭhan dakṣiṇā nirasyati yaṃ dviṣmas taṃ te śug ṛcchatv iti
9.1.2.12.2	yam eva dveṣṭi tam asya śug ṛcchati
9.1.2.12.3	amuṃ te śug ṛcchatv iti ha brūyād yaṃ dviṣyāt
9.1.2.12.4	tato ha tasmin na punar asti
9.1.2.12.5	api tan nādriyeta
9.1.2.12.6	svayaṃ nirdiṣṭo hy eva sa yam evaṃvid dveṣṭi
9.1.2.12.7	yadi na bhidyeta bhittavai brūyād
9.1.2.12.8	yadā hy eva sa bhidyate 'tha taṃ śug ṛcchati yaṃ dveṣṭi
9.1.2.12.9	apratīkṣam āyanti
9.1.2.12.10	apratīkṣam eva tac chucam pāpmānaṃ jahati
9.1.2.13.1	pratyetyeṣṭakā dhenūḥ kurute
9.1.2.13.2	etad vā enaṃ devāḥ śatarudriyeṇa cādbhiśca śamayitvā śucam asya pāpmānam apahatya pratyetyeṣṭakā dhenūr akurvata
9.1.2.13.3	tathaivainam ayam etac chatarudriyeṇa cādbhiśca śamayitvā śucam asya pāpmānam apahatya pratyetyeṣṭakā dhenūḥ kurute
9.1.2.14.1	āsīnaḥ kurvītety u haika āhuḥ
9.1.2.14.2	āsīno vai dhenuṃ dogdhīti
9.1.2.14.3	tiṣṭhaṃs tv eva kurvīta
9.1.2.14.4	ime vai lokā eṣo 'gniḥ
9.1.2.14.5	tiṣṭhantīva vā ime lokāḥ
9.1.2.14.6	atho tiṣṭhan vai vīryavattaraḥ
9.1.2.15.1	udaṅ prāṅ tiṣṭhan
9.1.2.15.2	purastād vā eṣā pratīcī yajamānaṃ dhenur upatiṣṭhate
9.1.2.15.3	dakṣiṇato vai pratīcīṃ dhenuṃ tiṣṭhantīm upasīdanti
9.1.2.16.1	sa yatrābhyāpnoti tad abhimṛśyaitad yajur japati
9.1.2.16.2	imā me agna iṣṭakā dhenavaḥ santv iti
9.1.2.16.3	agnir haitāsāṃ dhenukaraṇasyeṣṭe
9.1.2.16.4	tasmād etāvatīnāṃ devatānāṃ agnim evāmantrayate
9.1.2.16.5	ekā ca daśa cāntaś ca parārdhaś ceti
9.1.2.16.6	eṣa hāvarārdhyo bhūmā yad ekā ca daśa ca
9.1.2.16.7	atha haiṣa parārdhyo bhūmā yad antaś ca parārdhaś ca
9.1.2.16.8	avarārdhataś caivainā etat parārdhataś ca parigṛhya devā dhenūr u kurvata
9.1.2.16.9	tathaivainā ayam etad avarārdhataś caiva parārdhataś ca parigṛhya dhenūḥ kurute
9.1.2.16.10	tasmād api nādriyeta bahvīḥ kartum
9.1.2.16.11	amutra vā eṣa etā brahmaṇā yajuṣā bahvīḥ kurute
9.1.2.16.12	atha yat saṃtanoti kāmān eva tat saṃtanoti
9.1.2.17.1	yad v eveṣṭakā dhenūḥ kurute
9.1.2.17.2	vāg vā ayam agniḥ
9.1.2.17.3	vācā hi citaḥ
9.1.2.17.4	sa yadāhaikā ca daśa cāntaś ca parārdhaś ceti vāg vā ekā vāg daśa vāg anto vāk parārdhaḥ
9.1.2.17.5	vācam eva tad devā dhenum akurvata
9.1.2.17.6	tathaivaitad yajamāno vācam eva dhenuṃ kurute
9.1.2.17.7	atha yat saṃtanoti vācam eva tat saṃtanoti
9.1.2.17.8	etā me agna iṣṭakā dhenavaḥ santv amutrāmuṣmiṃ loka iti
9.1.2.17.9	etad vā enā asmiṃ loke dhenūḥ kurute
9.1.2.17.10	athainā etad amuṣmiṃ loke dhenūḥ kurute
9.1.2.17.11	tatho hainam etā ubhayor lokayor bhuñjanty asmiṃś cāmuṣmiṃś ca
9.1.2.18.1	ṛtava stheti
9.1.2.18.2	ṛtavo hy etāḥ
9.1.2.18.3	ṛtāvṛdha iti
9.1.2.18.4	satyavṛdha ity etat
9.1.2.18.5	ṛtuṣvā stha ṛtāvṛdha iti
9.1.2.18.6	ahorātrāṇi vā iṣṭakāḥ
9.1.2.18.7	ṛtuṣu vā ahorātrāṇi tiṣṭhanti
9.1.2.18.8	ghṛtaścuto madhuścuta iti
9.1.2.18.9	tad enā ghṛtaścutaś ca madhuścutaś ca kurute
9.1.2.19.1	virājo nāmeti
9.1.2.19.2	etad vai devā etā iṣṭakā nāmabhir upāhvayanti
9.1.2.19.3	yathāyathainā etad ācakṣate tā enān abhyupāvartanta
9.1.2.19.4	atha lokampṛṇā eva parācyas tasthur ahitanāmnyo nimemihatyaḥ
9.1.2.19.5	tā virājo nāmākurvata
9.1.2.19.6	tā enān abhyupāvartanta
9.1.2.19.7	tasmād daśadaśeṣṭakā upadhāya lokampṛṇayābhimantrayate
9.1.2.19.8	tad enā virāvaḥ kurute
9.1.2.19.9	daśākṣarā hi virāṭ
9.1.2.19.10	kāmadudhā akṣīyamāṇā iti
9.1.2.19.11	tad enāḥ kāmadudhā akṣīyamāṇāḥ kurute
9.1.2.20.1	athainaṃ vikarṣati maṇḍūkenāvakayā vetasaśākhayā
9.1.2.20.2	etad vā enaṃ devāḥ śatarudriyeṇa cādbhiś ca śamayitvā śucam asya pāpmānam apahatyāthainam etad bhūya evāśamayan
9.1.2.20.3	tathaivainam ayam etac chatarudriyeṇa cādbhiś ca śamayitvā śucamasya pāpmānam ahatyāthainam etad bhūya eva śamayati
9.1.2.20.4	sarvato vikarṣati
9.1.2.20.5	sarvata evainam etac chamayati
9.1.2.21.1	yad v evainaṃ vikarṣati
9.1.2.21.2	etad vai yatraitam prāṇā ṛṣayo 'gre 'gniṃ samaskurvans tam adbhir avokṣan
9.1.2.21.3	tā āpaḥ samaskandan
9.1.2.21.4	te maṇḍūkā abhavan
9.1.2.22.1	tāḥ prajāpatim abruvan yad vai naḥ kam abhūd avāk tad agād iti
9.1.2.22.2	so 'bravīd eṣa va etasya vanaspatir vettv iti
9.1.2.22.3	vettu
9.1.2.22.4	saṃvettu
9.1.2.22.5	so 'ha vai taṃ vetasa ity ācakṣate parokṣam
9.1.2.22.6	parokṣakāmā hi devāḥ
9.1.2.22.7	atha yad abruvann avāṅ taḥ kam agād iti tā avākkā abhavann
9.1.2.22.8	avākkā ha vai tā avakā ity ācakṣate parokṣam
9.1.2.22.9	parokṣakāmā hi devāḥ
9.1.2.22.10	tā haitās trayya āpo yan maṇḍūko 'vakā vetasaśākhā
9.1.2.22.11	etābhir evainam etat trayībhir adbhiḥ śamayati
9.1.2.23.1	yad v evainaṃ vikarṣati
9.1.2.23.2	jāyata eṣa etad yac cīyate
9.1.2.23.3	sa eṣa sarvasmā annāya jāyate
9.1.2.23.4	sarvam v etad annaṃ yan maṇḍūko 'vakā vetasaśākhā
9.1.2.23.5	paśavaś ca hy etā āpaś ca vanaspatayaś ca
9.1.2.23.6	sarveṇaivainam etad annena prīṇāti
9.1.2.24.1	maṇḍūkena paśūnām
9.1.2.24.2	tasmān maṇḍūkaḥ paśūnām anupajīvanīyatamaḥ
9.1.2.24.3	yātayāmā hi saḥ
9.1.2.24.4	avakābhir apām
9.1.2.24.5	tasmād avakā apām anupajīvanīyatamāḥ
9.1.2.24.6	yātayāmnyo hi tā
9.1.2.24.7	vetasena vanaspatīnām
9.1.2.24.8	tasmād vetaso vanaspatīnām anupajīvanīyatamaḥ
9.1.2.24.9	yātayāmā hi saḥ
9.1.2.25.1	tāni vaṃśe prabadhya dakṣiṇārdhenāgner antareṇa pariśritaḥ prāg agre vikarṣati samudrasya tv āvakayāgne parivyayām asi pāvako asmabhyaṃ śivo bhaveti
9.1.2.25.2	samudriyābhis tvādbhiḥ śamayāma ity etat
9.1.2.26.1	atha jaghanārdhenodag ghimasya tvā jarāyuṇāgne parivyayāmasi pāvako asmabhyaṃ śivo bhaveti
9.1.2.26.2	yad vai śītasya praśītaṃ tad dhimasya jarāyu
9.1.2.26.3	śītasya tvā praśītena śamayāma ityetat
9.1.2.27.1	athottarārdhena prāṅ upa jmann upa vetase 'vatara nadīṣv ā agne
9.1.2.27.2	pittam apām asi
9.1.2.27.3	maṇḍūki tābhir āgahi
9.1.2.27.4	semaṃ no yajñam pāvakavarṇaṃ śivaṃ kṛdhīti
9.1.2.27.5	yathaiva yajus tathā bandhuḥ
9.1.2.28.1	atha pūrvārdhena dakṣiṇāpām idaṃ nyayanam
9.1.2.28.2	samudrasya niveśanam
9.1.2.28.3	anyāṃs te asmat tapantu hetayaḥ
9.1.2.28.4	pāvako asmabhyaṃ śivo bhaveti
9.1.2.28.5	yathaiva yajus tathā bandhur iti
9.1.2.28.6	agre vikarṣaty atheti athety atheti
9.1.2.28.7	tad dakṣiṇāvṛt
9.1.2.28.8	tad dhi devatrā
9.1.2.29.1	ātmānam agre vikarṣati
9.1.2.29.2	ātmā hy evāgre sambhavataḥ sambhavati
9.1.2.29.3	atha dakṣiṇam pakṣam
9.1.2.29.4	atha puccham
9.1.2.29.5	athottaram
9.1.2.29.6	tad dakṣiṇāvṛt
9.1.2.29.7	tad dhi devatrā
9.1.2.30.1	abhyātmam pakṣapucchāni vikarṣati
9.1.2.30.2	abhyātmam eva tac chāntiṃ dhatte
9.1.2.30.3	purastād arvāk
9.1.2.30.4	parastād eva tad arvācīṃ śāntiṃ dhatte
9.1.2.30.5	agne pāvaka rociṣeti
9.1.2.30.6	dakṣiṇam pakṣaṃ sa naḥ pāvaka dīdiva iti
9.1.2.30.7	puccham pāvakayā yaś citayantyā kṛpeti
9.1.2.30.8	uttaram pāvakam pāvakam iti
9.1.2.30.9	yad vai śivaṃ śāntaṃ tat pāvakam
9.1.2.30.10	śamayaty evainam etat
9.1.2.31.1	saptabhir vikarṣati
9.1.2.31.2	saptacitiko 'gniḥ
9.1.2.31.3	sapta rtavaḥ saṃvatsaraḥ
9.1.2.31.4	saṃvatsaro 'gnir
9.1.2.31.5	yāvān agnir yāvaty asya mātrā tāvataivainam etad vikarṣati
9.1.2.31.6	taṃ vaṃśam utkare nyasya
9.1.2.32.1	athainaṃ sāmabhiḥ parigāyati
9.1.2.32.2	atraiṣa sarvo 'gniḥ saṃskṛtaḥ
9.1.2.32.3	tasmin devā etad amṛtaṃ rūpam uttamam adadhuḥ
9.1.2.32.4	tathaivāsminn ayam etad amṛtaṃ rūpam uttamaṃ dadhāti
9.1.2.32.5	sāmāni bhavanti
9.1.2.32.6	prāṇā vai sāmāni
9.1.2.32.7	amṛtam u vai prāṇāḥ
9.1.2.32.8	amṛtam evāsminn etad rūpam uttamaṃ dadhāti
9.1.2.32.9	sarvataḥ parigāyati
9.1.2.32.10	sarvata evāsminn etad amṛtaṃ rūpam uttamaṃ dadhāti
9.1.2.33.1	yad v evainaṃ sāmabhiḥ parigāyati
9.1.2.33.2	etad vai devā akāmayantānasthikam imam amṛtam ātmānaṃ kurvīmahīti
9.1.2.33.3	te 'bruvann upa taj jānīta yathemam ātmānam anasthikam amṛtaṃ karavāmahā iti
9.1.2.33.4	te 'bruvaṃś cetayadhvam iti
9.1.2.33.5	citim icchateti vāva tad abruvan
9.1.2.33.6	tad icchata yathemam ātmānam anasthikam amṛtaṃ karavāmahā iti
9.1.2.34.1	te cetayamānā etāni sāmāny apaśyan
9.1.2.34.2	tair enam paryagāyan
9.1.2.34.3	tair etam ātmānam anasthikam amṛtam akurvata
9.1.2.34.4	tathaivaitad yajamāno yad enaṃ sāmabhiḥ parigāyaty etam evaitad ātmānaman asthikam amṛtaṃ kurute sarvataḥ
9.1.2.34.5	parigāyati
9.1.2.34.6	sarvata evaitad etam ātmānam anasthikam amṛtaṃ kurute
9.1.2.34.7	tiṣṭhan gāyati
9.1.2.34.8	tiṣṭhantīva vā ime lokāḥ
9.1.2.34.9	atho tiṣṭhan vai vīryavattaraḥ
9.1.2.34.10	hiṅkṛtya gāyati
9.1.2.34.11	tatra hi sarvaṃ kṛtsnaṃ sāma bhavati
9.1.2.35.1	gāyatram purastād gāyati
9.1.2.35.2	agnir vai gāyatram
9.1.2.35.3	agnim evāsyaitac chiraḥ karoti
9.1.2.35.4	atho śira evāsyaitad anasthikam amṛtaṃ karoti
9.1.2.36.1	rathantaraṃ dakṣiṇe pakṣe
9.1.2.36.2	iyaṃ vai rathantaram
9.1.2.36.3	iyam u vā eṣāṃ lokānāṃ rasatamaḥ
9.1.2.36.4	asyāṃ hīme sarve rasāḥ
9.1.2.36.5	rasaṃtamaṃ ha vai tad rathantaram ity ācakṣate parokṣam
9.1.2.36.6	parokṣakāmā hi devāḥ
9.1.2.36.7	imām evāsyaitad dakṣiṇam pakṣaṃ karoti
9.1.2.36.8	atho dakṣiṇam evāsyaitat pakṣam anasthikam amṛtaṃ karoti
9.1.2.37.1	bṛhad uttare pakṣe
9.1.2.37.2	dyaur vai bṛhad
9.1.2.37.3	dyaur hi barhiṣṭhā
9.1.2.37.4	divam evāsyaitad uttaram pakṣaṃ karoti
9.1.2.37.5	atho uttaram evāsyaitat pakṣam anasthikam amṛtaṃ karoti
9.1.2.38.1	vāmadevyam ātman
9.1.2.38.2	prāṇo vai vāmadevyam
9.1.2.38.3	vāyur u prāṇaḥ
9.1.2.38.4	sarveṣām u haiṣa devānām ātmā yad vāyur
9.1.2.38.5	vāyum evāsyaitad ātmānaṃ karoti
9.1.2.38.6	atho ātmānam evāsyaitad anasthikam amṛtaṃ karoti
9.1.2.39.1	yajñāyajñiyam puccham
9.1.2.39.2	candramā vai yajñāyajñiyam
9.1.2.39.3	yo hi kaśca yajñaḥ saṃtiṣṭhata etam eva tasyāhutīnāṃ raso 'pyeti
9.1.2.39.4	tad yad etaṃ yajñoyajño 'pyeti tasmāc candramā yajñāyajñiyam
9.1.2.39.5	candramasam evāsyaitat pucchaṃ karoti
9.1.2.39.6	atho puccham evāsyaitad anasthikam amṛtaṃ karoti
9.1.2.40.1	atha prajāpater hṛdayaṃ gāyati
9.1.2.40.2	asau vā ādityo hṛdayam
9.1.2.40.3	ślakṣṇa eṣaḥ
9.1.2.40.4	ślakṣṇaṃ hṛdayam
9.1.2.40.5	parimaṇḍala eṣaḥ
9.1.2.40.6	parimaṇḍalaṃ hṛdayam
9.1.2.40.7	ātman gāyaty
9.1.2.40.8	ātman hi hṛdayaṃ
9.1.2.40.9	nikakṣe
9.1.2.40.10	nikakṣe hi hṛdayam
9.1.2.40.11	dakṣiṇe nikakṣe
9.1.2.40.12	ato hi hṛdayaṃ nedīya
9.1.2.40.13	ādityam evāsyaitad dhṛdayaṃ karoti
9.1.2.40.14	atho hṛdayam evāsyaitad anasthikam amṛtaṃ karoti
9.1.2.41.1	prajāsu ca prajāpatau ca gāyati
9.1.2.41.2	tad yat prajāsu gāyati tat prajāsu hṛdayaṃ dadhāti
9.1.2.41.3	atha yat prajāpatau gāyati tad agnau hṛdayaṃ dadhāti
9.1.2.42.1	yad v eva prajāsu ca prajāpatau ca gāyati
9.1.2.42.2	ayaṃ vā agniḥ prajāś ca prajāpatiś ca
9.1.2.42.3	tad yad agnau gāyati tad eva prajāsu ca prajāpatau ca hṛdayaṃ dadhāti
9.1.2.43.1	tā haitā amṛteṣṭakāḥ
9.1.2.43.2	tā uttamā upadadhāti
9.1.2.43.3	amṛtaṃ tad asya sarvasyottamaṃ dadhāti
9.1.2.43.4	tasmād asya sarvasyāmṛtam uttamam
9.1.2.43.5	nānyo 'dhvaryor gāyet
9.1.2.43.6	iṣṭakā vā etāḥ
9.1.2.43.7	vicito ha syād yad anyo 'dhvaryor gāyet
9.2.1.1.1	upavasathīye 'han prātar udita āditye vācaṃ visṛjate
9.2.1.1.2	vācaṃ visṛjya pañcagṛhītam ājyaṃ gṛhṇīte
9.2.1.1.3	tatra pañca hiraṇyaśakalān prāsyati
9.2.1.1.4	athaitat trayaṃ samāsiktam bhavati dadhi madhu ghṛtam pātryāṃ vā sthālyāṃ vorubilyām
9.2.1.1.5	tad upariṣṭād darbhamuṣṭiṃ nidadhāti
9.2.1.2.1	athāgnim ārohati namas te harase śociṣe
9.2.1.2.2	namas te astv arciṣa iti
9.2.1.2.3	atraiṣa sarvo 'gniḥ
9.2.1.2.4	saṃskṛtaḥ sa eṣo 'tra
9.2.1.2.5	tasmā alaṃ yad dhiṃsyād yaṃ jihiṃsiṣed
9.2.1.2.6	yam u vā eṣa hinasti harasā vainaṃ śociṣā vārciṣā vā hinasti
9.2.1.2.7	tatho hainam eṣa etair na hinasti
9.2.1.2.8	anyāṃs te asmat tapantu hetayaḥ
9.2.1.2.9	pāvako asmabhyaṃ śivo bhaveti
9.2.1.2.10	yathaiva yajus tathā bandhuḥ
9.2.1.3.1	āruhyāgniṃ svayamātṝṇṇāṃ vyāghārayaty ājyena pañcagṛhītena
9.2.1.3.2	tasyokto bandhuḥ
9.2.1.4.1	svayamātṝṇāṃ vyāghārayati
9.2.1.4.2	prāṇaḥ svayamātṛṇā
9.2.1.4.3	prāṇe tad annaṃ dadhāti
9.2.1.5.1	yad v eva svayamātṝṇāṃ vyāghārayati
9.2.1.5.2	uttaravedir haiṣāgneḥ
9.2.1.5.3	atha yām amūm pūrvāṃ vyāghārayaty adhvarasya sātha haiṣāgneḥ
9.2.1.5.4	tām etad vyāghārayati
9.2.1.6.1	paśyaṃs tatra hiraṇyaṃ vyāghārayati
9.2.1.6.2	pratyakṣaṃ vai tad yat paśyati
9.2.1.6.3	pratyakṣaṃ sottaravediḥ
9.2.1.6.4	prāstā eveha bhavanti
9.2.1.6.5	parokṣaṃ vai tad yat prāstāḥ
9.2.1.6.6	parokṣam iyam uttaravediḥ
9.2.1.7.1	svāhākāreṇa tāṃ vyāghārayati
9.2.1.7.2	pratyakṣaṃ vai tad yat svāhākāraḥ
9.2.1.7.3	pratyakṣaṃ sottaravediḥ
9.2.1.7.4	veṭkāreṇemām
9.2.1.7.5	parokṣaṃ vai tad yad veṭkāraḥ
9.2.1.7.6	parokṣam iyam uttaravediḥ
9.2.1.7.7	ājyena
9.2.1.7.8	ājyena hy uttaravediṃ vyāghārayanti
9.2.1.7.9	pañcagṛhītena
9.2.1.7.10	pañcagṛhītena hy uttaravediṃ vyāghārayanti
9.2.1.7.11	vyatihāram
9.2.1.7.12	vyatihāraṃ hy uttaravediṃ vyāghārayanti
9.2.1.8.1	nṛṣade veḍ iti
9.2.1.8.2	prāṇo vai nṛṣan
9.2.1.8.3	manuṣyā naraḥ
9.2.1.8.4	tad yo 'yam manuṣyeṣu prāṇo 'gnis tam etat prīṇāti
9.2.1.8.5	apsuṣade veḍ iti
9.2.1.8.6	yo 'psv agnis tam etat prīṇāti
9.2.1.8.7	bahirṣade veḍ iti
9.2.1.8.8	ya oṣadhiṣv agnis tam etat prīṇāti
9.2.1.8.9	vanasade veḍ iti
9.2.1.8.10	yo vanaspatiṣv agnis tam etat prīṇāti
9.2.1.8.11	svarvide veḍ iti
9.2.1.8.12	ayam agniḥ svarvit
9.2.1.8.13	imam evaitad agnim prīṇāti
9.2.1.9.1	yad v evāha nṛṣade veḍ apsuṣade veḍ iti
9.2.1.9.2	asyaivaitāny agner nāmāni
9.2.1.9.3	tāny etat prīṇāti
9.2.1.9.4	tāni haviṣā devatāṃ karoti
9.2.1.9.5	yasyai vai devatāyai havir gṛhyate sā devatā na sā yasyai na gṛhyate
9.2.1.9.6	atho etān evaitad agnīn asminn agnau nāmagrāhaṃ dadhāti
9.2.1.10.1	pañcaitā āhutīr juhoti
9.2.1.10.2	pañcacitiko 'gniḥ
9.2.1.10.3	pañcartava saṃvatsaraḥ
9.2.1.10.4	saṃvatsaro 'gniḥ
9.2.1.10.5	yāvān agnir yāvaty asya mātrā tāvataivainam etad annena prīṇāti
9.2.1.11.1	athainaṃ samukṣati dadhnā madhunā ghṛtena
9.2.1.11.2	jāyata eṣa etad yac cīyate
9.2.1.11.3	sa eṣa sarvasmā annāya jāyate
9.2.1.11.4	sarvam vetad annaṃ yad dadhi madhu ghṛtaṃ
9.2.1.11.5	sarveṇaivainam etad annena prīṇāti
9.2.1.11.6	sarvataḥ samukṣati
9.2.1.11.7	sarvata evainam etat sarveṇānnena prīṇāti
9.2.1.12.1	yad v evainaṃ samukṣati
9.2.1.12.2	atraiṣa sarvo 'gniḥ saṃskṛtaḥ
9.2.1.12.3	tasmin devā etad rūpam uttamam adadhuḥ
9.2.1.12.4	tathaivāsminn ayam etad rūpam uttamaṃ dadhāti
9.2.1.12.5	annaṃ vai rūpam
9.2.1.12.6	etad u paramam annaṃ yad dadhi madhu ghṛtaṃ
9.2.1.12.7	tad yad eva paramaṃ rūpam tad asminn etad uttamaṃ dadhāti
9.2.1.12.8	sarvataḥ samukṣaty api bāhyena pariśritaḥ
9.2.1.12.9	sarvata evāsminn etad rūpam uttamaṃ dadhāti
9.2.1.12.10	darbhaiḥ
9.2.1.12.11	te hi śuddhā medhyāḥ
9.2.1.12.12	agrair
9.2.1.12.13	agraṃ hi devānām
9.2.1.13.1	yad v evainaṃ samukṣati
9.2.1.13.2	etad vai yatraitam prāṇā ṛṣayo 'gre 'gniṃ samaskurvaṃs tad asminn ado 'mum purastād bhāgam akurvatādaḥ sajūrabdīyam
9.2.1.13.3	athāsminn etaṃ saṃcita upariṣṭād bhāgam akurvata
9.2.1.13.4	tad yat samukṣati ya evāsmiṃs te prāṇā ṛṣayaḥ sacita upariṣṭād bhāgam akurvata tān evaitat prīṇāti
9.2.1.13.5	dadhnā madhunā ghṛtena
9.2.1.13.6	tasyokto bandhuḥ
9.2.1.14.1	ye devā devānām yajñiyā yajñiyānām iti
9.2.1.14.2	devā hy ete devānāṃ yajñiyā u yajñiyānāṃ
9.2.1.14.3	saṃvatsarīṇam upa bhāgam āsata iti
9.2.1.14.4	saṃvatsarīṇaṃ hy eta etam bhāgam upāsate
9.2.1.14.5	ahutādo haviṣo yajñe asminn iti
9.2.1.14.6	ahutādo hi prāṇāḥ
9.2.1.14.7	svayam pibantu madhuno ghṛtasyeti
9.2.1.14.8	svayam asya pibantu madhunaś ca ghṛtasya cety etat
9.2.1.15.1	ye devā deveṣv adhi devatvam āyann iti
9.2.1.15.2	devā hy ete deveṣv adhi devatvam āyan
9.2.1.15.3	ye brahmaṇaḥ puraetāro asyeti
9.2.1.15.4	ayam agnir brahma tasyaite puraetāraḥ
9.2.1.15.5	yebhyo na ṛte pavate dhāma kiṃ caneti
9.2.1.15.6	na hi prāṇebhya ṛte pavate dhāma kiṃ cana
9.2.1.15.7	na te divo na pṛthivyā adhi snuṣv iti
9.2.1.15.8	naiva te divi na pṛthivyāṃ yad eva prāṇabhṛt tasmiṃs ta ity etat
9.2.1.16.1	dvābhyāṃ samukṣati
9.2.1.16.2	dvipād yajamānaḥ
9.2.1.16.3	yajamāno 'gniḥ
9.2.1.16.4	yāvān agnir yāvaty asya mātrā tāvataivainam etat samukṣati
9.2.1.17.1	atha pratyavarohati prāṇadā apānadā iti
9.2.1.17.2	sarve haite prāṇā yo 'yam agniś citaḥ
9.2.1.17.3	sa yad etām atrātmanaḥ paridāṃ na vadetātra haivāsyaiṣa prāṇān vṛñjīta
9.2.1.17.4	atha yad etām atrātmanaḥ paridāṃ vadate tatho hāsyaiṣa prāṇān na vṛṅkte
9.2.1.17.5	prāṇadā apānadā vyānadā varcodā varivodā iti
9.2.1.17.6	etaddā me 'sīti evaitad āha
9.2.1.17.7	anyāṃs te asmat tapantu hetayaḥ
9.2.1.17.8	pāvako asmabhyaṃ śivo bhaveti
9.2.1.17.9	yathaiva yajus tathā bandhuḥ
9.2.1.18.1	pratyetya pravargyopasadbhyām pracarati
9.2.1.18.2	pravargyopasadbhyām pracaryāthāsmai vrataṃ vārdhavrataṃ vā prayacchati
9.2.1.18.3	atha pravargyopasadbhyām
9.2.1.18.4	atha pravargyam utsādayatyāptvā taṃ kāmaṃ yasmai kāmāyainam pravṛṇakti
9.2.1.19.1	taṃ vai pariṣyanda utsādayet
9.2.1.19.2	tapto vā eṣa śuśucāno bhavati
9.2.1.19.3	taṃ yad asyām utsādayed imām asya śug ṛcched
9.2.1.19.4	yad apsūtsādayed apo 'sya śug ṛcched
9.2.1.19.5	atha yat pariṣyanda utsādayati tatho ha naivāpo hinasti nemām
9.2.1.19.6	yad ahāpsu na prāsyati tenāpo na hinasti
9.2.1.19.7	atha yat samantam āpaḥ pariyanti
9.2.1.19.8	śāntir vā āpaḥ
9.2.1.19.9	teno imāṃ na hinasti
9.2.1.19.10	tasmāt pariṣyanda utsādayet
9.2.1.20.1	agnau tv evotsādayet
9.2.1.20.2	ime vai lokā eṣo 'gniḥ
9.2.1.20.3	āpaḥ pariśritaḥ
9.2.1.20.4	taṃ yad agnā utsādayati tad evainam pariṣyanda utsādayati
9.2.1.21.1	yad v evāgnā utsādayati
9.2.1.21.2	ime vai lokā eṣo 'gniḥ
9.2.1.21.3	agnir vāyur ādityas tad ete pravargyāḥ
9.2.1.21.4	sa yad anyatrāgner utsādayed etāṃs tad devān bahirdhaibhyo lokebhyo dadhyāt
9.2.1.21.5	atha yad agnā utsādayaty etān evaitad devān eṣu lokeṣu dadhāti
9.2.1.22.1	yad v evāgnā utsādayati
9.2.1.22.2	śira etad yajñasya yat pravargyaḥ
9.2.1.22.3	ātmāyam agniś citaḥ
9.2.1.22.4	sa yad anyatrāgner utsādayed bahirdhāsmāc chiro dadhyāt
9.2.1.22.5	atha yad agnā utsādayaty ātmānam evāsyaitat saṃskṛtya śiraḥ pratidadhāti
9.2.1.23.1	svayamātṛṇayā saṃspṛṣṭam prathamam pravargyam utsādayati
9.2.1.23.2	prāṇaḥ svayamātṛṇā
9.2.1.23.3	śiraḥ pravargyaḥ
9.2.1.23.4	ātmāyam agniś citaḥ
9.2.1.23.5	śiraś ca tad ātmānaṃ ca prāṇena saṃtanoti saṃdadhāti
9.2.1.23.6	utsādya pravargyaṃ yathā tasyotsādanam
9.2.2.1.1	pratyetyāgnim prahariṣyann āhutīś ca juhoti samidhaś cādadhāti
9.2.2.1.2	etad vā enaṃ devā eṣyantam purastād annenāprīṇann āhutibhiś ca samidbhiś ca
9.2.2.1.3	tathaivainam ayam etad eṣyantam purastād annena prīṇāty āhutibhiś ca samidbhiś ca
9.2.2.1.4	sa vai pañcagṛhītaṃ gṛhṇīte
9.2.2.1.5	tasyokto bandhuḥ
9.2.2.2.1	atha ṣoḍaśagṛhītaṃ gṛhṇīte
9.2.2.2.2	ṣoḍaśakalaḥ prajāpatiḥ
9.2.2.2.3	prajāpatir agniḥ
9.2.2.2.4	ātmasammitenaivainam etad annena prīṇāti
9.2.2.2.5	yad u vā ātmasammitam annaṃ tad avati tan na hinasti
9.2.2.2.6	yad bhūyo hinasti tad
9.2.2.2.7	yat kanīyo na tad avati
9.2.2.2.8	samānyāṃ sruci gṛhṇīte
9.2.2.2.9	samāno hi sa yam etat prīṇāti
9.2.2.2.10	vaiśvakarmaṇābhyāṃ juhoti
9.2.2.2.11	viśvakarmāyam agniḥ
9.2.2.2.12	tam evaitat prīṇāti
9.2.2.2.13	tisra āhutīr juhoti
9.2.2.2.14	trivṛd agniḥ
9.2.2.2.15	yāvān agnir yāvaty asya mātrā tāvataivainam etad annena prīṇāti
9.2.2.3.1	atha samidha ādadhāti
9.2.2.3.2	yathā tarpayitvā pariveviṣyāt tādṛk tad
9.2.2.3.3	audumbaryo bhavanti
9.2.2.3.4	ūrg vai rasa udumbaraḥ
9.2.2.3.5	ūrjaivainam etad rasena prīṇāti
9.2.2.3.6	ārdrā bhavanti
9.2.2.3.7	etad vai vanaspatīnām anārtaṃ jīvaṃ yad ārdram
9.2.2.3.8	tad yad eva vanaspatīnām anārtaṃ jīvaṃ tenainam etat prīṇāti
9.2.2.3.9	ghṛte nyuttā bhavanti
9.2.2.3.10	āgneyaṃ vai ghṛtam
9.2.2.3.11	svenaivainam etad bhāgena svena rasena prīṇāti
9.2.2.3.12	sarvāṃ rātriṃ vasanti
9.2.2.3.13	tatra hi tā rasena sampadyante
9.2.2.3.14	tisraḥ samidha ādadhāti
9.2.2.3.15	trivṛd agniḥ
9.2.2.3.16	yāvān agnir yāvaty asya mātrā tāvataivainam etad annena prīṇāti
9.2.2.4.1	yad v evaitā āhutīr juhoti
9.2.2.4.2	etadvā enaṃ devā eṣyantaṃ purastād annena samaskurvann etābhir āhutibhiḥ
9.2.2.4.3	tathaivainam ayam etad eṣyantam purastād annena saṃskaroty etābhir āhutibhiḥ
9.2.2.5.1	sa vai pañcagṛhītaṃ gṛhṇīte
9.2.2.5.2	pañcadhāvihito vā ayaṃ śīrṣan prāṇo mano vāk prāṇaś cakṣuḥ śrotram
9.2.2.5.3	etam evāsminn etat pañcadhāvihitaṃ śīrṣan prāṇaṃ dadhāti
9.2.2.5.4	agnis tigmena śociṣeti tigmavatyā
9.2.2.5.5	śira evāsyaitayā saṃśyati tigmatāyai
9.2.2.6.1	atha ṣoḍaśagṛhītaṃ gṛhṇīte
9.2.2.6.2	aṣṭau prāṇā aṣṭāv aṅgāny etām abhisampadaṃ
9.2.2.6.3	samānyāṃ sruci gṛhṇīte
9.2.2.6.4	samāne hy evātmann aṅgāni ca prāṇāś ca bhavanti
9.2.2.6.5	nānā juhoty
9.2.2.6.6	aṅgebhyaś ca tat prāṇebhyaś ca vidhṛtiṃ karoti
9.2.2.6.7	vaiśvakarmaṇābhyāṃ juhoti
9.2.2.6.8	viśvakarmāyam agniḥ
9.2.2.6.9	tam evaitat saṃskaroti
9.2.2.6.10	tisra āhutīr juhoti
9.2.2.6.11	trivṛd agniḥ
9.2.2.6.12	yāvān agnir yāvaty asya mātrā tāvataivainam etad annena saṃskaroti
9.2.2.6.13	saptadaśabhir ṛgbhiḥ
9.2.2.6.14	saptadaśaḥ prajāpatiḥ
9.2.2.6.15	prajāpatir agniḥ
9.2.2.6.16	yāvān āgni yāvaty asya mātrā tāvataivainam etat saṃskaroty
9.2.2.6.17	ekaviṃśatigṛhītena
9.2.2.6.18	dvādaśa māsāḥ pañca rtavas traya ime lokā asāv āditya ekaviṃśaḥ
9.2.2.6.19	etām abhisampadam
9.2.2.7.1	yad v evaitāḥ samidha ādadhāti
9.2.2.7.2	etad vā enaṃ devāḥ sarvaṃ kṛtsnaṃ saṃskṛtyāthainam etenānnenāprīṇann etābhiḥ samidbhiḥ
9.2.2.7.3	tathaivainam ayam etat sarvaṃ kṛtsnaṃ saṃskṛtyāthainam etenānnena prīṇāty etābhiḥ samidbhiḥ
9.2.2.7.4	audumbaryo bhavanti ārdrāḥ
9.2.2.7.5	ghṛte nyuttā sarvāṃ rātriṃ vasanti
9.2.2.7.6	tasyokto bandhuḥ
9.2.2.7.7	ud enam uttarāṃ nayendra
9.2.2.7.8	imam pratarāṃ naya yasya kurmo gṛhe havir iti
9.2.2.7.9	yathā yajus tathā bandhuḥ
9.2.2.7.10	tisraḥ samidha ādadhāti
9.2.2.7.11	trivṛd agniḥ
9.2.2.7.12	yāvān agnir yāvaty asya mātrā tāvataivainam etad annena prīṇāti
9.2.2.7.13	tisra āhutīr juhoti
9.2.2.7.14	tat ṣaṭ
9.2.2.7.15	tasyokto bandhuḥ
9.2.3.1.1	athātaḥ sampreṣyati udyacchedhmam
9.2.3.1.2	upayacchopayamanīḥ
9.2.3.1.3	agnaye prahriyamāṇāya anubrūhi
9.2.3.1.4	agnīd ekasphyayānūdehi
9.2.3.1.5	brahmann apratirathaṃ japeti
9.2.3.2.1	etad vai devān upapraiṣyataḥ etaṃ yajñaṃ taṃsyamānān dakṣiṇato 'surā rakṣāṃsi nāṣṭrā ajighāṃsan na yakṣyadhve
9.2.3.2.2	na yajñaṃ taṃsyadhva iti
9.2.3.3.1	te devā indram abruvan tvaṃ vai naḥ śreṣṭho baliṣṭho vīryavattamo 'si
9.2.3.3.2	tvam imāni rakṣāṃsi pratiyatasveti
9.2.3.3.3	tasya vai me brahma dvitīyam astv iti
9.2.3.3.4	tatheti tasmai vai bṛhaspatiṃ dvitīyam akurvan
9.2.3.3.5	brahma vai bṛhaspatiḥ
9.2.3.3.6	ta indreṇa caiva bṛhaspatinā ca dakṣiṇato 'surān rakṣāṃsi nāṣṭrā apahatyābhaye nāṣṭra etaṃ yajñam atanvata
9.2.3.4.1	tad vā etat kriyate yad devā akurvan
9.2.3.4.2	idaṃ nu tāni rakṣāṃsi devair evāpahatāni
9.2.3.4.3	yat tv etat karoti yad devā akurvaṃs tat karavāṇīti
9.2.3.4.4	atho indreṇa caivaitad bṛhaspatinā ca dakṣiṇato 'surān rakṣāṃsi nāṣṭrā apahatyābhaye 'nāṣṭra etaṃ yajñaṃ tanute
9.2.3.5.1	sa yaḥ sa indraḥ eṣa so 'pratirathaḥ
9.2.3.5.2	atha yaḥ sa bṛhaspatir eṣa sa brahmā
9.2.3.5.3	tad yad brahmāpratirathaṃ japatīndreṇa caivaitad bṛhaspatinā ca dakṣiṇato 'surān rakṣāṃsi nāṣṭrā apahatyābhaye 'nāṣṭra etaṃ yajñaṃ tanute
9.2.3.5.4	tasmād brahmāpratirathaṃ japati
9.2.3.6.1	āśuḥ śiśāno vṛṣabho na bhīma iti
9.2.3.6.2	aindryo 'bhirūpā dvādaśa bhavanti
9.2.3.6.3	dvādaśa māsāḥ saṃvatsaraḥ
9.2.3.6.4	saṃvatsaro 'gniḥ
9.2.3.6.5	yāvān agnir yāvaty asya mātrā tāvataivaitad dakṣiṇato 'surān rakṣāṃsi nāṣṭrā apahanti
9.2.3.6.6	triṣṭubbhir
9.2.3.6.7	vajro vai triṣṭup
9.2.3.6.8	vajreṇaivaitad dakṣiṇato 'surān rakṣāṃsi nāṣṭrā apahanti
9.2.3.6.9	tā dvāviṃśatir gāyatryaḥ sampadyante
9.2.3.6.10	tad āgneyyo bhavanti
9.2.3.6.11	agnikarma hi
9.2.3.7.1	athainam udyacchaty ud u tvā viśve devā agne bharantu cittibhir iti
9.2.3.7.2	tasyokto bandhuḥ
9.2.3.8.1	athābhiprayanti pañca diśo daivīr yajñam avantu devīr iti
9.2.3.8.2	devāś cāsurāścobhaye prājāpatyā dikṣv aspardhanta
9.2.3.8.3	te devā asurāṇāṃ diśo vṛñjata
9.2.3.8.4	tathaivaitad yajamāno dviṣato bhrātṛvyasya diśo vṛṅkte
9.2.3.8.5	daivīr iti
9.2.3.8.6	tad enā daivīḥ kurute
9.2.3.8.7	yajñam avantu devīr iti
9.2.3.8.8	yajñam imam avantu devīr ity etad
9.2.3.8.9	apāmatiṃ durmatim bādhamānā iti
9.2.3.8.10	aśanāyā vā amatiḥ
9.2.3.8.11	aśanāyām apabādhamānā ity etad
9.2.3.8.12	rāyaspoṣe yajñapatim ābhajantīr iti
9.2.3.8.13	rayyāṃ ca poṣe ca yajñapatim ābhajantīr ity etad
9.2.3.8.14	rāyaspoṣe adhi yajño asthād iti
9.2.3.8.15	rayyāṃ ca poṣe cādhi yajño 'sthād ity etat
9.2.3.9.1	samiddhe agnāv adhi māmahāna iti
9.2.3.9.2	yajamāno vai māmahānaḥ
9.2.3.9.3	ukthapatra ity
9.2.3.9.4	ukthāni hy etasya patrāṇi
9.2.3.9.5	īḍya iti
9.2.3.9.6	yajñiyaṃ ity etat
9.2.3.9.7	gṛbhīta iti
9.2.3.9.8	dhārita ity etat
9.2.3.9.9	taptaṃ gharmam parigṛhyāyajanteti
9.2.3.9.10	taptaṃ hy etaṃ gharmam parigṛhyāyajanta
9.2.3.9.11	ūrjā yad yajñam ayajanta devā iti
9.2.3.9.12	ūrjā hy etaṃ yajñam ayajanta devāḥ
9.2.3.10.1	daivyāya dhartre joṣṭra iti
9.2.3.10.2	daivo hy eṣa dhartā joṣayitṛtamo
9.2.3.10.3	devaśrīḥ śrīmanāḥ śatapayā iti
9.2.3.10.4	devaśrīr hy eṣa śrīmanāḥ śatapayāḥ
9.2.3.10.5	parigṛhya devā yajñam āyann iti
9.2.3.10.6	parigṛhya hy etaṃ devā yajñam āyan
9.2.3.10.7	devā devebhyo adhvaryanto asthur iti
9.2.3.10.8	adhvaro vai yajñaḥ
9.2.3.10.9	devā devebhyo yajñiyanto 'sthur ity etat
9.2.3.11.1	vītaṃ haviḥ śamitaṃ śamitā yajadhyā iti
9.2.3.11.2	iṣṭaṃ sviṣṭam ity etat
9.2.3.11.3	turīyo yajño yatra havyam etīti
9.2.3.11.4	adhvaryuḥ purastād yajūṃṣi japati
9.2.3.11.5	hotā paścād ṛco 'nvāha
9.2.3.11.6	brahmā dakṣiṇato 'pratirathaṃ japati
9.2.3.11.7	eṣa eva turīyo yajñaḥ
9.2.3.11.8	tato vākā āśiṣo no juṣantām iti
9.2.3.11.9	tato no vākāś cāśiṣaś ca juṣantām ity etat
9.2.3.12.1	sūryaraśmir harikeśaḥ purastāt savitā jyotir udayāṃ ajasram iti
9.2.3.12.2	asau vā āditya eṣo 'gniḥ
9.2.3.12.3	sa eṣa sūryaraśmir harikeśaḥ purastāt savitaitaj jyotir udyacchaty ajasram
9.2.3.12.4	tasya pūṣā prasave yāti vidvān iti
9.2.3.12.5	paśavo vai pūṣā
9.2.3.12.6	ta etasya prasave prerate
9.2.3.12.7	sampaśyan viśvā bhuvanāni gopā iti
9.2.3.12.8	eṣa vā idaṃ sarvaṃ sampaśyati
9.2.3.12.9	eṣa u evāsya sarvasya bhuvanasya goptā
9.2.3.13.1	tad yā amuṣmād ādityād arvājyaḥ pañca diśaḥ tā etad devā asurāṇām avṛñjata
9.2.3.13.2	atho tā evaitat samārohan
9.2.3.13.3	tā u evaitad yajamāno dviṣato bhrātṛvyasya vṛṅkte
9.2.3.13.4	atho tā evaitat samārohati
9.2.3.13.5	atho etad vā etābhir devā ātaḥ samprāpnuvan
9.2.3.13.6	tathaivābhir ayam etad ātaḥ samprāpnoti
9.2.3.14.1	athāśmānam pṛśnim upadadhāti
9.2.3.14.2	asau vā ādityo 'śmā pṛśniḥ
9.2.3.14.3	amum evaitad ādityam upadadhāti
9.2.3.14.4	pṛśnir bhavati
9.2.3.14.5	raśmibhir hi maṇḍalam pṛśni
9.2.3.14.6	tam antareṇāhavanīyaṃ ca gārhapatyaṃ copadadhāti
9.2.3.14.7	ayaṃ vai loko gārhapatyaḥ
9.2.3.14.8	dyaur āhavanīyaḥ
9.2.3.14.9	etaṃ tad imau lokāv antareṇa dadhāti
9.2.3.14.10	tasmād eṣa imau lokāv antareṇa tapati
9.2.3.15.1	āgnīdhravelāyām
9.2.3.15.2	antarikṣaṃ vā āgnīdhram
9.2.3.15.3	etaṃ tad antarikṣe dadhāti
9.2.3.15.4	tasmād eṣo 'ntarikṣāyatanaḥ
9.2.3.15.5	vyadhve
9.2.3.15.6	vyadhve hy eṣa itaḥ
9.2.3.16.1	sa eṣa prāṇaḥ
9.2.3.16.2	prāṇam evaitad ātman dhatte
9.2.3.16.3	tad etad āyur
9.2.3.16.4	āyur evaitad ātman dhatte
9.2.3.16.5	tad etad annam
9.2.3.16.6	āyur hy etad
9.2.3.16.7	annam u vā āyur
9.2.3.16.8	aśmā bhavati
9.2.3.16.9	sthiro vā aśmā
9.2.3.16.10	sthiraṃ tad āyuḥ kurute
9.2.3.16.11	pṛśnir bhavati
9.2.3.16.12	pṛśnīva hy annam
9.2.3.17.1	sa upadadhāti vimāna eṣa divo madhya āsta iti
9.2.3.17.2	vimāno hy eṣa divo madhya āsta
9.2.3.17.3	āpaprivān rodasī antarikṣam iti
9.2.3.17.4	udyan vā eṣa imān lokān āpūrayati
9.2.3.17.5	sa viśvācīr abhicaṣṭe ghṛtācīr iti
9.2.3.17.6	srucaś caitad vedīś cāha
9.2.3.17.7	antarā pūrvam aparaṃ ca ketum iti
9.2.3.17.8	antaremaṃ ca lokam amuṃ cety etad
9.2.3.17.9	atho yac cedam etarhi cīyate yac cādaḥ pūrvam acīyateti
9.2.3.18.1	ukṣā samudro aruṇaḥ suparṇa iti
9.2.3.18.2	ukṣā hy eṣa samudro 'ruṇaḥ suparṇaḥ
9.2.3.18.3	pūrvasya yonim pitur āviveśeti
9.2.3.18.4	pūrvasya hy eṣa etaṃ yonim pitur āviśati
9.2.3.18.5	madhye divo nihitaḥ pṛśnir aśmeti
9.2.3.18.6	madhye hy eṣa divo nihitaḥ pṛśnir aśmā
9.2.3.18.7	vicakrame rajasas pāty antāv iti
9.2.3.18.8	vikramamāṇo vā eṣa eṣāṃ lokānām antān yāti
9.2.3.19.1	dvābhyām upadadhāti
9.2.3.19.2	dvipād yajamānaḥ
9.2.3.19.3	yajamāno 'gniḥ
9.2.3.19.4	yāvān agnir yāvaty asya mātrā tāvataivainam etad upadadhāti
9.2.3.19.5	triṣṭubbhyām
9.2.3.19.6	traiṣṭubho hy eṣaḥ
9.2.3.19.7	na sādayati
9.2.3.19.8	asan no hy eṣaḥ
9.2.3.19.9	na sūdadohasādhivadati
9.2.3.19.10	prāṇo vai sūdadohāḥ
9.2.3.19.11	prāṇa eṣaḥ
9.2.3.19.12	kim prāṇe prāṇaṃ dadhyām iti
9.2.3.19.13	taṃ nidhāya yathā na naśyet
9.2.3.20.1	athopāyantīndraṃ viśvā avīvṛdhann iti
9.2.3.20.2	tasyokto bandhuḥ
9.2.3.20.3	devahūr yajña ā ca vakṣat
9.2.3.20.4	sumnahūr yajña ā ca vakṣad iti
9.2.3.20.5	devahūś caiva yajñaḥ sumnahūś ca
9.2.3.20.6	yakṣad agnir devo devāṃ ā ca vakṣad iti
9.2.3.20.7	yakṣac caivāgnir devo devān ā ca vahatv ity etat
9.2.3.21.1	vājasya mā prasava udgrābheṇodagrabhīt
9.2.3.21.2	adhā sapatnān indro me nigrābheṇādharā akar iti
9.2.3.21.3	yathaiva yajus tathā bandhuḥ
9.2.3.22.1	udgrābhaṃ ca nigrābhaṃ ca brahma devā avīvṛdhan
9.2.3.22.2	adhā sapatnān indrāgnī me viṣūcīnān vyasyatām iti
9.2.3.22.3	yathaiva yajus tathā bandhuḥ
9.2.3.23.1	tad yā amuṣmād ādityād ūrdhvāś catasro diśaḥ tā etad devā asurāṇām avṛñjata
9.2.3.23.2	atho tā evaitat samārohan
9.2.3.23.3	tā u evaitad yajamāno dviṣato bhrātṛvyasya vṛṅkte
9.2.3.23.4	atho tā evaitat samārohati
9.2.3.23.5	atho etadvā etābhir devā ātaḥ samprāpnuvan
9.2.3.23.6	tathaivābhir ayam etad ātaḥ samprāpnoti
9.2.3.24.1	athāgnim ārohanti
9.2.3.24.2	kramadhvam agninā nākam iti
9.2.3.24.3	svargo vai loko nākaḥ
9.2.3.24.4	kramadhvam anenāgninaitaṃ svargaṃ lokam ity etad
9.2.3.24.5	ukhyaṃ hasteṣu bibhrata iti
9.2.3.24.6	ukhyaṃ hy eta etaṃ hasteṣu bibhrati
9.2.3.24.7	divaspṛṣṭhaṃ svar gatvā miśrā devebhir ādhvam iti
9.2.3.24.8	divaspṛṣṭhaṃ svargaṃ lokaṃ gatvā miśrā devebhir ādhvam ity etat
9.2.3.25.1	prācīmanu pradiśam prehi vidvān iti
9.2.3.25.2	prācī vai dig agneḥ
9.2.3.25.3	svām anu pradiśam prehi vidvān ity etat
9.2.3.25.4	agner agne puro agnir bhaveheti
9.2.3.25.5	asya tvam agner agne puro 'gnir bhavehety etad
9.2.3.25.6	viśvā āśā dīdyāno vibhāhīti
9.2.3.25.7	sarvā āśā dīpyamāno vibhāhīty etat
9.2.3.25.8	ūrjaṃ no dhehi dvipade catuṣpada iti
9.2.3.25.9	āśiṣam āśāste
9.2.3.26.1	pṛthivyā aham ud antarikṣam āruham
9.2.3.26.2	antarikṣād divam āruham iti
9.2.3.26.3	gārhapatyād dhy āgnīdhrīyam āgacchanti
9.2.3.26.4	āgnīdhrīyād āhavanīyaṃ
9.2.3.26.5	divo nākasya pṛṣṭhāt svarjyotir agām aham iti
9.2.3.26.6	divo nākasya pṛṣṭhāt svargaṃ lokam agām aham ity etat
9.2.3.27.1	svar yanto nāpekṣanta ā dyāṃ rohanti rodasī iti
9.2.3.27.2	na haiva te 'pekṣante ye svargaṃ lokaṃ yanti
9.2.3.27.3	yajñaṃ ye viśvatodhāraṃ suvidvāṃso vitenira iti
9.2.3.27.4	eṣa eva yajño viśvatodhāraḥ
9.2.3.27.5	eta u eva suvidvāṃso ya etaṃ vitanvate
9.2.3.28.1	agne prehi prathamo devayatām iti
9.2.3.28.2	imam etad agnim āha tvam eṣām prehi prathamo devayatām iti
9.2.3.28.3	cakṣur devānām uta martyānām iti
9.2.3.28.4	ubhayeṣāṃ haitad devamanuṣyāṇāṃ cakṣuḥ
9.2.3.28.5	iyakṣamāṇā bhṛgubhiḥ sajoṣā iti
9.2.3.28.6	yajamānā bhṛgubhiḥ sajoṣā ity etat
9.2.3.28.7	svar yantu yajamānāḥ svastīti
9.2.3.28.8	svargaṃ lokaṃ yantu yajamānāḥ svastīty etat
9.2.3.29.1	tad yā amuṣmiṃ loke pañca diśas tā etad devā asurāṇām avṛñjata
9.2.3.29.2	atho tā evaitat samārohan
9.2.3.29.3	tā u evaitad yajamāno dviṣato bhrātṛvyasya vṛṅkte
9.2.3.29.4	atho tā evaitat samārohati
9.2.3.29.5	atho etad vā etābhir devā ātaḥ samprāpnuvan
9.2.3.29.6	tathaivābhir ayam etad ātaḥ samprāpnoti
9.2.3.30.1	athainam abhijuhoti
9.2.3.30.2	etad vā enaṃ devā īyivāṃsam upariṣṭād annenāprīṇann etayāhutyā
9.2.3.30.3	tathaivainam ayam etad īyivāṃsam upariṣṭād annena prīṇāty etayāhutyā
9.2.3.30.4	kṛṣṇāyai śuklavatsāyai payasā
9.2.3.30.5	rātrir vai kṛṣṇā śuklavatsā
9.2.3.30.6	tasyā asāv ādityo vatsaḥ
9.2.3.30.7	svenaivainam etad bhāgena svena rasena prīṇāti
9.2.3.30.8	upari dhāryamāṇe
9.2.3.30.9	upari hi sa yam etat prīṇāti
9.2.3.30.10	dohanena
9.2.3.30.11	dohanena hi payaḥ pradīyate
9.2.3.31.1	yad v evainam abhijuhoti
9.2.3.31.2	śira etad yajñasya yad agniḥ
9.2.3.31.3	prāṇaḥ payaḥ
9.2.3.31.4	śīrṣaṃs tat prāṇaṃ dadhāti
9.2.3.31.5	yathā svayamātṝṇām abhiprakṣared evam abhijuhuyāt
9.2.3.31.6	prāṇaḥ svayamātṛṇā
9.2.3.31.7	rasa eṣaḥ
9.2.3.31.8	śiraś ca tat prāṇaṃ ca rasena saṃtanoti saṃdadhāti
9.2.3.31.9	naktoṣāsā samanasā virūpe iti
9.2.3.31.10	tasyokto bandhuḥ
9.2.3.32.1	agne sahasrākṣeti
9.2.3.32.2	hiraṇyaśakalair vā eṣa sahasrākṣaḥ
9.2.3.32.3	śatamūrdhann iti
9.2.3.32.4	yad adaḥ śataśīrṣā rudro 'sṛjyata
9.2.3.32.5	śataṃ te prāṇāḥ sahasraṃ vyānā iti
9.2.3.32.6	śataṃ haiva tasya prāṇāḥ sahasraṃ vyānā yaḥ śataśīrṣā
9.2.3.32.7	tvaṃ sāhasrasya rāya īśiṣa iti
9.2.3.32.8	tvaṃ sarvasyai rayyā īśiṣa
9.2.3.32.9	ity etat tasmai te vidhema vājāya svāheti
9.2.3.32.10	eṣa vai vājaḥ
9.2.3.32.11	tam etat prīṇāti
9.2.3.33.1	dvābhyām abhijuhoti
9.2.3.33.2	dvipād yajamāno
9.2.3.33.3	yajamāno 'gniḥ
9.2.3.33.4	yāvān agnir yāvaty asya mātrā tāvataivainam etad abhijuhoti
9.2.3.34.1	athainaṃ nidadhāti suparṇo 'si garutmān iti
9.2.3.34.2	etad vā enam ado vikṛtya suparṇaṃ garutmantaṃ vikaroti
9.2.3.34.3	taṃ suparṇaṃ garutmantaṃ cinoti
9.2.3.34.4	taṃ suparṇaṃ garutmantaṃ kṛtvāntato nidadhāti
9.2.3.34.5	pṛṣṭhe pṛthivyāḥ sīda
9.2.3.34.6	bhāsāntarikṣam āpṛṇa
9.2.3.34.7	jyotiṣā divam uttabhāna
9.2.3.34.8	tejasā diśa uddūṃheti
9.2.3.34.9	evaṃ hy eṣa etat sarvaṃ karoti
9.2.3.35.1	ājuhvānaḥ supratīkaḥ purastād iti
9.2.3.35.2	ājuhvāno naḥ supratīkaḥ purastād ity etad
9.2.3.35.3	agne tvaṃ yonim āsīda sādhuyeti
9.2.3.35.4	eṣa vā asya svo yoniḥ
9.2.3.35.5	taṃ sādhv āsīdety etad
9.2.3.35.6	asmint sadhasthe adhy uttarasminn iti
9.2.3.35.7	dyaur vā uttaraṃ sadhastham
9.2.3.35.8	viśve devā yajamānaś ca sīdateti
9.2.3.35.9	tad viśvair devaiḥ saha yajamānaṃ sādayati
9.2.3.35.10	dvābhyāṃ nidadhāti
9.2.3.35.11	tasyokto bandhuḥ
9.2.3.35.12	vaṣaṭkāreṇa
9.2.3.35.13	tasyopari bandhuḥ
9.2.3.36.1	athāsmint samidha ādadhāti
9.2.3.36.2	etad vā enaṃ devā īyivāṃsam upariṣṭād annenāprīṇant samidbhiś cāhutibhiś ca
9.2.3.36.3	tathaivainam ayam etad īyivāṃsam upariṣṭād annena prīṇāti samidbhiś cāhutibhiś ca
9.2.3.37.1	sa vai śamīmayīm prathamām ādadhāti
9.2.3.37.2	etad vā eṣa etasyām āhutyāṃ hutāyām prādīpyatodajvalat
9.2.3.37.3	tasmād devā abibhayur yad vai no 'yaṃ na hiṃsyād iti
9.2.3.37.4	ta etāṃ śamīm apaśyan
9.2.3.37.5	tayainam aśamayan
9.2.3.37.6	tad yad etaṃ śamyāśamayaṃs tasmāc chamī
9.2.3.37.7	tathaivainam ayam etac chamyā śamayati śāntyā eva na jagdhyai
9.2.3.38.1	tāṃ savitur vareṇyasya citrām āhaṃ vṛṇe sumatiṃ viśvajanyāṃ yām asya kaṇvo aduhat prapīnāṃ sahasradhārām payasā mahīṃ gām iti
9.2.3.38.2	kaṇvo haināṃ dadarśa
9.2.3.38.3	sā hāsmai sahasradhārā sarvān kāmān duduhe
9.2.3.38.4	tathaivaitad yajamānāya sahasradhārā sarvān kāmān duhe
9.2.3.39.1	atha vaikaṅkatīm ādadhāti
9.2.3.39.2	tasyā ukto bandhuḥ
9.2.3.39.3	vidhema te parame janmann agna iti
9.2.3.39.4	dyaur vā asya paramaṃ janma
9.2.3.39.5	vidhema stomair avare sadhastha iti
9.2.3.39.6	antarikṣaṃ vā avaraṃ sadhastham
9.2.3.39.7	yasmād yoner udārithā yaje tam iti
9.2.3.39.8	eṣa vā asya svo yoniḥ
9.2.3.39.9	taṃ yaja ity etat
9.2.3.39.10	pra tve havīṃṣi juhure samiddha iti
9.2.3.39.11	yadā vā eṣa samidhyate 'thaitasmin havīṃṣi prajuhvati
9.2.3.40.1	athaudumbarīm ādadhāti
9.2.3.40.2	ūrg vai rasa udumbaraḥ
9.2.3.40.3	ūrjaivainam edrasena prīṇāti
9.2.3.40.4	karṇakavatī bhavati
9.2.3.40.5	paśavo vai karṇakāḥ
9.2.3.40.6	paśubhir evainam etad annena prīṇāti
9.2.3.40.7	yadi karṇakavatīṃ na vinded dadhidrapsam upahatyādadhyāt
9.2.3.40.8	tad yad dadhidrapsa upatiṣṭhate tad eva paśurūpam
9.2.3.40.9	pred dho agne dīdihi puro na iti virājādadhāni
9.2.3.40.10	annaṃ virāṭ
9.2.3.40.11	annenaivainam etat prīṇāti
9.2.3.40.12	tisraḥ samidha ādadhāti
9.2.3.40.13	trivṛd agniḥ
9.2.3.40.14	yāvān agnir yāvatyasya mātrā tāvataivainam etad annena prīṇāti
9.2.3.41.1	athāhutīr juhoti
9.2.3.41.2	yathā pariviṣyānupāyayet tādṛk tat
9.2.3.41.3	sruveṇa pūrve srucottarām agne tam adyāśvaṃ na stomaiḥ kratuṃ na bhadraṃ hṛdispṛśam ṛdhyāmā ta ohair iti
9.2.3.41.4	yas te hṛdispṛk stomas taṃ ta ṛdhyāsam ity etat
9.2.3.41.5	paṅktyā juhoti
9.2.3.41.6	pañcapadā paṅktiḥ
9.2.3.41.7	pañcacitiko 'gniḥ
9.2.3.41.8	pañca rtavaḥ saṃvatsaraḥ
9.2.3.41.9	saṃvatsaro 'gniḥ
9.2.3.41.10	yāvān agnir yāvaty asya mātrā tāvataivainam etad annena prīṇāti
9.2.3.42.1	atha vaiśvakarmaṇīṃ juhoti
9.2.3.42.2	viśvakarmāyam agniḥ
9.2.3.42.3	tam evaitat prīṇāti
9.2.3.42.4	cittiṃ juhomi
9.2.3.42.5	manasā ghṛteneti
9.2.3.42.6	cittam eṣāṃ juhomi manasā ca ghṛtena cety etat
9.2.3.42.7	yathā devā ihāgamann iti
9.2.3.42.8	yathā devā ihāgacchān ity etat
9.2.3.42.9	vītihotrā ṛtāvṛdha iti
9.2.3.42.10	satyavṛdha ity etat
9.2.3.42.11	patye viśvasya bhūmano juhomi viśvakarmaṇa iti
9.2.3.42.12	yo 'sya sarvasya bhūtasya patis tasmai juhomi viśvakarmaṇa ity etat
9.2.3.42.13	viśvāhādābhyaṃ havir iti
9.2.3.42.14	sarvadaivākṣitaṃ havir ity etat
9.2.3.43.1	atha pūrṇāhutiṃ juhoti
9.2.3.43.2	sarvam etad yat pūrṇaṃ sarveṇaivainam etat prīṇāti
9.2.3.44.1	sapta te agne samidha iti
9.2.3.44.2	prāṇā vai samidhaḥ
9.2.3.44.3	prāṇā hy etaṃ samindhate
9.2.3.44.4	sapta jihvā iti
9.2.3.44.5	yān amūnt sapta puruṣān ekam puruṣam akurvaṃs teṣām etad āha
9.2.3.44.6	sapta ṛṣaya iti
9.2.3.44.7	sapta hi ta ṛṣaya āsan
9.2.3.44.8	sapta dhāma priyāṇīti
9.2.3.44.9	chandāṃsy etad āha
9.2.3.44.10	chandāṃsi vā asya sapta dhāma priyāṇi
9.2.3.44.11	sapta hotrāḥ saptadhā tvā yajantīti
9.2.3.44.12	sapta hy etaṃ hotrāḥ saptadhā yajanti
9.2.3.44.13	sapta yonīr iti
9.2.3.44.14	citīr etad āha
9.2.3.44.15	āpṛṇasveti
9.2.3.44.16	ā prajāyasvety etat
9.2.3.44.17	ghṛteneti
9.2.3.44.18	reto vai ghṛtam
9.2.3.44.19	reta evaitad eṣu lokeṣu dadhāti
9.2.3.44.20	svāheti
9.2.3.44.21	yajño vai svāhākāraḥ
9.2.3.44.22	yajñiyam evaitad idaṃ sakṛt sarvaṃ karoti
9.2.3.45.1	sapta sapteti
9.2.3.45.2	saptacitiko 'gniḥ
9.2.3.45.3	sapta rtavaḥ saṃvatsaraḥ
9.2.3.45.4	saṃvatsaro 'gniḥ
9.2.3.45.5	yāvān agnir yāvaty asya mātrā tāvataivainam etat prīṇāti
9.2.3.45.6	tisra āhutīr juhoti
9.2.3.45.7	trivṛd agniḥ
9.2.3.45.8	yāvān agnir yāvaty asya mātrā tāvataivainam etad annena prīṇāti
9.2.3.45.9	tisraḥ samidha ādadhāti
9.2.3.45.10	tat ṣaṭ
9.2.3.45.11	tasyokto bandhuḥ
9.2.3.46.1	tiṣṭhant samidha ādadhāti
9.2.3.46.2	asthīni vai samidhaḥ
9.2.3.46.3	tiṣṭhantīva vā asthīni
9.2.3.46.4	āsīna āhutīr juhoti
9.2.3.46.5	māṃsāni vā āhutayaḥ
9.2.3.46.6	āsata iva vai māṃsāni
9.2.3.46.7	antarāḥ samidho bhavanti
9.2.3.46.8	bāhyā āhutayaḥ
9.2.3.46.9	antarāṇi hy asthīni
9.2.3.46.10	bāhyāni māṃsāni
9.2.3.47.1	athātaḥ sampad eva
9.2.3.47.2	ṣaṭ purastāj juhoti ṣaḍ upariṣṭāt
9.2.3.47.3	ṣadbhir āśmanaḥ pṛśner yanti
9.2.3.47.4	dvābhyām aśmānam pṛśnim upadadhāti
9.2.3.47.5	caturbhir āgner yanti
9.2.3.47.6	pañcabhir agnim ārohanti
9.2.3.47.7	tad ekāṃ na triṃśat
9.2.3.47.8	āhutir eva triṃśattamī
9.2.3.47.9	dvābhyām agnim nidadhāti
9.2.3.47.10	tad dvātriṃśat
9.2.3.47.11	dvātriṃśadakṣarānuṣṭup
9.2.3.47.12	saiṣānuṣṭup
9.2.3.48.1	tad yā amūs tisro 'nuṣṭubho gārhapatye sampādayanti tāsām etām atrikām āharanti
9.2.3.48.2	tad yad etām atrāharanty atraiṣa sarvo 'gniḥ saṃskṛtaḥ
9.2.3.48.3	sa eṣo 'tra tasmai nālam āsīd yad annam ātsyat
9.2.3.49.1	so 'gnima bravīt tvayānnam adānīti
9.2.3.49.2	tatheti
9.2.3.49.3	tasmād yadaivaitam atrāharanti athaiṣo 'lam annāyālam āhutibhyo bhavati
9.2.3.50.1	atho āhuḥ prajāpatir evaitam priyam putram urasy ādhatta iti
9.2.3.50.2	sa yo haitad evaṃ vedā haivam priyam putram urasi dhatte
9.2.3.51.1	yad evaitam atrāharanti
9.2.3.51.2	yān vai tānt sapta puruṣān ekam puruṣam akurvann ayam eva sa yo 'yam agniś cīyate
9.2.3.51.3	atha yām eṣāṃ tām ūrdhvāṃ śriyaṃ rasaṃ samudauhann eṣa sa yam etam atrāgnim āharanti
9.2.3.51.4	tad yad etam atrāharanti yaivaiteṣāṃ saptānām puruṣāṇāṃ śrīr yo rasas tam etad ūrdhvaṃ samudūhanti
9.2.3.51.5	tad asyaitac chiraḥ
9.2.3.51.6	ātmāyam agniś citaḥ
9.2.3.51.7	ātmānam evāsyaitat saṃskṛtya śiraḥ pratidadhāti
9.3.1.1.1	athāto vaiśvānaraṃ juhoti
9.3.1.1.2	atraiṣa sarvo 'gniḥ saṃskṛtaḥ
9.3.1.1.3	sa eṣo 'tra vaiśvānaro devatā
9.3.1.1.4	tasmā etad dhavir juhoti
9.3.1.1.5	tad enaṃ haviṣā devatāṃ karoti
9.3.1.1.6	yasyai vai devatāyai havir gṛhyate sā devatā na sā yasyai na gṛhyate
9.3.1.1.7	dvādaśakapālaḥ
9.3.1.1.8	dvādaśa māsāḥ saṃvatsaraḥ
9.3.1.1.9	saṃvatsaro vaiśvānaraḥ
9.3.1.2.1	yad v evaitaṃ vaiśvānaraṃ juhoti
9.3.1.2.2	vaiśvānaraṃ vā etam agniṃ janayiṣyan bhavati
9.3.1.2.3	tam adaḥ purastād dīkṣaṇīyāyāṃ retobhūtaṃ siñcati
9.3.1.2.4	yādṛg vai yonau retaḥ sicyate tādṛg jāyate
9.3.1.2.5	tad yat tatra vaiśvānaraṃ retobhūtaṃ siñcati tasmād ayam iha vaiśvānaro
9.3.1.2.6	jāyate
9.3.1.2.7	upāṃśu tatra bhavati
9.3.1.2.8	reto vai tatra yajñaḥ
9.3.1.2.9	upāṃśu vai retaḥ sicyate
9.3.1.2.10	nirukta iha
9.3.1.2.11	niruktaṃ hi reto jātam bhavati
9.3.1.3.1	sa yaḥ sa vaiśvānaraḥ ime sa lokā
9.3.1.3.2	iyam eva pṛthivī viśvam
9.3.1.3.3	agnir naraḥ
9.3.1.3.4	antarikṣam eva viśvam
9.3.1.3.5	vāyur naraḥ
9.3.1.3.6	dyaur eva viśvam
9.3.1.3.7	ādityo naraḥ
9.3.1.4.1	te ye ta ime lokā idaṃ tac chiraḥ
9.3.1.4.2	idam eva pṛthivī
9.3.1.4.3	oṣadhayaḥ śmaśrūṇi
9.3.1.4.4	tad etad viśvaṃ
9.3.1.4.5	vāg evāgniḥ
9.3.1.4.6	sa naraḥ
9.3.1.4.7	sopariṣṭād asya bhavati
9.3.1.4.8	upariṣṭād dhy asyā agniḥ
9.3.1.5.1	idam evāntarikṣam
9.3.1.5.2	tasmād etad alomakam
9.3.1.5.3	alomakam iva hy antarikṣam
9.3.1.5.4	tad etad viśvam
9.3.1.5.5	prāṇa eva vāyuḥ
9.3.1.5.6	sa naraḥ
9.3.1.5.7	sa madhyenāsya bhavati
9.3.1.5.8	madhyena hy antarikṣasya vāyuḥ
9.3.1.6.1	śira eva dyauḥ
9.3.1.6.2	nakṣatrāṇi keśāḥ
9.3.1.6.3	tad etad viśvaṃ
9.3.1.6.4	cakṣur evādityaḥ
9.3.1.6.5	sa naraḥ
9.3.1.6.6	tad avastāc chīrṣṇo bhavati
9.3.1.6.7	avastād dhi diva ādityaḥ
9.3.1.6.8	tad asyaitac chiro vaiśvānaraḥ
9.3.1.6.9	ātmāyam agniś citaḥ
9.3.1.6.10	ātmānam evāsyaitat saṃskṛtya śiraḥ pratidadhāti
9.3.1.7.1	atha mārutān juhoti
9.3.1.7.2	prāṇā vai mārutāḥ
9.3.1.7.3	prāṇān evāsminn etad dadhāti vaiśvānaraṃ
9.3.1.7.4	hutvā
9.3.1.7.5	śiro vai vaiśvānaraḥ
9.3.1.7.6	śīrṣaṃs tat prāṇān dadhāti
9.3.1.8.1	eka eṣa bhavati
9.3.1.8.2	ekam iva hi śiraḥ
9.3.1.8.3	saptetare saptakapālā
9.3.1.8.4	yad u vā api bahu kṛtvaḥ saptasapta saptaiva tat
9.3.1.8.5	śīrṣaṇy eva tat sapta prāṇān dadhāti
9.3.1.9.1	nirukta eṣa bhavati
9.3.1.9.2	niruktam iva hi śiraḥ
9.3.1.9.3	aniruktā itare
9.3.1.9.4	aniruktā iva hi prāṇāḥ
9.3.1.9.5	tiṣṭhann etaṃ juhoti
9.3.1.9.6	tiṣṭhatīva hi śiraḥ
9.3.1.9.7	āsīna itarān
9.3.1.9.8	āsata iva hi prāṇāḥ
9.3.1.10.1	tad yau prathamau mārutau juhotīmau tau prāṇau
9.3.1.10.2	tau madhye vaiśvānarasya juhoti
9.3.1.10.3	madhye hīmau śīrṣṇaḥ prāṇau
9.3.1.11.1	atha yau dvitīyāv imau tau
9.3.1.11.2	tau samantikataraṃ juhoti
9.3.1.11.3	samantikataram iva hīmau prāṇau
9.3.1.12.1	atha yau tṛtīyāv imau tau
9.3.1.12.2	tau samantikataraṃ juhoti
9.3.1.12.3	samantikataram iva hīmau prāṇau
9.3.1.12.4	vāg evāraṇye 'nūcyaḥ
9.3.1.12.5	so 'raṇye 'nūcyo bhavati
9.3.1.12.6	bahu hi vācā ghoraṃ nigacchati
9.3.1.13.1	yad v eva vaiśvānaramārutān juhoti
9.3.1.13.2	kṣatraṃ vai vaiśvānaraḥ
9.3.1.13.3	viṇ mārutāḥ
9.3.1.13.4	kṣatraṃ ca tad viśaṃ ca karoti
9.3.1.13.5	vaiśvānaram pūrvaṃ juhoti
9.3.1.13.6	kṣatraṃ tat kṛtvā viśaṃ karoti
9.3.1.14.1	eka eṣa bhavati
9.3.1.14.2	ekasthaṃ tat kṣatram ekasthāṃ śriyaṃ karoti
9.3.1.14.3	bahava itare
9.3.1.14.4	viśi tad bhūmānaṃ dadhāti
9.3.1.15.1	nirukta eṣa bhavati
9.3.1.15.2	niruktam iva hi kṣatram
9.3.1.15.3	aniruktā itare
9.3.1.15.4	anirukteva hi viṭ
9.3.1.15.5	tiṣṭhann etaṃ juhoti
9.3.1.15.6	tiṣṭhatīva hi kṣatram
9.3.1.15.7	āsīna itarān
9.3.1.15.8	āsta iva hi viṭ
9.3.1.16.1	taṃ vā etaṃ puronuvākyavantaṃ yājyavantaṃ vaṣaṭkṛte srucā juhoti
9.3.1.16.2	hastenaivetarān āsīnaḥ svāhākāreṇa
9.3.1.16.3	kṣatrāyaiva tad viśaṃ kṛtānukarām anuvartmānaṃ karoti
9.3.1.17.1	tad āhuḥ katham asyaite pur0nuvākyavanto yājyavanto vaṣaṭkṛte srucā hutā bhavanti iti
9.3.1.17.2	eteṣāṃ vai saptapadānām mārutānāṃ yāni trīṇi prathamāni padāni sā tripadā gāyatrī puronuvākyā
9.3.1.17.3	atha yāni catvāry uttamāni sā catuṣpadā triṣṭub yājyā
9.3.1.17.4	idam eva kapucchalam
9.3.1.17.5	ayaṃ daṇḍaḥ
9.3.1.17.6	svāhākāro vaṣaṭkāraḥ
9.3.1.17.7	evam u hāsyaite puronuvākyavanto yājyavanto vaṣaṭkṛte srucā hutā bhavanti
9.3.1.18.1	tad yam prathamaṃ dakṣiṇato mārutaṃ juhoti yāḥ sapta prācyaḥ sravanti tāḥ saḥ
9.3.1.18.2	sa saptakapālo bhavati
9.3.1.18.3	sapta hi tā yāḥ prācyaḥ sravanti
9.3.1.19.1	atha yam prathamam uttarato juhoti rtavaḥ saḥ
9.3.1.19.2	sa saptakapālo bhavati
9.3.1.19.3	sapta hy ṛtavaḥ
9.3.1.20.1	atha yaṃ dvitīyaṃ dakṣiṇato juhoti paśavaḥ saḥ
9.3.1.20.2	sa saptakapālo bhavati
9.3.1.20.3	sapta hi grāmyāḥ paśavaḥ
9.3.1.20.4	tam anantarhitam pūrvasmāj juhoti
9.3.1.20.5	apsu tat paśūn pratiṣṭhāpayati
9.3.1.21.1	atha yaṃ dvitīyam uttararo juhoti sapta rṣayaḥ saḥ
9.3.1.21.2	sa saptakapālo bhavati
9.3.1.21.3	sapta hi sapta rṣayaḥ
9.3.1.21.4	tam anantarhitam pūrvasmāj juhoti
9.3.1.21.5	ṛtuṣu tad ṛṣīn pratiṣṭhāpayati
9.3.1.22.1	atha yaṃ tṛtīyaṃ dakṣiṇato juhoti prāṇāḥ saḥ
9.3.1.22.2	sa saptakapālo bhavati
9.3.1.22.3	sapta hi śīrṣan prāṇāḥ
9.3.1.22.4	tam anantarhitam pūrvasmāj juhoti
9.3.1.22.5	anantarhitāṃs tac chīrṣṇaḥ prāṇān dadhāti
9.3.1.23.1	atha yaṃ tṛtīyam uttarato juhoti chandāṃsi saḥ
9.3.1.23.2	sa saptakapālo bhavati
9.3.1.23.3	sapta hi caturuttarāṇi chandāṃsi
9.3.1.23.4	tam anantarhitam pūrvasmāj juhoti
9.3.1.23.5	anantarhitāni tad ṛṣibhyaś chandāṃsi dadhāti
9.3.1.24.1	atha yāḥ sapta pratīcyaḥ sravanti so 'raṇyenūcyaḥ saḥ
9.3.1.24.2	saptakapālo bhavati
9.3.1.24.3	sapta hi tā yāḥ pratīcyaḥ sravanti
9.3.1.24.4	so 'syaiṣo 'vāṅ prāṇa etasya
9.3.1.24.5	prajāpateḥ so 'raṇyenūcyo bhavati
9.3.1.24.6	tira iva tad yad araṇyam
9.3.1.24.7	tira ivaṃ tad yad avāṅ prāṇaḥ
9.3.1.24.8	tasmād ya etāsāṃ nadīnām pibanti ripratarāḥ śapanatarā āhanasyavāditarā bhavanti
9.3.1.24.9	tad yad yad etad āhedam mārutā iti tad asmā annaṃ kṛtvāpidadhāti tenainam prīṇāti
9.3.1.25.1	sa yaḥ sa vaiśvānaro 'sau sa ādityaḥ
9.3.1.25.2	atha ye te mārutā raśmayas te
9.3.1.25.3	te sapta saptakapālā bhavanti
9.3.1.25.4	saptasapta hi mārutā gaṇāḥ
9.3.1.26.1	sa juhoti śukrajyotiś ca citrajyotiś ca satyajyotiś ca jyotiṣmāṃśceti
9.3.1.26.2	nāmāny eṣām etāni
9.3.1.26.3	maṇḍalam evaitat saṃskṛtyāthāsminn etān raśmīn nāmagrāham pratidadhāti
9.3.2.1.1	athāto vasordhārāṃ juhoti
9.3.2.1.2	atraiṣa sarvo 'gniḥ saṃskṛtaḥ
9.3.2.1.3	sa eṣo 'tra vasuḥ
9.3.2.1.4	tasmai devā etāṃ dhārām prāgṛhṇan
9.3.2.1.5	tayainam aprīṇan
9.3.2.1.6	tad yad etasmai vasava etāṃ dhārām prāgṛhṇaṃs tasmād enāṃ vasordhāretyācakṣate
9.3.2.1.7	tathaivāsmā ayam etāṃ dhārām pragṛhṇāti
9.3.2.1.8	tayainam prīṇāti
9.3.2.2.1	yad v evaitāṃ vasordhārāṃ juhoti
9.3.2.2.2	abhiṣeka evāsyaiṣaḥ
9.3.2.2.3	etad vā enaṃ devāḥ sarvaṃ kṛtsnaṃ saṃskṛtyāthainam etaiḥ kāmair abhyaṣiñcann etayā vasordhārayā
9.3.2.2.4	tathaivainam ayam etat sarvaṃ kṛtsnaṃ saṃskṛtyāthainam etaiḥ kāmair abhiṣiñcaty etayā vasordhārayā
9.3.2.2.5	ajyena pañcagṛhītenaudumbaryā srucā
9.3.2.2.6	tasyokto bandhuḥ
9.3.2.3.1	vaiśvānaraṃ hutvā
9.3.2.3.2	śiro vai vaiśvānaraḥ
9.3.2.3.3	śīrṣṇo vā annam adyate
9.3.2.3.4	atho śīrṣato vā abhiṣicyamāno 'bhiṣicyate
9.3.2.3.5	mārutān hutvā
9.3.2.3.6	prāṇā vai mārutāḥ
9.3.2.3.7	prāṇair u vā annam adyate
9.3.2.3.8	atho prāṇeṣu vā abhiṣicyamāno 'bhiṣicyate
9.3.2.4.1	tad vā araṇyenūcye
9.3.2.4.2	vāg vā araṇyenūcyaḥ
9.3.2.4.3	vāco vā annam adyate
9.3.2.4.4	atho vācā vā abhiṣicyamāno 'bhiṣicyate
9.3.2.4.5	tad etat sarvaṃ vasu
9.3.2.4.6	sarve hy ete kāmāḥ
9.3.2.4.7	saiṣā vasumayī dhārā yathā kṣīrasya vā sarpiṣo vaivam ārambhāvaiveyam ājyāhutir hūyate
9.3.2.4.8	tad yad eṣā vasumayī dhārā tasmād enāṃ vasodhārety ācakṣate
9.3.2.5.1	sa āha idaṃ ca ma idaṃ ca ma iti
9.3.2.5.2	anena ca tvā prīṇāmy anena ca
9.3.2.5.3	anena ca tvābhiṣiñcāmy anena cety etad
9.3.2.5.4	atho idaṃ ca me dehīdaṃ ca ma iti
9.3.2.5.5	sā yadaivaiṣā dhārāgnim prāpnuyād athaitad yajuḥ pratipadyeta
9.3.2.6.1	etad vā enaṃ devā etenānnena prītvaitaiḥ kāmair abhiṣicyaitayā vasor dhārayāthainam etān kāmān ayācanta
9.3.2.6.2	tebhya iṣṭaḥ prīto 'bhiṣikta etān kāmān prāyacchat
9.3.2.6.3	tathaivainam ayam etad etenānnena prītvaitaiḥ kāmair abhiṣicyaitayā vasor dhārayāthainam etān kāmān yācate
9.3.2.6.4	tasmā iṣṭaḥ prīto 'bhiṣikta etān kāmān prayacchati
9.3.2.6.5	dvaudvau kāmau saṃyunakty avyavachedāya yathā vyokasau saṃyuñjyād evaṃ yajñena kalpantām iti
9.3.2.7.1	etad vai devā abruvan kenemān kāmān pratigrahīṣyāma iti
9.3.2.7.2	ātmanaivety abruvan
9.3.2.7.3	yajño vai devānām ātmā
9.3.2.7.4	yajña u eva yajamānasya
9.3.2.7.5	sa yad āha yajñena kalpantām ity ātmanā me kalpantām ity evaitad āha
9.3.2.8.1	dvādaśasu kalpayati
9.3.2.8.2	dvādaśa māsāḥ saṃvatsaraḥ
9.3.2.8.3	saṃvatsaro 'gniḥ
9.3.2.8.4	yāvān agnir yāvaty asya mātrā tāvataivainam etad annena prīṇāty atho tāvataivainam etad annenābhiṣiñcati
9.3.2.8.5	caturdaśasu kalpayati
9.3.2.8.6	aṣṭāsu kalpayati
9.3.2.8.7	daśasu kalpayati
9.3.2.8.8	trayodaśasu kalpayati
9.3.2.9.1	athārdhendrāṇi juhoti
9.3.2.9.2	sarvam etad yad ardhendrāṇi
9.3.2.9.3	sarveṇaivainam etat prīṇāti
9.3.2.9.4	atho sarveṇaivainam etad abhiṣiñcati
9.3.2.10.1	atha grahān juhoti
9.3.2.10.2	yajño vai grahā
9.3.2.10.3	yajñenaivainam etad annena prīṇāti
9.3.2.10.4	atho yajñenaivainam etad annenābhiṣiñcati
9.3.3.1.1	athaitān yajñakratūn juhoty agniśca me gharmaśca ma iti
9.3.3.1.2	etair evainam etad yajñakratubhiḥ prīṇāti
9.3.3.1.3	atho etair evainam etad yajñakratubhir abhiṣiñcati
9.3.3.2.1	athāyuja stomān juhoti
9.3.3.2.2	etad vai devāḥ sarvān kāmān āptvāyugbhi stomaiḥ svargaṃ lokam āyan
9.3.3.2.3	athaivaitad yajamānaḥ sarvān kāmān āptvāyugbhi stomaiḥ svargaṃ lokam eti
9.3.3.3.1	tad vai trayastriṃśād iti
9.3.3.3.2	anto vai trayastriṃśo 'yujāṃ stomānām
9.3.3.3.3	antata eva tad devāḥ svargaṃ lokam āyan
9.3.3.3.4	tathaivaitad yajamāno 'ntata eva svargaṃ lokam eti
9.3.3.4.1	atha yugmato juhoti
9.3.3.4.2	etad vai chandāṃsy abruvan yātayāmā vā ayuja stomāḥ
9.3.3.4.3	yugmabhir vayaṃ stomaiḥ svargaṃ lokam ayāmeti
9.3.3.4.4	tāni yugmabhi stomaiḥ svargaṃ lokam āyan
9.3.3.4.5	tathaivaitad yajamāno yugmabhi stomaiḥ svargaṃ lokam eti
9.3.3.5.1	tad vā aṣṭācatvariṃśād iti
9.3.3.5.2	anto vā aṣṭācatvāriṃśo yugmatāṃ stomānām
9.3.3.5.3	antata eva tac chandāṃsi svargaṃ lokam āyan
9.3.3.5.4	athaivaitad yajamāno 'ntata eva svargaṃ lokam eti
9.3.3.6.1	sa āhaikā ca me tisraś ca me catasraś ca me 'ṣṭau ca ma iti
9.3.3.6.2	yathā vṛkṣaṃ rohann uttarāmuttarāṃ śākhāṃ samālambhaṃ rohet tādṛk tat
9.3.3.6.3	yad v eva stomān juhoti
9.3.3.6.4	annaṃ vai stomāḥ
9.3.3.6.5	annenaivainam etad abhiṣiñcati
9.3.3.7.1	atha vayāṃsi juhoti
9.3.3.7.2	paśavo vai vayāṃsi
9.3.3.7.3	paśubhir evainam etad annena prīṇāti
9.3.3.7.4	atho paśubhir evainam etad annenābhiṣiñcati
9.3.3.8.1	atha nāmagrāhaṃ juhoti
9.3.3.8.2	etad vai devāḥ sarvān kāmān āptvāthaitam eva pratyakṣam aprīṇan
9.3.3.8.3	tathaivaitad yajamānaḥ sarvān kāmān āptvāthaitam eva pratyakṣam prīṇāti
9.3.3.8.4	vājāya svāhā prasavāya svāheti nāmāny asyaitāni
9.3.3.8.5	nāmagrāham evainam etat prīṇāti
9.3.3.9.1	trayodaśaitāni nāmāni bhavanti
9.3.3.9.2	trayodaśa māsāḥ saṃvatsaraḥ
9.3.3.9.3	trayodaśāgneś citipurīṣāṇi
9.3.3.9.4	yāvān agnir yāvaty asya mātrā tāvataivainam etat prīṇāti
9.3.3.9.5	yad v eva nāmagrāhaṃ juhoti
9.3.3.9.6	nāmagrāham evainam etad abhiṣiñcati
9.3.3.10.1	athāheyaṃ te rāṇ
9.3.3.10.2	mitrāya yantāsi yamanaḥ
9.3.3.10.3	ūrje tvā vṛṣṭyai tvā prajānāṃ tvādhipatyāyeti
9.3.3.10.4	annaṃ vā ūrg
9.3.3.10.5	annaṃ vṛṣṭhiḥ
9.3.3.10.6	annenaivainam etat prīṇāti
9.3.3.11.1	yad v evāheyaṃ te rāṇ mitrāya yantāsi yamana ūrje tvā vṛṣṭyai tvā prajānāṃ tvādhipatyāyetīdaṃ te rājyam abhiṣikto 'sīty etat
9.3.3.11.2	mitrasya tvaṃ yantāsi yamanaḥ
9.3.3.11.3	ūrje ca no 'si
9.3.3.11.4	vṛṣṭyai ca no 'si
9.3.3.11.5	prajānāṃ ca na ādhipatyāyāsīti
9.3.3.11.6	upabruvata evainam etad etasmai naḥ sarvasmā asi
9.3.3.11.7	etasmai tvā sarvasmā abhyaṣicāmahīti
9.3.3.11.8	tasmād u hedam mānuṣaṃ rājānam abhiṣiktam upabruvate
9.3.3.12.1	atha kalpān juhoti
9.3.3.12.2	prāṇā vai kalpāḥ
9.3.3.12.3	prāṇān evāsminn etad dadhāti
9.3.3.12.4	āyur yajñena kalpatām
9.3.3.12.5	prāṇo yajñena kalpatām iti
9.3.3.12.6	etān evāsminn etat kḷptān prāṇān dadhāti
9.3.3.13.1	dvādaśa kalpān juhoti
9.3.3.13.2	dvādaśa māsāḥ saṃvatsaraḥ
9.3.3.13.3	saṃvatsaro 'gniḥ
9.3.3.13.4	yāvān agnir yāvaty asya mātrā tāvataivāsminn etat kḷptān prāṇān dadhāti
9.3.3.13.5	yad v eva kalpān juhoti
9.3.3.13.6	prāṇā vai kalpāḥ
9.3.3.13.7	amṛtam u vai prāṇāḥ
9.3.3.13.8	amṛtenaivainam etad abhiṣiñcati
9.3.3.14.1	athāha stomaś ca yajuś ca ṛk ca sāma ca bṛhac ca rathantaraṃ ceti
9.3.3.14.2	trayī haiṣā vidyā
9.3.3.14.3	annaṃ vai trayī vidyā
9.3.3.14.4	annenaivainam etat prīṇāti
9.3.3.14.5	atho annenaivainam etad abhiṣiñcati
9.3.3.14.6	svar devā aganma
9.3.3.14.7	amṛtā abhūmeti
9.3.3.14.8	svar hi gacchati
9.3.3.14.9	amṛto hi bhavati
9.3.3.14.10	prajāpateḥ prajā abhūmeti
9.3.3.14.11	prajāpater hi prajā bhavati
9.3.3.14.12	veṭ svāheti
9.3.3.14.13	vaṣaṭkāro haiṣa parokṣaṃ yad veṭkāro
9.3.3.14.14	vaṣaṭkāreṇa vā vai svāhākāreṇa vā devebhyo 'nnam pradīyate
9.3.3.14.15	tad enam etābhyām ubhābhyām prīṇāti vaṣaṭkāreṇa ca svāhākāreṇa cātho etābhyām evainam etad ubhābhyām abhiṣañcati
9.3.3.14.16	atra tāṃ srucam anuprāsyati yad atrājyaliptaṃ tan ned bahirdhāgner asad iti
9.3.3.15.1	tasyai vā etasyai vasor dhārāyai dyaur evātmābhram ūdho vidyut stano dhāraiva dhārā
9.3.3.15.2	divo 'dhi gām āgacchati
9.3.3.16.1	tasyai gaur evātmodha evodha stana stano dhāraiva dhārā
9.3.3.16.2	gor adhi yajamānam
9.3.3.17.1	tasyai yajāmāna evātmā bāhur ūdhaḥ sruk ṣtano dhāraiva dhārā
9.3.3.17.2	yajamānād adhi devān
9.3.3.17.3	devebhyo 'dhi gām
9.3.3.17.4	gor adhi yajamānam
9.3.3.17.5	tad etad anantam akṣayyaṃ devānām annam pariplavate
9.3.3.17.6	sa yo haitad evaṃ vedaivaṃ haivāsyaitad anantam akṣayyam annam bhavati
9.3.3.17.7	athātaḥ sampad eva
9.3.3.18.1	tadāhuḥ katham asyaiṣā vamordhārā saṃvatsaram agnim āpnoti
9.3.3.18.2	kathaṃ saṃvatsareṇāgninā sampadyata iti
9.3.3.18.3	ṣaṣṭiś ca ha vai trīṇi ca śatāny eṣā vasordhārātha ṣaḍ atha pañcatriṃśat
9.3.3.18.4	tato yāni ṣaṣṭiś ca trīṇi ca śatāni tāvanti saṃvatsarasyāhāni tat saṃvatsarasyāhāny āpnoti
9.3.3.18.5	atha yāni ṣaṭ ṣaḍ vā ṛtavas tad ṛtūnāṃ rātrīr āpnoti
9.3.3.18.6	tad ubhayāni saṃvatsarasyāhorātrāṇy āpnoti
9.3.3.18.7	atha yāni pañcatriṃśatsa trayodaśo māsaḥ
9.3.3.18.8	sa ātmā
9.3.3.18.9	triṃśad ātmā
9.3.3.18.10	pratiṣṭhā dve
9.3.3.18.11	prāṇā dve
9.3.3.18.12	śira eva pañcatriṃśam
9.3.3.18.13	etāvān vai saṃvatsara
9.3.3.18.14	evam u hāsyaiṣā vasor dhārā saṃvatsaram agnim āpnoti
9.3.3.18.15	evaṃ saṃvatsareṇāgninā sampadyate
9.3.3.18.16	etāvatya u vai śāṇḍile 'gnau madhyato yajuṣmatya iṣṭakā upadhīyante
9.3.3.18.17	agnayo haite pṛthag yad etā iṣṭakāḥ
9.3.3.18.18	evam u hāsyaite 'gnayaḥ pṛthag vasor dhārayābhihutā bhavanti
9.3.3.19.1	tadāhuḥ katham asyaiṣā vasor dhārā mahad uktham āpnoti
9.3.3.19.2	katham mahatokthena sampadyata iti
9.3.3.19.3	etasyā eva vasor dhārāyai yāni nava prathamāni yajūṃṣi tat trivṛc chiraḥ
9.3.3.19.4	atha yāny aṣṭācatvāriṃśat tau caturviṃśau pakṣau
9.3.3.19.5	atha yāni pañcaviṃśatiḥ sa pañcaviṃśa ātmā
9.3.3.19.6	atha yāny ekaviṃśatis tadekaviṃśam puccham
9.3.3.19.7	atha yāni trayastriṃśat sa vaśaḥ
9.3.3.19.8	atha yā aśītayaḥ saivāśītīnām āptiḥ
9.3.3.19.9	aśītibhir hi mahad uktham ākhyāyate
9.3.3.19.10	atha yad ūrdhvam aśītibhyo yad evādo mahata ukthasyordhvam aśītibhya etad asya tad
9.3.3.19.11	evam u hāsyaiṣā vasor dhārā mahad uktham āpnoti
9.3.3.19.12	evam mahatokthena sampadyate
9.3.4.1.1	athāto vājaprasavīyaṃ juhoti
9.3.4.1.2	annaṃ vai vājaḥ
9.3.4.1.3	annaprasavīyaṃ hāsyaitat
9.3.4.1.4	annam evāsmā etena prasauti
9.3.4.2.1	etad vā enaṃ devāḥ etenānnena prītvaitaiḥ kāmair abhiṣicyaitayā vasor dhārayāthainam etad bhūya evāprīṇan
9.3.4.2.2	tathaivainam ayam etad etenānnena prītvaitaiḥ kāmair abhiṣicyaitayā vasor dhārayāthainam etad bhūya eva prīṇāti
9.3.4.3.1	yad v evaitad vājaprasavīyaṃ juhoti
9.3.4.3.2	abhiṣeka evāsyaiṣaḥ
9.3.4.3.3	etad vā etaṃ devā etenānnena prītvaitaiḥ kāmair abhiṣicyaitayā vasor dhārayāthainam etad bhūya evābhyaṣiñcan
9.3.4.3.4	tathaivainam ayam etad etenānnena prītvaitaiḥ kāmair abhiṣicyaitayā vasor dhārayāthainam etad bhūya evābhiṣiñcati
9.3.4.4.1	sarvauṣadham bhavati
9.3.4.4.2	sarvam etad annaṃ yat sarvauṣadhaṃ
9.3.4.4.3	sarveṇaivainam etad annena prīṇāti
9.3.4.4.4	atho sarveṇaivainam etad annenābhiṣiñcati
9.3.4.4.5	teṣām ekam annam uddharet tasya nāśnīyād yāvajjīvam
9.3.4.4.6	audumbareṇa camasenaudumbareṇa sruveṇa
9.3.4.4.7	tayor ukto bandhuḥ
9.3.4.4.8	catuḥsrakto bhavataḥ
9.3.4.4.9	catasro vai diśaḥ
9.3.4.4.10	sarvābhya evainam etad digbhyo 'nnena prīṇāti
9.3.4.4.11	atho sarvābhya evainam etad digbhyo 'nnenābhiṣiñcati
9.3.4.5.1	yad v evaitad vājaprasavīyaṃ juhoti
9.3.4.5.2	etā ha devatāḥ sutā etena savena yenaitat soṣyamāṇo bhavati tā evaitat prīṇāti
9.3.4.5.3	tā asmā iṣṭāḥ prītā etaṃ savam anumanyante
9.3.4.5.4	tābhir anumataḥ sūyate
9.3.4.5.5	yasmai vai rājāno rājyam anumanyante sa rājā bhavati na sa yasmai na
9.3.4.5.6	tad yad agnau juhoti tad agnim abhiṣiñcati
9.3.4.5.7	atha yad etābhyo devatābhyo juhoti tad u tān devān prīṇāti ya etasya savasyeśate
9.3.4.6.1	atha vā etat pārthāny api juhoti
9.3.4.6.2	etad vai devā akāmayantātraiva sarvaiḥ savaiḥ sūyemahīti
9.3.4.6.3	te 'traiva sarvaiḥ savair asūyanta
9.3.4.6.4	tathaivaitad yajamāno 'traiva sarvaiḥ savaiḥ sūyate
9.3.4.7.1	tad yāni pārthāni tāni rājasūyasya vājaprasavīyaṃ
9.3.4.7.2	tad yat tāni juhoti tad rājusūyena sūyate
9.3.4.7.3	atha yāni caturdaśottarāṇi tato yāni sapta pūrvāṇi tāni vājapeyasya vājaprasavīyaṃ
9.3.4.7.4	tad yat tāni juhoti tad vājapeyena sūyate
9.3.4.7.5	atha yāni saptottarāṇi tāny agnes
9.3.4.7.6	tad yattāni juhoti tad agnisavena sūyate
9.3.4.8.1	sa vai rājasūyasya pūrvāṇi juhoti atha vājapeyasya
9.3.4.8.2	rājā vai rājusūyeneṣṭvā bhavati samrāḍ vājapeyena
9.3.4.8.3	rājyam u vā agre 'tha sāmrājyam
9.3.4.8.4	tasmād vājapeyeneṣṭvā na rājasūyena yajeta
9.3.4.8.5	pratyavarohaḥ saḥ
9.3.4.8.6	yathā samrāṭ san rājā syāt tādṛk tat
9.3.4.9.1	agner uttamāni juhoti
9.3.4.9.2	sarve haite savā yad agnisavaḥ
9.3.4.9.3	sarvaṃ haitad agnisavena suto bhavati rājā ca samrāṭ ca
9.3.4.9.4	tasmād agner uttamāni juhoti
9.3.4.10.1	athainaṃ kṛṣṇājine 'bhiṣiñcati
9.3.4.10.2	yajño vai kṛṣṇājinam
9.3.4.10.3	yajña evainam etad abhiṣiñcati
9.3.4.10.4	lomataḥ
9.3.4.10.5	chandāṃsi vai lomāni
9.3.4.10.6	chandaḥsv evainam etad abhiṣiñcati
9.3.4.10.7	uttarataḥ
9.3.4.10.8	tasyopari bandhuḥ
9.3.4.10.9	prācīnagrīve
9.3.4.10.10	tad dhi devatrā
9.3.4.11.1	taṃ haike dakṣiṇato 'gner abhiṣiñcanti dakṣiṇato vā annasyopacāraḥ
9.3.4.11.2	tad enam annasyārdhād abhiṣiñcāma iti
9.3.4.11.3	na tathā kuryād
9.3.4.11.4	eṣā vai dik pitṝṇām
9.3.4.11.5	kṣipre haitāṃ diśam praiti yaṃ tathābhiṣiñcanti
9.3.4.12.1	āhavanīya u haike 'bhiṣiñcati svargo vai loka āhavanīyaḥ
9.3.4.12.2	tad enaṃ svarge loke 'bhiṣiñcāma iti
9.3.4.12.3	na tathā kuryād
9.3.4.12.4	daivo vā asyaiṣa ātmā mānuṣo 'yam
9.3.4.12.5	anena hāsya te martyenātmanaitaṃ daivam ātmānam anuprasajanti yaṃ tathābhiṣiñcanti
9.3.4.13.1	uttarata evainam abhiṣiñcet
9.3.4.13.2	eṣā hobhayeṣāṃ devamanuṣyāṇāṃ dig yad udīcī prācī
9.3.4.13.3	svāyām evainam etad diśy āyattam pratiṣṭhitam abhiṣiñcati
9.3.4.13.4	na vai sva āyatane pratiṣṭhito riṣyati
9.3.4.14.1	āsīnam bhūtam abhiṣiñcet
9.3.4.14.2	āsta iva vai bhūtaḥ
9.3.4.14.3	tiṣṭhantam bubhūṣantam
9.3.4.14.4	tiṣṭhatīva vai bubhūṣan
9.3.4.14.5	bastājine puṣṭikāmam abhiṣiñcet
9.3.4.14.6	kṛṣṇājine brahmavarcasakāmam
9.3.4.14.7	ubhayor ubhayakāmaṃ
9.3.4.14.8	tad uttarataḥ pucchasyottaraloma prācīnagrīvam upastṛṇāti
9.3.4.15.1	āspṛṣṭam pariśritaḥ
9.3.4.15.2	tad yat kṛṣṇājinam āspṛṣṭam pariśrito bhavati tatho hāsyaiṣa daiva ātmā kṛṣṇājine 'bhiṣikto bhavati
9.3.4.15.3	atha yad enam anvārabdham agniṃ tiṣṭhantam abhiṣiñcati tathā haitasmād daivād abhiṣekān na vyavacchidyate
9.3.4.16.1	agnau hutvāthainam abhiṣiñcati
9.3.4.16.2	daivo vā asyaiṣa ātmā mānuṣo 'yam
9.3.4.16.3	devā u vā agre 'tha manuṣyāḥ
9.3.4.16.4	tasmād agnau hutvāthainaṃ tasyaiva pariṣiṣṭenābhiṣiñcati
9.3.4.16.5	atra taṃ sruvam anuprāsyati
9.3.4.17.1	athainaṃ dakṣiṇam bāhum anuparyāvṛtyābhiṣiñcati devasya tvā savituḥ prasave 'śvinor bāhubhyām pūṣṇo hastābhyāṃ sarasvatyai vāco yantur yantreṇāgneḥ sāmrājyenābhiṣiñcāmīti
9.3.4.17.2	vāg vai sarasvatī
9.3.4.17.3	tasyā idaṃ sarvaṃ yantram
9.3.4.17.4	savitṛprasūta evainam etad anena sarveṇa sarasvatyai vāco yantur yantreṇāgneḥ sāmrājyenābhiṣiñcati
9.3.4.17.5	atra taṃ camasam anuprāsyati yad atra viliptaṃ tan ned bahirdhāgner asad iti
9.3.4.18.1	taṃ vai madhye pārthānām abhiṣiñcati
9.3.4.18.2	saṃvatsaro vai pārthāni
9.3.4.18.3	saṃvatsarasyaivainam etan madhyata ādadhāti
9.3.4.18.4	ṣaṭ purastāj juhoti ṣaḍ upariṣṭāt
9.3.4.18.5	ṣaḍ vā ṛtavaḥ
9.3.4.18.6	ṛtubhir evainam etat suṣuvāṇam ubhayataḥ parigṛhṇāti
9.3.4.18.7	bṛhaspatiḥ pūrveṣām uttamo bhavati
9.3.4.18.8	indra uttareṣām prathamo
9.3.4.18.9	brahma vai bṛhaspatiḥ
9.3.4.18.10	kṣatram indraḥ
9.3.4.18.11	brahmaṇā caivainam etat kṣatreṇa ca suṣuvāṇam ubhayataḥ parigṛhṇāti
9.4.1.1.1	athāto rāṣṭrabhṛto juhoti
9.4.1.1.2	rājāno vai rāṣṭrabhṛtaḥ
9.4.1.1.3	te hi rāṣṭrāṇi bibhrati
9.4.1.1.4	etā ha devatāḥ sutā etena savena yenaitat soṣyamāṇo bhavati
9.4.1.1.5	tā evaitat prīṇāti
9.4.1.1.6	tā asmā iṣṭāḥ prītā etaṃ savam anumanyante
9.4.1.1.7	tābhir anumataḥ sūyate
9.4.1.1.8	yasmai vai rājāno rājyam anumanyante sa rājā bhavati na sa yasmai na
9.4.1.1.9	tad yad rājāno rāṣṭrāṇi bibhrati rājāna u ete devās tasmād etā rāṣṭrabhṛtaḥ
9.4.1.2.1	yad v evaitā rāṣṭrabhṛto juhoti
9.4.1.2.2	prajāpater visrastān mithunāny udakrāman gandharvāpsaraso bhūtvā
9.4.1.2.3	tāni ratho bhūtvā paryagacchat
9.4.1.2.4	tāni parigatyātmann adhattātmann akuruta
9.4.1.2.5	tathaivaināny ayam etat parigatyātman dhatta ātman kurute
9.4.1.3.1	sa yaḥ sa prajāpatir vyasraṃsatāyam eva sa yo 'yam agniś cīyate
9.4.1.3.2	atha yāny asmāt tāni mithunāny udakrāmann etās tā devatā yābhya etaj juhoti
9.4.1.4.1	gandharvāpsarobhyo juhoti
9.4.1.4.2	gandharvāpsaraso hi bhūtvodakrāman
9.4.1.4.3	atho gandhena ca vai rūpeṇa ca gandharvāpsarasaś caranti
9.4.1.4.4	tasmād yaḥ kaś ca mithunam upapraiti gandhaṃ caiva sa rūpaṃ ca kāmayate
9.4.1.5.1	mithunāni juhoti
9.4.1.5.2	mithunād vā adhi prajātiḥ
9.4.1.5.3	yo vai prajāyate sa rāṣṭram bhavati
9.4.1.5.4	arāṣṭraṃ vai sa bhavati yo na prajāyate
9.4.1.5.5	tad yan mithunāni rāṣṭram bibhrati mithunā u ete devās tasmād etā rāṣṭrabhṛtaḥ
9.4.1.5.6	ājyena dvādaśagṛhītena
9.4.1.5.7	tā u dvādaśaivāhutayo bhavanti
9.4.1.5.8	tasyokto bandhuḥ
9.4.1.6.1	puṃse pūrvasmai juhoti atha srībhyaḥ
9.4.1.6.2	pumāṃsaṃ tad vīryeṇātyādadhāti
9.4.1.6.3	ekasmā iva puṃse juhoti bahvībhya iva srībhyaḥ
9.4.1.6.4	tasmād apy ekasya puṃso bahvyo jāyā bhavanti
9.4.1.6.5	ubhābhyāṃ vaṣaṭkāreṇa ca svāhākāreṇa ca puṃse juhoti svāhākāreṇaiva
9.4.1.6.6	strībhyaḥ
9.4.1.6.7	pumāṃsam eva tad vīryeṇātyādadhāti
9.4.1.7.1	ṛtāṣāḍ ṛtadhāmeti
9.4.1.7.2	satyasāṭ satyadhāmety etad
9.4.1.7.3	agnir gandharvaḥ
9.4.1.7.4	tasyauṣadhayo 'psarasa iti
9.4.1.7.5	agnir ha gandharva oṣadhibhir apsarobhir mithunena sahoccakrāma
9.4.1.7.6	mudo nāmeti
9.4.1.7.7	oṣadhayo vai mudaḥ
9.4.1.7.8	oṣadhibhir hīdaṃ sarvam modate
9.4.1.7.9	sa na idam brahma kṣatram pātu
9.4.1.7.10	tasmai svāhā vāṭ
9.4.1.7.11	tābhyaḥ svāheti
9.4.1.7.12	tasyokto bandhuḥ
9.4.1.8.1	saṃhita iti
9.4.1.8.2	asau vā ādityaḥ saṃhitaḥ
9.4.1.8.3	eṣa hy ahorātre saṃdadhāti
9.4.1.8.4	viśvasāmety
9.4.1.8.5	eṣa hy eva sarvaṃ sāma
9.4.1.8.6	sūryo gandharvaḥ
9.4.1.8.7	tasya marīcayo 'psarasa iti
9.4.1.8.8	sūryo ha gandharvaḥ
9.4.1.8.9	marīcibhir apsarobhir mithunena sahoccakrāma
9.4.1.8.10	āyuvo nāmeti
9.4.1.8.11	āyuvānā iva hi marīcayaḥ plavante
9.4.1.8.12	sa na idam brahma kṣatram pātv iti
9.4.1.8.13	tasyokto bandhuḥ
9.4.1.9.1	suṣumṇa iti
9.4.1.9.2	suyajñiya ity etat
9.4.1.9.3	sūryaraśmir iti
9.4.1.9.4	sūryasyeva hi candramaso raśmayaḥ
9.4.1.9.5	candramā gandharvaḥ
9.4.1.9.6	tasya nakṣatrāṇy apsarasa iti
9.4.1.9.7	candramā ha gandharvo nakṣatrair apsarobhir mithunena sahoccakrāma
9.4.1.9.8	bhekurayo nāmeti
9.4.1.9.9	bhākurayo ha nāmaite
9.4.1.9.10	bhāṃ hi nakṣatrāṇi kurvanti
9.4.1.9.11	sa na idam brahma kṣatram pātv iti
9.4.1.9.12	tasyokto bandhuḥ
9.4.1.10.1	iṣira iti
9.4.1.10.2	kṣipra ity etat
9.4.1.10.3	viśvavyacā iti
9.4.1.10.4	eṣa hīdaṃ sarvaṃ vyacaḥ karoti
9.4.1.10.5	vāto gandharvaḥ
9.4.1.10.6	tasyāpo apsarasa iti
9.4.1.10.7	vāto ha gandharvo 'dbhir apsarobhir mithunena sahoccakrāma
9.4.1.10.8	ūrjo nāmety
9.4.1.10.9	āpo vā ūrjaḥ
9.4.1.10.10	adbhyo hy ūrg jāyate
9.4.1.10.11	sa na idam brahma kṣatram pātv iti
9.4.1.10.12	tasyokto bandhuḥ
9.4.1.11.1	bhujyuḥ suparṇa iti
9.4.1.11.2	yajño vai bhujyuḥ
9.4.1.11.3	yajño hi sarvāṇi bhūtāni bhunakti
9.4.1.11.4	yajño gandharvaḥ
9.4.1.11.5	tasya dakṣiṇā apsarasa iti
9.4.1.11.6	yajño ha gandharvo dakṣiṇābhir apsarobhir mithunena sahoccakrāma
9.4.1.11.7	stāvā nāmeti
9.4.1.11.8	dakṣiṇā vai stāvā dakṣiṇābhir hi yajña stūyate
9.4.1.11.9	atho yo vai kaś ca dakṣiṇāṃ dadāti stūyata eva sa
9.4.1.11.10	sa na idam brahma kṣatram pātv iti
9.4.1.11.11	tasyokto bandhuḥ
9.4.1.12.1	prajāpatir viśvakarmeti
9.4.1.12.2	prajāpatir vai viśvakarmā
9.4.1.12.3	sa hīdaṃ sarvam akarot
9.4.1.12.4	mano gandharvaḥ
9.4.1.12.5	tasya ṛksāmāny apsarasa iti
9.4.1.12.6	mano ha gandharva ṛksāmair apsarobhir mithunena sahoccakrāma
9.4.1.12.7	iṣṭayo nāmeti
9.4.1.12.8	ṛksāmāni vā eṣṭayaḥ
9.4.1.12.9	ṛksāmair hy āśāsata iti no 'stv itthaṃ no 'stv iti
9.4.1.12.10	sa na idam brahma kṣatram pātv iti
9.4.1.12.11	tasyokto bandhuḥ
9.4.1.13.1	atha rathaśīrṣe juhoti
9.4.1.13.2	eṣa vai sa savaḥ etad vai tat sūyate yam asmai tam etā devatāḥ savam anumanyante yābhir anumataḥ sūyate
9.4.1.13.3	yasmai vai rājāno rājyam anumanyante sa rājā bhavati na sa yasmai na
9.4.1.13.4	ājyena pañcagṛhītena
9.4.1.13.5	tā u pañcaivāhutayo hutā bhavanti
9.4.1.13.6	tasyokto bandhuḥ
9.4.1.14.1	śīrṣataḥ
9.4.1.14.2	śīrṣato vā abhiṣicyamāno 'bhiṣicyata upari dhāryamāṇe
9.4.1.14.3	upari hi sa yam etad abhiṣiñcati
9.4.1.14.4	samānena mantreṇa
9.4.1.14.5	samāto hi sa yam etad abhiṣiñcati
9.4.1.14.6	sarvataḥ parihāram
9.4.1.14.7	sarvata evainam etad abhiṣiñcati
9.4.1.15.1	yad v eva rathaśīrṣe juhoti
9.4.1.15.2	asau vā āditya eṣa rathaḥ
9.4.1.15.3	etad vai tad rūpaṃ kṛtvā prajāpatir etāni mithunāni parigatyātmann adhattātmannakuruta
9.4.1.15.4	tathaivaināny ayam etat parigatyātman dhatta ātman kuruta
9.4.1.15.5	upari dhāryamāṇe
9.4.1.15.6	upari hi sa ya etāni mithunāni parigatyātmann adhattātmann akuruta
9.4.1.15.7	samānena mantreṇa
9.4.1.15.8	samāno hi sa ya etāni mithunāni parigatyātmann adhattātmann akuruta
9.4.1.15.9	sarvataḥ parihāram
9.4.1.15.10	sarvato hi sa ya etāni mithunāni parigatyātmann adhattātmann akuruta
9.4.1.16.1	sa no bhuvanasya pate prajāpata iti
9.4.1.16.2	bhuvanasya hy eṣa patiḥ prajāpatiḥ
9.4.1.16.3	yasya ta upari gṛhā yasya veheti
9.4.1.16.4	upari ca hy etasya gṛhā iha ca
9.4.1.16.5	asmai brahmaṇe 'smai kṣatrāyeti
9.4.1.16.6	ayaṃ vā āgnir brahma ca kṣatraṃ ca
9.4.1.16.7	mahi śarma yaccha svāheti
9.4.1.16.8	mahac charma yaccha svāhety etat
9.4.2.1.1	atha vātahomān juhoti
9.4.2.1.2	ime vai lokā eṣo 'gniḥ
9.4.2.1.3	vāyur vātahomāḥ
9.4.2.1.4	eṣu tallokeṣu vāyuṃ dadhāti
9.4.2.1.5	tasmād ayam eṣu lokeṣu vāyuḥ
9.4.2.2.1	bāhyenāgnim āharati
9.4.2.2.2	āpto vā asya sa vāyur ya eṣu lokeṣu
9.4.2.2.3	atha ya imāṃ lokān pareṇa vāyus tam asminn etad dadhāti
9.4.2.3.1	bahir vedeḥ
9.4.2.3.2	iyaṃ vai vediḥ
9.4.2.3.3	āpto vā asya sa vāyur yo 'syām
9.4.2.3.4	atha ya imām pareṇa vāyus tamasminn etad dadhāti
9.4.2.4.1	añjalinā
9.4.2.4.2	na hy etasyetīvābhipattir asti
9.4.2.4.3	svāhākāreṇa
9.4.2.4.4	juhoti hy adho 'dho dhuram
9.4.2.4.5	asau vā āditya eṣa rathaḥ
9.4.2.4.6	arvācīnaṃ tad ādityād vāyuṃ dadhāti
9.4.2.4.7	tasmād eṣo 'rvācīnam evātaḥ pavate
9.4.2.5.1	samudro 'si nabhasvān iti
9.4.2.5.2	asau vai lokaḥ samudro nabhasvān
9.4.2.5.3	ārdradānur iti
9.4.2.5.4	eṣa hy ārdraṃ dadāti
9.4.2.5.5	tad yo 'muṣmiṃ loke vāyus tam asminn etad dadhāti
9.4.2.5.6	śambhūr mayobhūr abhi mā vāhi svāheti
9.4.2.5.7	śivaḥ syono 'bhi mā vāhīty etat
9.4.2.6.1	māruto 'si marutāṃ gaṇa iti
9.4.2.6.2	antarikṣaloko vai māruto marutāṃ gaṇaḥ
9.4.2.6.3	tad yo 'ntarikṣaloke vāyus tam asminn etad dadhāti
9.4.2.6.4	śambhūr mayobhūr abhi mā vāhi svāheti
9.4.2.6.5	śivaḥ syono 'bhi mā vāhīty etat
9.4.2.7.1	avasyūr asi duvasvān iti
9.4.2.7.2	ayaṃ vai loko 'vasyūr duvasvān
9.4.2.7.3	tad yo 'smiṃ loke vāyus tam asminn etad dadhāti
9.4.2.7.4	śambhūr mayobhūr abhi mā vāhi svāheti
9.4.2.7.5	śivaḥ syono 'bhi mā vāhīty etat
9.4.2.8.1	tribhir juhoti
9.4.2.8.2	traya ime lokāḥ
9.4.2.8.3	atho trivṛd agniḥ
9.4.2.8.4	yāvān agnir yāvaty asya mātrā tāvataiva tad eṣu vāyuṃ dadhāti
9.4.2.9.1	yad v eva vātahomān juhoti
9.4.2.9.2	etam evaitad rathaṃ yunakti
9.4.2.9.3	edad vai devā etaṃ rathaṃ sarvebhyaḥ kāmebhyo 'yuñjata yuktena samaśnavāmahā iti
9.4.2.9.4	tena yuktena sarvān kāmānt samāśnuvata
9.4.2.9.5	tathaivaitad yajamāna etaṃ rathaṃ sarvebhyaḥ kāmebhyo yuṅkte yuktena samaśnavā iti
9.4.2.9.6	tena yuktena sarvān kāmānt samaśnute
9.4.2.10.1	vātahomair yunakti
9.4.2.10.2	prāṇā vai vātahomāḥ
9.4.2.10.3	prāṇair evainam etad yunakti
9.4.2.10.4	tribhir yunakti
9.4.2.10.5	trayo vai prāṇāḥ prāṇa udāno vyānaḥ
9.4.2.10.6	tair evainam etad yunkti
9.4.2.10.7	adho 'dho dhuram adhaḥ
9.4.2.10.8	adho hi dhuraṃ yogyaṃ yuñjanti
9.4.2.10.9	hastābhyām
9.4.2.10.10	hastābhyāṃ hi yogyaṃ yuñjanti
9.4.2.10.11	viparikrāmam
9.4.2.10.12	viparikrāmaṃ hi yogyaṃ yuñjanti
9.4.2.11.1	sa dakṣiṇāyugyam evāgre yunakti atha savyāyugyam atha dakṣiṇāpraṣṭim
9.4.2.11.2	evaṃ devatra
9.4.2.11.3	itarathā mānuṣe
9.4.2.11.4	taṃ nābhiyuñjyān ned yuktam abhiyunajānīti
9.4.2.11.5	vāhanaṃ tu dadyād yuktena bhunajā iti
9.4.2.11.6	tam upary eva haranty ādhvaryor āvasathād
9.4.2.11.7	upari hy eṣaḥ
9.4.2.11.8	tam adhvaryave dadāti
9.4.2.11.9	sa hi tena karoti
9.4.2.11.10	taṃ tu dakṣiṇānāṃ kāle 'nudiśet
9.4.2.12.1	atha ruṅmatīr juhoti
9.4.2.12.2	atraiṣa sarvo 'gniḥ saṃskṛtaḥ
9.4.2.12.3	sa eṣo 'tra rucam aicchat
9.4.2.12.4	tasmin devā etābhi ruṅmatībhī rucam adadhuḥ
9.4.2.12.5	tathaivāsminn ayam etad dadhāti
9.4.2.13.1	yad v eva ruṅmatīr juhoti
9.4.2.13.2	prajāpater visrastād rug udakrāmat
9.4.2.13.3	taṃ yatra devāḥ samaskurvaṃs tad asminn etābhī ruṅmatībhī rucam adadhuḥ
9.4.2.13.4	tathaivāsminn ayam etad dadhāti
9.4.2.14.1	yās te agne sūrye ruco yā vo devāḥ sūrye ruco rucaṃ no dhehi brāhmaṇeṣv iti rucaṃ rucam ity
9.4.2.14.2	amṛtatvaṃ vai ruk
9.4.2.14.3	amṛtatvam evāsminn etad dadhāti
9.4.2.14.4	tisra āhutīr juhoti
9.4.2.14.5	trivṛd agniḥ
9.4.2.14.6	yāvān agnir yāvaty asya mātrā tāvataivāsminn etad rucaṃ dadhāti
9.4.2.15.1	atha vāruṇīṃ juhoti
9.4.2.15.2	atraiṣa sarvo 'gniḥ saṃskṛtaḥ
9.4.2.15.3	sa eṣo 'tra varuṇo devatā
9.4.2.15.4	tasmā etad dhavir juhoti
9.4.2.15.5	tad enaṃ haviṣā devatāṃ karoti
9.4.2.15.6	yasyai vai devatāyai havir gṛhyate sā devatā na sā yasyai na gṛhyate
9.4.2.15.7	vāruṇya rcā
9.4.2.15.8	svenaivainam etad ātmanā svayā devatayā prīṇāti
9.4.2.16.1	yad v eva vāruṇīṃ juhoti
9.4.2.16.2	prajāpater visrastād vīryam udakrāmat
9.4.2.16.3	taṃ yatra devāḥ samaskurvaṃs tad asminn etayā vīryam adadhuḥ
9.4.2.16.4	tathaivāsminn ayam etad dadhāti
9.4.2.16.5	vāruṇya rcā
9.4.2.16.6	kṣatraṃ vai varuṇaḥ
9.4.2.16.7	vīryaṃ vai kṣatram
9.4.2.16.8	vīryeṇaivāsminn etad vīryaṃ dadhāti
9.4.2.17.1	tat tvā yāmi brahmaṇā vandamāna iti
9.4.2.17.2	tat tvā yāce brahmaṇā vandamāna ity etat
9.4.2.17.3	tad āśāste yajamāno havirbhir iti
9.4.2.17.4	tad ayam āśāste yajamāno havirbhir ity etad
9.4.2.17.5	aheḍamāno varuṇeha bodhīti
9.4.2.17.6	akrudhyan no varuṇeha bodhīty etat
9.4.2.17.7	uruśaṃsa mā na āyuḥ pramoṣīr iti
9.4.2.17.8	ātmanaḥ paridāṃ vadate
9.4.2.18.1	athārkāśvamedhayoḥ saṃtatīr juhoti
9.4.2.18.2	ayaṃ vā agnir arkaḥ
9.4.2.18.3	asāv ādityo 'śvamedhaḥ
9.4.2.18.4	tau sṛṣṭau nānaivāstām
9.4.2.18.5	tau devā etābhir āhutibhiḥ samatanvant samadudhuḥ
9.4.2.18.6	tathaivaināv ayam etābhir āhutibhiḥ saṃtanoti saṃdadhāti
9.4.2.19.1	svar ṇa gharmaḥ svāheti
9.4.2.19.2	asau vā ādityo gharmaḥ
9.4.2.19.3	amuṃ tad ādityam asminn agnau pratiṣṭhāpayati
9.4.2.20.1	svar ṇārkaḥ svāheti
9.4.2.20.2	ayam agnir arka imam
9.4.2.20.3	tad agnim amuṣminn āditye pratiṣṭhāpayati
9.4.2.21.1	svar ṇa śukraḥ svāheti
9.4.2.21.2	asau vā ādityaḥ śukraḥ
9.4.2.21.3	tam punar amutra dadhāti
9.4.2.22.1	svar ṇa jyotiḥ svāheti
9.4.2.22.2	ayam agnir jyotiḥ
9.4.2.22.3	tam punariha dadhāti
9.4.2.23.1	svar ṇa sūryaḥ svāheti
9.4.2.23.2	asau vā ādityaḥ sūryaḥ
9.4.2.23.3	amuṃ tad ādityam asya sarvasyottamaṃ dadhāti
9.4.2.23.4	tasmād eṣo 'sya sarvasyottamaḥ
9.4.2.24.1	pañcaitā āhutīr juhoti
9.4.2.24.2	pañcacitiko 'gniḥ
9.4.2.24.3	pañca rtavaḥ saṃvatsaraḥ
9.4.2.24.4	saṃvatsaro 'gniḥ
9.4.2.24.5	yāvān agnir yāvaty asya mātrā tāvataivaināv etat saṃtanoti saṃdadhāti
9.4.2.25.1	yad v evāha svar ṇa gharmaḥ svāhā
9.4.2.25.2	svar ṇārkaḥ svāheti
9.4.2.25.3	asyaivaitāny agner nāmāni
9.4.2.25.4	tāny etat prīṇāti
9.4.2.25.5	tāni haviṣā devatāṃ karoti
9.4.2.25.6	yasyai vai devatāyai havir gṛhyate sā devatā na sā yasyai na gṛhyate
9.4.2.25.7	atho etān evaitad agnīn asminn agnau nāmagrāhaṃ dadhāti
9.4.2.26.1	pañcaitā āhutīr juhoti
9.4.2.26.2	pañcacitiko 'gniḥ
9.4.2.26.3	pañca rtavaḥ saṃvatsaraḥ
9.4.2.26.4	saṃvatsaro 'gniḥ
9.4.2.26.5	yāvān agnir yāvaty asya mātrā tāvataivainam etad annena prīṇāti
9.4.2.27.1	athāta āhutīnām evāvapanasya
9.4.2.27.2	yāṃ kāṃ ca brāhmaṇavatīm āhutiṃ vidyāt tam etasmin kāle juhuyāt
9.4.2.27.3	kāmebhyo vā etaṃ rathaṃ yuṅkte
9.4.2.27.4	tad yāṃ kāṃ cātrāhutiṃ juhoty āptāṃ tāṃ satīṃ juhoti
9.4.2.28.1	tadāhuḥ na juhuyān ned atirecayānīti
9.4.2.28.2	sa vai juhuyād eva
9.4.2.28.3	kāmebhyo vā etā āhutayo hūyante
9.4.2.28.4	na vai kāmānām atiriktam asti
9.4.3.1.1	atha pratyetya dhiṣṇyānāṃ kāle dhiṣṇyān nivapati
9.4.3.1.2	agnaya ete yad dhiṣṇyāḥ
9.4.3.1.3	agnīn evaitac cinoti
9.4.3.1.4	tā etā viśaḥ
9.4.3.1.5	kṣatram ayam agniś citaḥ
9.4.3.1.6	kṣatraṃ ca tad viśaṃ ca karoti
9.4.3.1.7	amum pūrvaṃ cinoty athemān
9.4.3.1.8	kṣatraṃ tat kṛtvā viśaṃ karoti
9.4.3.2.1	eka eṣa bhavati
9.4.3.2.2	ekasthaṃ tat kṣatram ekasthāṃ śriyaṃ karoti
9.4.3.2.3	bahava itare
9.4.3.2.4	viśi tad bhamānaṃ dadhāti
9.4.3.3.1	pañcacitika eṣa bhavati
9.4.3.3.2	ekacitikā itare
9.4.3.3.3	kṣatraṃ tad vīryeṇātyādadhāti
9.4.3.3.4	kṣatraṃ viśo vīryavattaraṃ karoti
9.4.3.3.5	ūrdhvam etaṃ cinoti
9.4.3.3.6	kṣatraṃ tad ūrdhvaṃ citibhiś cinoti tiraś cetarān
9.4.3.3.7	kṣatrāya tad viśam adhastād upaniṣādinīṃ karoti
9.4.3.4.1	ubhābhyāṃ yajuṣmatyā ca lokampṛṇayā caitaṃ cinoti lokampṛṇayaivemān
9.4.3.4.2	kṣatram eva tad vīryeṇātyādadhāti
9.4.3.4.3	kṣatraṃ viśo vīryavattaraṃ karoti
9.4.3.4.4	viśaṃ kṣatrād avīryatarām
9.4.3.5.1	sa yad imān lokampṛṇayaiva cinoti kṣatraṃ vai lokampṛṇā kṣatraṃ tad viśy attāraṃ dadhāti
9.4.3.5.2	ubhayāṃś cinoty adhvarasya cāgneś ca
9.4.3.5.3	adhvarasya pūrvān athāgneḥ
9.4.3.5.4	tasyokto bandhuḥ
9.4.3.5.5	yaṃyam evādhvaradhiṣṇyaṃ nivapati taṃtaṃ cinoti
9.4.3.5.6	āgnīdhrīyam prathamaṃ cinoti
9.4.3.5.7	taṃ hi prathamaṃ nivapati dakṣiṇata udaṅṅ āsīnaḥ
9.4.3.5.8	tasyokto bandhuḥ
9.4.3.6.1	tasminn aṣṭāviṣṭakā upadadhāti
9.4.3.6.2	aṣṭākṣarā gāyatrī
9.4.3.6.3	gāyatro 'gniḥ
9.4.3.6.4	yāvān agnir yāvaty asya mātrā tāvantam evainam etac cinoti
9.4.3.6.5	tāsām aśmā pṛśnir navamaḥ
9.4.3.6.6	nava vai prāṇāḥ
9.4.3.6.7	sapta śīrṣan
9.4.3.6.8	avāñcau dvau
9.4.3.6.9	tān evāsminn etad dadhāti
9.4.3.6.10	yaś cite 'gnir nidhīyate sa daśamaḥ
9.4.3.6.11	daśa vai prāṇāḥ
9.4.3.6.12	madhyam āgnīdhram
9.4.3.6.13	madhyatas tat prāṇān dadhāti
9.4.3.6.14	madhye ha vā etat prāṇāḥ santa iti ceti cātmānam anuvyuccaranti
9.4.3.7.1	ekaviṃśatiṃ hotrīya upadadhāti
9.4.3.7.2	ekaviṃśatir v eva pariśritaḥ
9.4.3.7.3	tasyokto bandhuḥ
9.4.3.7.4	ekādaśa brāhmaṇācchaṃsyaḥ
9.4.3.7.5	ekādaśākṣarā vai triṣṭup
9.4.3.7.6	traiṣṭubha indraḥ
9.4.3.7.7	aindro brāhmaṇācchaṃsī
9.4.3.7.8	aṣṭāv aṣṭāv itareṣu
9.4.3.7.9	tasyokto bandhuḥ
9.4.3.8.1	ṣaṇ mārjālīye
9.4.3.8.2	ṣaḍ vā ṛtavaḥ pitaraḥ
9.4.3.8.3	taṃ haitam ṛtavaḥ pitaro dakṣiṇataḥ paryūhire
9.4.3.8.4	sa eṣām eṣa dakṣiṇataḥ
9.4.3.8.5	sa vā itīmam upadadhātītīmān
9.4.3.8.6	ity amuṃ viśaṃ tat kṣatram abhisammukhāṃ karoti
9.4.3.9.1	athainān pariśridbhiḥ pariśrayati
9.4.3.9.2	āpo vai pariśritaḥ
9.4.3.9.3	adbhir evaināṃs tat paritanoti
9.4.3.9.4	sa vai paryeva nidadhāti
9.4.3.9.5	kṣatraṃ haitā apāṃ yāḥ khātena yanti
9.4.3.9.6	atha haitā viśo yānīmāni vṛthodakāni
9.4.3.9.7	sa yad amuṃ khātena pariśrayati kṣatre tat kṣatraṃ dadhāti kṣatraṃ kṣatreṇa pariśrayati
9.4.3.9.8	atha yad imān paryeva nidadhāti viśi tad viśaṃ dadhāti viśā viśam pariśrayati
9.4.3.9.9	teṣāṃ vai yāvatya eva yajuṣmatyas tāvatyaḥ pariśritaḥ
9.4.3.9.10	yāvatyo hy evāmuṣya yajuṣmatyas tāvatyaḥ pariśritaḥ
9.4.3.9.11	kṣatrāyaiva tad viśaṃ kṛtānukarām anuvartmānaṃ karoti
9.4.3.10.1	athaiṣu purīṣaṃ nivapati
9.4.3.10.2	tasyokto bandhuḥ
9.4.3.10.3	tūṣṇīm
9.4.3.10.4	aniruktā hi viṭ
9.4.3.10.5	athāgnīṣomīyasya paśupuroḍāśam anu diśām aveṣṭīr nirvapati
9.4.3.10.6	diśa eṣo 'gniḥ
9.4.3.10.7	tābhya etāni havīṃṣi nirvapati
9.4.3.10.8	tad enā haviṣā devatāṃ karoti
9.4.3.10.9	yasyai vai devatāyai havir gṛhyate sā devatā na sā yasyai na gṛhyate
9.4.3.10.10	pañca bhavanti
9.4.3.10.11	pañca hi diśaḥ
9.4.3.11.1	tad āhur daśahaviṣam evaitām iṣṭiṃ nirvapet
9.4.3.11.2	sā sarvastomā sarvapṛṣṭhā
9.4.3.11.3	sarvāṇi chandāṃsi sarvā diśaḥ sarva ṛtavaḥ sarvam v etad ayam agniḥ
9.4.3.11.4	tad enaṃ haviṣā devatāṃ karoti
9.4.3.11.5	yasyai vai devatāyai havir gṛhyate sā devatā na sā yasyai na gṛhyate
9.4.3.11.6	daśa bhavanti
9.4.3.11.7	daśākṣarā virāṭ
9.4.3.11.8	virāḍ agniḥ
9.4.3.11.9	daśa diśaḥ
9.4.3.11.10	diśo 'gniḥ
9.4.3.11.11	daśa prāṇāḥ
9.4.3.11.12	prāṇā āgniḥ
9.4.3.11.13	yāvān agnir yāvaty asya mātrā tāvataivainam etad annena prīṇāti
9.4.3.12.1	tattvai devasvāmevaitāni havīṃṣi nirvapet
9.4.3.12.2	etā ha devatāḥ sutā etena savena yenaitat soṣyamāṇo bhavati
9.4.3.12.3	tā evaitat prīṇāti
9.4.3.12.4	tā asmā iṣṭāḥ prītā etaṃ savam anumanyante
9.4.3.12.5	tābhir anumataḥ sūyate
9.4.3.12.6	yasmai vai rājāno rājyam anumanyante sa rājā bhavati na sa yasmai na
9.4.3.12.7	tad yad etā devatāḥ sutā etena savena yad vainam etā devatā etasmai savāya suvate tasmād etā devasvaḥ
9.4.3.13.1	tā vai dvināmnyo bhavanti
9.4.3.13.2	dvināmā vai savenā suto bhavati yasmai vai savāya sūyate
9.4.3.13.3	yena vā savena sūyate tad asya dvitīyam nāma
9.4.3.14.1	aṣṭau bhavanti
9.4.3.14.2	aṣṭākṣarā gāyatrī
9.4.3.14.3	gāyatro 'gniḥ
9.4.3.14.4	yāvān agnir yāvaty asya mātrā tāvataivainam etad annena prīṇāti
9.4.3.15.1	tad āhur naitāni havīṃṣi nirvapen ned atirecayānīti
9.4.3.15.2	tāni vai nirvaped eva
9.4.3.15.3	kāmebhyo vā etāni havīṃṣi nirupyante na vai kāmānām atiriktam asti
9.4.3.15.4	yadvai kiṃ ca paśupuroḍāśam anu havir nirupyate paśāv eva sa madhyato medho dhīyata
9.4.3.15.5	ubhayāni nirvapaty adhvarasya cāgneś ca
9.4.3.15.6	adhvarasya pūrvam athāgneḥ
9.4.3.15.7	tasyokto bandhuḥ
9.4.3.15.8	uccaiḥ paśupuroḍāśo bhavati
9.4.3.15.9	upāṃśv etāni
9.4.3.15.10	iṣṭir hi
9.4.3.15.11	anubrūhi preṣyeti paśupuroḍāśasyāha
9.4.3.15.12	anubrūhi yajety eteṣām
9.4.3.15.13	iṣṭir hi
9.4.3.15.14	samānaḥ sviṣṭakṛt
9.4.3.15.15	samānīḍā
9.4.3.15.16	iṣṭā devatā bhavanti
9.4.3.15.17	asamavahitaṃ sviṣṭakṛte
9.4.3.16.1	athainaṃ pūrvābhiṣekeṇābhimṛśati savitā tvā savānāṃ suvatām
9.4.3.16.2	eṣa vo 'mī rājā
9.4.3.16.3	somo 'smākam brāhmaṇānāṃ rājeti
9.4.3.16.4	brāhmaṇān evāpoddharaty anādyān karoti
9.4.4.1.1	atha prātaḥ prātar anuvākam upākariṣyan agniṃ yunakti yuktena samaśnavā iti
9.4.4.1.2	tena yuktena sarvān kāmānt samaśnute
9.4.4.1.3	taṃ vai purastāt sarvasya karmaṇo yunakti tad yat kiṃ cātra ūrdhvaṃ kriyate yukte tat sarvaṃ samādhīyate
9.4.4.2.1	paridhiṣu yunakti
9.4.4.2.2	agnaya ete yat paridhayaḥ
9.4.4.2.3	agnibhir eva tad agniṃ yunakti
9.4.4.3.1	sa madhyamam paridhim upaspṛśyaitad yajur japaty agniṃ yunajmi śavasā ghṛteneti
9.4.4.3.2	balaṃ vai śavaḥ
9.4.4.3.3	agniṃ yunajmi balena ca ghṛtena ceti
9.4.4.3.4	etad divyaṃ suparṇaṃ vayasā bṛhantam iti
9.4.4.3.5	divyo vā eṣa suparṇo vayaso bṛhan dhūmena
9.4.4.3.6	tena vayaṃ gamema bradhnasya viṣṭapaṃ svo ruhāṇā adhi nākam uttamam iti
9.4.4.3.7	svargo vai loko nākaḥ
9.4.4.3.8	tena vayaṃ gamema bhradhnasya viṣṭapaṃ svargaṃ lokaṃ rohanto 'dhi nākam uttamam ity etat
9.4.4.4.1	atha dakṣiṇa imau te pakṣāvajarau patatriṇau yābhyāṃ rakṣāṃsy apahaṃsy agne tābhyām patema sukṛtām u lokaṃ yatra ṛṣayo jagmuḥ prathamajāḥ purāṇā iti
9.4.4.4.2	amūn etad ṛṣīn āha
9.4.4.5.1	athottara indur dakṣaḥ śyena ṛtāvā hiraṇyapakṣaḥ śakuno bhuraṇyur iti
9.4.4.5.2	amṛtaṃ vai hiraṇyam
9.4.4.5.3	amṛtapakṣaḥ śakuno bhartety etat
9.4.4.5.4	mahānt sadhasthe dhruva ā niṣatto
9.4.4.5.5	namas te astu
9.4.4.5.6	mā mā hiṃsīr iti
9.4.4.5.7	ātmanaḥ paridāṃ vadate
9.4.4.6.1	tad yan madhyamaṃ yajuḥ sa ātmā
9.4.4.6.2	atha ye abhitas tau pakṣau
9.4.4.6.3	tasmāt te pakṣavatī bhavataḥ
9.4.4.6.4	pakṣau hi tau
9.4.4.7.1	tribhir yunakti
9.4.4.7.2	trivṛd agniḥ
9.4.4.7.3	yāvān agnir yāvaty asya mātrā tāvataivainam etad yunakti
9.4.4.8.1	atha rājānam abhiṣutyāgnau juhoti
9.4.4.8.2	eṣa vai sa sava etad vai tat sūyate yam asmai tam etā devatāḥ savam anumanyante yābhir anumataḥ sūyate
9.4.4.8.3	yasmai vai rājāno rājyam anumanyante sa rājā bhavati na sa yasmai na tad
9.4.4.8.4	yad agnau juhoti tad agnim abhiṣiñcati
9.4.4.8.5	so 'syaiṣa daiva ātmā somābhiṣikto bhavaty amṛtābhiṣiktaḥ
9.4.4.8.6	atha bhakṣayati
9.4.4.8.7	tad ātmānam abhiṣiñcati
9.4.4.8.8	so 'syāyam ātmā somābhiṣikto bhavaty amṛtābhiṣiktaḥ
9.4.4.9.1	agnau hutvātha bhakṣayati
9.4.4.9.2	daivo vā asyaiṣa ātmā
9.4.4.9.3	mānuṣo 'yaṃ
9.4.4.9.4	devā u vā agre 'tha manuṣyāḥ
9.4.4.9.5	tasmād agnau hutvātha bhakṣayati
9.4.4.10.1	athainaṃ vimuñcaty āptvā taṃ kāmaṃ yasmai kāmāyainaṃ yuṅkte yajñāyajñiyaṃ
9.4.4.10.2	stotram upākariṣyan
9.4.4.10.3	svargo vai loko yajñāyajñiyam
9.4.4.10.4	etasya vai gatyā enaṃ yuṅkte
9.4.4.10.5	tad āptvā taṃ kāmaṃ yasmai kāmāyainaṃ yuṅkte
9.4.4.11.1	taṃ vai purastāt stotrasya vimuñcati
9.4.4.11.2	sa yad upariṣṭāt stotrasya vimuñcet parāṅ haitaṃ svargaṃ lokam atipraṇaśyet
9.4.4.11.3	atha yat purastāt stotrasya vimuñcati tat samprati svargaṃ lokam āptvā vimuñcati
9.4.4.12.1	paridhiṣu vimuñcati
9.4.4.12.2	paridhiṣu hy enaṃ yunakti
9.4.4.12.3	yatra vāva yogyaṃ yuñjanti tad eva tad vimuñcanti
9.4.4.13.1	sa saṃdhyor upaspṛśyaine yajuṣī japati tathā dve yajuṣī trīn paridhīn anuvibhavato divo mūrdhāsi pṛthivyā nābhir iti dakṣiṇe viśvasya mūrdhann adhi tiṣṭhasi śrita ity uttare
9.4.4.13.2	mūrdhavatībhyām
9.4.4.13.3	mūrdhā hy asyaiṣaḥ
9.4.4.13.4	apsumatībhyām agner etad vaiśvānarasya stotraṃ yad yajñāyajñiyam
9.4.4.13.5	śāntir vā āpaḥ
9.4.4.13.6	tasmād apsumatībhyām
9.4.4.14.1	dvābhyāṃ vimuñcati
9.4.4.14.2	dvipād yajamānaḥ
9.4.4.14.3	yajamāno 'gniḥ
9.4.4.14.4	yāvān agnir yāvaty asya mātrā tāvataivainam etad vimuñcati
9.4.4.14.5	tribhir yunakti
9.4.4.14.6	tat pañca
9.4.4.14.7	pañcacitiko 'gniḥ
9.4.4.14.8	pañca rtavaḥ saṃvatsaraḥ
9.4.4.14.9	saṃvatsaro 'gniḥ
9.4.4.14.10	yāvān agnir yāvaty asya mātrā tāvat tad bhavati
9.4.4.15.1	taṃ haike prāyaṇīya evātirātre yuñjanty udayanīye vimuñcanti
9.4.4.15.2	saṃsthārūpaṃ vā etad yad vimocanam
9.4.4.15.3	kim purā saṃsthāyai saṃsthārūpaṃ kuryāmeti
9.4.4.15.4	na tathā kuryāt
9.4.4.15.5	aharahar vā eṣa yajñas tāyate 'harahaḥ saṃtiṣṭhate
9.4.4.15.6	aharahar enaṃ svargasya lokasya gatyai yuṅkte
9.4.4.15.7	aharahar enena svargaṃ lokaṃ gacchati
9.4.4.15.8	tasmād aharahar eva yuñjyād aharahar vimuñcet
9.4.4.16.1	atho yathā prāyaṇīye 'tirātre sāmidhenīr anūcya brūyād udayanīya evāto 'nuvaktāsmīti tādṛk tat
9.4.4.16.2	tasmād aharahar eva yuñjyad aharahar vimuñcet
9.4.4.17.1	tad dhaitac chāṇḍilyaḥ kaṅkatīyebhyo 'harahaḥkarma pradiśya pravavrājāharahar eva vo yunajān aharahar vimuñcān iti
9.4.4.17.2	tasmād aharahar eva yuñjyād aharahar vimuñcet
9.5.1.1.1	athātaḥ payovratatāyai
9.5.1.1.2	payovrato dīkṣitaḥ syāt
9.5.1.1.3	devebhyo ha vā amṛtam apacakrāma
9.5.1.2.1	te hocuḥ śrameṇa tapasedam anvicchāmeti
9.5.1.2.2	tac chrameṇa tapasānvaicchan
9.5.1.2.3	te dīkṣitvā payovratā abhavan
9.5.1.2.4	etad vai tapo yo dīkṣitvā payovrato 'sat
9.5.1.2.5	tasya ghoṣam āśuśruvuḥ
9.5.1.3.1	te hocur nedīyo vai bhavati
9.5.1.3.2	bhūyas tapa upāyāmeti
9.5.1.3.3	te trīnts tanān upeyuḥ
9.5.1.3.4	tat parādadṛśuḥ
9.5.1.4.1	te hocur nedīyo vai bhavati
9.5.1.4.2	bhūyastapa upāyāmeti
9.5.1.4.3	te dvau stanā upeyuḥ
9.5.1.4.4	tan nedīyasaḥ parādadṛśuḥ
9.5.1.5.1	te hocur nedīyo vai bhavati
9.5.1.5.2	bhūyas tapa upāyāmeti
9.5.1.5.3	ta ekaṃ stanam upeyuḥ
9.5.1.5.4	tad adhijagāma
9.5.1.5.5	na tv abhipattuṃ śekuḥ
9.5.1.6.1	te hocur adhi vā agan
9.5.1.6.2	na tv abhipattuṃ śaknumaḥ
9.5.1.6.3	sarvaṃ tapa upāyāmeti
9.5.1.6.4	ta upavasathe 'nāśakam upeyuḥ
9.5.1.6.5	etad vai sarvaṃ tapo yad anāśakaḥ
9.5.1.6.6	tasmād upavasathe nāśnīyāt
9.5.1.7.1	tat prātar abhipadyābhiṣutyāgnāv ajuhavuḥ
9.5.1.7.2	tad agnāv amṛtam adadhuḥ
9.5.1.7.3	sarveṣām u haiṣa devānām ātmā yad agniḥ
9.5.1.7.4	tad yad agnāv amṛtam adadhus tadātmann amṛtam adadhata
9.5.1.7.5	tato devā amṛtā abhavan
9.5.1.8.1	tad yat tad amṛtaṃ somaḥ saḥ
9.5.1.8.2	tad adyāpi yajamānaḥ śrameṇa tapasānvicchati
9.5.1.8.3	sa dīkṣitvā payovrato bhavati
9.5.1.8.4	etad vai tapo yo dīkṣitvā payovrato 'sat
9.5.1.8.5	tasya ghoṣam āśṛṇotītyahe kraya iti
9.5.1.9.1	sa trīnt stanān upaiti
9.5.1.9.2	tat parāpaśyati
9.5.1.9.3	sa dvau stanā upaiti
9.5.1.9.4	tan nedīyasaḥ parāpaśyati
9.5.1.9.5	sa ekaṃ stanam upaiti
9.5.1.9.6	tad adhigacchati
9.5.1.9.7	na tv abhipattuṃ śaknoti
9.5.1.9.8	sa upavasathe 'nāśakam upaiti
9.5.1.9.9	etad vai sarvaṃ tapo yad anāśakaḥ
9.5.1.9.10	tasmād upavasathe nāśnīyāt
9.5.1.10.1	tat prātar abhipadyābhiṣutyāgnau juhoti
9.5.1.10.2	tad agnāv amṛtaṃ dadhāti
9.5.1.10.3	atha bhakṣayati
9.5.1.10.4	tad ātmann amṛtaṃ dhatte
9.5.1.10.5	so 'mṛto bhavati
9.5.1.10.6	etad vai manuṣyasyāmṛtatvaṃ yat sarvam āyur eti
9.5.1.10.7	tatho hānenātmanā sarvam āyureti
9.5.1.11.1	agnau hutvātha bhakṣayati
9.5.1.11.2	daivo vā asyaiṣa ātmā
9.5.1.11.3	mānuṣo 'yam
9.5.1.11.4	devā u vā agre 'tha manuṣyāḥ
9.5.1.11.5	tasmād agnau hutvātha bhakṣayati
9.5.1.12.1	athātaḥ samiṣṭayajuṣām eva mīmāṃsā
9.5.1.12.2	devāś cāsurāś cobhaye prājāpatyāḥ prajāpateḥ pitur dāyam upeyur vācam eva satyānṛte satyaṃ caivānṛtaṃ ca
9.5.1.12.3	ta ubhaya eva satyam avadann ubhaye 'nṛtam
9.5.1.12.4	te ha sadṛśaṃ vadantaḥ sadṛśā evāsuḥ
9.5.1.13.1	te devā utsṛjyānṛtaṃ satyam anvālebhire
9.5.1.13.2	asurā u hotsṛjya satyam anṛtam anvālebhire
9.5.1.14.1	tad dhedaṃ satyam īkṣāṃ cakre yad asureṣv āsa devā vā utsṛjyānṛtaṃ satyam anvālapsata
9.5.1.14.2	hanta tad ayānīti
9.5.1.14.3	tad devān ājagāma
9.5.1.15.1	anṛtam u hekṣāṃ cakre yad deveṣv āsāsurā vā utsṛjya satyam anṛtam anvālapsata hanta tad ayānīti
9.5.1.15.2	tad asurān ājagāma
9.5.1.16.1	te devāḥ sarvaṃ satyam avadant sarvam asurā anṛtam
9.5.1.16.2	te devā āsakti satyaṃ vadanta aiṣāvīratarā ivāsur anāḍhyatarā iva
9.5.1.16.3	tasmād u haitad ya āsakti satyaṃ vadaty aiṣāvīratara ivaiva bhavati anāḍhyatara iva
9.5.1.16.4	sa ha tv evāntato bhavati
9.5.1.16.5	devā hy evāntato 'bhavan
9.5.1.17.1	atha hāsurā āsakty anṛtaṃ vadanta ūṣa iva pipisur āḍhyā ivāsuḥ
9.5.1.17.2	tasmād u haitad ya āsakty anṛtaṃ vadaty ūṣa ivaiva pisyaty āḍhya iva bhavati
9.5.1.17.3	parā ha tv evāntato bhavati
9.5.1.17.4	parā hy asurā abhavan
9.5.1.18.1	tad yat tat satyaṃ trayī sā vidyā
9.5.1.18.2	te devā abruvan yajñaṃ kṛtvedaṃ satyaṃ tanavāmahā iti
9.5.1.19.1	te dīkṣaṇīyāṃ niravapan
9.5.1.19.2	tad u hāsurā anububudhire yajñaṃ vai kṛtvā tad devāḥ satyaṃ tanvate
9.5.1.19.3	preta tad āhariṣyāmo yad asmākaṃ tatreti
9.5.1.19.4	tasya samiṣṭayajur ahutam āsa
9.5.1.19.5	athājagmuḥ
9.5.1.19.6	tasmāt tasya yajñasya samiṣṭayajur na juhvati
9.5.1.19.7	te devā asurān pratidṛśya samullupya yajñam anyat kartuṃ dadhrire
9.5.1.19.8	anyad vai kurvantīti punaḥ preyuḥ
9.5.1.20.1	teṣu preteṣu prāyaṇīyam niravapan
9.5.1.20.2	tad u hāsurā anv eva bubudhire
9.5.1.20.3	tasya śamyor uktam āsa
9.5.1.20.4	athājagmuḥ
9.5.1.20.5	tasmāt sa yajñaḥ śamyvantaḥ
9.5.1.20.6	te devā asurān pratidṛśya samullupya yajñam anyad eva kartuṃ dadhrire
9.5.1.20.7	anyad vai kurvantīti punar eva preyuḥ
9.5.1.21.1	teṣu preteṣu rājānaṃ krītvā paryuhyāthāsmā ātithyaṃ havir niravapan
9.5.1.21.2	tad u hāsurā anv eva bubudhire
9.5.1.21.3	tasyeḍopahūtāsa
9.5.1.21.4	athājagmuḥ
9.5.1.21.5	tasmāt sa yajña iḍāntaḥ
9.5.1.21.6	te devā asurān pratidṛśya samullupya yajñam anyad eva kartuṃ dadhrire
9.5.1.21.7	anyad vai kurvantīti punar eva preyuḥ
9.5.1.22.1	teṣu preteṣāpasado 'tanvata
9.5.1.22.2	te tisra eva sāmidhenīr anūcya devatā evāyajan na prayājānnānuyājān ubhayato yajñasyodasādayan
9.5.1.22.3	bhūyiṣṭhaṃ hi tatrātvaranta
9.5.1.22.4	tasmād upasatsu tisra eva sāmidhenīr anūcya devatā eva yajati na prayājānnānuyājān ubhayato yajñasyotsādayati
9.5.1.23.1	ta upavasathe 'gnīṣomīyam paśum ālebhire
9.5.1.23.2	tad u hāsurā anveva bubudhire
9.5.1.23.3	tasya samiṣṭayajūṃṣy ahutāny āsuḥ
9.5.1.23.4	athājagmuḥ
9.5.1.23.5	tasmāt tasya paśoḥ samiṣṭayajūṃṣi na juhvati
9.5.1.23.6	te devā asurān pratidṛśya samullupya yajñam anyad eva kartuṃ dadhrire
9.5.1.23.7	anyad vai kurvantīti punar eva preyuḥ
9.5.1.24.1	teṣu preteṣu prātaḥ prātaḥsavanam atanvata
9.5.1.24.2	tad u hāsurā anv eva bubudhire
9.5.1.24.3	tasyaitāvat kṛtam āsa yāvat prātaḥ savanam
9.5.1.24.4	athājagmuḥ
9.5.1.24.5	te devā asurān pratidṛśya samullupya yajñam anyad eva kartuṃ dadhrire
9.5.1.24.6	anyad vai kurvantīti punar eva preyuḥ
9.5.1.25.1	teṣu preteṣu mādhyandinaṃ savanam atanvata
9.5.1.25.2	tad u hāsurā anv eva bubudhire
9.5.1.25.3	tasyaitāvat kṛtam āsa yāvan mādhyandinam
9.5.1.25.4	athājagmuḥ
9.5.1.25.5	te devā asurān pratidṛśya samullupya yajñam anyad eva kartuṃ dadhrire
9.5.1.25.6	anyad vai kurvantīti punar eva preyuḥ
9.5.1.26.1	teṣu pretaṣu savanīyena paśunācaran
9.5.1.26.2	tad u hāsurā anv eva bubudhire
9.5.1.26.3	tasyaitāvat kṛtam āsa yāvad etasya paśoḥ kriyate
9.5.1.26.4	athājagmuḥ
9.5.1.26.5	te devā asurān pratidṛśya samullupya yajñam anyad eva kartuṃ dadhrire
9.5.1.26.6	anyad vai kurvantīti punar eva preyuḥ
9.5.1.27.1	teṣu preteṣu tṛtīyasavanam atanvata
9.5.1.27.2	tat samasthāpayan
9.5.1.27.3	yat samasthāpayaṃs tat sarvaṃ satyam āpnuvan
9.5.1.27.4	tato 'surā apapupruvire
9.5.1.27.5	tato devā abhavan parāsurāḥ
9.5.1.27.6	bhavaty ātmanā parāsya dviṣan bhrātṛvyo bhavati ya evaṃ veda
9.5.1.28.1	te devā abruvan ye na ime yajñāḥ sāmisaṃsthitā yān imān vijahato 'gāmopa taj jānīta yathemānt saṃsthāpayāmeti
9.5.1.28.2	te 'bruvaṃś cetayadhvam iti
9.5.1.28.3	citim icchateti vāva tad abruvan
9.5.1.28.4	tad icchata yathemān yajñānt saṃsthāpayāmeti
9.5.1.29.1	te cetayamānā etāni samiṣṭayajūṃṣy apaśyan
9.5.1.29.2	tāny ajuhavuḥ
9.5.1.29.3	tair etān yajñānt samasthāpayan
9.5.1.29.4	yat samasthāpayaṃs tasmāt saṃsthitayajūṃṣi
9.5.1.29.5	atha yat samayajaṃs tasmāt samiṣṭayajūṃṣi
9.5.1.30.1	te vā ete nava yajñāḥ
9.5.1.30.2	navaitāni samiṣṭayajūṃṣi
9.5.1.30.3	tad yad etāni juhoty etān evaitad yajñānt saṃsthāpayati
9.5.1.30.4	ubhayāni juhoty adhvarasya cāgneś cādhvarasya pūrvāṇy athāgneḥ
9.5.1.30.5	tasyokto bandhuḥ
9.5.1.31.1	dve agner juhoti
9.5.1.31.2	dvipād yajamānaḥ
9.5.1.31.3	yajamāno 'gniḥ
9.5.1.31.4	yāvān agnir yāvaty asya mātrā tāvataivaitad yajñaṃ saṃsthāpayati
9.5.1.31.5	iṣṭo yajño bhṛgubhiḥ
9.5.1.31.6	iṣṭo agnir āhutaḥ pipartu na iti
9.5.1.32.1	tāny ubhayāny ekādaśa sampadyante
9.5.1.32.2	ekādaśākṣarā triṣṭup
9.5.1.32.3	vīryaṃ triṣṭup
9.5.1.32.4	vīryam evaitad yajñam abhisampādayati
9.5.1.33.1	yad v evaikādaśa
9.5.1.33.2	ekādaśākṣarā vai triṣṭup
9.5.1.33.3	traiṣṭhubha indraḥ
9.5.1.33.4	indro yajñasyātmendro devatā
9.5.1.33.5	tad ya eva yajñasyātmā yā devatā tasminn evaitad yajñam antataḥ pratiṣṭhāpayati
9.5.1.34.1	samiṣṭayajūṃṣi hutvāvabhṛthaṃ yanti
9.5.1.34.2	avabhṛthād udetyodayanīyena caritvānūbandhyasya paśupuroḍāśam anu devikānāṃ havīṃṣi nirvapati
9.5.1.35.1	etad vai prajāpatiḥ prāpya rāddhv evāmanyata
9.5.1.35.2	sa dikṣu pratiṣṭhāyedaṃ sarvaṃ dadhad vidadhad atiṣṭhat
9.5.1.35.3	yad dadhad vidadhad atiṣṭhat tasmād dhātā
9.5.1.35.4	tathaivaitad yajamāno dikṣu pratiṣṭhāyedaṃ sarvaṃ dadhad vidadhat tiṣṭhati
9.5.1.36.1	yad v evaitāni havīṃṣi nirvapati
9.5.1.36.2	diśa eṣo 'gniḥ
9.5.1.36.3	tā u evāmūḥ purastād darbhastambaṃ ca logeṣṭakāś copadadhāti
9.5.1.36.4	tāḥ prāṇabhṛtaḥ prathamāyāṃ citau
9.5.1.36.5	sarvaiva dvitīyā
9.5.1.36.6	sarvā tṛtīyā
9.5.1.36.7	sarvā caturthī
9.5.1.36.8	atha pañcamyai citer asapatnā nākasadaḥ pañcacūḍāḥ
9.5.1.36.9	tā ūrdhvā utkrāmantya āyan
9.5.1.36.10	tābhyaḥ prajāpatir abibhet sarvaṃ vā idam imāḥ parācyo 'tyeṣyantīti
9.5.1.36.11	tā dhātā bhūtvā paryagacchat
9.5.1.36.12	tāsu pratyatiṣṭhat
9.5.1.37.1	sa yaḥ sa dhātāsau sa ādityaḥ
9.5.1.37.2	atha yat tad diśām paramaṃ krāntam etat tad yasminn eṣa etat pratiṣṭhitas tapati
9.5.1.38.1	sa yaḥ sa dhātāyam eva sa dhātraḥ dvādaśakapālaḥ puroḍāśaḥ
9.5.1.38.2	dvādaśakapālaḥ
9.5.1.38.3	dvādaśa māsāḥ saṃvatsaraḥ
9.5.1.38.4	saṃvatsaraḥ prajāpatiḥ
9.5.1.38.5	prajāpatir dhātā
9.5.1.38.6	atha yat tad diśām paramaṃ krāntam etāni tāni pūrvāṇi havīṃṣy anumatyai carū rākāyai caruḥ sinīvālyai caruḥ kuhvyai caruḥ
9.5.1.38.7	tad yad etāni nirvapati yad eva tad diśām paramaṃ krāntaṃ tasminn evainam etat pratiṣṭhāpayati
9.5.1.38.8	taṃ sarvaṃ juhoti
9.5.1.38.9	etasyaiva kṛtsnatāyai
9.5.1.39.1	tā vā etā devyaḥ
9.5.1.39.2	diśo hy etāḥ
9.5.1.39.3	chandāṃsi vai diśaḥ
9.5.1.39.4	chandāṃsi devyaḥ
9.5.1.39.5	athaiṣa kaḥ prajāpatiḥ
9.5.1.39.6	tad yad devyaś ca kaś ca tasmād devikāḥ
9.5.1.39.7	pañca bhavanti
9.5.1.39.8	pañca hi diśaḥ
9.5.1.40.1	tadāhur naitāni havīṃṣi nirvapen ned atirecayānīti
9.5.1.40.2	tāni vai nirvaped eva
9.5.1.40.3	kāmebhyo vā etāni havīṃṣi nirupyante
9.5.1.40.4	na vai kāmānām atiriktam asti
9.5.1.40.5	yad vai kiṃ ca paśupuroḍāśam anu havir nirupyate paśāv eva sa madhyato medho dhīyate
9.5.1.40.6	ubhayāni nirvapaty adhvarasya cāgneś ca
9.5.1.40.7	adhvarasya pūrvam
9.5.1.40.8	athāgneḥ
9.5.1.40.9	tasyokto bandhuḥ
9.5.1.40.10	uccaiḥ paśupuroḍāśo bhavati
9.5.1.40.11	upāṃśv etāni
9.5.1.40.12	iṣṭir hi
9.5.1.40.13	anubrūhi preṣyeti paśupuroḍāśasyāha
9.5.1.40.14	anubrūhi yajety eteṣām
9.5.1.40.15	iṣṭir hi
9.5.1.40.16	samānaḥ sviṣṭakṛt
9.5.1.40.17	samānīḍā
9.5.1.41.1	tasya vā etasya paśor juhvati samiṣṭayajūṃṣi
9.5.1.41.2	abhyavayanti hṛdayaśūlenāvabhṛthaṃ
9.5.1.41.3	saṃsthā hy eṣa paśuḥ
9.5.1.41.4	hṛdayaśūlena caritvā
9.5.1.42.1	pratyetya vaiśvakarmaṇāni juhoti
9.5.1.42.2	viśvāni karmaṇy ayam agniḥ
9.5.1.42.3	tāny asyātra sarvāṇi karmāṇi kṛtāni bhavanti
9.5.1.42.4	tāny etat prīṇāti
9.5.1.42.5	tāni haviṣā devatāṃ karoti
9.5.1.42.6	yasyai vai devatāyai havir gṛhyate sā devatā na sā yasyai na gṛhyate
9.5.1.42.7	atho viśvakarmāyam agniḥ
9.5.1.42.8	tam evaitat prīṇāti
9.5.1.43.1	yad v eva vaiśvakarmaṇāni juhoti
9.5.1.43.2	prāyaṇaṃ ca hāgner udayanaṃ ca
9.5.1.43.3	sāvitrāṇi prāyaṇam
9.5.1.43.4	vaiśvakarmaṇāny udayanam
9.5.1.43.5	sa yat sāvitrāṇy eva juhuyān na vaiśvakarmaṇāni yathā prāyaṇam eva kuryān nodayanaṃ tādṛk tad
9.5.1.43.6	atha yad vaiśvakarmaṇāny eva juhuyān na sāvitrāṇi yathodayanam eva kuryān na prāyaṇaṃ tādṛk tad
9.5.1.43.7	ubhayāni juhoti
9.5.1.43.8	prāyaṇaṃ ca tad udayanaṃ ca karoti
9.5.1.44.1	aṣṭāvasūni bhavanti
9.5.1.44.2	evam imāni
9.5.1.44.3	tad yathā prāyaṇaṃ tathodayanam karoti
9.5.1.44.4	svāhākāro 'mīṣāṃ navamo bhavati
9.5.1.44.5	evam eṣāṃ tad yathā prāyaṇaṃ tathodayanaṃ karoti
9.5.1.44.6	āhutir amīṣāṃ daśamī bhavati
9.5.1.44.7	evam eṣāṃ tad yathā prāyaṇaṃ tathodayanaṃ karoti
9.5.1.44.8	saṃtatāṃ tatrāhutiṃ juhoti reto vai tatra yajño retaso 'vicchedāya
9.5.1.44.9	sruveṇeha svāhākāram
9.5.1.44.10	niruktaṃ hi reto jātaṃ bhavati
9.5.1.45.1	yad ākūtāt samasusrod dhṛdo vā manaso vā sambhṛtaṃ cakṣuṣo vety etasmād dhy etat sarvasmād agre karma samabhavat tad anu preta sukṛtām u lokaṃ
9.5.1.45.2	yatra ṛṣayo jagmuḥ prathamajāḥ purāṇā iti
9.5.1.45.3	amūn etad ṛṣīn āha
9.5.1.46.1	etaṃ sadhastha pari te dadāmīti
9.5.1.46.2	svargo vai lokaḥ sadhasthaḥ
9.5.1.46.3	tad enaṃ svargāya lokāya paridadāti
9.5.1.46.4	yam āvahāc chevadhiṃ jātavedāḥ
9.5.1.46.5	anvāgantā yajñapatir vo atra
9.5.1.46.6	taṃ sma jānīta parame vyomann iti
9.5.1.46.7	yathaiva yajus tathā bandhuḥ
9.5.1.47.1	etaṃ jānātha parame vyoman devāḥ sadhasthā vida rūpam asya
9.5.1.47.2	yad āgacchāt pathibhir devayānair iṣṭāpūrte kṛṇavathāvir asmā iti
9.5.1.47.3	yathaiva yajus tathā bandhuḥ
9.5.1.47.4	udbudhyasvāgne
9.5.1.47.5	yena vahasīti
9.5.1.47.6	tayor ukto bandhuḥ
9.5.1.48.1	prastareṇa paridhinā srucā vedyā ca barhiṣā ṛcemaṃ yajñaṃ no naya svar deveṣu
9.5.1.48.2	gantava iti
9.5.1.48.3	etair no yajñasya rūpaiḥ svargaṃ lokaṃ gamayety etat
9.5.1.49.1	yad dattaṃ yat parādānaṃ yat pūrtaṃ yāś ca dakṣiṇāḥ tad agnir vaiśvakarmaṇaḥ svar deveṣu no dadhad iti
9.5.1.49.2	yac caiva samprati dadmo yac cāsamprati tan no 'yam agnir vaiśvakarmaṇaḥ svarge loke dadhātv ity etat
9.5.1.50.1	yatra dhārā anapetā madhor ghṛtasya ca yāḥ tad agnir vaiśvakarmaṇaḥ svar deveṣu ṇo dadhad iti
9.5.1.50.2	yathaiva yajus tathā bandhuḥ
9.5.1.51.1	aṣṭau vaiśvakarmaṇāni juhoti
9.5.1.51.2	aṣṭākṣarā gāyatrī
9.5.1.51.3	gāyatro 'gniḥ
9.5.1.51.4	yāvān agnir yāvaty asya mātrā tāvataivainam etad annena prīṇāti
9.5.1.52.1	vaiśvakarmaṇāni hutvā nāma karoti
9.5.1.52.2	yadā vai sarvaḥ kṛtsno jāto bhavaty atha nāma kurvanti
9.5.1.52.3	atra vā eṣa sarvaḥ kṛtsno jāto bhavati
9.5.1.53.1	nāma kṛtvāthainam upatiṣṭhate
9.5.1.53.2	sarveṇa vā eṣa etamātmanā cinoti
9.5.1.53.3	sa yad etām atrātmanaḥ paridāṃ na vadetātra haivāsyaiṣa ātmānaṃ vṛñcīta
9.5.1.53.4	atha yad etām atrātmanaḥ paridām vadate tatho hāsyaiṣa ātmānaṃ na vṛṅkte
9.5.1.53.5	ye agnayaḥ pāñcajanyā asyām pṛthivyām adhi teṣām asi tvam uttamaḥ
9.5.1.53.6	pra no jīvātave suveti
9.5.1.53.7	ye ke cāgnayaḥ pañcacitikā asyām pṛthivyām adhi teṣām asi tvaṃ sattamaḥ
9.5.1.53.8	pro asmān jīvanāya suvety etad anuṣṭubhā
9.5.1.53.9	vāg vā anuṣṭup
9.5.1.53.10	vāg u sarvāṇi chandāṃsi
9.5.1.53.11	sarvair evāsmā etac chandobhir nihnute
9.5.1.53.12	upasthāyāgniṃ samārohya nirmathyodavasānīyayā yajate
9.5.1.54.1	atha maitrāvaruṇyā payasyayā yajate
9.5.1.54.2	devatrā vā eṣa bhavati ya etat karma karoti
9.5.1.54.3	daivam vetan mithunaṃ yan mitrāvaruṇau
9.5.1.54.4	sa yad etayāniṣṭvā mānuṣyāṃ caret pratyavarohaḥ
9.5.1.54.5	sa yathā daivaḥ san mānuṣaḥ syāt tādṛk tad
9.5.1.54.6	atha yad etayā maitrāvaruṇyā payasyayā yajate daivam evaitan mithunam upaiti
9.5.1.54.7	etayeṣṭvā kāmaṃ yathāpratirūpaṃ caret
9.5.1.55.1	yad v evaitayā maitrāvaruṇyā payasyayā yajate
9.5.1.55.2	prajāpater visrastād retaḥ parāpatat
9.5.1.55.3	taṃ yatra devāḥ samaskurvaṃs tad asminn etayā maitrāvaruṇyā payasyayā reto 'dadhuḥ
9.5.1.55.4	tathaivāsminn ayam etad dadhāti
9.5.1.56.1	sa yaḥ sa prajāpatir vyasraṃsata ayam eva sa yo 'yam agniś cīyate
9.5.1.56.2	atha yad asmāt tad retaḥ parāpatad eṣā sā payasyā maitrāvaruṇī bhavati prāṇodānau vai mitrāvaruṇau
9.5.1.56.3	prāṇodānā u vai retaḥ siktaṃ vikurutaḥ
9.5.1.56.4	payasyā bhavati
9.5.1.56.5	payo hi retaḥ
9.5.1.56.6	yajño bhavati
9.5.1.56.7	yajño hy eva yajñasya retaḥ
9.5.1.56.8	upāṃśu bhavati
9.5.1.56.9	upāṃśu hi retaḥ sicyate
9.5.1.56.10	antato bhavati
9.5.1.56.11	antato hi reto dhīyate
9.5.1.57.1	tasyai vājinena caranti
9.5.1.57.2	tasmin dakṣiṇāṃ dadhāti tūparau mithunau dadyād ity
9.5.1.57.3	abhyājñāyenaiva manya iti ha smāha māhitthiḥ
9.5.1.57.4	sravaty u haiṣāgnicita āhutiḥ somāhutir yām aniṣṭake juhoti
9.5.1.58.1	sa svayamātṛṇā evopadadhīta
9.5.1.58.2	ime vai lokāḥ svayamātṛṇā
9.5.1.58.3	ima u lokā eṣo 'gniś citaḥ
9.5.1.59.1	ṛtavyā evopadadhīta
9.5.1.59.2	saṃvatsaro vā ṛtavyāḥ
9.5.1.59.3	saṃvatsara eṣo 'gniś citaḥ
9.5.1.60.1	viśvajyotiṣa evopadadhīta
9.5.1.60.2	etā vai devatā viśvajyotiṣaḥ
9.5.1.60.3	etā u devatā eṣo 'gniś citaḥ
9.5.1.61.1	punaścitim evopadadhīta
9.5.1.61.2	punaryajño haiṣaḥ
9.5.1.61.3	uttarā haiṣā devayajyā
9.5.1.61.4	punaryajñam evaitad upadhatta uttarām eva devayajyām
9.5.1.61.5	upa hainam punaryajñaḥ
9.5.1.61.6	na tathā kuryāt
9.5.1.61.7	yo vāva cite 'gnir nidhīyate tām eveṣṭakām eṣa sarvo 'gnir abhisampadyate
9.5.1.61.8	tad yad agnau juhoti tad evāsya yathā sarvasmiñ chāṇḍile 'gnau saṃcite pakṣapucchavaty āhutayo hutāḥ syur evam asyaitā āhutayo hutā bhavanti
9.5.1.62.1	sarvāṇi vā eṣa bhūtāni sarvān devān garbho bhavati yo 'gniṃ bhibharti
9.5.1.62.2	sa yo 'saṃvatsarabhṛtaṃ cinuta etāni ha sa sarvāṇi bhūtāni garbham bhūtaṃ nirhate
9.5.1.62.3	yo nv eva mānuṣaṃ garbhaṃ nirhanti tan nv eva paricakṣate 'tha kiṃ ya etam
9.5.1.62.4	devo hy eṣaḥ
9.5.1.62.5	nāsaṃvatsarabhṛtasya 'rtvijā bhavitavyam iti ha smāha vātsyaḥ
9.5.1.62.6	nedasya devaretasasya nirhaṇyamānasya medyasānīti
9.5.1.63.1	ṣaṇmāsyam antamaṃ cinvītety āhuḥ
9.5.1.63.2	ṣaṇmāsyā vā antamā garbhā jātā jīvantīti
9.5.1.63.3	sa yady asaṃvatsarabhṛte mahad ukthaṃ śaṃsed ṛgaśītīḥ śaṃset
9.5.1.63.4	asarvaṃ vai tad yad asaṃvatsarabhṛtaḥ
9.5.1.63.5	asarvaṃ tad yad ṛgaśītayaḥ
9.5.1.63.6	vikṛṣṭaṃ tv enaṃ sa bhūyo
9.5.1.63.7	vikarṣed yadi caiva saṃvatsarabhṛtaḥ syād yadi cāsaṃvatsarabhṛtaḥ sarvam eva
9.5.1.63.8	mahad ukthaṃ śaṃset
9.5.1.64.1	atha ha śāṇḍilyāyanaḥ prācyāṃ jagāma
9.5.1.64.2	taṃ ha daiyāmpātir uvāca śāṇḍilyāyana katham agniś cetavyaḥ
9.5.1.64.3	glāyāmo 'ha saṃvatsarabhṛtāya
9.5.1.64.4	agnim u cikīṣāmaha iti
9.5.1.65.1	sa hovāca kāmaṃ nv ā enaṃ sa cinvīta yena purā saṃvatsaram bhṛtaḥ syāt
9.5.1.65.2	taṃ hyeva tam bhṛtaṃ santaṃ cinuta iti
9.5.1.66.1	kāmam v evainaṃ sa cinvīta yaḥ saṃvatsaram abhiṣaviṣyant syāt
9.5.1.66.2	eṣa vā enaṃ pratyakṣam annena bibharty etābhir āhutibhiḥ
9.5.1.67.1	kāmam v evainaṃ sa cinvīta yaḥ saṃvatsaram agnihotraṃ juhuyāt
9.5.1.67.2	bibharti vā enam eṣa yo 'gnihotraṃ juhoti
9.5.1.68.1	kāmam v evainaṃ sa cinvīta yaḥ saṃvatsaraṃ jātaḥ syāt
9.5.1.68.2	prāṇo vā agniḥ
9.5.1.68.3	tam etad bibharti
9.5.1.68.4	atha ha vai retaḥ siktam prāṇo 'nvavarohati tad vindate
9.5.1.68.5	tad yaj jātaṃjātaṃ vindate tasmāj jātavedāḥ
9.5.1.68.6	tasmād apy evaṃvit kāmaṃ sadyobhṛtaṃ cinvīta
9.5.1.68.7	yad u ha vā evaṃvit pibati vā pāyayati vā tad evāsya yathā sarvasmiñ chāṇḍile 'gnau saṃcite pakṣapucchavaty āhutayo hutāḥ syur evam asyaitā āhutayo hutā bhavanti
9.5.2.1.1	indra etat saptarcam apaṣyat nyūnasyāptyā atiriktyai vyṛddhasya samṛddhyā
9.5.2.1.2	atha ha vā īśvaro 'gniṃ citvā kiṃcid dauritam āpattor vi vā hvalitor yad vā
9.5.2.1.3	yadā ha vā etac chyāparṇaḥ sāyakāyanaḥ śuśrāvātha haitat karmopadadharṣa
9.5.2.2.1	saiṣā trayasya samṛddhir agneḥ samṛddhir yo 'gniṃ cinute tasya samṛddhir yo 'gniṃ cinoti tasya samṛddhiḥ
9.5.2.3.1	tad yad etenopatiṣṭhate yad evāsyātra vidvān vāvidvāti vā recayati na vābhyāpayati tad evāsyaitena sarvam āptam bhavati yad asya kiṃ cānāptam
9.5.2.3.2	ya u tasyām anuṣṭubhy ṛci kāmo 'traiva tam āpnoti
9.5.2.3.3	athā etasmād evaitat karmaṇo rakṣāṃsi nāṣṭrā apahanti no
9.5.2.3.4	hainam anuvyāhāriṇa stṛṇvate
9.5.2.3.5	tasmād apy evaṃvit kāmam parasmā agniṃ cinuyāt
9.5.2.3.6	īśvaro ha śreyān bhavitoḥ
9.5.2.4.1	vārtrahatyāya śavase sahadānum puruhūta kṣiyantam iti vārtraghnībhyām prathamābhyām upatiṣṭhata
9.5.2.4.2	etad vai devā vṛtram pāpmānaṃ hatvāpahatapāpmāna etat karmākurvata
9.5.2.4.3	tathaivaitad yajamāno vṛtram pāpmānaṃ hatvāpahatapāpmaitat karma kurute
9.5.2.5.1	vi na indra mṛdho jahi
9.5.2.5.2	mṛgo na bhīmaḥ kucaro giriṣṭhā iti vaimṛdhībhyāṃ dvitīyābhyām
9.5.2.5.3	etad vai devā mṛdhaḥ pāpmānaṃ hatvāpahatapāpmāna etat karmākurvata
9.5.2.5.4	tathaivaitad yajamāno mṛdhaḥ pāpmānaṃ hatvāpahatapāpmaitat karma kurute
9.5.2.6.1	vaiśvānaro na ūtaye pṛṣṭo divi pṛṣṭo agniḥ pṛthivyām iti vaiśvānarībhyāṃ
9.5.2.6.2	tṛtīyābhyām
9.5.2.6.3	etad vai devā vaiśvānareṇa pāpmānaṃ dagdhvāpahatapāpmāna etat karmākurvata tathaivaitad yajamāno vaiśvānareṇa pāpmānaṃ dagdhvāpahatapāpmaitat karma kurute
9.5.2.7.1	aśyāma ta kāmam agne tavotīti
9.5.2.7.2	ekayā kāmavatyaitad vai devāḥ ṣaḍṛcena pāpmānam apahatyaikayā kāmavatyaikadhāntataḥ sarvān kāmān ātmann akurvata
9.5.2.7.3	tathaivaitad yajamānaḥ ṣaḍṛcena pāpmānam apahatyaikayā kāmavatyaikadhāntataḥ sarvān kāmān ātman kurute
9.5.2.8.1	saptarcam bhavati
9.5.2.8.2	saptacitiko 'gniḥ sapta rtavaḥ sapta diśaḥ sapta devalokāḥ sapta stomāḥ sapta pṛṣṭhāni sapta chandāṃsi sapta grābhyāḥ paśavaḥ saptāraṇyāḥ sapta śīrṣan prāṇā yat kiṃ ca saptavidham adhidevatam adhyātmaṃ tad enena sarvam āpnoti
9.5.2.8.3	tā anuṣṭubham abhisampadyante
9.5.2.8.4	vāg vā anuṣṭup
9.5.2.8.5	vācaivāsya tad āpnoti yad asya kiṃ cānāptam
9.5.2.9.1	aṣṭarcenopatiṣṭhetety u haika āhuḥ
9.5.2.9.2	vayaṃ te adya rarimā hi kāmam iti dvitīyayā kāmavatyā
9.5.2.9.3	sapta pūrvāḥ
9.5.2.9.4	tad aṣṭau
9.5.2.9.5	aṣṭākṣaro gāyatrī
9.5.2.9.6	gāyatro 'gniḥ
9.5.2.9.7	yāvān agnir yāvaty asya mātrā tāvataivāsya tad āpnoti yad asya kiṃ cānāptam
9.5.2.9.8	atho evaṃ samaṃ devate bhajete iti
9.5.2.9.9	na tathā kuryāt
9.5.2.9.10	etā vāva saptāṣṭāv anuṣṭubho bhavanti
9.5.2.9.11	sa yo 'ṣṭarce kāmo 'traiva tam āpnoti
9.5.2.10.1	aindrāgnībhir upatiṣṭhate
9.5.2.10.2	aindrāgno 'gniḥ
9.5.2.10.3	yāvān agnir yāvaty asya mātrā tāvatraivāsya tadāpnoti yad asya kiṃ cānāptam
9.5.2.10.4	indrāgnī vai sarve devāḥ
9.5.2.10.5	sarvadevatyo 'gniḥ
9.5.2.10.6	yāvān agnir yāvaty asya mātrā tāvataivāsya tad āpnoti yadasya kiṃ cānāptam
9.5.2.11.1	tad dhaike karmaṇaḥ karmaṇa evaitām pratipadaṃ kurvate 'pahatapāpmāna etatkarma karavāmahā iti
9.5.2.11.2	purīṣavatīṃ citiṃ kṛtvopatiṣṭhetety u haika āhuḥ
9.5.2.11.3	tatra hi sā sarvā kṛtsnā bhavatīti
9.5.2.11.4	sa yathā kāmayeta tathā kuryād iti nu cayanasya
9.5.2.11.5	athāto 'cayanasya
9.5.2.12.1	trayo ha vai samudrā agnir yajuṣām mahāvrataṃ sāmnām mahad uktham ṛcāṃ
9.5.2.12.2	sa ya etāni parasmai karoty etān ha sa samudrāñ choṣayate
9.5.2.12.3	tāñ chuṣyato 'nv asya chandāṃsi śuṣyanti chandāṃsy anu loko lokam anv ātmātmānam anu prajā paśavaḥ
9.5.2.12.4	sa ha śvaḥ śva eva pāpīyān bhavati ya etāni parasmai karoti
9.5.2.13.1	atha ya etāny akṛtvā parasmā api sarvair anyair yajñakratubhir yājayet etebhyo haivāsya samudrebhyaś chandāṃsi punar āpyāyante chandāṃsy anu loko lokam anv ātmātmānamanu prajā paśavaḥ
9.5.2.13.2	sa ha śvaḥ śva eva śreyān bhavati ya etāni parasmai na karoti
9.5.2.13.3	athaiṣa ha vā asya daivo 'mṛta ātmā
9.5.2.13.4	sa ya etāni parasmai karoty etaṃ ha sa daivam ātmānam parasmai prayacchati
9.5.2.13.5	atha śuṣka eva sthāṇuḥ pariśiṣyate
9.5.2.14.1	taddhaike kṛtvā kurvate vā prati vā kārayanta eṣā prāyaścittir iti
9.5.2.14.2	na tathā kuryāt
9.5.2.14.3	yathā śuṣkaṃ sthāṇum udakenābhiṣiñcetādṛk tat
9.5.2.14.4	pūyed vā vai sa vi vā mrityet
9.5.2.14.5	naitasya prāyaścittir astīty eva vidyāt
9.5.2.15.1	atha ha smāha śāṇḍilyaḥ
9.5.2.15.2	turo ha kāvaṣeyaḥ kārotyāṃ devebhyo 'gniṃ cikāya
9.5.2.15.3	taṃ ha devāḥ papracchur mune yad alokyām agnicityām āhur atha kasmād acaiṣīr iti
9.5.2.16.1	sa hovāca
9.5.2.16.2	kiṃ nu lokyam
9.5.2.16.3	kim alokyam
9.5.2.16.4	ātmā vai yajñasya yajamāno 'ṅgāny ṛtvijaḥ
9.5.2.16.5	yatra vā ātmā tad aṅgāni
9.5.2.16.6	yatro aṅgāni tad ātmā
9.5.2.16.7	yadi vā ṛtvijo 'lokā bhavanty aloka u tarhi yajamānaḥ
9.5.2.16.8	ubhaye hi samānalokā bhavanti
9.5.2.16.9	dakṣiṇāsu tv eva na saṃvaditavyaṃ
9.5.2.16.10	saṃvādenaiva 'rtvijo 'lokā iti
10.1.1.1.1	agnir eṣa purastāc cīyate saṃvatsaraḥ
10.1.1.1.2	upariṣṭān mahad ukthaṃ śasyate
10.1.1.1.3	prajāpater visrastasyāgraṃ raso 'gacchat
10.1.1.2.1	sa yaḥ sa prajāpatir vyasraṃsata saṃvatsaraḥ saḥ
10.1.1.2.2	atha yāny asya tāni parvāṇi vyasraṃsantāhorātrāṇi tāni
10.1.1.3.1	sa yaḥ sa saṃvatsaraḥ prajāpatir vyasraṃsata ayam eva sa yo 'yam agniś cīyate
10.1.1.3.2	atha yāny asya tāny ahorātrāṇi parvāṇi vyasraṃsanteṣṭakā eva tāḥ
10.1.1.3.3	tad yad etā upadadhāti yāny evāsya tāny ahorātrāṇi parvāṇi vyasraṃsanta tāny asminn etat pratidadhāti
10.1.1.3.4	tad etad atraiva yajuś citam atrāptam
10.1.1.4.1	atha yo 'sya so 'graṃ raso 'gacchat mahat tad uktham
10.1.1.4.2	tam asya taṃ rasam ṛkṣāmābhyām anuyanti
10.1.1.4.3	tad yat tatra yajuḥ purastād ety abhinetaiva tad eti
10.1.1.4.4	yathādo me 'mutraikaṃ tad āhariṣyāmīty evaṃ tad yajuḥ purastād eti
10.1.1.4.5	taṃ saṃvatsara āpnuvanti
10.1.1.5.1	tam adhvaryur graheṇa gṛhṇāti
10.1.1.5.2	yad gṛhṇāti tasmād grahaḥ
10.1.1.5.3	tasminn udgātā mahāvratena rasaṃ dadhāti
10.1.1.5.4	sarvāṇi haitāni sāmāni yan mahāvrataṃ
10.1.1.5.5	tad asmint sarvaiḥ sāmabhī rasaṃ dadhāti
10.1.1.5.6	tasmin hotā mahatokthena rasaṃ dadhāti
10.1.1.5.7	sarvā haitā ṛco yan mahad uktham
10.1.1.5.8	tad asmint sarvābhir ṛgbhī rasaṃ dadhāti
10.1.1.6.1	te yadā stuvate yadānuśaṃsati athāsminn etaṃ vaṣaṭkṛte juhoti
10.1.1.6.2	tad enam eṣa raso 'pyeti
10.1.1.6.3	na vai mahāvratam idaṃ stutaṃ śeta iti paśyanti no mahad idam uktham iti
10.1.1.6.4	agnim eva paśyanti
10.1.1.6.5	ātmā hy agniḥ
10.1.1.6.6	tad enam ete ubhe raso bhūtvāpīta ṛk ca sāma ca
10.1.1.6.7	tad ubhe ṛkṣāme yajur apītaḥ
10.1.1.7.1	sa eṣa mithuno 'gniḥ prathamā ca citir dvitīyā ca tṛtīyā ca caturthī ca
10.1.1.7.2	atha pañcamyai citer yaś cite 'gnir nidhīyate tan mithunam
10.1.1.7.3	mithuna u evāyam ātmā
10.1.1.8.1	aṅguṣṭhā iti pumāṃsaḥ aṅgulaya iti striyaḥ
10.1.1.8.2	karṇāv iti pumāṃsau bhruvāv iti striyau
10.1.1.8.3	oṣṭhāv iti pumāṃsau nāsike iti striyau
10.1.1.8.4	dantā iti pumāṃso jihveti strī
10.1.1.8.5	sarva eva mithunaḥ
10.1.1.8.6	so 'nena mithunenātmanaitam mithunam agnim apyeti
10.1.1.9.1	eṣātrāpītiḥ
10.1.1.9.2	apy ahaivam mithunaḥ
10.1.1.9.3	itthaṃ ha tv evāpi mithunaḥ
10.1.1.9.4	vāg eveyaṃ yo 'yam agniś citaḥ
10.1.1.9.5	vācā hi cīyate
10.1.1.9.6	atha yaś cite 'gnir nidhīyate sa prāṇaḥ
10.1.1.9.7	prāṇo vai vāco vṛṣā prāṇo mithunam
10.1.1.9.8	vāg v evāyam ātmā
10.1.1.9.9	atha ya ātman prāṇas tan mithunam
10.1.1.9.10	so 'nena mithunenātmanaitam mithunam agnim apyeti
10.1.1.10.1	eṣo atrāpītiḥ
10.1.1.10.2	na ha vā asyāputratāyai kā cana śaṅkā bhavati ya evam etau mithunāv ātmānaṃ cāgniṃ ca veda
10.1.1.10.3	annaṃ ha tv evāyam ātmā
10.1.1.10.4	dakṣiṇānnaṃ vanute yo na ātmeti hy apy ṛṣiṇābhyuktam
10.1.1.11.1	tad idam annaṃ jagdhaṃ dvedhā bhavati
10.1.1.11.2	yad asyāmṛtam ūrdhvaṃ tan nābheḥ
10.1.1.11.3	ūrdhvaiḥ prāṇair uccarati
10.1.1.11.4	tad vāyum apyeti
10.1.1.11.5	atha yan martyam parāk tan nābhim atyeti
10.1.1.11.6	tad dvayam bhūtvemām apyeti mūtraṃ ca purīṣaṃ ca
10.1.1.11.7	tad yad imām apyeti yo 'yam agniś citas taṃ tad apyeti
10.1.1.11.8	atha yad vāyum apyeti yaś cite 'gnir nidhīyate taṃ tad apyeti
10.1.1.11.9	eṣo evātrāpītiḥ
10.1.2.1.1	prajāpatir imāṃl lokān aipsat
10.1.2.1.2	sa etaṃ vayovidham ātmānam apaśyad agnim
10.1.2.1.3	taṃ vyadhatta
10.1.2.1.4	tenemaṃ lokam āpnot
10.1.2.1.5	sa dvitīyaṃ vayovidham ātmānam apaśyan mahāvratam
10.1.2.1.6	tad vyadhatta
10.1.2.1.7	tenāntarikṣam āpnot
10.1.2.1.8	sa tṛtīyaṃ vayovidham ātmānam apaśyan mahad uktham
10.1.2.1.9	tad vyadhatta
10.1.2.1.10	tena divam āpnot
10.1.2.2.1	ayaṃ vāva loka eṣo 'gniś citaḥ antarikṣam mahāvrataṃ dyaur mahad uktham
10.1.2.2.2	tasmād etāni sarvāṇi sahopeyād agnim mahāvratam mahad uktham
10.1.2.2.3	saha hīme lokā asṛjyanta
10.1.2.2.4	tad yad agniḥ prathamaś cīyate 'yaṃ hy eṣāṃ lokānāṃ prathamo 'sṛjyatety adhidevatam
10.1.2.3.1	athādhyātmam
10.1.2.3.2	mana evāgniḥ
10.1.2.3.3	prāṇo mahāvratam
10.1.2.3.4	vāṅ mahad uktham
10.1.2.3.5	tasmād etāni sarvāṇi sahopeyāt
10.1.2.3.6	saha hi manaḥ prāṇo vāk
10.1.2.3.7	tad yad agniḥ prathamaś cīyate mano hi prathamam prāṇānām
10.1.2.4.1	ātmaivāgniḥ
10.1.2.4.2	prāṇo mahāvratam
10.1.2.4.3	vāṅ mahad uktham
10.1.2.4.4	tasmād etāni sarvāṇi sahopeyāt
10.1.2.4.5	saha hy ātmā prāṇo vāk
10.1.2.4.6	tad yad agniḥ prathamaś cīyata ātmā hi prathamaḥ sambhavataḥ sambhavati
10.1.2.5.1	śira evāgniḥ
10.1.2.5.2	prāṇo mahāvratam
10.1.2.5.3	ātmā mahad uktham
10.1.2.5.4	tasmād etāni sarvāṇi sahopeyāt
10.1.2.5.5	saha hi śiraḥ prāṇa ātmā
10.1.2.5.6	tad yad agniḥ prathamaś cīyate śiro hi prathamaṃ jāyamānasya jāyate
10.1.2.5.7	tasmād yatraitāni sarvāṇi saha kriyante mahad evoktham ātamāṃ khyāyate
10.1.2.5.8	ātmā hi mahad uktham
10.1.2.6.1	tad āhur yad etāni sarvāṇi saha durupāpāni kaiteṣām upāptir iti
10.1.2.6.2	jyotiṣṭoma evāgniṣṭome
10.1.2.6.3	jyotiṣṭomenaivāgniṣṭomena yajeta
10.1.2.7.1	tasya vā etasya jyotiṣṭomasyāgniṣṭomasya trivṛdbahiṣpavamānam
10.1.2.7.2	tad vratasya śiraḥ
10.1.2.7.3	pañcadaśasaptadaśā uttarau pavamānau
10.1.2.7.4	tau pakṣau
10.1.2.7.5	pañcadaśaṃ hotur ājyaṃ saptadaśam pṛṣṭham ekaviṃśaṃ yajñāyajñiyam
10.1.2.7.6	tat puccham
10.1.2.8.1	tayor vā etayoḥ pañcadaśasaptadaśayor dvātriṃśat stotriyāḥ
10.1.2.8.2	tato yāḥ pañcaviṃśatiḥ sa pañcaviṃśa ātmā
10.1.2.8.3	atha yāḥ saptātiyanti tāḥ parimādaḥ
10.1.2.8.4	paśavo haitāḥ
10.1.2.8.5	paśavaḥ parimādaḥ
10.1.2.8.6	etāvad vai mahāvratam
10.1.2.8.7	tad etad atraiva mahāvratam āpnoti
10.1.2.9.1	atha hotā sapta chandāṃsi śaṃsati caturuttarāṇy ekarcāni virāḍaṣṭamāni
10.1.2.9.2	teṣāṃ tisraś cāśītayo 'kṣarāṇi pañcacatvāriṃśac ca
10.1.2.9.3	tato yā aśītayaḥ saivāśītīnām āptiḥ
10.1.2.9.4	aśītibhir hi mahad uktham ākhyāyate
10.1.2.9.5	atha yāni pañcacatvāriṃśat tato yāni pañcaviṃśatiḥ sa pañcaviṃśa ātmā
10.1.2.9.6	yatra vā ātmā tad eva śiras tat pakṣapucchāni
10.1.2.9.7	atha yāni viṃśatis tad āvapanam
10.1.2.9.8	etāvad vai mahad uktham
10.1.2.9.9	tad etad atraiva mahad uktham āpnoti
10.1.2.9.10	tāni vā etāni sarvāṇi jyotiṣṭoma evāgniṣṭoma āpyante
10.1.2.9.11	tasmād u jyotiṣṭomenaivāgniṣṭomena yajeta
10.1.3.1.1	prajāpatiḥ prajā asṛjata
10.1.3.1.2	sa ūrdhvebhya eva prāṇebhyo devān asṛjata ye 'vāñcaḥ prāṇās tebhyo martyāḥ prajāḥ
10.1.3.1.3	athordhvam eva mṛtyum prajābhyo 'ttāram asṛjata
10.1.3.2.1	tasya ha prajāpateḥ ardham eva martyam āsīd ardham amṛtam
10.1.3.2.2	tad yad asya martyam āsīt tena mṛtyor abibhet
10.1.3.2.3	sa bibhyad imām prāviśad dvayam bhūtvā mṛc cāpaś ca
10.1.3.3.1	sa mṛtyur devān abravīt kva nu so 'bhūd yo no 'sṛṣṭeti
10.1.3.3.2	tvad bibhyad imām prāvikṣad iti
10.1.3.3.3	so 'bravīt taṃ vā anvicchāma taṃ saṃbharāma na vā ahaṃ taṃ hiṃsiṣyāmīti
10.1.3.3.4	taṃ devā asyā adhi samabharan
10.1.3.3.5	yad asyāpsv āsīt tā apaḥ samabharan atha yad asyāṃ tām mṛdaṃ
10.1.3.3.6	tad ubhayaṃ saṃbhṛtya mṛdaṃ cāpaś ceṣṭakām akurvan
10.1.3.3.7	tasmād etad ubhayam iṣṭakā bhavati mṛc cāpaś ca
10.1.3.4.1	tad etā vā asya tāḥ pañca martyās tanva āsaṃl loma tvaṅ māṃsam asthi majjā
10.1.3.4.2	athaitā amṛtā mano vāk prāṇaś cakṣuḥ śrotram
10.1.3.5.1	sa yaḥ sa prajāpatiḥ ayam eva sa yo 'yam agniścīyate
10.1.3.5.2	atha yā asya tāḥ pañca martyās tanva āsann etās tāḥ purīṣacitayaḥ
10.1.3.5.3	atha yā amṛtā etās tā iṣṭakācitayaḥ
10.1.3.6.1	te devā abruvan amṛtam imaṃ karavāmeti
10.1.3.6.2	tasyaitābhyām amṛtābhyāṃ tanūbhyām etāṃ martyāṃ tanūṃ parigṛhyāmṛtām akurvann iṣṭakācitibhyām purīṣacitiṃ tathā dvitīyāṃ tathā tṛtīyāṃ tathā caturthīm
10.1.3.7.1	atha pañcamīṃ citim upadhāya purīṣaṃ nivapati
10.1.3.7.2	tatra vikarṇīṃ ca svayamātṛṇṇāṃ copadadhāti
10.1.3.7.3	hiraṇyaśakalaiḥ prokṣati
10.1.3.7.4	agnim abhyādadhāti
10.1.3.7.5	sā saptamī citiḥ
10.1.3.7.6	tad amṛtam
10.1.3.7.7	evam asyaitābhyām amṛtābhyāṃ tanūbhyām etām martyāṃ tanūṃ parigṛhyāmṛtām akurvann iṣṭakācitibhyām purīṣacitim
10.1.3.7.8	tato vai prajāpatir amṛto 'bhavat
10.1.3.7.9	tathaivaitad yajamāna etam amṛtam ātmānaṃ kṛtvā so 'mṛto bhavati
10.1.3.8.1	te vai devās taṃ nāviduḥ yady enaṃ sarvaṃ vākurvan na vā sarvaṃ yady ati vārecayan na vābhyāpayan
10.1.3.8.2	ta etām ṛcam apaśyan
10.1.3.8.3	dhāmachad agnir indro brahmā devo bṛhaspatiḥ
10.1.3.8.4	sacetaso viśve devā yajñam prāvantu naḥ śubha iti
10.1.3.9.1	tasyā asty evāgneyam asty aindram asti vaiśvadevam
10.1.3.9.2	tad yad asyā āgneyaṃ yad evaitasyāgner āgneyaṃ tad asya tena samaskurvan yad aindraṃ tad aindreṇa yad vaiśvadevaṃ tad vaiśvadevena
10.1.3.9.3	tam atraiva sarvaṃ kṛtsnaṃ samaskurvan
10.1.3.10.1	tad yad etayopatiṣṭhate yad evāsyātra vidvān vāvidvān vāti vā recayati na vābhyāpayati tad evāsyaitayā sarvam āpnoti yad asya kiṃ cānāptam
10.1.3.10.2	anuṣṭub dhāmachad bhavati
10.1.3.10.3	vāg vā anuṣṭup
10.1.3.10.4	vāg dhāmachat
10.1.3.10.5	vācaivāsya tad āpnoti yad asya kiṃ cānāptam
10.1.3.10.6	purīṣavatīṃ citiṃ kṛtvopatiṣṭhetety u haika āhus tatra hi sā sarvā kṛtsnā bhavatīti
10.1.3.11.1	tad u vā āhuḥ yaviṣṭhavatyaivopatiṣṭheta
10.1.3.11.2	etaddhāsya priyaṃ dhāma yad yaviṣṭha iti
10.1.3.11.3	tad yad asya priyaṃ dhāma tenāsya tad āpnoti yad asya kiṃ cānāptam āgneyyā
10.1.3.11.4	agnikarma hi gāyatryā
10.1.3.11.5	gāyatro 'gniḥ
10.1.3.11.6	yāvān agnir yāvaty asya mātrā tāvataivāsya tad āpnoti yad asya kiṃ cānāptam aniruktayā
10.1.3.11.7	sarvaṃ vā aniruktam
10.1.3.11.8	sarveṇaivāsya tad āpnoti yad asya kiṃ cānāptam
10.1.3.11.9	tvaṃ yaviṣṭha dāśuṣa iti tasyokto bandhuḥ
10.1.3.11.10	purīṣavatīṃ citiṃ kṛtvopatiṣṭheta
10.1.3.11.11	tatra hi sā sarvā kṛtsnā bhavati
10.1.4.1.1	ubhayaṃ haitad agre prajāpatir āsa martyaṃ caivāmṛtaṃ ca
10.1.4.1.2	tasya prāṇā evāmṛtā āsuḥ śarīram martyam
10.1.4.1.3	sa etena karmaṇaitayāvṛtaikadhājaram amṛtam ātmānam akuruta
10.1.4.1.4	tathaivaitad yajamāna ubhayam eva bhavati martyaṃ caivāmṛtaṃ ca
10.1.4.1.5	tasya prāṇā evāmṛtā bhavanti śarīram martyam
10.1.4.1.6	sa etena karmaṇaitayāvṛtaikadhājaram amṛtam ātmānaṃ kurute
10.1.4.2.1	sa prathamāṃ citiṃ cinoti
10.1.4.2.2	sā hāsyaiṣā prāṇa eva
10.1.4.2.3	tad vai tad amṛtam
10.1.4.2.4	amṛtaṃ hi prāṇaḥ
10.1.4.2.5	saiṣāmṛtacitiḥ
10.1.4.2.6	atha purīṣaṃ nivapati
10.1.4.2.7	taddhāsyaitan majjaiva
10.1.4.2.8	tad vai tan martyam
10.1.4.2.9	martyo hi majjā
10.1.4.2.10	tad etasminn amṛte pratiṣṭhāpayati
10.1.4.2.11	tenāsyaitad amṛtam bhavati
10.1.4.3.1	dvitīyāṃ citiṃ cinoti
10.1.4.3.2	sā hāsyaiṣāpāna eva
10.1.4.3.3	tad vai tad amṛtam
10.1.4.3.4	amṛtaṃ hy apānaḥ
10.1.4.3.5	saiṣāmṛtacitiḥ
10.1.4.3.6	tad etan martyam ubhayato 'mṛtena parigṛhṇāti
10.1.4.3.7	tenāsyaitad amṛtam bhavati
10.1.4.3.8	atha purīṣaṃ nivapati
10.1.4.3.9	taddhāsyaitad asthy eva
10.1.4.3.10	tad vai tan martyam
10.1.4.3.11	martyaṃ hy asthi
10.1.4.3.12	tad etasminn amṛte pratiṣṭhāpayati
10.1.4.3.13	tenāsyaitad amṛtam bhavati
10.1.4.4.1	tṛtīyāṃ citiṃ cinoti
10.1.4.4.2	sā hāsyaiṣā vyāna eva
10.1.4.4.3	tad vai tad amṛtam
10.1.4.4.4	amṛtaṃ hi vyānaḥ
10.1.4.4.5	saiṣāmṛtacitiḥ
10.1.4.4.6	tad etan martyam ubhayato 'mṛtena parigṛhṇāti
10.1.4.4.7	tenāsyaitad amṛtam bhavati
10.1.4.4.8	atha purīṣaṃ nivapati
10.1.4.4.9	taddhāsyaitat snāvaiva
10.1.4.4.10	tad vai tan martyam
10.1.4.4.11	martyaṃ hi snāva
10.1.4.4.12	tad etasminn amṛte pratiṣṭhāpayati
10.1.4.4.13	tenāsyaitad amṛtam bhavati
10.1.4.5.1	caturthīṃ citiṃ cinoti
10.1.4.5.2	sā hāsyaiṣodāna eva
10.1.4.5.3	tad vai tad amṛtam
10.1.4.5.4	amṛtam hy udānaḥ
10.1.4.5.5	saiṣāmṛtacitiḥ
10.1.4.5.6	tad etan martyam ubhayato 'mṛtena parigṛhṇāti
10.1.4.5.7	tenāsyaitad amṛtam bhavati
10.1.4.5.8	atha purīṣaṃ nivapati
10.1.4.5.9	taddhāsyaitan māṃsam eva
10.1.4.5.10	tad vai tan martyam
10.1.4.5.11	martyaṃ hi māṃsam
10.1.4.5.12	tad etasminn amṛte pratiṣṭhāpayati
10.1.4.5.13	tenāsyaitad amṛtam bhavati
10.1.4.6.1	pañcamīṃ citiṃ cinoti
10.1.4.6.2	sā hāsyaiṣā samāna eva
10.1.4.6.3	tad vai tad amṛtam
10.1.4.6.4	amṛtaṃ hi samānaḥ
10.1.4.6.5	saiṣāmṛtacitiḥ
10.1.4.6.6	tad etan martyam ubhayato 'mṛtena parigṛhṇāti
10.1.4.6.7	tenāsyaitad amṛtam bhavati
10.1.4.6.8	atha purīṣaṃ nivapati
10.1.4.6.9	taddhāsyaitan meda eva
10.1.4.6.10	tad vai tan martyam
10.1.4.6.11	martyaṃ hi medaḥ
10.1.4.6.12	tad etasminn amṛte pratiṣṭhāpayati
10.1.4.6.13	tenāsyaitad amṛtam bhavati
10.1.4.7.1	ṣaṣṭhīṃ citiṃ cinoti
10.1.4.7.2	sā hāsyaiṣā vāg eva
10.1.4.7.3	tad vai tad amṛtam
10.1.4.7.4	amṛtaṃ hi vāk
10.1.4.7.5	saiṣāmṛtacitiḥ
10.1.4.7.6	tad etan martyam ubhayato 'mṛtena parigṛhṇāti
10.1.4.7.7	tenāsyaitad amṛtam bhavati
10.1.4.7.8	atha purīṣaṃ nivapati
10.1.4.7.9	taddhāsyaitad asṛg eva tvag eva
10.1.4.7.10	tad vai tan martyam
10.1.4.7.11	martyaṃ hy asṛṅ martyā tvak
10.1.4.7.12	tad etasminn amṛte pratiṣṭhāpayati
10.1.4.7.13	tenāsyaitad amṛtam bhavati
10.1.4.8.1	tā vā etāḥ ṣaḍ iṣṭakācitayaḥ ṣaṭ purīṣacitayaḥ
10.1.4.8.2	tad dvādaśa
10.1.4.8.3	dvādaśa māsāḥ saṃvatsaraḥ
10.1.4.8.4	saṃvatsaro 'gniḥ
10.1.4.8.5	yāvān agnir yāvaty asya mātrā tāvataiva tat prajāpatir ekadhājaram amṛtam ātmānam akuruta
10.1.4.8.6	tathaivaitad yajamāna ekadhājaram amṛtam ātmānaṃ kurute
10.1.4.9.1	atha vikarṇīṃ ca svayamātṛṇṇāṃ copadhāya hiraṇyaśakalaiḥ prokṣati
10.1.4.9.2	agnim abhyādadhāti
10.1.4.9.3	rūpam eva tat prajāpatir hiraṇmayam antata ātmano 'kuruta
10.1.4.9.4	tad yad antatas tasmād idam antyam ātmano rūpam
10.1.4.9.5	tasmād āhur hiraṇmayaḥ prajāpatir iti
10.1.4.9.6	tathaivaitad yajamāno rūpam eva hiraṇmayam antata ātmanaḥ kurute
10.1.4.9.7	tad yad antatas tasmād idam antyam ātmano rūpam
10.1.4.9.8	tasmād ye caitad vidur ye ca na hiraṇmayo 'gnicid amuṣmiṃl loke sambhavatīty evāhuḥ
10.1.4.10.1	taddhaitacchāṇḍilyaś ca sāptarathavāhaniś ca ācāryāntevāsinau vyūdāte
10.1.4.10.2	rūpam evāsyaitad iti ha smāha śāṇḍilyo lomānīti sāptarathavāhaniḥ
10.1.4.11.1	sa hovāca śāṇḍilyaḥ rūpaṃ vāva lomavad rūpam alomakam
10.1.4.11.2	rūpam evāsyaitad iti
10.1.4.11.3	tad vai tat tathā yathā tacchāṇḍilya uvāca
10.1.4.11.4	saṃcite 'gniḥ praṇīyate
10.1.4.11.5	praṇītād ūrdhvaṃ samidha āhutaya iti hūyante
10.1.4.12.1	prāṇena vai devā annam adanti
10.1.4.12.2	agnir u devānām prāṇaḥ
10.1.4.12.3	tasmāt prāg devebhyo juhvati
10.1.4.12.4	prāṇena hi devā annam adanti
10.1.4.12.5	apānena manuṣyā annam adanti
10.1.4.12.6	tasmāt pratyaṅ manuṣyeṣv annaṃ dhīyate
10.1.4.12.7	apānena hi manuṣyā annam adanti
10.1.4.13.1	tad āhuḥ na vayaso 'gnicid aśnīyāt
10.1.4.13.2	vayo vā eṣa rūpam bhavati yo 'gniṃ cinute
10.1.4.13.3	īśvara ārtim ārtoḥ
10.1.4.13.4	tasmān na vayaso 'gnicid aśnīyād iti
10.1.4.13.5	tad vai kāmam evaivaṃvid aśnīyāt
10.1.4.13.6	agner vā eṣa rūpam bhavati yo 'gniṃ cinute
10.1.4.13.7	sarvaṃ vā idam agner annam
10.1.4.13.8	sarvam ma idam annam ity evaivaṃvid vidyād iti
10.1.4.14.1	tad āhuḥ kiṃ tad agnau kriyate yena yajamānaḥ punarmṛtyum apajayatīti
10.1.4.14.2	agnir vā eṣa devatā bhavati yo 'gniṃ cinute
10.1.4.14.3	amṛtam u vā agniḥ
10.1.4.14.4	śrīr devāḥ
10.1.4.14.5	śriyaṃ gacchati
10.1.4.14.6	yaśo devāḥ
10.1.4.14.7	yaśo ha bhavati ya evaṃ veda
10.1.5.1.1	sarve haite yajñā yo 'yam agniś citaḥ
10.1.5.1.2	sa yat paśum ālabhate tad agnyādheyam
10.1.5.1.3	atha yad ukhāṃ saṃbharati tāny agnyādheyahavīṃṣi
10.1.5.1.4	atha yad dīkṣate tad agnihotram
10.1.5.1.5	atha yad dīkṣitaḥ samidhāv ādadhāti te agnihotrāhutī
10.1.5.2.1	te vai sāyaṃ prātar ādadhāti
10.1.5.2.2	sāyaṃ prātar hy agnihotrāhutī juhvati
10.1.5.2.3	samānena mantreṇa
10.1.5.2.4	samānena hi mantreṇāgnihotrāhutī juhvati
10.1.5.2.5	atha yad vanīvāhanaṃ ca bhasmanaś cābhyavaharaṇaṃ tau darśapūrṇamāsau
10.1.5.2.6	atha yad gārhapatyaṃ cinoti tāni cāturmāsyāni
10.1.5.2.7	atha yad ūrdhvaṃ gārhapatyād ā sarvauṣadhāt tā iṣṭayaḥ
10.1.5.2.8	atha yad ūrdhvaṃ sarvauṣadhāt prācīnaṃ citibhyas te paśubandhāḥ
10.1.5.2.9	ya evaiteṣu yajñeṣu viṣṇukramās te viṣṇukramāḥ
10.1.5.2.10	yaj japyaṃ tad vātsapram
10.1.5.3.1	saumyo 'dhvaraḥ prathamā citiḥ
10.1.5.3.2	yat prācīnaṃ savebhyo rājasūyo dvitīyā
10.1.5.3.3	vājapeyas tṛtīyā
10.1.5.3.4	aśvamedhaś caturthī
10.1.5.3.5	agnisavaḥ pañcamī
10.1.5.3.6	yaiś citaṃ sāmabhiḥ parigāyati tan mahāvratam
10.1.5.3.7	atha yat tatrodgātuḥ purastāj japyaṃ tacchatarudriyam
10.1.5.3.8	vasordhārā mahad uktham
10.1.5.3.9	atha yad ūrdhvaṃ sāmabhyaḥ prācīnaṃ vasordhārāyai yad eva tatra hotuḥ purastājjapyaṃ tat tat
10.1.5.3.10	atha yad ūrdhvaṃ vasordhārāyai te gṛhamedhāḥ
10.1.5.3.11	etāvanto vai sarve yajñāḥ
10.1.5.3.12	tān agnināpnoti
10.1.5.4.1	athāto yajñavīryāṇām eva
10.1.5.4.2	sāyaṃ prātar ha vā amuṣmiṃl loke 'gnihotrahud aśnāti
10.1.5.4.3	tāvatī ha tasmin yajña ūrk
10.1.5.4.4	ardhamāse 'rdhamāse darśapūrṇamāsayājī
10.1.5.4.5	caturṣu caturṣu māseṣu cāturmāsyayājī
10.1.5.4.6	ṣaṭsu ṣaṭsu paśubandhayājī
10.1.5.4.7	saṃvatsare saṃvatsare somayājī
10.1.5.4.8	śate śate saṃvatsareṣv agnicit kāmam aśnāti kāmaṃ na
10.1.5.4.9	taddhaitad yāvacchataṃ saṃvatsarās tāvad amṛtam anantam aparyantam
10.1.5.4.10	sa so haitad evaṃ vedaivaṃ haivāsyaitad amṛtam anantam aparyantaṃ bhavati
10.1.5.4.11	tasya yad apīṣīkayevopahanyāt tad evāsyāmṛtam anantam aparyantaṃ bhavati
10.2.1.1.1	prajāpatiḥ svargaṃ lokam ajigāṃsat
10.2.1.1.2	sarve vai paśavaḥ prajāpatiḥ puruṣo 'śvo gaur avir ajaḥ
10.2.1.1.3	sa etai rūpair nāśaknot
10.2.1.1.4	sa etaṃ vayovidham ātmānam apaśyad agniṃ
10.2.1.1.5	taṃ vyadhatta
10.2.1.1.6	so 'nupasamuhyānupādhāyodapipatiṣat
10.2.1.1.7	sa nāśaknot
10.2.1.1.8	sa upasamuhyopadhāyodapatat
10.2.1.1.9	tasmād apy etarhi vayāṃsi yadaiva pakṣā upasamūhante yadā patrāṇi visṛjante 'thotpatituṃ śaknuvanti
10.2.1.2.1	taṃ vā aṅgulibhir mimīte
10.2.1.2.2	puruṣo vai yajñaḥ
10.2.1.2.3	tenedaṃ sarvam mitam
10.2.1.2.4	tasyaiṣāvamā mātrā yad aṅgulayaḥ
10.2.1.2.5	tad yāsyāvamā mātrā tām asya tad āpnoti tayainaṃ tan mimīte
10.2.1.3.1	caturviṃśatyāṅgulibhir mimīte
10.2.1.3.2	caturviṃśatyakṣarā vai gāyatrī
10.2.1.3.3	gāyatro 'gniḥ
10.2.1.3.4	yāvān agnir yāvaty asya mātrā tāvataivainaṃ tan mimīte
10.2.1.4.1	sa caturaṅgulam evobhayato 'ntarata upasamūhati caturaṅgulam ubhayato bāhyato vyudūhati
10.2.1.4.2	tad yāvad evopasamūhati tāvad vyudūhati
10.2.1.4.3	tan nāhaivātirecayati no kanīyaḥ karoti
10.2.1.4.4	tathā pucchasya tathottarasya pakṣasya
10.2.1.5.1	atha nirṇāmau pakṣayoḥ karoti
10.2.1.5.2	nirṇāmau hi vayasaḥ pakṣayor bhavataḥ
10.2.1.5.3	vitṛtīye
10.2.1.5.4	vitṛtīye hi vayasaḥ pakṣayor nirṇāmau bhavataḥ
10.2.1.5.5	antare vitṛtīye
10.2.1.5.6	antare hi vitṛtīye vayasaḥ pakṣayor nirṇāmau bhavataḥ
10.2.1.5.7	sa caturaṅgulam eva purastād udūhati caturaṅgulaṃ paścād upasamūhati
10.2.1.5.8	tad yāvad evodūhati tāvad upasamūhati
10.2.1.5.9	tan nāhaivātirecayati no kanīyaḥ karoti
10.2.1.6.1	sa tasmin nirṇāme ekām iṣṭakām upadadhāti
10.2.1.6.2	tad yeyaṃ vayasaḥ patato nirṇāmād ekā nāḍy upaśete tāṃ tat karoti
10.2.1.6.3	atho idam
10.2.1.7.1	atha vakrau karoti
10.2.1.7.2	vakrau hi vayasaḥ pakṣau bhavataḥ
10.2.1.7.3	sa caturaṅgulam eva paścād udūhati caturaṅgulam purastād upasamūhati
10.2.1.7.4	tad yāvad evodūhati tāvad upasamūhati
10.2.1.7.5	tan nāhaivātirecayati no kanīyaḥ karoti
10.2.1.8.1	atha rūpam uttamaṃ karoti
10.2.1.8.2	atraiṣa sarvo 'gniḥ saṃskṛtaḥ
10.2.1.8.3	tasmin devā etad rūpam uttamam adadhuḥ
10.2.1.8.4	tathaivāsminn ayam etad rūpam uttamaṃ dadhāti
10.2.1.8.5	sa sahasram ṛjvālikhitā iṣṭakāḥ karoti
10.2.1.8.6	sahasram ity ālikhitāḥ
10.2.1.8.7	sahasram ity ālikhitāḥ
10.2.1.9.1	atha pañcamīṃ citim upadhāya tredhāgniṃ vimimīte
10.2.1.9.2	sa madhyame vitṛtīye sahasram ṛjvālikhitā iṣṭakā upadadhāti
10.2.1.9.3	tad yānīmāni vayasaḥ pratyañci śīrṣṇa ā pucchād ṛjūni lomāni tāni tat karoti
10.2.1.10.1	atha sahasram ity ālikhitā dakṣiṇata upadadhāti
10.2.1.10.2	tad yānīmāni vayaso dakṣiṇato vakrāṇi lomāni tāni tat karoti
10.2.1.11.1	atha sahasram ity ālikhitā uttarata upadadhāti
10.2.1.11.2	tad yānīmāni vayasa uttarato vakrāṇi lomāni tāni tat karoti
10.2.1.11.3	sahasreṇa
10.2.1.11.4	sarvaṃ vai sahasram
10.2.1.11.5	sarveṇaivāsminn etad rūpam uttamaṃ dadhāti
10.2.1.11.6	tribhiḥ sahasraiḥ
10.2.1.11.7	trivṛd agniḥ
10.2.1.11.8	yāvān agnir yāvaty asya mātrā tāvataivāsminn etad rūpam uttamaṃ dadhāti
10.2.2.1.1	yān vai tānt sapta puruṣān ekam puruṣam akurvant sa prajāpatir abhavat
10.2.2.1.2	sa prajā asṛjata
10.2.2.1.3	sa prajāḥ sṛṣṭvordhva udakrāmat
10.2.2.1.4	sa etaṃ lokam agacchad yatraiṣa etat tapati
10.2.2.1.5	no ha tarhy anya etasmād atra yajñiya āsa
10.2.2.1.6	taṃ devā yajñenaiva yaṣṭum adhriyanta
10.2.2.2.1	tasmād etad ṛṣiṇābhyanūktaṃ yajñena yajñam ayajanta devā iti
10.2.2.2.2	yajñena hi taṃ yajñam ayajanta devāḥ
10.2.2.2.3	tāni dharmāṇi prathamāny āsann iti
10.2.2.2.4	te hi dharmāḥ prathame 'kriyanta
10.2.2.2.5	te ha nākam mahimānaḥ sacanteti
10.2.2.2.6	svargo vai loko nākaḥ
10.2.2.2.7	devā mahimānaḥ
10.2.2.2.8	te devāḥ svargaṃ lokaṃ sacanta ye taṃ yajñam ayajann ity etat
10.2.2.3.1	yatra pūrve sādhyāḥ santi devā iti
10.2.2.3.2	prāṇā vai sādhyā devāḥ
10.2.2.3.3	ta etam agra evam asādhayann etad eva bubhūṣantaḥ
10.2.2.3.4	ta u evāpy etarhi sādhayanti
10.2.2.3.5	paścedam anyad abhavad yajatram amartyasya bhuvanasya bhūneti
10.2.2.3.6	paścāhaivedam anyad yajñiyam āsa yat kiṃ cāmṛtam
10.2.2.4.1	suparṇo aṅga savitur garutmān pūrvo jātaḥ sa u asyānu dharmeti
10.2.2.4.2	prajāpatir vai suparṇo garutmān
10.2.2.4.3	eṣa savitā
10.2.2.4.4	etasya prajāpatir anu dharmam ity etat
10.2.2.5.1	sa vai saptapuruṣo bhavati
10.2.2.5.2	saptapuruṣo hy ayam puruṣo yac catvāra ātmā trayaḥ pakṣapucchāni
10.2.2.5.3	catvāro hi tasya puruṣasyātmā trayaḥ pakṣapucchāni
10.2.2.6.1	taṃ vā udbāhunā puruṣeṇa mimīte
10.2.2.6.2	puruṣo vai yajñaḥ
10.2.2.6.3	tenedaṃ sarvam mitam
10.2.2.6.4	tasyaiṣā paramā mātrā yad udbāhuḥ
10.2.2.6.5	tad yāsya paramā mātrā tām asya tad āpnoti tayainaṃ tan mimīte
10.2.2.6.6	tatropa yat prapadenābhyucchrito bhavati tat pariśridbhir āpnoti
10.2.2.6.7	tasmād u bāhyenaiva lekhām pariśridbhyaḥ khanet
10.2.2.7.1	atha pakṣayor aratnī upādadhāti
10.2.2.7.2	pakṣayos tad vīryaṃ dadhāti
10.2.2.7.3	bāhū vai pakṣau
10.2.2.7.4	bāhubhyām u vā annam adyate
10.2.2.7.5	annāyaiva tam avakāśaṃ karoti
10.2.2.7.6	tad yat pakṣayor aratnī upādadhāty aratnimātrāddhy annam adyate
10.2.2.8.1	atha pucche vitastim upādadhāti
10.2.2.8.2	pratiṣṭhāyāṃ tad vīryaṃ dadhāti
10.2.2.8.3	pratiṣṭhā vai pucchaṃ hasto vitastiḥ
10.2.2.8.4	hastena vā annam adyate
10.2.2.8.5	annāyaiva tam avakāśaṃ karoti
10.2.2.8.6	tad yat pucche vitastim upādadhāty anna evainaṃ tat pratiṣṭhāpayati
10.2.2.8.7	tad yat tatra kanīya upādadhāty anne hy evainaṃ tat pratiṣṭhāpayati
10.2.2.8.8	atho etāvad vā idam mitam bhavaty etāvad idam
10.2.2.8.9	tad yad evam mimīta etasyaivāptyai
10.2.3.1.1	yā vā iyaṃ vediḥ saptavidhasya eṣā veder mātrā
10.2.3.1.2	sa devayajanam adhyavasāya pūrvayā dvārā patnīśālam prapadya gārhapatyāyoddhatyāvokṣati
10.2.3.1.3	gārhapatyasyoddhatāt sapta prācaḥ prakramān prakrāmati
10.2.3.1.4	tataḥ prāñcaṃ vyāmaṃ vimimīte
10.2.3.1.5	tasya madhya āhavanīyāyoddhatyāvokṣati
10.2.3.1.6	pūrvārdhād vyāmasya trīn prācaḥ prakramān prakrāmati
10.2.3.1.7	sa vedyantaḥ
10.2.3.2.1	te vā ete vyāmaikādaśāḥ prakramā antarā vedyantaṃ ca gārhapatyaṃ ca
10.2.3.2.2	ekādaśākṣarā triṣṭup
10.2.3.2.3	vajras triṣṭup
10.2.3.2.4	vīryaṃ triṣṭup
10.2.3.2.5	vajreṇaivaitad vīryeṇa yajamānaḥ purastād yajñamukhād rakṣāṃsi nāṣṭrā apahanti
10.2.3.3.1	saiṣā veder yoniḥ
10.2.3.3.2	etasyai vai yoner devā vedim prājanayan
10.2.3.3.3	atha ya eṣa vyāmaḥ sā gārhapatyasya yoniḥ
10.2.3.3.4	etasyai vai yoner devā gārhapatyam prājanayan gārhapatyād āhavanīyam
10.2.3.4.1	sa vedyantāt ṣaṭtriṃśatprakramām prācīṃ vediṃ vimimīte triṃśatam paścāt tiraścīṃ caturviṃśatim purastāt
10.2.3.4.2	tan navatiḥ
10.2.3.4.3	saiṣā navatiprakramā vediḥ
10.2.3.4.4	tasyāṃ saptavidham agniṃ vidadhāti
10.2.3.5.1	tad āhuḥ katham eṣa saptavidha etayā vedyā sampadyata iti
10.2.3.5.2	daśa vā ime puruṣe prāṇāś catvāry aṅgāny ātmā pañcadaśaḥ
10.2.3.5.3	evaṃ dvitīya evaṃ tṛtīye
10.2.3.5.4	ṣaṭsu puruṣeṣu navatiḥ
10.2.3.5.5	athaikaḥ puruṣo 'tyeti
10.2.3.5.6	pāṅkto vai puruṣo loma tvaṅ māṃsam asthi majjā
10.2.3.5.7	pāṅkto iyaṃ vediś catasro diśa ātmā pañcamī
10.2.3.5.8	evam eṣa saptavidha etayā vedyā sampadyate
10.2.3.6.1	taddhaike uttarā vidhā vidhāsyanta etāṃś ca prakramān etaṃ ca vyāmam anuvardhayanti yonim anuvardhayāma iti
10.2.3.6.2	na tathā kuryāt
10.2.3.6.3	na vai jātaṃ garbhaṃ yonir anuvardhate
10.2.3.6.4	yāvad vāva yonāv antar garbho bhavati tāvad eva yonir vardhate
10.2.3.6.5	etāvaty u vā atra garbhasya vṛddhiḥ
10.2.3.7.1	te ye ha tathā kurvanti etaṃ ha te pitaram prajāpatiṃ sampadaś cyāvayanti
10.2.3.7.2	ta iṣṭvā pāpīyāṃso bhavanti
10.2.3.7.3	pitaraṃ hi prajāpatiṃ sampadaś cyāvayanti
10.2.3.7.4	sā yāvaty eṣā saptavidhasya vedis tāvatīṃ caturdaśakṛtva ekaśatavidhasya vediṃ vimimīte
10.2.3.8.1	atha ṣaṭtriṃśatprakramāṃ rajjum mimīte
10.2.3.8.2	tāṃ saptadhā samasyati
10.2.3.8.3	tasyai trīn bhāgān prāca upadadhāti niḥsṛjati caturaḥ
10.2.3.9.1	atha triṃśatprakramām mimīte
10.2.3.9.2	tāṃ saptadhā samasyati
10.2.3.9.3	tasyai trīn bhāgān paścād upadadhāti niḥsṛjati caturaḥ
10.2.3.10.1	atha caturviṃśatiprakramām mimīte
10.2.3.10.2	tāṃ saptadhā samasyati
10.2.3.10.3	tasyai trīn bhāgān purastād upadadhāti niḥsṛjati caturaḥ
10.2.3.10.4	iti nu vedivimānam
10.2.3.11.1	athāgner vidhāḥ
10.2.3.11.2	aṣṭāviṃśatiḥ prāñcaḥ puruṣā aṣṭāviṃśatis tiryañcaḥ
10.2.3.11.3	sa ātmā
10.2.3.11.4	caturdaśa puruṣā dakṣiṇaḥ pakṣaś caturdaśottaraś caturdaśa puccham
10.2.3.11.5	caturdaśāratnīn dakṣiṇe pakṣa upadadhāti caturdaśottare caturdaśa vitastīḥ pucche
10.2.3.11.6	iti nv aṣṭānavateḥ puruṣāṇām mātrā sādhimānānām
10.2.3.12.1	atha tripuruṣāṃ rajjum mimīte
10.2.3.12.2	tāṃ saptadhā samasyati
10.2.3.12.3	tasyai caturo bhāgān ātmann upadadhāti trīn pakṣapuccheṣu
10.2.3.13.1	athāratnimātrīm mimīte
10.2.3.13.2	tāṃ saptadhā samasyati
10.2.3.13.3	tasyai trīn bhāgān dakṣiṇe pakṣa upadadhāti trīn evottare niḥsṛjati caturaḥ
10.2.3.14.1	atha vitastimātrīm mimīte
10.2.3.14.2	tāṃ saptadhā samasyati
10.2.3.14.3	tasyai trīn bhāgān puccha upadadhāti niḥsṛjati caturaḥ
10.2.3.14.4	evam eṣa ekaśatavidha etayā vedyā sampadyate
10.2.3.15.1	tad āhuḥ yat trayodaśa puruṣā atiyanti katham ete sampado na cyavanta iti
10.2.3.15.2	yā vā etasya saptamasya puruṣasya sampat saivaiteṣāṃ sarveṣāṃ sampat
10.2.3.16.1	atho āhuḥ prajāpatir evātmānaṃ vidhāya tasya yatra yatra nyūnam āsīt tad etaiḥ samāpūrayata teno evāpi sampanna iti
10.2.3.17.1	taddhaike ekavidham prathamaṃ vidadhaty athaikottaram āparimitavidhāt
10.2.3.17.2	na tathā kuryāt
10.2.3.18.1	saptavidho vā agre prajāpatir asṛjyata
10.2.3.18.2	sa ātmānaṃ vidadhāna ait
10.2.3.18.3	sa ekaśatavidhe 'tiṣṭhata
10.2.3.18.4	sa yo 'rvācīnaṃ saptavidhād vidhatta etaṃ ha sa pitaram prajāpatiṃ vicchinatti
10.2.3.18.5	sa iṣṭvā pāpīyān bhavati yathā śreyāṃsaṃ hiṃsitvā
10.2.3.18.6	atha sa ekaśatavidham atividhatte
10.2.3.18.7	asmāt sa sarvasmād bahirdhā niṣpadyate
10.2.3.18.8	sarvam u hīdam prajāpatiḥ
10.2.3.18.9	tasmād u saptavidham eva prathamaṃ vidadhītāthaikottaram aikaśatavidhāt
10.2.3.18.10	ekaśatavidhaṃ tu nātividadhīta
10.2.3.18.11	nāhaitaṃ pitaraṃ prajāpatiṃ vicchinatti
10.2.3.18.12	no asmāt sarvasmād bahirdhā niṣpadyate
10.2.4.1.1	saṃvatsaro vai prajāpatiḥ
10.2.4.1.2	agnir u sarve kāmāḥ
10.2.4.1.3	so 'yaṃ saṃvatsaraḥ prajāpatir akāmayatāgniṃ sarvān kāmān ātmānam abhisaṃcinvīyeti
10.2.4.1.4	sa ekaśatadhātmānaṃ vyadhatta
10.2.4.1.5	sa ekaśatadhātmānaṃ vidhāyāgniṃ sarvān kāmān ātmānam abhisamacinuta
10.2.4.1.6	sa sarve kāmā abhavat
10.2.4.1.7	tasmān na kaścana bahirdhā kāmo 'bhavat
10.2.4.1.8	tasmād āhuḥ saṃvatsaraḥ sarve kāmā iti
10.2.4.1.9	na ha saṃvatsarāt kaścana bahirdhā kāmo 'sti
10.2.4.2.1	tathaivaitad yajamānaḥ ekaśatadhātmānaṃ vidhāyāgniṃ sarvān kāmān ātmānam abhisaṃcinute
10.2.4.2.2	sa sarve kāmā bhavati
10.2.4.2.3	tasmān na kaścana bahirdhā kāmo bhavati
10.2.4.3.1	sa yaḥ sa saṃvatsaro 'sau sa ādityaḥ
10.2.4.3.2	sa eṣa ekaśatavidhaḥ
10.2.4.3.3	tasya raśmayaḥ śataṃ vidhāḥ
10.2.4.3.4	eṣa evaikaśatatamo ya eṣa tapaty asmint sarvasmin pratiṣṭhitaḥ
10.2.4.3.5	tathaivaitad yajamāna ekaśatadhātmānaṃ vidhāyāsmint sarvasmin pratitiṣṭhati
10.2.4.4.1	atha vā ekaśatavidhaḥ saptavidham abhisaṃpadyate
10.2.4.4.2	ekaśatadhā vā asāv ādityo vihitaḥ saptasu devalokeṣu pratiṣṭhitaḥ
10.2.4.4.3	sapta vai devalokāś catasro diśas traya ime lokāḥ
10.2.4.4.4	ete vai sapta devalokāḥ
10.2.4.4.5	teṣv eṣa pratiṣṭhitaḥ
10.2.4.4.6	tathaivaitad yajamāna ekaśatadhātmānaṃ vidhāya saptasu devalokeṣu pratitiṣṭhati
10.2.4.5.1	yad v evaikaśatavidhaḥ saptavidham abhisaṃpadyata ekaśatadhā vā asāv ādityo vihitaḥ saptasv ṛtuṣu saptasu stomeṣu saptasu pṛṣṭheṣu saptasu chandaḥsu saptasu prāṇeṣu saptasu dikṣu pratiṣṭhitaḥ
10.2.4.5.2	tathaivaitad yajamāna ekaśatadhātmānaṃ vidhāyaitasmint sarvasmin pratitiṣṭhati
10.2.4.6.1	yad v evaikaśatavidhaḥ saptavidham abhisaṃpadyata ekaśatadhā vā asāv ādityo vihitaḥ saptākṣare brahman pratiṣṭhitaḥ
10.2.4.6.2	saptākṣaraṃ vai brahmarg ity ekam akṣaraṃ yajur iti dve sāmeti dve
10.2.4.6.3	atha yad ato 'nyad brahmaiva tad dvyakṣaraṃ vai brahma
10.2.4.6.4	tad etat sarvaṃ saptākṣaram brahma
10.2.4.6.5	tasminn eṣa pratiṣṭhitaḥ
10.2.4.6.6	tathaivaitad yajamāna ekaśatadhātmānaṃ vidhāya saptākṣare brahman pratitiṣṭhati
10.2.4.7.1	tasmād u saptabhiḥ saptabhiḥ pariśrayanti
10.2.4.7.2	tasmād ekaśatavidhaḥ saptavidham abhisaṃpadyate 'tha vai saptavidha ekaśatavidham abhisaṃpadyate
10.2.4.8.1	saptavidho vā agre prajāpatir asṛjyata
10.2.4.8.2	sa etam ekaśatadhātmānaṃ vihitam apaśyat
10.2.4.8.3	prāṇabhṛtsu pañcāśad iṣṭakāḥ pañcāśad yajūṃṣi tacchataṃ sādanaṃ ca sūdadohāś caikaśatatame
10.2.4.8.4	tat samānaṃ sādayitvā hi sūdadohasādhivadati
10.2.4.8.5	sa etenaikaśatavidhenātmanemāṃ jitim ajayad imāṃ vyaṣṭiṃ vyāśnuta
10.2.4.8.6	tathaivaitad yajamāna etenaikaśatavidhenātmanemāṃ jitiṃ jayatīmāṃ vyaṣṭiṃ vyaśnute
10.2.4.8.7	evam u saptavidha ekaśatavidham abhisaṃpadyate
10.2.4.8.8	sa ya evaikaśatavidhaḥ sa saptavidho yaḥ saptavidhaḥ sa ekaśatavidhaḥ
10.2.4.8.9	iti nu vidhānām
10.2.5.1.1	athātaś cayanasyaiva
10.2.5.1.2	antaropasadau cinoti
10.2.5.1.3	etad vai devā abibhayur yad vai na imam iha rakṣāṃsi nāṣṭrā na hanyur iti
10.2.5.1.4	ta etāḥ puro 'paśyann upasada imān eva lokān
10.2.5.1.5	ime vai lokāḥ puraḥ
10.2.5.1.6	tāḥ prāpadyanta
10.2.5.1.7	tāḥ prapadyābhaye 'nāṣṭra etam ātmānaṃ samaskurvata
10.2.5.1.8	tathaivaitad yajamāna etāḥ puraḥ prapadyābhaye 'nāṣṭra etam ātmānaṃ saṃskurute
10.2.5.2.1	yad v evāntaropasadau cinoti
10.2.5.2.2	etad vai devā abibhayur yad vai na imam iha rakṣāṃsi nāṣṭrā na hanyur iti
10.2.5.2.3	ta etān vajrān apaśyann upasadaḥ
10.2.5.2.4	vajrā vā upasadaḥ
10.2.5.2.5	tān prāpadyanta
10.2.5.2.6	tān prapadyābhaye 'nāṣṭra etam ātmānaṃ samaskurvata
10.2.5.2.7	tathaivaitad yajamāna etān vajrān prapadyābhaye 'nāṣṭra etam ātmānaṃ saṃskurute
10.2.5.3.1	etad u ha yajñe tapaḥ yad upasadaḥ
10.2.5.3.2	tapo vā upasadaḥ
10.2.5.3.3	tad yat tapasi cīyate tasmāt tāpaścitaḥ
10.2.5.3.4	tad vai yāvad evopasadbhiś caranti tāvat pravargyeṇa
10.2.5.3.5	saṃvatsaram evopasadbhiś caranti saṃvatsaram pravargyeṇa
10.2.5.4.1	ahorātrāṇi vā upasadaḥ
10.2.5.4.2	ādityaḥ pravargyaḥ
10.2.5.4.3	amuṃ tad ādityam ahorātreṣu pratiṣṭhāpayati
10.2.5.4.4	tasmād eṣo 'horātreṣu pratiṣṭhitaḥ
10.2.5.5.1	atha yadi caturviṃśatiḥ
10.2.5.5.2	caturviṃśatir vā ardhamāsāḥ
10.2.5.5.3	ardhamāsā upasadaḥ
10.2.5.5.4	ādityaḥ pravargyaḥ
10.2.5.5.5	amuṃ tad ādityam ardhamāseṣu pratiṣṭhāpayati
10.2.5.5.6	tasmād eṣo 'rdhamāseṣu pratiṣṭhitaḥ
10.2.5.6.1	atha yadi dvādaśa
10.2.5.6.2	dvādaśa vai māsāḥ
10.2.5.6.3	māsā upasadaḥ
10.2.5.6.4	ādityaḥ pravargyaḥ
10.2.5.6.5	amuṃ tad ādityam māseṣu pratiṣṭhāpayati
10.2.5.6.6	tasmād eṣa māseṣu pratiṣṭhitaḥ
10.2.5.7.1	atha yadi ṣaṭ
10.2.5.7.2	ṣaḍ vā ṛtavaḥ
10.2.5.7.3	ṛtava upasadaḥ
10.2.5.7.4	ādityaḥ pravargyaḥ
10.2.5.7.5	amuṃ tad ādityam ṛtuṣu pratiṣṭhāpayati
10.2.5.7.6	tasmād eṣa ṛtuṣu pratiṣṭhitaḥ
10.2.5.8.1	atha yadi tisraḥ
10.2.5.8.2	trayo vā ime lokāḥ
10.2.5.8.3	ime lokā upasadaḥ
10.2.5.8.4	ādityaḥ pravargyaḥ
10.2.5.8.5	amuṃ tad ādityam eṣu lokeṣu pratiṣṭhāpayati
10.2.5.8.6	tasmād eṣa eṣu lokeṣu pratiṣṭhitaḥ
10.2.5.9.1	athātaś citipurīṣāṇām eva mīmāṃsā
10.2.5.9.2	māsam prathamā citir māsam purīṣam
10.2.5.9.3	etāvān vāsantika ṛtau kāmaḥ
10.2.5.9.4	tad yāvān vāsantika ṛtau kāmas taṃ tat sarvam ātmānam abhisaṃcinute
10.2.5.10.1	māsaṃ dvitīyā māsam purīṣam
10.2.5.10.2	etāvān graiṣma ṛtau kāmaḥ
10.2.5.10.3	tad yāvān graiṣma ṛtau kāmas taṃ tat sarvam ātmānam abhisaṃcinute
10.2.5.11.1	māsaṃ tṛtīyā māsam purīṣam
10.2.5.11.2	etāvān vārṣika ṛtau kāmaḥ
10.2.5.11.3	tad yāvān vārṣika ṛtau kāmas taṃ tat sarvam ātmānam abhisaṃcinute
10.2.5.12.1	māsaṃ caturthī māsam purīṣam
10.2.5.12.2	etāvāñchārada ṛtau kāmaḥ
10.2.5.12.3	tad yāvāñchārada ṛtau kāmas taṃ tat sarvam ātmānam abhisaṃcinute
10.2.5.13.1	atha pañcamyai citeḥ asapatnā virājaś ca prathamāham upadadhāti stomabhāgā ekaikām anvaham
10.2.5.13.2	tāḥ sakṛt sādayati sakṛt sūdadohasādhivadati
10.2.5.13.3	tūṣṇīm māsaṃ stomabhāgāpurīṣam abhiharanti
10.2.5.13.4	etāvān haimantika ṛtau kāmaḥ
10.2.5.13.5	tad yāvān haimantika ṛtau kāmas taṃ tat sarvam ātmānam abhisaṃcinute
10.2.5.14.1	māsaṃ ṣaṣṭhī māsam purīṣam
10.2.5.14.2	etāvāñchaiśira ṛtau kāmaḥ
10.2.5.14.3	tad yāvāñchaiśira ṛtau kāmas taṃ tat sarvam ātmānam abhisaṃcinute
10.2.5.14.4	etāvān vai dvādaśasu māseṣu kāmaḥ ṣaṭsv ṛtuṣu
10.2.5.14.5	tad yāvān dvādaśasu māseṣu kāmaḥ ṣaṭsv ṛtuṣu taṃ tat sarvam ātmānam abhisaṃcinute
10.2.5.15.1	atha trīṇy ahāny upātiyanti yad ahaḥ śatarudriyaṃ juhoti yad ahar upavasatho yad ahaḥ prasutaḥ
10.2.5.15.2	tad yat teṣv ahaḥsūpasadā caranti tāni tasya māsasyāhorātrāṇi
10.2.5.15.3	atha yat pravargyeṇa tad u tasminn ṛtāv ādityam pratiṣṭhāpayati
10.2.5.15.4	etāvān vai trayodaśasu māseṣu kāmaḥ saptasv ṛtuṣu
10.2.5.15.5	tad yāvāṃs trayodaśasu māseṣu kāmaḥ saptasv ṛtuṣu taṃ tat sarvam ātmānam abhisaṃcinute
10.2.5.16.1	sa saṃvatsaram prasutaḥ syāt
10.2.5.16.2	sarvaṃ vai saṃvatsaraḥ
10.2.5.16.3	sarvam ekaśatavidhaḥ
10.2.5.16.4	sarveṇaiva tat sarvam āpnoti
10.2.5.16.5	yadi saṃvatsaraṃ na śaknuyād viśvajitā sarvapṛṣṭhenātirātreṇa yajeta
10.2.5.16.6	tasmint sarvavedasaṃ dadyāt
10.2.5.16.7	sarvaṃ vai viśvajit sarvapṛṣṭho 'tirātraḥ
10.2.5.16.8	sarvaṃ sarvavedasam
10.2.5.16.9	sarvam ekaśatavidhaḥ
10.2.5.16.10	sarveṇaiva tat sarvam āpnoti
10.2.6.1.1	saṃvatsaro vai prajāpatir ekaśatavidhaḥ
10.2.6.1.2	tasyāhorātrāṇy ardhamāsā māsā ṛtavaḥ
10.2.6.1.3	ṣaṣṭir māsasyāhorātrāṇi
10.2.6.1.4	māsi vai saṃvatsarasyāhorātrāṇy āpyante
10.2.6.1.5	caturviṃśatir ardhamāsāḥ
10.2.6.1.6	trayodaśa māsāḥ
10.2.6.1.7	traya ṛtavaḥ
10.2.6.1.8	tāḥ śataṃ vidhāḥ
10.2.6.1.9	saṃvatsara evaikaśatatamī vidhā
10.2.6.2.1	sa ṛtubhir eva saptavidhaḥ
10.2.6.2.2	ṣaḍ ṛtavaḥ
10.2.6.2.3	saṃvatsara eva saptamī vidhā
10.2.6.2.4	tasyaitasya saṃvatsarasyaitat tejo ya eṣa tapati
10.2.6.2.5	tasya raśmayaḥ śataṃ vidhāḥ
10.2.6.2.6	maṇḍalam evaikaśatatamī vidhā
10.2.6.3.1	sa digbhir eva saptavidhaḥ
10.2.6.3.2	ye prācyāṃ diśi raśmayaḥ saikā vidhā ye dakṣiṇāyāṃ saikā ye pratīcyāṃ saikā ya udīcyāṃ saikā ya ūrdhvāyāṃ saikā ye 'vācyāṃ saikā
10.2.6.3.3	maṇḍalam eva saptamī vidhā
10.2.6.4.1	tasyaitasya purastāt kāmapro lokaḥ
10.2.6.4.2	amṛtaṃ vai kāmapram
10.2.6.4.3	amṛtam evāsya tat parastāt
10.2.6.4.4	tad yat tad amṛtam etat tad yad etad arcir dīpyate
10.2.6.5.1	tad etad vasucitraṃ rādhaḥ
10.2.6.5.2	tad eṣa savitā vibhaktābhyaḥ prajābhyo vibhajaty apy oṣadhibhyo 'pi vanaspatibhyaḥ
10.2.6.5.3	bhūya iva ha tv ekābhyaḥ prayacchati kanīya ivaikābhyaḥ
10.2.6.5.4	tad yābhyo bhūyaḥ prayacchati tā jyoktamāṃ jīvanti yābhyaḥ kanīyaḥ kanīyas tāḥ
10.2.6.6.1	tad etad ṛcābhyuktaṃ vibhaktāraṃ havāmahe vasoś citrasya rādhasaḥ savitāraṃ nṛcakṣasam iti
10.2.6.6.2	tad etat sarvam āyur dīrgham
10.2.6.6.3	anantaṃ hi tat
10.2.6.6.4	yad idam āhur dīrghaṃ ta āyur astu sarvam āyur ihīty eṣa te loka etat te 'stv iti haivaitat
10.2.6.7.1	paśyantī vāg vadati
10.2.6.7.2	tad etad ekaśatavidhena vaivāptavyaṃ śatāyutayā vā
10.2.6.7.3	ya evaikaśatavidhaṃ vidhatte yo vā śataṃ varṣāṇi jīvati sa haivaitad amṛtam āpnoti
10.2.6.7.4	tasmād ye caitad vidur ye ca na lokyā śatāyutety evāhuḥ
10.2.6.7.5	tasmād u ha na purāyuṣaḥ svakāmī preyāt
10.2.6.7.6	alokyaṃ ha
10.2.6.7.7	eta u vāva lokā yad ahorātrāṇy ardhamāsā māsā ṛtavaḥ saṃvatsaraḥ
10.2.6.8.1	tad ye 'rvāgviṃśeṣu varṣeṣu prayanti ahorātreṣu te lokeṣu sajyante
10.2.6.8.2	atha ye paroviṃśeṣv arvākcatvāriṃśeṣv ardhamāseṣu te
10.2.6.8.3	atha ye paraścatvāriṃśeṣv arvākṣaṣṭheṣu māseṣu te
10.2.6.8.4	atha ye paraḥṣaṣṭeṣv arvāgaśīteṣv ṛtuṣu te
10.2.6.8.5	atha ye paro'śīteṣv arvākśateṣu saṃvatsare te
10.2.6.8.6	atha ya eva śataṃ varṣāṇi yo vā bhūyāṃsi jīvati sa haivaitad amṛtam āpnoti
10.2.6.9.1	bahubhir ha vai yajñaiḥ ekam ahar ekā rātrir mitā
10.2.6.9.2	sa ya evaikaśatavidhaṃ vidhatte yo vā śataṃ varṣāṇi jīvati sa haivainad addhātamām āpnoti
10.2.6.9.3	eṣa vā ekaśatavidhaṃ vidhatte ya enaṃ saṃvatsaraṃ bibharti
10.2.6.9.4	tasmād enaṃ saṃvatsarabhṛtam eva cinvītety adhidevatam
10.2.6.10.1	athādhiyajñam
10.2.6.10.2	yān amūn ekaśatam udbāhūn puruṣān mimīte sa vidhaikaśatavidhaḥ
10.2.6.10.3	sa citibhir eva saptavidhaḥ
10.2.6.10.4	ṣaḍṛtavyavatyaś citayaḥ
10.2.6.10.5	agnir eva saptamī vidhā
10.2.6.11.1	sa u vā iṣṭakaikaśatavidhaḥ
10.2.6.11.2	yāḥ pañcāśat prathamā iṣṭakā yāś cottamās tāḥ śataṃ vidhā
10.2.6.11.3	atha yā etad antareṇeṣṭakā upadhīyante saivaikaśatatamī vidhā
10.2.6.12.1	sa u eva yajustejāḥ yajurekaśatavidhaḥ
10.2.6.12.2	yāni pañcāśat prathamāni yajūṃṣi yāni cottamāni tāḥ śataṃ vidhāḥ
10.2.6.12.3	atha yāny etad antareṇa yajūṃṣi kriyante saivaikaśatatamī vidhā
10.2.6.12.4	evam u saptavidha ekaśatavidho bhavati
10.2.6.12.5	sa yaḥ śatāyutāyāṃ kāmo ya ekaśatavidhe saptavidhena haiva tam evaṃvid āpnoti
10.2.6.13.1	evaṃ vāva sarve yajñāḥ ekaśatavidhā āgnihotrād ṛgbhir yajurbhiḥ padair akṣaraiḥ karmabhiḥ sāmabhiḥ
10.2.6.13.2	sa yaḥ śatāyutāyāṃ kāmo ya ekaśatavidhe yaḥ saptavidhe yajñena yajñena haiva tam evaṃvid āpnotīty u evādhiyajñam
10.2.6.14.1	athādhyātmam
10.2.6.14.2	pañcemāś caturvidhā aṅgulayo dve kalkuṣī dor aṃsaphalakaṃ cākṣaś ca
10.2.6.14.3	tat pañcaviṃśatiḥ
10.2.6.14.4	evam imānītarāṇy aṅgāni
10.2.6.14.5	tāḥ śataṃ vidhāḥ
10.2.6.14.6	ātmaivaikaśatatamī vidhā
10.2.6.14.7	uktaṃ saptavidhatāyai
10.2.6.15.1	sa u eva prāṇatejāḥ prāṇaikaśatavidho 'nvaṅgam
10.2.6.15.2	aṅge 'ṅge hi prāṇaḥ
10.2.6.15.3	sa yaḥ śatāyutāyāṃ kāmo ya ekaśatavidhe yaḥ saptavidhe yaḥ sarveṣu yajñeṣu vidyāyā haiva tam evaṃvid āpnoti
10.2.6.15.4	sarvair hi yajñair ātmānaṃ sampannaṃ vide
10.2.6.16.1	trīṇi vā imāni pañcavidhāni saṃvatsaro 'gniḥ puruṣaḥ
10.2.6.16.2	teṣām pañca vidhā annam pānaṃ śrīr jyotir amṛtam
10.2.6.16.3	yad eva saṃvatsare 'nnaṃ tad annam
10.2.6.16.4	yā āpas tat pānam
10.2.6.16.5	rātrir eva śrīḥ
10.2.6.16.6	śriyāṃ haitad rātryāṃ sarvāṇi bhūtāni saṃvasanti
10.2.6.16.7	ahar jyotiḥ
10.2.6.16.8	ādityo 'mṛtam
10.2.6.16.9	ity adhidevatam
10.2.6.17.1	athādhiyajñam
10.2.6.17.2	yad evāgnāv annam upadhīyate tad annam
10.2.6.17.3	yā āpas tat pānam
10.2.6.17.4	pariśrita eva śrīḥ
10.2.6.17.5	taddhi rātrīṇāṃ rūpam
10.2.6.17.6	yajuṣmatyo jyotiḥ
10.2.6.17.7	taddhy ahnāṃ rūpam
10.2.6.17.8	agnir amṛtam
10.2.6.17.9	taddhy ādityasya rūpam
10.2.6.17.10	ity u evādhiyajñam
10.2.6.18.1	athādhyātmam
10.2.6.18.2	yad eva puruṣe 'nnaṃ tad annam
10.2.6.18.3	yā āpas tat pānam
10.2.6.18.4	asthīny eva śrīḥ
10.2.6.18.5	taddhi pariśritāṃ rūpam
10.2.6.18.6	majjāno jyotiḥ
10.2.6.18.7	taddhi yajuṣmatīnāṃ rūpam
10.2.6.18.8	prāṇo 'mṛtam
10.2.6.18.9	taddhy agne rūpam
10.2.6.18.10	prāṇo 'gniḥ
10.2.6.18.11	prāṇo 'mṛtam
10.2.6.18.12	ity u vā āhuḥ
10.2.6.19.1	annād vā aśanāyā nivartate pānāt pipāsā śriyai pāpmā jyotiṣas tamo 'mṛtān mṛtyuḥ
10.2.6.19.2	ni ha vā asmād etāni sarvāṇi vartante 'pa punarmṛtyuṃ jayati sarvam āyur eti ya evaṃ veda
10.2.6.19.3	tad etad amṛtam ity evāmutropāsītāyur itīha
10.2.6.19.4	prāṇa iti haika upāsate prāṇo 'gniḥ prāṇo 'mṛtam iti vadantaḥ
10.2.6.19.5	na tathā vidyāt
10.2.6.19.6	adhruvaṃ vai tad yat prāṇaḥ
10.2.6.19.7	taṃ te viṣyāmy āyuṣo na madhyād iti hy api yajuṣābhyuktam
10.2.6.19.8	tasmād enad amṛtam ity evāmutropāsītāyur itīha
10.2.6.19.9	tatho ha sarvam āyur eti
10.3.1.1.1	prāṇo gāyatrī
10.3.1.1.2	cakṣur uṣṇik
10.3.1.1.3	vāg anuṣṭup
10.3.1.1.4	mano bṛhatī
10.3.1.1.5	śrotram paṅktiḥ
10.3.1.1.6	ya evāyaṃ prajananaḥ prāṇa eṣa triṣṭup
10.3.1.1.7	atha yo 'yam avāṅ prāṇa eṣa jagatī
10.3.1.1.8	tāni vā etāni sapta chandāṃsi caturuttarāṇy agnau kriyante
10.3.1.2.1	prāṇo gāyatrīti tad ya eva prāṇasya mahimā yad vīryaṃ tad etat sahasram
10.3.1.2.2	prāṇasyaivaitad vīryam
10.3.1.2.3	yaddhy asya cinvataḥ prāṇa utkrāmet tata evaiṣo 'gnir na cīyeta
10.3.1.2.4	etenaivāsya rūpeṇa sahasram eṣa gāyatrīḥ saṃcito bhavati
10.3.1.3.1	cakṣur uṣṇig iti tad ya eva cakṣuṣo mahimā yad vīryaṃ tad etat sahasram
10.3.1.3.2	cakṣuṣa evaitad vīryam
10.3.1.3.3	yaddhy asya cinvataś cakṣur utkrāmet tata evaiṣo 'gnir na cīyeta
10.3.1.3.4	etenaivāsya rūpeṇa sahasram eṣa uṣṇihaḥ saṃcito bhavati
10.3.1.4.1	vāg anuṣṭub iti tad ya eva vāco mahimā yad vīryaṃ tad etat sahasram
10.3.1.4.2	vāca evaitad vīryam
10.3.1.4.3	yaddhy asya cinvato vāg utkrāmet tata evaiṣo 'gnir na cīyeta
10.3.1.4.4	etenaivāsya rūpeṇa sahasram eṣo 'nuṣṭubhaḥ saṃcito bhavati
10.3.1.5.1	mano bṛhatīti tad ya eva manaso mahimā yad vīryaṃ tad etat sahasram
10.3.1.5.2	manasa evaitad vīryam
10.3.1.5.3	yaddhy asya cinvato mana utkrāmet tata evaiṣo 'gnir na cīyeta
10.3.1.5.4	etenaivāsya rūpeṇa sahasram eṣa bṛhatīḥ saṃcito bhavati
10.3.1.6.1	śrotram paṅktir iti tad ya eva śrotrasya mahimā yad vīryaṃ tad etat sahasram
10.3.1.6.2	śrotrasyaivaitad vīryam
10.3.1.6.3	yaddhy asya cinvataḥ śrotram utkrāmet tata evaiṣo 'gnir na cīyeta
10.3.1.6.4	etenaivāsya rūpeṇa sahasram eṣa paṅktīḥ saṃcito bhavati
10.3.1.7.1	ya evāyam prajananaḥ prāṇaḥ eṣa triṣṭub iti tad ya evaitasya prāṇasya mahimā yad vīryaṃ tad etat sahasram
10.3.1.7.2	etasyaivaitat prāṇasya vīryam
10.3.1.7.3	yaddhy asya cinvata eṣa prāṇa ālubhyet tata evaiṣo 'gnir na cīyeta
10.3.1.7.4	etenaivāsya rūpeṇa sahasram eṣa triṣṭubhaḥ saṃcito bhavati
10.3.1.8.1	atha yo 'yam avāṅ prāṇaḥ eṣa jagatīti tad ya evaitasya prāṇasya mahimā yad vīryaṃ tad etat sahasram
10.3.1.8.2	etasyaivaitat prāṇasya vīryam
10.3.1.8.3	yaddhy asya cinvata eṣa prāṇa ālubhyet tata evaiṣo 'gnir na cīyeta
10.3.1.8.4	etenaivāsya rūpeṇa sahasram eṣa jagatīḥ saṃcito bhavati
10.3.1.9.1	tāni vā etāni sapta chandāṃsi caturuttarāṇy anyonyasmin pratiṣṭhitāni sapteme puruṣe prāṇā anyonyasmin pratiṣṭhitāḥ
10.3.1.9.2	tad yāvantam evaṃvicchandasāṃ gaṇam anvāha chandasaś chandaso haivāsya so 'nūkto bhavati stuto vā śasto vopahito vā
10.3.2.1.1	tad āhuḥ kiṃ chandaḥ kā devatāgneḥ śira iti
10.3.2.1.2	gāyatrī chando 'gnir devatā śiraḥ
10.3.2.2.1	kiṃ chandaḥ kā devatā grīvā iti
10.3.2.2.2	uṣṇik chandaḥ savitā devatā grīvāḥ
10.3.2.3.1	kiṃ chandaḥ kā devatānūkam iti
10.3.2.3.2	bṛhatī chando bṛhaspatir devatānūkam
10.3.2.4.1	kiṃ chandaḥ kā devatā pakṣāv iti
10.3.2.4.2	bṛhadrathantare chando dyāvāpṛthivī devate pakṣau
10.3.2.5.1	kiṃ chandaḥ kā devatā madhyam iti
10.3.2.5.2	triṣṭup chanda indro devatā madhyam
10.3.2.6.1	kiṃ chandaḥ kā devatā śroṇī iti
10.3.2.6.2	jagatī chanda ādityo devatā śroṇī
10.3.2.7.1	kiṃ chandaḥ kā devatā yasmād idam prāṇād retaḥ sicyata iti
10.3.2.7.2	atichandāś chandaḥ prajāpatir devatā
10.3.2.8.1	kiṃ chandaḥ kā devatā yo 'yam avāṅ prāṇa iti
10.3.2.8.2	yajñāyajñiyaṃ chando vaiśvānaro devatā
10.3.2.9.1	kiṃ chandaḥ kā devatorū iti
10.3.2.9.2	anuṣṭup chando viśve devā devatorū
10.3.2.10.1	kiṃ chandaḥ kā devatāṣṭhīvantāv iti
10.3.2.10.2	paṅktiś chando maruto devatāṣṭhīvantau
10.3.2.11.1	kiṃ chandaḥ kā devatā pratiṣṭhe iti
10.3.2.11.2	dvipadā chando viṣṇur devatā pratiṣṭhe
10.3.2.12.1	kiṃ chandaḥ kā devatā prāṇā iti
10.3.2.12.2	vichandāś chando vāyur devatā prāṇāḥ
10.3.2.13.1	kiṃ chandaḥ kā devatonātiriktānīti
10.3.2.13.2	nyūnākṣarā chanda āpo devatonātiriktāni
10.3.2.13.3	saiṣātmavidyaiva
10.3.2.13.4	etanmayo haivaitā devatā etam ātmānam abhisaṃbhavati
10.3.2.13.5	na hātrānyā lokyatāyā āśīr asti
10.3.3.1.1	dhīro ha śātaparṇeyaḥ mahāśālaṃ jābālam upotsasāda
10.3.3.1.2	taṃ hovāca kim mā vidvān upodasada iti
10.3.3.1.3	agniṃ vedeti
10.3.3.1.4	kam agniṃ vettheti
10.3.3.1.5	vācam iti
10.3.3.1.6	yas tam agniṃ veda kiṃ sa bhavatīti
10.3.3.1.7	vāgmī bhavatīti hovāca nainaṃ vāg jahātīti
10.3.3.2.1	vetthāgnim iti hovāca kim eva mā vidvān upodasada iti
10.3.3.2.2	agniṃ vedeti
10.3.3.2.3	kam agniṃ vettheti
10.3.3.2.4	cakṣur iti
10.3.3.2.5	yas tam agniṃ veda kiṃ sa bhavatīti
10.3.3.2.6	cakṣuṣmān bhavatīti hovāca nainaṃ cakṣur jahātīti
10.3.3.3.1	vetthāgnim iti hovāca kim eva mā vidvān upodasada iti
10.3.3.3.2	agniṃ vedeti
10.3.3.3.3	kam agniṃ vettheti
10.3.3.3.4	mana iti
10.3.3.3.5	yas tam agniṃ veda kiṃ sa bhavatīti
10.3.3.3.6	manasvī bhavatīti hovāca nainam mano jahātīti
10.3.3.4.1	vetthāgnim iti hovāca kim eva mā vidvān upodasada iti
10.3.3.4.2	agniṃ vedeti
10.3.3.4.3	kam agniṃ vettheti
10.3.3.4.4	śrotram iti
10.3.3.4.5	yas tam agniṃ veda kiṃ sa bhavatīti
10.3.3.4.6	śrotravān bhavatīti hovāca nainaṃ śrotraṃ jahātīti
10.3.3.5.1	vetthāgnim iti hovāca kim eva mā vidvān upodasada iti
10.3.3.5.2	agniṃ vedeti
10.3.3.5.3	kam agniṃ vettheti
10.3.3.5.4	ya etat sarvam agnis taṃ vedeti
10.3.3.5.5	tasmin hokta upāvarurohādhīhi bhos tam agnim iti
10.3.3.6.1	sa hovāca prāṇo vāva so 'gniḥ
10.3.3.6.2	yadā vai puruṣaḥ svapiti prāṇaṃ tarhi vāg apyeti prāṇaṃ cakṣuḥ prāṇam manaḥ prāṇaṃ śrotram
10.3.3.6.3	yadā prabudhyate prāṇād evādhi punar jāyante
10.3.3.6.4	ity adhyātmam
10.3.3.7.1	athādhidevatam
10.3.3.7.2	yā vai sā vāg agnir eva sa
10.3.3.7.3	yat tac cakṣur asau sa ādityaḥ
10.3.3.7.4	yat tan mana eṣa sa candramāḥ
10.3.3.7.5	yat tacchrotraṃ diśa eva tat
10.3.3.7.6	atha yaḥ sa prāṇo 'yam eva sa vāyur yo 'yaṃ pavate
10.3.3.8.1	yadā vā agnir anugacchati vāyuṃ tarhy anūdvāti
10.3.3.8.2	tasmād enam udavāsīd ity āhuḥ
10.3.3.8.3	vāyuṃ hy anūdvāti
10.3.3.8.4	yadādityo 'stam eti vāyuṃ tarhi praviśati vāyuṃ candramāḥ
10.3.3.8.5	vāyau diśaḥ pratiṣṭhitāḥ
10.3.3.8.6	vāyor evādhi punar jāyante
10.3.3.8.7	sa yadaivaṃvid asmāl lokāt praiti vācaivāgnim apyeti cakṣuṣādityam manasā candraṃ śrotreṇa diśaḥ prāṇena vāyuṃ
10.3.3.8.8	sa etanmaya eva bhūtvaitāsāṃ devatānāṃ yāṃ yāṃ kāmayate sā bhūtvelayati
10.3.4.1.1	śvetaketur hāruṇeyaḥ yakṣyamāṇa āsa
10.3.4.1.2	taṃ ha pitovāca kān ṛtvijo 'vṛthā iti
10.3.4.1.3	sa hovācāyaṃ nv eva me vaiśvāvasavyo hoteti
10.3.4.1.4	taṃ ha papraccha vettha brāhmaṇa vaiśvāvasavya
10.3.4.2.1	catvāri mahāntī3 iti
10.3.4.2.2	veda bho3 iti hovāca
10.3.4.2.3	vettha catvāri mahatām mahāntī3 iti
10.3.4.2.4	veda bho3 iti hovāca
10.3.4.2.5	vettha catvāri vratāni3 iti
10.3.4.2.6	veda bho3 iti hovāca
10.3.4.2.7	vettha catvāri vratānāṃ vratānī3 iti
10.3.4.2.8	veda bho3 iti hovāca
10.3.4.2.9	vettha catvāri kyānī3 iti
10.3.4.2.10	veda bho3 iti hovāca
10.3.4.2.11	vettha catvāri kyānāṃ kyānī3 iti
10.3.4.2.12	veda bho3 iti hovāca
10.3.4.2.13	vettha caturo 'rkā3n iti
10.3.4.2.14	veda bho3 iti hovāca
10.3.4.2.15	vettha caturo 'rkāṇām arkā3n iti
10.3.4.2.16	veda bho3 iti hovāca
10.3.4.3.1	vetthārkam iti
10.3.4.3.2	atha vai no bhavān vakṣyatīti
10.3.4.3.3	vetthārkaparṇe iti
10.3.4.3.4	atha vai no bhavān vakṣyatīti
10.3.4.3.5	vetthārkapuṣpe iti
10.3.4.3.6	atha vai no bhavānvakṣyatīti
10.3.4.3.7	vetthārkakośyāv iti
10.3.4.3.8	atha vai no bhavān vakṣyatīti
10.3.4.3.9	vetthārkasamudgāv iti
10.3.4.3.10	atha vai no bhavān vakṣyatīti
10.3.4.3.11	vetthārkadhānā iti
10.3.4.3.12	atha vai no bhavān vakṣyatīti
10.3.4.3.13	vetthārkāṣṭhīlām iti
10.3.4.3.14	atha vai no bhavān vakṣyatīti
10.3.4.3.15	vetthārkamūlam iti
10.3.4.3.16	atha vai no bhavān vakṣyatīti
10.3.4.4.1	sa ha vai yat tad uvāca vettha catvāri mahānti vettha catvāri mahatāṃ mahāntīty agnir mahāṃs tasya mahato mahad oṣadhayaś ca vanaspatayaś ca
10.3.4.4.2	taddhy asyānnam
10.3.4.4.3	vāyur mahān
10.3.4.4.4	tasya mahato mahad āpaḥ
10.3.4.4.5	taddhy asyānnam
10.3.4.4.6	ādityo mahān
10.3.4.4.7	tasya mahato mahac candramāḥ
10.3.4.4.8	taddhy asyānnam
10.3.4.4.9	puruṣo mahān
10.3.4.4.10	tasya mahato mahat paśavaḥ
10.3.4.4.11	taddhy asyānnam
10.3.4.4.12	etāny eva catvāri mahānti
10.3.4.4.13	etāni catvāri mahatāṃ mahānti
10.3.4.4.14	etāny eva catvāri vratāni
10.3.4.4.15	etāni catvāri vratānāṃ vratāni
10.3.4.4.16	etāny eva catvāri kyāni
10.3.4.4.17	etāni catvāri kyānāṃ kyāni
10.3.4.4.18	eta eva catvāro 'rkāḥ
10.3.4.4.19	ete catvāro 'rkāṇām arkāḥ
10.3.4.5.1	atha ha vai yat tad uvāca vetthārkam iti puruṣaṃ haiva tad uvāca
10.3.4.5.2	vetthārkaparṇe iti karṇau haiva tad uvāca
10.3.4.5.3	vetthārkapuṣpe ity akṣiṇī haiva tad uvāca
10.3.4.5.4	vetthārkakośyāv iti nāsike haiva tad uvāca
10.3.4.5.5	vetthārkasamudgāv ity oṣṭhau haiva tad uvāca
10.3.4.5.6	vetthārkadhānā iti dantān haiva tad uvāca
10.3.4.5.7	vetthārkāṣṭhīlām iti jihvāṃ haiva tad uvāca
10.3.4.5.8	vetthārkamūlam ity annaṃ haiva tad uvāca
10.3.4.5.9	sa eṣo 'gnir arko yat puruṣaḥ
10.3.4.5.10	sa yo haitam evam agnim arkam puruṣam upāste 'yam aham agnir arko 'smīti vidyayā haivāsyaiṣa ātmann agnir arkaś cito bhavati
10.3.5.1.1	ayaṃ vāva yajur yo 'yam pavate
10.3.5.1.2	eṣa hi yann evedaṃ sarvaṃ janayati
10.3.5.1.3	etaṃ yantam idam anu prajāyate
10.3.5.1.4	tasmād vāyur eva yajuḥ
10.3.5.2.1	ayam evākāśo jūḥ
10.3.5.2.2	yad idam antarikṣam etaṃ hy ākāśam anu javate
10.3.5.2.3	tad etad yajur vāyuś cāntarikṣaṃ ca yac ca jūś ca
10.3.5.2.4	tasmād yajuḥ
10.3.5.2.5	eṣa eva yad eṣa hy eti
10.3.5.2.6	tad etad yajur ṛkṣāmayoḥ pratiṣṭhitam
10.3.5.2.7	ṛkṣāme vahataḥ
10.3.5.2.8	tasmāt samānair evādhvaryur grahaiḥ karma karoti
10.3.5.2.9	anyānyanyāni stutaśastrāṇi bhavanti
10.3.5.2.10	yathā pūrvābhyāṃ syanttvāparābhyāṃ dhāvayet tādṛk tat
10.3.5.3.1	agnir eva puraḥ
10.3.5.3.2	agniṃ hi puraskṛtyemāḥ prajā upāsate
10.3.5.3.3	āditya eva caraṇam
10.3.5.3.4	yadā hy evaiṣa udety athedaṃ sarvaṃ carati
10.3.5.3.5	tad etad yajuḥ sapuraścaraṇam adhidevatam
10.3.5.4.1	athādhyātmam
10.3.5.4.2	prāṇa eva yajuḥ
10.3.5.4.3	prāṇo hi yann evedaṃ sarvaṃ janayati
10.3.5.4.4	prāṇaṃ yantam idam anu prajāyate
10.3.5.4.5	tasmāt prāṇa eva yajuḥ
10.3.5.5.1	ayam evākāśo jūr yo 'yam antarātmann ākāśaḥ
10.3.5.5.2	etaṃ hy ākāśam anu javate
10.3.5.5.3	tad etad yajuḥ prāṇaś cākāśaś ca yac ca jūś ca
10.3.5.5.4	tasmād yajuḥ
10.3.5.5.5	prāṇa eva yat
10.3.5.5.6	prāṇo hy eti
10.3.5.6.1	annam eva yajuḥ
10.3.5.6.2	annena hi jāyate
10.3.5.6.3	annena javate
10.3.5.6.4	tad etad yajur anne pratiṣṭhitam
10.3.5.6.5	annaṃ vahati
10.3.5.6.6	tasmāt samāna eva prāṇe 'nyad anyad annaṃ dhīyate
10.3.5.7.1	mana eva puraḥ
10.3.5.7.2	mano hi prathamam prāṇānām
10.3.5.7.3	cakṣur eva caraṇam
10.3.5.7.4	cakṣuṣā hy ayam ātmā carati
10.3.5.7.5	tad etad yajuḥ sapuraścaraṇam adhidevataṃ cādhyātmaṃ ca pratiṣṭhitam
10.3.5.7.6	sa yo haitad evaṃ yajuḥ sapuraścaraṇam adhidevataṃ cādhyātmaṃ ca pratiṣṭhitaṃ veda
10.3.5.8.1	ariṣṭo haivānārtaḥ svasti yajñasyodṛcam aśnute
10.3.5.8.2	svānāṃ śreṣṭhaḥ puraetā bhavaty annādo 'dhipatir ya evaṃ veda
10.3.5.9.1	ya u haivaṃvidaṃ sveṣu pratipratir bubhūṣati na haivālam bhāryebhyo bhavati
10.3.5.9.2	atha ya evaitam anubhavati yo vai tam anu bhāryān bubhūrṣati sa haivālam bhāryebhyo bhavati
10.3.5.10.1	tad etaj jyeṣṭham brahma
10.3.5.10.2	na hy etasmāt kiṃ cana jyāyo 'sti
10.3.5.10.3	jyeṣṭho ha vai śreṣṭhaḥ svānām bhavati ya evaṃ veda
10.3.5.11.1	tad etad brahmāpūrvam aparavat
10.3.5.11.2	sa yo haitad evam brahmāpūrvam aparavad veda na hāsmāt kaścana śreyānt samāneṣu bhavati
10.3.5.11.3	śreyāṃsaḥ śreyāṃso haivāsmād aparapuruṣā jāyante
10.3.5.11.4	tasmād yo 'smāj jyāyānt syād diśo 'smāt pūrvā ity upāsīta
10.3.5.11.5	tatho hainaṃ na hinasti
10.3.5.12.1	tasya vā etasya yajuṣaḥ rasa evopaniṣat
10.3.5.12.2	tasmād yāvanmātreṇa yajuṣādhvaryur grahaṃ gṛhṇāti sa ubhe stutaśastre anuvibhavaty ubhe stutaśastre anuvyaśnute
10.3.5.12.3	tasmād yāvanmātra ivānnasya rasaḥ sarvam annam avati sarvam annam anuvyeti
10.3.5.13.1	tṛptir evāsya gatiḥ
10.3.5.13.2	tasmād yadānnasya tṛpyaty atha sa gata iva manyate
10.3.5.13.3	ānanda evāsya vijñānam ātmā
10.3.5.13.4	ānandātmāno haiva sarve devāḥ
10.3.5.13.5	sā haiṣaiva devānām addhāvidyā
10.3.5.13.6	sa ha sa na manuṣyo ya evaṃvit
10.3.5.13.7	devānāṃ haiva sa ekaḥ
10.3.5.14.1	etaddha sma vai tad vidvān priyavrato rauhiṇāyana āha vāyuṃ vāntam ānandas ta ātmeto vā vāhīto veti
10.3.5.14.2	sa ha sma tathaiva vāti
10.3.5.14.3	tasmād yāṃ deveṣv āśiṣam icched etenaivopatiṣṭhetānando va ātmāsau me kāmaḥ sa me samṛdhyatām iti
10.3.5.14.4	saṃ haivāsmai sa kāma ṛdhyate yatkāmo bhavati
10.3.5.14.5	etāṃ ha vai tṛptim etāṃ gatim etam ānandam etam ātmānam abhisaṃbhavati ya evaṃ veda
10.3.5.15.1	tad etad yajur upāṃśv aniruktam
10.3.5.15.2	prāṇo vai yajuḥ
10.3.5.15.3	upāṃśvāyatano vai prāṇaḥ
10.3.5.15.4	tad ya enaṃ nirbruvantam brūyād aniruktāṃ devatāṃ niravocat prāṇa enaṃ hāsyatīti tathā haiva syāt
10.3.5.16.1	tasya ha yo niruktam āvirbhāvaṃ veda āvirbhavati kīrtyā yaśasā
10.3.5.16.2	upāṃśu yajuṣādhvaryur grahaṃ gṛhṇāti
10.3.5.16.3	gṛhītaḥ sanna āvirbhavati
10.3.5.16.4	upāṃśu yajuṣāgniṃ cinoti
10.3.5.16.5	citaḥ saṃcita āvirbhavati
10.3.5.16.6	upāṃśu yajuṣā havir nirvapati
10.3.5.16.7	śṛtaṃ niṣṭhitam āvirbhavati
10.3.5.16.8	evaṃ yat kiṃ copāṃśu karoti kṛtaṃ niṣṭhitam āvirbhavati
10.3.5.16.9	tasya ha ya etam evaṃ niruktam āvirbhāvaṃ vedāvirbhavati kīrtyā yaśasā brahmavarcasena
10.3.5.16.10	kṣipra u haivāvidaṃ gacchati
10.3.5.16.11	sa ha yajur eva bhavati
10.3.5.16.12	yajuṣainam ācakṣate
10.4.1.1.1	prajāpatiṃ visrastam yatra devāḥ samaskurvaṃs tam ukhāyāṃ yonau reto bhūtam asiñcan
10.4.1.1.2	yonir vā ukhā
10.4.1.1.3	tasmā etat saṃvatsare 'nnaṃ samaskurvan yo 'yam agniś citaḥ
10.4.1.1.4	tad ātmanā paryadadhuḥ
10.4.1.1.5	tad ātmanā parihitam ātmaivābhavat
10.4.1.1.6	tasmād annam ātmanā parihitam ātmaiva bhavati
10.4.1.2.1	tathaivaitad yajamānaḥ ātmānam ukhāyāṃ yonau reto bhūtaṃ siñcati
10.4.1.2.2	yonir vā ukhā
10.4.1.2.3	tasmā etat saṃvatsare 'nnaṃ saṃskaroti yo 'yam agniś citaḥ
10.4.1.2.4	tad ātmanā paridadhāti
10.4.1.2.5	tad ātmanā parihitam ātmaiva bhavati
10.4.1.2.6	tasmād annam ātmanā parihitam ātmaiva bhavati
10.4.1.3.1	taṃ nidadhāti vauṣaḍ iti
10.4.1.3.2	vaug iti vā eṣa ṣaḍ itīdaṃ ṣaṭcitikam annam
10.4.1.3.3	kṛtvāsmā apidadhāty ātmasaṃmitam
10.4.1.3.4	yad u vā ātmasaṃmitam annaṃ tad avati tan na hinasti
10.4.1.3.5	yad bhūyo hinasti tad yat kanīyo na tad avati
10.4.1.4.1	sa eṣa evārkaḥ yam etam atrāgnim āharanti
10.4.1.4.2	tasyaitad annaṃ kyaṃ yo 'yam agniś citaḥ
10.4.1.4.3	tad arkyaṃ yajuṣṭaḥ
10.4.1.4.4	eṣa eva mahān
10.4.1.4.5	tasyaitad annaṃ vrataṃ
10.4.1.4.6	tan mahāvrataṃ sāmataḥ
10.4.1.4.7	eṣa u evok
10.4.1.4.8	tasyaitad annaṃ tham
10.4.1.4.9	tad uktham ṛktaḥ
10.4.1.4.10	tad etad ekaṃ sat tredhākhyāyate
10.4.1.5.1	athendrāgnī vā asṛjyetām brahma ca kṣatraṃ ca
10.4.1.5.2	agnir eva brahmendraḥ kṣatram
10.4.1.5.3	tau sṛṣṭau nānaivāstām
10.4.1.5.4	tāv abrūtāṃ na vā itthaṃ santau śakṣyāvaḥ prajāḥ prajanayitum
10.4.1.5.5	ekaṃ rūpam ubhāv asāveti
10.4.1.5.6	tāv ekaṃ rūpam ubhāv abhavatām
10.4.1.6.1	tau yau tāv indrāgnī etau tau rukmaś ca puruṣaś ca
10.4.1.6.2	rukma evendraḥ puruṣo 'gniḥ
10.4.1.6.3	tau hiraṇmayau bhavataḥ
10.4.1.6.4	jyotir vai hiraṇyam
10.4.1.6.5	jyotir indrāgnī
10.4.1.6.6	amṛtaṃ hiraṇyam
10.4.1.6.7	amṛtam indrāgnī
10.4.1.7.1	tāv etāv indrāgnī eva cinvanti
10.4.1.7.2	yaddhi kiṃ caiṣṭakam agnir eva tat
10.4.1.7.3	tasmāt tad agninā pacanti
10.4.1.7.4	yaddhi kiṃ cāgninā pacanty agnir eva tat
10.4.1.7.5	atha yat purīṣaṃ sa indraḥ
10.4.1.7.6	tasmāt tad agninā na pacanti
10.4.1.7.7	ned agnir evāsan nendra iti
10.4.1.7.8	tasmād etāv indrāgnī eva citau
10.4.1.8.1	atha yaś cite 'gnir nidhīyate tad ekaṃ rūpam ubhau bhavataḥ
10.4.1.8.2	tasmāt tāv etenaiva rūpeṇemāḥ prajāḥ prajanayataḥ
10.4.1.8.3	saiṣaikaiveṣṭakāgnir eva
10.4.1.8.4	tām eṣa sarvo 'gnir abhisaṃpadyate
10.4.1.8.5	saiveṣṭakāsampat
10.4.1.8.6	tad etad ekam evākṣaraṃ vaug iti
10.4.1.8.7	tad eṣa sarvo 'gnir abhisaṃpadyate
10.4.1.8.8	saivākṣarasampat
10.4.1.9.1	taddhaitat paśyann ṛṣir abhyanūvāda bhūtam bhaviṣyat prastaumi mahad brahmaikam akṣaram bahu brahmaikam akṣaram iti
10.4.1.9.2	etaddhy evākṣaraṃ sarve devāḥ sarvāṇi bhūtāny abhisaṃpadyante
10.4.1.9.3	tad etad brahma ca kṣatraṃ ca
10.4.1.9.4	agnir eva brahmendraḥ kṣatram
10.4.1.9.5	indrāgnī vai viśve devāḥ
10.4.1.9.6	viḍ u viśve devāḥ
10.4.1.9.7	tad etad brahma kṣatraṃ viṭ
10.4.1.10.1	etaddha sma vai tad vidvāñchyāparṇaḥ sāyakāyana āha yad vai ma idaṃ karma samāpsyata mamaiva prajā salvānāṃ rājāno 'bhaviṣyan mama brāhmaṇā mama vaiśyāḥ
10.4.1.10.2	yat tu ma etāvat karmaṇaḥ samāpi tena ma ubhayathā salvān prajātirekṣyata iti
10.4.1.10.3	sa eṣa eva śrīr eṣa yaśa eṣo 'nnādaḥ
10.4.1.11.1	etaddha vai tacchāṇḍilyaḥ vāmakakṣāyaṇāya procyovāca śrīmān yaśasvy annādo bhaviṣyasīti
10.4.1.11.2	śrīmān ha vai yaśasvy annādo bhavati ya evaṃ veda
10.4.1.12.1	sa eṣo 'gniḥ prajāpatir eva
10.4.1.12.2	te devā etam agnim prajāpatiṃ saṃskṛtyāthāsmā etat saṃvatsare 'nnaṃ samaskurvan ya eṣa mahāvratīyo grahaḥ
10.4.1.13.1	tam adhvaryur graheṇa gṛhṇāti
10.4.1.13.2	yad gṛhṇāti tasmād grahaḥ
10.4.1.13.3	tasminn udgātā mahāvratena rasaṃ dadhāti
10.4.1.13.4	sarvāṇi haitāni sāmāni yan mahāvratam
10.4.1.13.5	tad asmint sarvaiḥ sāmabhī rasaṃ dadhāti
10.4.1.13.6	tasmin hotā mahatokthena rasaṃ dadhāti
10.4.1.13.7	sarvā haitā ṛco yan mahad uktham
10.4.1.13.8	tad asmint sarvābhir ṛgbhī rasaṃ dadhāti
10.4.1.14.1	te yadā stuvate yadānuśaṃsati athāsminn etaṃ vaṣaṭkṛte juhoti
10.4.1.14.2	vaug iti vā eṣa ṣaḍ itīdaṃ ṣaḍvidham annam
10.4.1.14.3	kṛtvāsmā apidadhāty ātmasaṃmitam
10.4.1.14.4	yad u vā ātmasaṃmitam annaṃ tad avati tan na hinasti
10.4.1.14.5	yad bhūyo hinasti tad yat kanīyo na tad avati
10.4.1.15.1	sa eṣa evārkaḥ yo 'yam agniś citaḥ
10.4.1.15.2	tasyaitad annaṃ kyam eṣa mahāvratīyo grahaḥ
10.4.1.15.3	tad arkyaṃ yajuṣṭaḥ
10.4.1.15.4	eṣa eva mahān
10.4.1.15.5	tasyaitad annaṃ vratam
10.4.1.15.6	tan mahāvrataṃ sāmataḥ
10.4.1.15.7	eṣa u evok
10.4.1.15.8	tadannaṃ tham
10.4.1.15.9	tad uktham ṛktaḥ
10.4.1.15.10	tad etad ekaṃ sat tredhākhyāyate
10.4.1.16.1	sa eṣa saṃvatsaraḥ prajāpatir agniḥ
10.4.1.16.2	tasyārdham eva sāvitrāṇy ardhaṃ vaiśvakarmaṇāni
10.4.1.16.3	aṣṭāv evāsya kalāḥ sāvitrāṇy aṣṭau vaiśvakarmaṇāni
10.4.1.16.4	atha yad etad antareṇa karma kriyate sa eva saptadaśaḥ prajāpatiḥ
10.4.1.16.5	yo vai kalā manuṣyāṇām akṣaraṃ tad devānām
10.4.1.17.1	tad vai lometi dve akṣare tvag iti dve asṛg iti dve meda iti dve māṃsam iti dve snāveti dve asthīti dve majjeti dve
10.4.1.17.2	tāḥ ṣoḍaśa kalāḥ
10.4.1.17.3	atha ya etad antareṇa prāṇaḥ saṃcarati sa eva saptadaśaḥ prajāpatiḥ
10.4.1.18.1	tasmā etasmai prāṇāya etāḥ ṣoḍaśa kalā annam abhiharanti
10.4.1.18.2	tā yadānabhihartuṃ dhriyante 'thaitā eva jagdhvotkrāmati
10.4.1.18.3	tasmād u haitad aśiśiṣatas tṛpram iva bhavati prāṇair adyamānasya
10.4.1.18.4	tasmād u haitad upatāpī kṛśa iva bhavati
10.4.1.18.5	prāṇair hi jagdho bhavati
10.4.1.19.1	tasmā etasmai saptadaśāya prajāpataye etat saptadaśam annaṃ samaskurvan ya eṣa saumyo 'dhvaraḥ
10.4.1.19.2	atha yā asya tāḥ ṣoḍaśa kalā ete te ṣoḍaśartvijaḥ
10.4.1.19.3	tasmān na saptadaśam ṛtvijaṃ kurvīta ned atirecayānīti
10.4.1.19.4	atha ya evātra raso yā āhutayo hūyante tad eva saptadaśam annam
10.4.1.20.1	te yadā stuvate yadānuśaṃsati athāsminn etaṃ vaṣaṭkṛte juhoti
10.4.1.20.2	vaug iti vā eṣa ṣaḍ itīdaṃ ṣaḍvidham annam
10.4.1.20.3	kṛtvāsmā apidadhāty ātmasaṃmitam
10.4.1.20.4	yad u vā ātmasaṃmitam annaṃ tad avati tan na hinasti
10.4.1.20.5	yad bhūyo hinasti tat
10.4.1.20.6	yat kanīyo na tad avati
10.4.1.21.1	sa eṣa evārkaḥ yo 'yam agniś citaḥ
10.4.1.21.2	tasyaitad annaṃ kyam eṣa saumyo 'dhvaraḥ
10.4.1.21.3	tad arkyaṃ yajuṣṭaḥ
10.4.1.21.4	eṣa eva mahān
10.4.1.21.5	tasyaitad annaṃ vratam
10.4.1.21.6	tan mahāvrataṃ sāmataḥ
10.4.1.21.7	eṣa u evok
10.4.1.21.8	tasyaitad annaṃ tham
10.4.1.21.9	tad uktham ṛktaḥ
10.4.1.21.10	tad etad ekaṃ sat tredhākhyāyate
10.4.1.21.11	sa etenānnena sahordhva udakrāmat
10.4.1.21.12	sa yaḥ sa udakrāmad asau sa ādityaḥ
10.4.1.21.13	atha yena tenānnena sahodakrāmad eṣa sa candramāḥ
10.4.1.22.1	sa eṣa evārko ya eṣa tapati
10.4.1.22.2	tasyaitad annaṃ kyam eṣa candramāḥ
10.4.1.22.3	tad arkyaṃ yajuṣṭaḥ
10.4.1.22.4	eṣa eva mahān
10.4.1.22.5	tasyaitad annaṃ vratam
10.4.1.22.6	tan mahāvrataṃ sāmataḥ
10.4.1.22.7	eṣa u evok
10.4.1.22.8	tasyaitad annaṃ tham
10.4.1.22.9	tad uktham ṛktaḥ
10.4.1.22.10	tad etad ekaṃ sat tredhākhyāyate
10.4.1.22.11	ity adhidevatam
10.4.1.23.1	athādhyātmam
10.4.1.23.2	prāṇo vā arkaḥ
10.4.1.23.3	tasyānnam eva kyam
10.4.1.23.4	tad arkyaṃ yajuṣṭaḥ
10.4.1.23.5	prāṇa eva mahān
10.4.1.23.6	tasyānnam eva vratam
10.4.1.23.7	tan mahāvrataṃ sāmataḥ
10.4.1.23.8	prāṇa u evok
10.4.1.23.9	tasyānnam eva tham
10.4.1.23.10	tad uktham ṛktaḥ
10.4.1.23.11	tad etad ekaṃ sat tredhākhyāyate
10.4.1.23.12	sa eṣa evaiṣo 'dhidevatam ayam adhyātmam
10.4.2.1.1	saṃvatsaro vai prajāpatir agniḥ somo rājā candramāḥ
10.4.2.1.2	sa ha svayam evātmānam proce yajñavacase rājastambāyanāya yāvanti vāva me jyotīṃṣi tāvatyo ma iṣṭakā iti
10.4.2.2.1	tasya vā etasya saṃvatsarasya prajāpateḥ sapta ca śatāni viṃśatiś cāhorātrāṇi jyotīṃṣi tā iṣṭakāḥ ṣaṣṭiś ca trīṇi ca śatāṇi pariśritaḥ ṣaṣṭiś ca trīṇi ca śatāni yajuṣmatyaḥ
10.4.2.2.2	so 'yaṃ saṃvatsaraḥ prajāpatiḥ sarvāṇi bhūtāni sasṛje yac ca prāṇi yac cāprāṇam ubhayān devamanuṣyān
10.4.2.2.3	sa sarvāṇi bhūtāni sṛṣṭvā riricāna iva mene
10.4.2.2.4	sa mṛtyor bibhayāṃcakāra
10.4.2.3.1	sa hekṣāṃcakre kathaṃ nv aham imāni sarvāṇi bhūtāni punar ātmann āvapeya punar ātman dadhīya
10.4.2.3.2	kathaṃ nv aham evaiṣāṃ sarveṣām bhūtānām punar ātmā syām iti
10.4.2.4.1	sa dvedhātmānaṃ vyauhat
10.4.2.4.2	ṣaṣṭiś ca trīṇi ca śatāny anyatarasyeṣṭakā abhavann evam anyatarasya
10.4.2.4.3	sa na vyāpnot
10.4.2.5.1	trīn ātmano 'kuruta
10.4.2.5.2	tisras tisro'śītaya ekaikasyeṣṭakā abhavan
10.4.2.5.3	sa naiva vyāpnot
10.4.2.6.1	catura ātmano 'kuruta aśītiśateṣṭakān
10.4.2.6.2	sa naiva vyāpnot
10.4.2.7.1	pañcātmano 'kuruta
10.4.2.7.2	catuścatvāriṃśaṃ śatam ekaikasyeṣṭakā abhavan
10.4.2.7.3	sa naiva vyāpnot
10.4.2.8.1	ṣaḍ ātmano 'kuruta viṃśatiśateṣṭakān
10.4.2.8.2	sa naiva vyāpnot
10.4.2.8.3	na saptadhā vyabhavat
10.4.2.9.1	aṣṭāv ātmano 'kuruta navatīṣṭakān
10.4.2.9.2	sa naiva vyāpnot
10.4.2.10.1	navātmano 'kuruta aśītīṣṭakān
10.4.2.10.2	sa naiva vyāpnot
10.4.2.11.1	daśātmano 'kuruta dvāsaptatīṣṭakān
10.4.2.11.2	sa naiva vyāpnot
10.4.2.11.3	naikādaśadhā vyabhavat
10.4.2.12.1	dvādaśātmano 'kuruta ṣaṣṭīṣṭakān
10.4.2.12.2	sa naiva vyāpnot
10.4.2.12.3	na trayodaśadhā vyabhavan na caturdaśadhā
10.4.2.13.1	pañcadaśātmano 'kuruta aṣṭācatvāriṃśadiṣṭakān
10.4.2.13.2	sa naiva vyāpnot
10.4.2.14.1	ṣoḍaśātmano 'kuruta pañcacatvāriṃśadiṣṭakān
10.4.2.14.2	sa naiva vyāpnot
10.4.2.14.3	na saptadaśadhā vyabhavat
10.4.2.15.1	aṣṭādaśātmano 'kuruta catvāriṃśadiṣṭakān
10.4.2.15.2	sa naiva vyāśnot
10.4.2.15.3	naikāṃ na viṃśatidhā vyabhavat
10.4.2.16.1	viṃśatim ātmano 'kuruta ṣaṭtriṃśadiṣṭakān
10.4.2.16.2	sa naiva vyāpnot
10.4.2.16.3	naikaviṃśatidhā vyabhavan na dvāviṃśatidhā na trayoviṃśatidhā
10.4.2.17.1	caturviṃśatim ātmano 'kuruta triṃśadiṣṭakān
10.4.2.17.2	so 'trātiṣṭhata pañcadaśe vyūhe
10.4.2.17.3	tad yat pañcadaśe vyūhe 'tiṣṭhata tasmāt pañcadaśāpūryamāṇasya rūpāṇi pañcadaśāpakṣīyamāṇasya
10.4.2.18.1	atha yac caturviṃśatim ātmano 'kuruta tasmāc caturviṃśatyardhamāsaḥ saṃvatsaraḥ
10.4.2.18.2	sa etaiś caturviṃśatyā triṃśadiṣṭakair ātmabhir na vyabhavat
10.4.2.18.3	sa pañcadaśāhno rūpāṇy apaśyad ātmanas tanvo muhūrtāṃl lokampṛṇāḥ pañcadaśaiva rātreḥ
10.4.2.18.4	tad yan muhu trāyante tasmān muhūrtāḥ
10.4.2.18.5	atha yat kṣudrāḥ santa imāṃl lokān āpūrayanti tasmāl lokampṛṇāḥ
10.4.2.19.1	eṣa vā idaṃ sarvam pacati ahorātrair ardhamāsair māsair ṛtubhiḥ saṃvatsareṇa
10.4.2.19.2	tad amunā pakvam ayam pacati
10.4.2.19.3	pakvasya pakteti ha smāha bhāradvājo 'gnim amunā hi pakvam ayam pacatīti
10.4.2.20.1	tāni saṃvatsare daśa ca sahasrāṇy aṣṭau ca śatāni samapadyanta
10.4.2.20.2	so'trātiṣṭhata daśasu ca sahasreṣv aṣṭāsu ca śateṣu
10.4.2.21.1	atha sarvāṇi bhūtāni paryaikṣat
10.4.2.21.2	sa trayyām eva vidyāyāṃ sarvāṇi bhūtāny apaśyat
10.4.2.21.3	atra hi sarveṣāṃ chandasām ātmā sarveṣāṃ stomānāṃ sarveṣām prāṇānāṃ sarveṣāṃ devānām
10.4.2.21.4	etad vā asti
10.4.2.21.5	etaddhy amṛtam
10.4.2.21.6	yaddhy amṛtaṃ taddhy asti
10.4.2.21.7	etad u tad yan martyam
10.4.2.22.1	sa aikṣata prajāpatiḥ trayyāṃ vāva vidyāyāṃ sarvāṇi bhūtāni
10.4.2.22.2	hanta trayīm eva vidyām ātmānam abhisaṃskaravā iti
10.4.2.23.1	sa ṛco vyauhad dvādaśa bṛhatīsahasrāṇi
10.4.2.23.2	etāvatyo harco yāḥ prajāpatisṛṣṭāḥ
10.4.2.23.3	tās triṃśattame vyūhe paṅktiṣv atiṣṭhanta
10.4.2.23.4	tā yat triṃśattame vyūhe 'tiṣṭhanta tasmāt triṃśan māsasya rātrayaḥ
10.4.2.23.5	atha yat paṅktiṣu tasmāt pāṅktaḥ prajāpatiḥ
10.4.2.23.6	tā aṣṭāśataṃ śatāni paṅktayo 'bhavan
10.4.2.24.1	athetarau vedau vyauhad dvādaśaiva bṛhatīsahasrāṇy aṣṭau yajuṣāṃ catvāri sāmnām
10.4.2.24.2	etāvaddhaitayor vedayor yat prajāpatisṛṣṭam
10.4.2.24.3	tau triṃśattame vyūhe paṅktiṣv atiṣṭhetām
10.4.2.24.4	tau yat triṃśattame vyūhe 'tiṣṭhetāṃ tasmāt triṃśan māsasya rātrayaḥ
10.4.2.24.5	atha yat paṅktiṣu tasmāt pāṅktaḥ prajāpatiḥ
10.4.2.24.6	tā aṣṭāśatam eva śatāni paṅktayo 'bhavan
10.4.2.25.1	te sarve trayo vedāḥ daśa ca sahasrāṇy aṣṭau ca śatāny aśītīnām abhavan
10.4.2.25.2	sa muhūrtena muhūrtenāśītim āpnot
10.4.2.25.3	muhūrtena muhūrtenāśītiḥ samapadyata
10.4.2.26.1	sa eṣu triṣu lokeṣūkhāyām yonau reto bhūtam ātmānam asiñcac chandomayaṃ stomamayam prāṇamayaṃ devatāmayam
10.4.2.26.2	tasyārdhamāse prathama ātmā samaskriyata davīyasi paro davīyasi paraḥ
10.4.2.26.3	saṃvatsara eva sarvaḥ kṛtsnaḥ samaskriyata
10.4.2.27.1	tad yat pariśritam upādhatta tad rātrim upādhatta tad anu pañcadaśa muhūrtān muhūrtān anu pañcadaśāśītīḥ
10.4.2.27.2	atha yad yajuṣmatīm upādhatta tad ahar upādhatta tad anu pañcadaśa muhūrtān muhūrtān anu pañcadaśāśītīḥ
10.4.2.27.3	evam etāṃ trayīṃ vidyām ātmann āvapatātmann akuruta
10.4.2.27.4	so 'traiva sarveṣāṃ bhūtānām ātmābhavac chandomaya stomamayaḥ prāṇamayo devatāmayaḥ
10.4.2.27.5	sa etanmaya eva bhūtvordhva udakrāmat
10.4.2.27.6	sa yaḥ sa udakrāmad eṣa sa candramāḥ
10.4.2.28.1	tasyaiṣā pratiṣṭhā ya eṣa tapati
10.4.2.28.2	etasmād evādhyacīyataitasminn adhyacīyata
10.4.2.28.3	ātmana evainaṃ tan niramimītātmanaḥ prājanayat
10.4.2.29.1	sa yad agniṃ ceṣyamāṇo dīkṣate yathaiva tat prajāpatir eṣu triṣu lokeṣūkhāyāṃ yonau reto bhūtam ātmānam asiñcad evam evaiṣa etad ātmānam ukhāyāṃ yonau reto bhūtaṃ siñcati chandomayaṃ stomamayam prāṇamayaṃ devatāmayam
10.4.2.29.2	tasyārdhamāse prathama ātmā saṃskriyate davīyasi paro davīyasi paraḥ
10.4.2.29.3	saṃvatsara eva sarvaḥ kṛtsnaḥ saṃskriyate
10.4.2.30.1	tad yat pariśritam upadhatte tad rātrim upadhatte tad anu pañcadaśa muhūrtān muhūrtān anu pañcadaśāśītīḥ
10.4.2.30.2	atha yad yajuṣmatīm upadhatte tad ahar upadhatte tad anu pañcadaśa muhūrtān muhūrtān anu pañcadaśāśītīḥ
10.4.2.30.3	evam etāṃ trayīṃ vidyām ātmann āvapata ātman kurute
10.4.2.30.4	so 'traiva sarveṣām bhūtānām ātmā bhavati chandomaya stomamayaḥ prāṇamayo devatāmayaḥ
10.4.2.30.5	sa etanmaya eva bhūtvordhva utkrāmati
10.4.2.31.1	tasyaiṣā pratiṣṭhā ya eṣa tapati
10.4.2.31.2	etasmād v evādhicīyata etasminn adhicīyate
10.4.2.31.3	ātmana evainaṃ tan nirmimīta ātmanaḥ prajanayati
10.4.2.31.4	sa yadaivaṃvid asmāl lokāt praity athaitam evātmānam abhisaṃbhavati chandomayaṃ prāṇamayaṃ devatāmayam
10.4.2.31.5	sa etanmaya eva bhūtvordhva utkrāmati ya evaṃ vidvān etat karma kurute yo vaitad evaṃ veda
10.4.3.1.1	eṣa vai mṛtyur yat saṃvatsaraḥ
10.4.3.1.2	eṣa hi martyānām ahorātrābhyām āyuḥ kṣiṇoti
10.4.3.1.3	atha mriyante
10.4.3.1.4	tasmād eṣa eva mṛtyuḥ
10.4.3.1.5	sa yo haitam mṛtyuṃ saṃvatsaraṃ veda na hāsyaiṣa purā jaraso 'horātrābhyām āyuḥ kṣiṇoti
10.4.3.1.6	sarvaṃ haivāyur eti
10.4.3.2.1	eṣa u evāntakaḥ
10.4.3.2.2	eṣa hi martyānām ahorātrābhyām āyuṣo 'ntaṃ gacchati
10.4.3.2.3	atha mriyante
10.4.3.2.4	tasmād eṣa evāntakaḥ
10.4.3.2.5	sa yo haitam antakam mṛtyuṃ saṃvatsaraṃ veda na hāsyaiṣa purā jaraso 'horātrābhyām āyuṣo 'ntaṃ gacchati
10.4.3.2.6	sarvaṃ haivāyur eti
10.4.3.3.1	te devāḥ etasmād antakān mṛtyoḥ saṃvatsarāt prajāpater bibhayāṃcakrur yad vai no 'yam ahorātrābhyām āyuṣo 'ntaṃ na gacched iti
10.4.3.4.1	ta etān yajñakratūṃs tenire agnihotraṃ darśapūrṇamāsau cāturmāsyāni paśubandhaṃ saumyam adhvaram
10.4.3.4.2	ta etair yajñakratubhir yajamānā nāmṛtatvam ānaśire
10.4.3.5.1	te hāpy agniṃ cikyire
10.4.3.5.2	te 'parimitā eva pariśrita upadadhur aparimitā yajuṣmatīr aparimitā lokampṛṇā yathedam apy etarhy eka upadadhatīti devā akurvann iti
10.4.3.5.3	te ha naivāmṛtatvam ānaśire
10.4.3.6.1	te 'rcantaḥ śrāmyantaś ceruḥ amṛtatvam avarurutsamānāḥ
10.4.3.6.2	tān ha prajāpatir uvāca na vai me sarvāṇi rūpāṇy upadhattha
10.4.3.6.3	ati vaiva recayatha na vābhyāpayatha
10.4.3.6.4	tasmān nāmṛtā bhavatheti
10.4.3.7.1	te hocus tebhyo vai nas tvam eva tad brūhi yathā te sarvāṇi rūpāṇy upadadhāmeti
10.4.3.8.1	sa hovāca ṣaṣṭiṃ ca trīṇi ca śatāni pariśrita upadhatta ṣaṣṭiṃ ca trīṇi ca śatāni yajuṣmatīḥ
10.4.3.8.2	adhi ṣaṭtriṃśatam atha lokampṛṇā daśa ca sahasrāṇy aṣṭau ca śatāny upadhatta
10.4.3.8.3	atha me sarvāṇi rūpāṇy upadhāsyatha
10.4.3.8.4	athāmṛtā bhaviṣyatheti
10.4.3.8.5	te ha tathā devā upadadhuḥ
10.4.3.8.6	tato devā amṛtā āsuḥ
10.4.3.9.1	sa mṛtyur devān abravīd ittham eva sarve manuṣyā amṛtā bhaviṣyanti
10.4.3.9.2	atha ko mahyam bhāgo bhaviṣyatīti
10.4.3.9.3	te hocur nāto 'paraḥ kaścana saha śarīreṇāmṛto 'sat
10.4.3.9.4	yadaiva tvam etam bhāgaṃ harāsā atha vyāvṛtya śarīreṇāmṛto 'sad yo 'mṛto 'sad vidyayā vā karmaṇā veti
10.4.3.9.5	yad vai tad abruvan vidyayā vā karmaṇā vety eṣā haiva sā vidyā yad agniḥ
10.4.3.9.6	etad u haiva tat karma yad agniḥ
10.4.3.10.1	te ya evam etad vidur ye vaitat karma kurvate mṛtvā punaḥ sambhavanti
10.4.3.10.2	te sambhavanta evāmṛtatvam abhisaṃbhavanti
10.4.3.10.3	atha ya evaṃ na vidur ye vaitat karma na kurvate mṛtvā punaḥ sambhavanti
10.4.3.10.4	ta etasyaivānnaṃ punaḥ punar bhavanti
10.4.3.11.1	sa yad agniṃ cinute etam eva tad antakam mṛtyuṃ saṃvatsaram prajāpatim agnim āpnoti yaṃ devā āpnuvann etam upadhatte yathaivainam ado devā upādadhata
10.4.3.12.1	pariśridbhir evāsya rātrīr āpnoti yajuṣmatībhir ahāny ardhamāsān māsān ṛtūṃl lokampṛṇābhir muhūrtān
10.4.3.13.1	tad yāḥ pariśritaḥ rātrilokās tā rātrīṇām eva sāptiḥ kriyate rātrīṇām pratimā
10.4.3.13.2	tāḥ ṣaṣṭiś ca trīṇi ca śatāni bhavanti
10.4.3.13.3	ṣaṣṭiś ca ha vai trīṇi ca śatāni saṃvatsarasya rātrayaḥ
10.4.3.13.4	tāsām ekaviṃśatiṃ gārhapatye pariśrayati dvābhyāṃ nāśītiṃ dhiṣṇyeṣu dve ekaṣaṣṭe śate āhavanīye
10.4.3.14.1	atha yajuṣmatyaḥ
10.4.3.14.2	darbhastambo logeṣṭakāḥ puṣkaraparṇaṃ rukmapuruṣau srucau svayamātṛṇṇā dūrveṣṭakā dviyajū retaḥsicau viśvajyotir ṛtavye aṣāḍhā kūrma ulūkhalamusale ukhā pañca paśuśīrṣāṇi pañcadaśāpasyāḥ pañca chandasyāḥ pañcāśat prāṇabhṛtas tā dvābhyāṃ na śataṃ prathamā citiḥ
10.4.3.15.1	atha dvitīyā
10.4.3.15.2	pañcāśvinyo dve ṛtavye pañca vaiśvadevyaḥ pañca prāṇabhṛtaḥ pañcāpasyā ekayā na viṃśatir vayasyāḥ
10.4.3.15.3	tā ekacatvāriṃśad dvitīyā citiḥ
10.4.3.16.1	atha tṛtīyā
10.4.3.16.2	svayamātṛṇṇā pañca diśyā viśvajyotiś catasra ṛtavyā daśa prāṇabhṛtaḥ ṣaṭtriṃśac chandasyāś caturdaśa vālakhilyāḥ
10.4.3.16.3	tā ekasaptatis tṛtīyā citiḥ
10.4.3.17.1	atha caturthī
10.4.3.17.2	aṣṭādaśa prathamā atha dvādaśātha saptadaśa
10.4.3.17.3	tāḥ saptacatvāriṃśac caturthī citiḥ
10.4.3.18.1	atha pañcamī
10.4.3.18.2	pañcāsapatnāś catvāriṃśad virāja ekayā na triṃśat stomabhāgāḥ pañca nākasadaḥ pañca pañcacūḍā ekatriṃśac chandasyā aṣṭau gārhapatyā citir aṣṭau punaścitir ṛtavye viśvajyotir vikarṇī ca svayamātṛṇṇā cāśmā pṛśnir yaś cite 'gnir nidhīyate
10.4.3.18.3	tā aṣṭātriṃśaṃ śataṃ pañcamī citiḥ
10.4.3.19.1	tāḥ sarvāḥ pañcabhir na catvāri śatāni
10.4.3.19.2	tato yāḥ ṣaṣṭiś ca trīṇi ca śatāny aharlokās tā ahnām eva sāptiḥ kriyate 'hnām pratimā
10.4.3.19.3	tāḥ ṣaṣṭiś ca trīṇi ca śatāni bhavanti
10.4.3.19.4	ṣaṣṭiś ca ha vai trīṇi ca śatāni saṃvatsarasyāhāni
10.4.3.19.5	atha yāḥ ṣaṭtriṃśat purīṣaṃ tāsāṃ ṣaṭtriṃśī
10.4.3.19.6	tato yāś caturviṃśatir ardhamāsalokās tā ardhamāsānām eva sāptiḥ kriyate 'rdhamāsānām pratimā
10.4.3.19.7	atha yā dvādaśa māsalokās tā māsānām eva sāptiḥ kriyate māsānām pratimā
10.4.3.19.8	tā u dve dve sahartulokā ṛtūnām aśūnyatāyai
10.4.3.20.1	atha yā lokampṛṇāḥ muhūrtalokās tā muhūrtānām eva sāptiḥ kriyate muhūrtānām pratimā
10.4.3.20.2	tā daśa ca sahasrāṇy aṣṭau ca śatāni bhavanti
10.4.3.20.3	etāvanto hi saṃvatsarasya muhūrtāḥ
10.4.3.20.4	tāsām ekaviṃśatiṃ gārhapatya upadadhāti dvābhyāṃ nāśītiṃ dhiṣṇyeṣv āhavanīya itarāḥ
10.4.3.20.5	etāvanti vai saṃvatsarasya rūpāṇi
10.4.3.20.6	tāny asyātrāptāny upahitāni bhavanti
10.4.3.21.1	taddhaike āhavanīya evaitāṃ saṃpadam āpipayiṣanty anye vā ete 'gnayaś citāḥ
10.4.3.21.2	kim anyatropahitā iha saṃpaśyemeti
10.4.3.21.3	na tathā kuryāt
10.4.3.21.4	daśa vā etān agnīṃś cinute 'ṣṭau dhiṣṇyān āhavanīyaṃ ca gārhapatyaṃ ca
10.4.3.21.5	tasmād āhur virāḍ agnir iti
10.4.3.21.6	daśākṣarā hi virāṭ
10.4.3.21.7	tān nu sarvān ekam ivaivācakṣate 'gnir iti
10.4.3.21.8	etasya hy evaitāni sarvāṇi rūpāṇi
10.4.3.21.9	yathā saṃvatsarasyāhorātrāṇy ardhamāsā māsā ṛtava evam asyaitāni sarvāṇi rūpāṇi
10.4.3.22.1	te ye ha tathā kurvanti etāni hāsya te rūpāṇi bahirdhā kurvanty atho pāpavasyasaṃ kurvanti kṣatrāya viśam pratipratinīm pratyudyāminīm
10.4.3.22.2	āgnīdhrīye vā aśmānaṃ pṛśnim upadadhāti
10.4.3.22.3	atha taṃ saṃpaśyati
10.4.3.22.4	kim u taṃ saṃpaśyann itarā na saṃpaśyet
10.4.3.22.5	yenaiva nirṛtim pāpmānam apahate sa ekādaśaḥ
10.4.3.23.1	tad āhuḥ katham u tā atra na saṃpaśyatīti
10.4.3.23.2	na hy enā abhijuhoti
10.4.3.23.3	āhutyā vā iṣṭakā sarvā kṛtsnā bhavatīti
10.4.3.24.1	tad āhuḥ katham asyaitā anatiriktā upahitā bhavantīti
10.4.3.24.2	vīryaṃ vā asyaitāḥ
10.4.3.24.3	anatiriktaṃ vai puruṣaṃ vīryam
10.4.3.24.4	sa ha vā etaṃ sarvaṃ kṛtsnam prajāpatiṃ saṃskaroti ya evaṃ vidvān etat karma kurute yo vaitad evaṃ veda
10.4.4.1.1	prajāpatiṃ vai prajāḥ sṛjamānam pāpmā mṛtyur abhiparijaghāna
10.4.4.1.2	sa tapo 'tapyata sahasraṃ saṃvatsarān pāpmānaṃ vijihāsan
10.4.4.2.1	tasya tapas tepānasya ebhyo lomagartebhya ūrdhvāni jyotīṃṣy āyan
10.4.4.2.2	tad yāni tāni jyotīṃṣy etāni tāni nakṣatrāṇi
10.4.4.2.3	yāvanty etāni nakṣatrāṇi tāvanto lomagartāḥ
10.4.4.2.4	yāvanto lomagartās tāvantaḥ sahasrasaṃvatsarasya muhūrtāḥ
10.4.4.3.1	sa sahasratame saṃvatsare sarvo 'tyapavata
10.4.4.3.2	sa yaḥ so 'tyapavatāyam eva sa vāyur yo'yaṃ pavate
10.4.4.3.3	atha yaṃ tam pāpmānam atyapavatedaṃ taccharīram
10.4.4.3.4	ka u tasmai manuṣyo yaḥ sahasrasaṃvatsaram avarundhīta
10.4.4.3.5	vidyayā ha vā evaṃvit sahasrasaṃvatsaram avarunddhe
10.4.4.4.1	sarvā evaitā iṣṭakāḥ sāhasrīr upāsīta
10.4.4.4.2	rātrisahasreṇa rātrisahasreṇaikaikām pariśritaṃ sampannām upāsītāhaḥsahasreṇāhaḥsahasreṇaikaikām aharbhājam ardhamāsasahasreṇārdhamāsasahasreṇaikaikām ardhamāsabhājaṃ māsasahasreṇa māsasahasreṇaikaikāṃ māsabhājam ṛtusahasreṇartusahasreṇaikaikām ṛtubhājaṃ muhūrtasahasreṇa muhūrtasahasreṇaikaikām muhūrtabhājaṃ saṃvatsarasahasreṇa saṃvatsaram
10.4.4.4.3	te ya etam evam agniṃ saṃvatsareṇa sampannaṃ viduḥ sahasratamīṃ hāsya te kalāṃ viduḥ
10.4.4.4.4	atha ya enam evaṃ na viduḥ na hāsya te sahasratamīṃ cana kalāṃ viduḥ
10.4.4.4.5	atha ya evaivaṃ veda yo vaitat karma kurute sa haivaitaṃ sarvaṃ kṛtsnam prājāpatyam agnim āpnoti yam prajāpatir āpnot
10.4.4.4.6	tasmād evaṃvit tapa eva tapyeta
10.4.4.4.7	yad u ha vā evaṃvit tapa tapyata ā maithunāt sarvaṃ hāsya tat svargaṃ lokam abhisaṃbhavati
10.4.4.5.1	tad etad ṛcābhyuktaṃ na mṛṣā śrāntaṃ yad avanti devā iti
10.4.4.5.2	na haivaivaṃ viduṣaḥ kiṃ cana mṛṣā śrāntam bhavati
10.4.4.5.3	tatho hāsyaitat sarvaṃ devā avanti
10.4.5.1.1	athādeśā upaniṣadām
10.4.5.1.2	vāyur agnir iti ha śākāyanina upāsate
10.4.5.1.3	ādityo 'gnir ity u haika āhuḥ
10.4.5.1.4	atha ha smāha śraumatyo vā hāliṅgavo vā vāyur evāgniḥ
10.4.5.1.5	tasmād yadaivādhvaryur uttamaṃ karma karoty athaitam evāpyetīti
10.4.5.2.1	śāṭyāyanir u ha smāha saṃvatsara evāgniḥ
10.4.5.2.2	tasya vasantaḥ śiraḥ
10.4.5.2.3	grīṣmo dakṣiṇaḥ pakṣo varṣā uttaraḥ
10.4.5.2.4	śarad ṛtur madhyamātmā
10.4.5.2.5	hemantaśiśirāv ṛtū puccham pratiṣṭhā
10.4.5.2.6	vāg agniḥ
10.4.5.2.7	prāṇo vāyuḥ
10.4.5.2.8	cakṣur ādityaḥ
10.4.5.2.9	manaś candramāḥ
10.4.5.2.10	śrotraṃ diśaḥ
10.4.5.2.11	āpo mithunam
10.4.5.2.12	tapaḥ pratiṣṭhāḥ
10.4.5.2.13	māsāḥ parvāṇi
10.4.5.2.14	ardhamāsā nāḍyaḥ
10.4.5.2.15	ahorātrāṇi rajatasuvarṇāni patrāṇi
10.4.5.2.16	sa evaṃ devān apyetīti
10.4.5.2.17	saṃvatsaro 'gnir ity u haiva vidyāt
10.4.5.2.18	etanmayo bhavatīti tv eva vidyāt
10.4.5.3.1	chelaka u ha smāha śāṇḍilyāyana ima eva lokās tisraḥ svayamātṛṇṇavatyaś citayaḥ
10.4.5.3.2	yajamānaś caturthī
10.4.5.3.3	sarve kāmāḥ pañcamī
10.4.5.3.4	imāṃś ca lokānt saṃskurv ātmānaṃ ca sarvāṃś ca kāmān ity eva vidyād iti
10.5.1.1.1	tasya vā etasyāgneḥ vāg evopaniṣat
10.5.1.1.2	vācā hi cīyata ṛcā yajuṣā sāmneti nu daivyā
10.5.1.1.3	atha yan mānuṣyā vācāhetīdaṃ kurutetīdaṃ kuruteti tad u ha tayā cīyate
10.5.1.2.1	sā vā eṣā vāk tredhā vihitarco yajūṃṣi sāmāni
10.5.1.2.2	tenāgnis tredhā vihitaḥ
10.5.1.2.3	etena hi trayeṇa cīyate
10.5.1.2.4	apy ahaivaṃ tredhā vihitaḥ
10.5.1.2.5	itthaṃ ha tv evāpi tredhā vihito yad asmiṃs tredhā vihitā iṣṭakā upadhīyante puṃnāmnya strīnāmnyo napuṃsakanāmnyaḥ
10.5.1.2.6	tredhā vihitāny u evemāni puruṣasyāṅgāni puṃnāmāni strīnāmāni napuṃsakanāmāni
10.5.1.3.1	so 'yam ātmā tredhā vihita eva
10.5.1.3.2	so 'nena tredhā vihitenātmanaitaṃ tredhā vihitaṃ daivam amṛtam āpnoti
10.5.1.3.3	tā u sarvā iṣṭakā ity evācakṣate neṣṭaka iti neṣṭakam iti vāco rūpeṇa
10.5.1.3.4	vāgghy evaitat sarvaṃ yat strī pumān napuṃsakam
10.5.1.3.5	vācā hy evaitat sarvam āptam
10.5.1.3.6	tasmād enā aṅgirasvad dhruvā sīdety eva sarvāḥ sādayati nāṅgirasvad dhruvaḥ sīdeti nāṅgirasvad dhruvaṃ sīdeti
10.5.1.3.7	vācaṃ hy evaitāṃ saṃskurute
10.5.1.4.1	sā yā sā vāg asau sa ādityaḥ
10.5.1.4.2	sa eṣa mṛtyuḥ
10.5.1.4.3	tad yat kiṃcārvācīnam ādityāt sarvaṃ tan mṛtyunāptam
10.5.1.4.4	sa yo hainam ato 'rvācīnaṃ cinute mṛtyunā hainaṃ sa āptaṃ cinute
10.5.1.4.5	mṛtyave ha sa ātmānam apidadhāti
10.5.1.4.6	atha ya enam ata ūrdhvaṃ cinute sa punarmṛtyum apajayati
10.5.1.4.7	vidyayā ha vā asyaiṣo'ta ūrdhvaṃ cito bhavati
10.5.1.5.1	sā vā eṣā vāk tredhā vihitarco yajūṃṣi sāmāni
10.5.1.5.2	maṇḍalam evarcaḥ
10.5.1.5.3	arciḥ sāmāni
10.5.1.5.4	puruṣo yajūṃṣi
10.5.1.5.5	athaitad amṛtaṃ yad etad arcir dīpyata idaṃ tat puṣkaraparṇam
10.5.1.5.6	tad yat puṣkaraparṇam upadhāyāgniṃ cinoty etasminn evaitad amṛta ṛṅmayaṃ yajurmayaṃ sāmamayam ātmānaṃ saṃskurute
10.5.1.5.7	so 'mṛto bhavati
10.5.2.1.1	yad etan maṇḍalaṃ tapati tan mahad ukthaṃ tā ṛcaḥ
10.5.2.1.2	sa ṛcāṃ lokaḥ
10.5.2.1.3	atha yad etad arcir dīpyate tan mahāvrataṃ tāni sāmāni
10.5.2.1.4	sa sāmnāṃ lokaḥ
10.5.2.1.5	atha ya eṣa etasmin maṇḍale puruṣaḥ so 'gnis tāni yajūṃṣi
10.5.2.1.6	sa yajuṣāṃ lokaḥ
10.5.2.2.1	saiṣā trayy eva vidyā tapati
10.5.2.2.2	taddhaitad apy avidvāṃsa āhus trayī vā eṣā vidyā tapatīti
10.5.2.2.3	vāgghaiva tat paśyantī vadati
10.5.2.3.1	sa eṣa eva mṛtyuḥ sa eṣa etasmin maṇḍale puruṣaḥ
10.5.2.3.2	athaitad amṛtaṃ yad etad arcir dīpyate
10.5.2.3.3	tasmān mṛtyur na mriyate
10.5.2.3.4	amṛte hy antaḥ
10.5.2.3.5	tasmād u na dṛśyate
10.5.2.3.6	amṛte hy antaḥ
10.5.2.4.1	tad eṣa śloko bhavaty antaram mṛtyor amṛtam iti
10.5.2.4.2	avaraṃ hy etan mṛtyor amṛtam
10.5.2.4.3	mṛtyāv amṛtam āhitam iti
10.5.2.4.4	etasmin hi puruṣa etan maṇḍalam pratiṣṭhitaṃ tapati
10.5.2.4.5	mṛtyur vivasvantaṃ vasta iti
10.5.2.4.6	asau vā ādityo vivasvān
10.5.2.4.7	eṣa hy ahorātre vivaste
10.5.2.4.8	tam eṣa vaste
10.5.2.4.9	sarvato hy enena parivṛtaḥ
10.5.2.4.10	mṛtyor ātmā vivasvatīti
10.5.2.4.11	etasmin hi maṇḍala etasya puruṣasyātmā
10.5.2.4.12	etad eṣa śloko bhavati
10.5.2.5.1	tayor vā etayoḥ ubhayor etasya cārciṣa etasya ca puruṣasyaitan maṇḍalam pratiṣṭhā
10.5.2.5.2	tasmān mahad uktham parasmai na śaṃsen ned etām pratiṣṭhāṃ chinadā iti
10.5.2.5.3	etāṃ ha sa pratiṣṭhāṃ chintte yo mahad uktham parasmai śaṃsati
10.5.2.5.4	tasmād ukthaśasam bhūyiṣṭhaṃ paricakṣate
10.5.2.5.5	pratiṣṭhāchinno hi bhavati
10.5.2.5.6	ity adhidevatam
10.5.2.6.1	athādhiyajñam
10.5.2.6.2	yad etan maṇḍalaṃ tapaty ayaṃ sa rukmaḥ
10.5.2.6.3	atha yad etad arcir dīpyata idaṃ tat puṣkaraparṇam
10.5.2.6.4	āpo hy etāḥ
10.5.2.6.5	āpaḥ puṣkaraparṇam
10.5.2.6.6	atha ya eṣa etasmin maṇḍale puruṣo 'yam eva sa yo 'yaṃ hiraṇmayaḥ puruṣaḥ
10.5.2.6.7	tad etad evaitat trayaṃ saṃskṛtyehopadhatte
10.5.2.6.8	tad yajñasyaivānu saṃsthām ūrdhvam utkrāmati
10.5.2.6.9	tad etam apyeti ya eṣa tapati
10.5.2.6.10	tasmād agniṃ nādriyeta parihantum
10.5.2.6.11	amutra hy eṣa tadā bhavati
10.5.2.6.12	ity u evādhiyajñam
10.5.2.7.1	athādhyātmam
10.5.2.7.2	yad etan maṇḍalaṃ tapati yaś caiṣa rukma idaṃ tacchuklam akṣan
10.5.2.7.3	atha yad etad arcir dīpyate yac caitat puṣkaraparṇam idaṃ tat kṛṣṇam akṣan
10.5.2.7.4	atha ya eṣa etasmin maṇḍale puruṣo yaś caiṣa hiraṇmayaḥ puruṣo 'yam eva sa yo 'yaṃ dakṣiṇe 'kṣan puruṣaḥ
10.5.2.8.1	sa eṣa eva lokampṛṇā
10.5.2.8.2	tām eṣa sarvo 'gnir abhisaṃpadyate
10.5.2.8.3	tasyaitan mithunaṃ yo 'yaṃ savye 'kṣan puruṣaḥ
10.5.2.8.4	ardham u haitad ātmano yan mithunam
10.5.2.8.5	yadā vai saha mithunenātha sarvo 'tha kṛtsnaḥ kṛtsnatāyai
10.5.2.8.6	tad yat te dve bhavato dvandvaṃ hi mithunaṃ prajananaṃ
10.5.2.8.7	tasmād dve dve lokampṛṇe upadhīyete
10.5.2.8.8	tasmād u dvābhyāṃ citiṃ praṇayanti
10.5.2.9.1	sa eṣa evendraḥ yo 'yaṃ dakṣiṇe 'kṣan puruṣaḥ
10.5.2.9.2	atheyam indrāṇī
10.5.2.9.3	tābhyāṃ devā etāṃ vidhṛtim akurvan nāsikām
10.5.2.9.4	tasmāj jāyāyā ante nāśnīyāt
10.5.2.9.5	vīryavān hāsmāj jāyate vīryavantam u ha sā janayati yasyā ante nāśnāti
10.5.2.10.1	tad etad devavratam
10.5.2.10.2	rājanyabandhavo manuṣyāṇām anutamāṃ gopāyanti
10.5.2.10.3	tasmād u teṣu vīryavāñ jāyate
10.5.2.10.4	amṛtavākā vayasāṃ sā kṣipraśyenaṃ janayati
10.5.2.11.1	tau hṛdayasyākāśam pratyavetya mithunībhavataḥ
10.5.2.11.2	tau yadā mithunasyāntaṃ gacchato 'tha haitat puruṣaḥ svapiti
10.5.2.11.3	tad yathā haivedaṃ mānuṣasya mithunasyāntaṃ gatvāsaṃvida iva bhavaty evaṃ haivaitad asaṃvida iva bhavati
10.5.2.11.4	daivaṃ hy etan mithunam
10.5.2.11.5	paramo hy eṣa ānandaḥ
10.5.2.12.1	tasmād evaṃvit svapyāt
10.5.2.12.2	lokyaṃ ha
10.5.2.12.3	ete eva tad devate mithunena priyeṇa dhāmnā samardhayati
10.5.2.12.4	tasmād u ha svapantaṃ dhureva na bodhayen ned ete devate mithunībhavantyau hinasānīti
10.5.2.12.5	tasmād u haitat suṣupuṣaḥ śleṣmaṇam iva mukhaṃ bhavati
10.5.2.12.6	ete eva tad devate retaḥ siñcataḥ
10.5.2.12.7	tasmād retasa idaṃ sarvaṃ sambhavati yad idaṃ kiṃ ca
10.5.2.13.1	sa eṣa eva mṛtyuḥ ya eṣa etasmin maṇḍale puruṣo yaś cāyaṃ dakṣiṇe 'kṣan puruṣaḥ
10.5.2.13.2	tasya haitasya hṛdaye pādāv atihatau
10.5.2.13.3	tau haitad ācchidyotkrāmati
10.5.2.13.4	sa yadotkrāmaty atha haitat puruṣo mriyate
10.5.2.13.5	tasmād u haitat pretam āhur ācchedy asyeti
10.5.2.14.1	eṣa u eva prāṇaḥ
10.5.2.14.2	eṣa hīmāḥ sarvāḥ prajāḥ praṇayati
10.5.2.14.3	tasyaite prāṇāḥ svāḥ
10.5.2.14.4	sa yadā svapity athainam ete prāṇāḥ svā apiyanti
10.5.2.14.5	tasmāt svāpyayaḥ
10.5.2.14.6	svāpyayo ha vai taṃ svapna ity ācakṣate parokṣam
10.5.2.14.7	parokṣakāmā hi devāḥ
10.5.2.15.1	sa etaiḥ suptaḥ na kasya cana veda na manasā saṃkalpayati na vācānnasya rasaṃ vijānāti na prāṇena gandhaṃ vijānāti na cakṣuṣā paśyati na śrotreṇa śṛṇoti
10.5.2.15.2	etaṃ hy ete tadāpītā bhavanti
10.5.2.15.3	sa eṣa ekaḥ san prajāsu bahudhā vyāviṣṭaḥ
10.5.2.15.4	tasmād ekā satī lokampṛṇā sarvam agnim anuvibhavati
10.5.2.15.5	atha yad eka eva tasmād ekā
10.5.2.16.1	tad āhur eko mṛtyur bahavā3 iti
10.5.2.16.2	ekaś ca bahavaś ceti ha brūyāt
10.5.2.16.3	yad ahāsāv amutra tenaikaḥ
10.5.2.16.4	atha yad iha prajāsu bahudhā vyāviṣṭas teno bahavaḥ
10.5.2.17.1	tad āhur antike mṛtyur dūrā iti
10.5.2.17.2	antike ca dūre ceti ha brūyāt
10.5.2.17.3	yad ahāyam ihādhyātmaṃ tenāntike
10.5.2.17.4	atha yad asāv amutra teno dūre
10.5.2.18.1	tad eṣa śloko bhavaty anne bhāty apaśrito rasānāṃ saṃkṣare 'mṛta iti
10.5.2.18.2	yad etan maṇḍalaṃ tapati tad annam
10.5.2.18.3	atha ya eṣa etasmin maṇḍale puruṣaḥ so 'ttā sa etasminn anne 'paśrito bhāti
10.5.2.18.4	ity adhidevatam
10.5.2.19.1	athādhyātmam
10.5.2.19.2	idam eva śarīram annam
10.5.2.19.3	atha yo 'yaṃ dakṣiṇe 'kṣan puruṣaḥ so 'ttā sa etasminn anne 'paśrito bhāti
10.5.2.20.1	tam etam agnir ity adhvaryava upāsate yajur iti
10.5.2.20.2	eṣa hīdaṃ sarvaṃ yunakti
10.5.2.20.3	sāmeti chandogāḥ
10.5.2.20.4	etasmin hīdaṃ sarvaṃ samānam
10.5.2.20.5	uktham iti bahvṛcāḥ
10.5.2.20.6	eṣa hīdaṃ sarvam utthāpayati
10.5.2.20.7	yātur iti yātuvidaḥ
10.5.2.20.8	etena hīdaṃ sarvaṃ yatam
10.5.2.20.9	viṣam iti sarpāḥ
10.5.2.20.10	sarpa iti sarpavidaḥ
10.5.2.20.11	ūrg iti devāḥ
10.5.2.20.12	rayir iti manuṣyāḥ
10.5.2.20.13	māyety asurāḥ
10.5.2.20.14	svadheti pitaraḥ
10.5.2.20.15	devajana iti devajanavidaḥ
10.5.2.20.16	rūpam iti gandharvāḥ
10.5.2.20.17	gandha ity apsarasaḥ
10.5.2.20.18	taṃ yathā yathopāsate tad eva bhavati
10.5.2.20.19	taddhainān bhūtvāvati
10.5.2.20.20	tasmād etam evaṃvit sarvair evaitair upāsīta
10.5.2.20.21	sarvaṃ haitad bhavati
10.5.2.20.22	sarvaṃ hainam etad bhūtvāvati
10.5.2.21.1	sa eṣa trīṣṭako 'gnir ṛg ekā yajur ekā sāmaikā
10.5.2.21.2	tad yāṃ kāṃ cātrarcopadadhāti rukma eva tasyā āyatanam
10.5.2.21.3	atha yāṃ yajuṣā puruṣa eva tasyā āyatanam
10.5.2.21.4	atha yāṃ sāmnā puṣkaraparṇam eva tasyā āyatanam
10.5.2.21.5	evaṃ trīṣṭakaḥ
10.5.2.22.1	te vā ete ubhe eṣa ca rukma etac ca puṣkaraparṇam etam puruṣam apītaḥ
10.5.2.22.2	ubhe hy ṛkṣāme yajur apītaḥ
10.5.2.22.3	evam v ekeṣṭakaḥ
10.5.2.23.1	sa eṣa eva mṛtyuḥ ya eṣa etasmin maṇḍale puruṣo yaś cāyaṃ dakṣiṇe 'kṣan puruṣaḥ
10.5.2.23.2	sa eṣa evaṃvida ātmā bhavati
10.5.2.23.3	sa yadaivaṃvid asmāl lokāt praity athaitam evātmānam abhisaṃbhavati
10.5.2.23.4	so 'mṛto bhavati
10.5.2.23.5	mṛtyur hy asyātmā bhavati
10.5.3.1.1	neva vā idam agre 'sad āsīn neva sad āsīt
10.5.3.1.2	āsīd iva vā idam agre nevāsīt
10.5.3.1.3	taddha tan mana evāsa
10.5.3.2.1	tasmād etad ṛṣiṇābhyanūktaṃ nāsad āsīn no sad āsīt tadānīm iti
10.5.3.2.2	neva hi san mano nevāsat
10.5.3.3.1	tad idam manaḥ sṛṣṭam āvirabubhūṣat niruktataram mūrtataram
10.5.3.3.2	tad ātmānam anvaicchat
10.5.3.3.3	tat tapo 'tapyata
10.5.3.3.4	tat prāmūrchat
10.5.3.3.5	tat ṣaṭtriṃśataṃ sahasrāṇy apaśyad ātmano 'gnīn arkān manomayān manaścitaḥ
10.5.3.3.6	te manasaivādhīyanta
10.5.3.3.7	manasācīyanta
10.5.3.3.8	manasaiṣu grahā agṛhyanta
10.5.3.3.9	manasāstuvata
10.5.3.3.10	manasāśaṃsan
10.5.3.3.11	yat kiṃ ca yajñe karma kriyate yat kiṃ ca yajñiyaṃ karma manasaiva teṣu tan manomayeṣu manaścitsu manomayam akriyata
10.5.3.3.12	tad yat kiṃ cemāni bhūtāni manasā saṃkalpayanti teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.3.13	etāvatī vai manaso vibhūtir etāvatī visṛṣṭir etāvan manaḥ ṣaṭtriṃśat sahasrāṇy agnayo 'rkāḥ
10.5.3.3.14	teṣām ekaika eva tāvān yāvān asau pūrvaḥ
10.5.3.4.1	tan mano vācam asṛjata
10.5.3.4.2	seyaṃ vāk sṛṣṭāvirabubhūṣan niruktatarā mūrtatarā
10.5.3.4.3	sātmānam anvaicchat
10.5.3.4.4	sā tapo 'tapyata
10.5.3.4.5	sā prāmūrchat
10.5.3.4.6	sā ṣaṭtriṃśataṃ sahasrāṇy apaśyad ātmano 'gnīn arkān vāṅmayān vākcitaḥ
10.5.3.4.7	te vācaivādhīyanta
10.5.3.4.8	vācācīyanta
10.5.3.4.9	vācaiṣu grahā agṛhyanta
10.5.3.4.10	vācāstuvata
10.5.3.4.11	vācāśaṃsan
10.5.3.4.12	yat kiṃ ca yajñe karma kriyate yat kiṃ ca yajñiyaṃ karma vācaiva teṣu tad vāṅmayeṣu vākcitsu vāṅmayam akriyata
10.5.3.4.13	tad yat kiṃ cemāni bhūtāni vācā vadanti teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.4.14	etāvatī vai vāco vibhūtir etāvatī visṛṣṭir etāvatī vāk ṣaṭtriṃśat sahasrāṇy agnayo 'rkāḥ
10.5.3.4.15	teṣām ekaika eva tāvān yāvān asau pūrvaḥ
10.5.3.5.1	sā vāk prāṇam asṛjata
10.5.3.5.2	so 'yam prāṇaḥ sṛṣṭa āvirabubhūṣan niruktataro mūrtataraḥ
10.5.3.5.3	sa ātmānam anvaicchat
10.5.3.5.4	sa tapo 'tapyata
10.5.3.5.5	sa prāmūrchat
10.5.3.5.6	sa ṣaṭtriṃśataṃ sahasrāṇy apaśyad ātmano 'gnīn arkān prāṇamayān prāṇacitaḥ
10.5.3.5.7	te prāṇenaivādhīyanta
10.5.3.5.8	prāṇenācīyanta
10.5.3.5.9	prāṇenaiṣu grahā agṛhyanta
10.5.3.5.10	prāṇenāstuvata
10.5.3.5.11	prāṇenāśaṃsan
10.5.3.5.12	yat kiṃ ca yajñe karma kriyate yat kiṃ ca yajñiyaṃ karma prāṇenaiva teṣu tat prāṇamayeṣu prāṇacitsu prāṇamayam akriyata
10.5.3.5.13	tad yat kiṃ cemāni bhūtāni prāṇena prāṇanti teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.5.14	etāvatī vai prāṇasya vibhūtir etāvatī visṛṣṭir etāvān prāṇaḥ ṣaṭtriṃśat sahasrāṇy agnayo 'rkāḥ
10.5.3.5.15	teṣām ekaika eva tāvān yāvān asau pūrvaḥ
10.5.3.6.1	sa prāṇaś cakṣur asṛjata
10.5.3.6.2	tad idaṃ cakṣuḥ sṛṣṭam āvirabubhūṣan niruktataraṃ mūrtataram
10.5.3.6.3	tad ātmānam anvaicchat
10.5.3.6.4	tat tapo 'tapyata
10.5.3.6.5	tat prāmūrchat
10.5.3.6.6	tat ṣaṭtriṃśataṃ sahasrāṇy apaśyad ātmano 'gnīn arkāṃś cakṣurmayāṃś cakṣuścitaḥ
10.5.3.6.7	te cakṣuṣaivādhīyanta
10.5.3.6.8	cakṣuṣācīyanta
10.5.3.6.9	cakṣuṣaiṣu grahā agṛhyanta
10.5.3.6.10	cakṣuṣāstuvata
10.5.3.6.11	cakṣuṣāśaṃsan
10.5.3.6.12	yat kiṃ ca yajñe karma kriyate yat kiṃ ca yajñiyaṃ karma cakṣuṣaiva teṣu tac cakṣurmayeṣu cakṣuścitsu cakṣurmayam akriyata
10.5.3.6.13	tad yat kiṃ cemāni bhūtāni cakṣuṣā paśyanti teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.6.14	etāvatī vai cakṣuṣo vibhūtir etāvatī visṛṣṭir etāvac cakṣuḥ ṣaṭtriṃśat sahasrāṇy agnayo 'rkāḥ
10.5.3.6.15	teṣām ekaika eva tāvān yāvān asau pūrvaḥ
10.5.3.7.1	tac cakṣuḥ śrotram asṛjata
10.5.3.7.2	tad idaṃ śrotraṃ sṛṣṭam āvirabubhūṣan niruktataraṃ mūrtataram
10.5.3.7.3	tad ātmānam anvaicchat
10.5.3.7.4	tat tapo 'tapyata
10.5.3.7.5	tat prāmūrchat
10.5.3.7.6	tat ṣaṭtriṃśataṃ sahasrāṇy apaśyad ātmano 'gnīn arkāñchrotramayāñchrotracitaḥ
10.5.3.7.7	te śrotreṇaivādhīyanta
10.5.3.7.8	śrotreṇācīyanta
10.5.3.7.9	śrotreṇaiṣu grahā agṛhyanta
10.5.3.7.10	śrotreṇāstuvata
10.5.3.7.11	śrotreṇāśaṃsan
10.5.3.7.12	yat kiṃ ca yajñe karma kriyate yat kiṃ ca yajñiyaṃ karma śrotreṇaiva teṣu tacchrotramayeṣu śrotracitsu śrotramayam akriyata
10.5.3.7.13	tad yat kiṃ cemāni bhūtāni śrotreṇa śṛṇvanti teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.7.14	etāvatī vai śrotrasya vibhūtir etāvatī visṛṣṭir etāvac chrotraṃ ṣaṭtriṃśat sahasrāṇy agnayo 'rkāḥ
10.5.3.7.15	teṣām ekaika eva tāvān yāvān asau pūrvaḥ
10.5.3.8.1	tac chrotraṃ karmāsṛjata
10.5.3.8.2	tat prāṇān abhisamamūrchat imaṃ saṃdegham annasaṃdeham
10.5.3.8.3	akṛtsnaṃ vai karmarte prāṇebhyaḥ
10.5.3.8.4	akṛtsnā u vai prāṇā ṛte karmaṇaḥ
10.5.3.9.1	tad idaṃ karma sṛṣṭam āvirabubhūṣan niruktataram mūrtataram
10.5.3.9.2	tad ātmānam anvaicchat
10.5.3.9.3	tat tapo 'tapyata
10.5.3.9.4	tat prāmūrchat
10.5.3.9.5	tat ṣaṭtriṃśataṃ sahasrāṇy apaśyad ātmano 'gnīn arkān karmamayān karmacitaḥ
10.5.3.9.6	te karmaṇaivādhīyanta
10.5.3.9.7	karmaṇācīyanta
10.5.3.9.8	karmaṇaiṣu grahā agṛhyanta
10.5.3.9.9	karmaṇāstuvata
10.5.3.9.10	karmaṇāśaṃsan
10.5.3.9.11	yat kiṃ ca yajñe karma kriyate yat kiṃ ca yajñiyaṃ karma karmaṇaiva teṣu tat karmamayeṣu karmacitsu karmamayam akriyata
10.5.3.9.12	tad yat kiṃ cemāni bhūtāni karma kurvate teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.9.13	etāvatī vai karmaṇo vibhūtir etāvatī visṛṣṭir etāvat karma ṣaṭtriṃśat sahasrāṇy agnayo 'rkāḥ
10.5.3.9.14	teṣām ekaika eva tāvān yāvān asau pūrvaḥ
10.5.3.10.1	tat karmāgnim asṛjata
10.5.3.10.2	āvistarāṃ vā agniḥ karmaṇaḥ
10.5.3.10.3	karmaṇā hy enaṃ janayanti karmaṇendhate
10.5.3.11.1	so 'yam agniḥ sṛṣṭa āvirabubhūṣan niruktataro mūrtataraḥ
10.5.3.11.2	sa ātmānam anvaicchat
10.5.3.11.3	sa tapo 'tapyata
10.5.3.11.4	sa prāmūrchat
10.5.3.11.5	sa ṣaṭtriṃśataṃ sahasrāṇy apaśyad ātmano 'gnīn arkān agnimayān agnicitaḥ
10.5.3.11.6	te 'gninaivādhīyanta
10.5.3.11.7	agninācīyanta
10.5.3.11.8	agninaiṣu grahā agṛhyanta
10.5.3.11.9	agnināstuvata
10.5.3.11.10	agnināśaṃsan
10.5.3.11.11	yat kiṃ ca yajñe karma kriyate yat kiṃ ca yajñiyaṃ karmāgninaiva teṣu tad agnimayeṣv agnicitsv agnimayam akriyata
10.5.3.11.12	tad yat kiṃ cemāni bhūtāny agnim indhate teṣām eva sā kṛtis tān evādadhati tāṃś cinvanti teṣu grahān gṛhṇanti teṣu stuvate teṣu śaṃsanti
10.5.3.11.13	etāvatī vā agner vibhūtir etāvatī visṛṣṭir etāvān agniḥ ṣaṭtriṃśat sahasrāṇy agnayo 'rkāḥ
10.5.3.11.14	teṣām ekaika eva tāvān yāvān asau pūrvaḥ
10.5.3.12.1	te haite vidyācita eva
10.5.3.12.2	tān haitān evaṃvide sarvadā sarvāṇi bhūtāni cinvanty api svapate
10.5.3.12.3	vidyayā haivaita evaṃvidaś citā bhavanti
10.5.4.1.1	ayaṃ vāva loka eṣo 'gniś citaḥ
10.5.4.1.2	tasyāpa eva pariśritaḥ
10.5.4.1.3	manuṣyā yajuṣmatya iṣṭakāḥ sūdadohāḥ
10.5.4.1.4	oṣadhayaś ca vanaspatayaś ca purīṣam
10.5.4.1.5	āhutayaḥ samidhaḥ
10.5.4.1.6	agnir lokampṛṇā
10.5.4.1.7	tad vā etat sarvam agnim evābhisaṃpadyate
10.5.4.1.8	tat sarvo 'gnir lokampṛṇām abhisaṃpadyate
10.5.4.1.9	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.2.1	antarikṣaṃ ha tv evaiṣo 'gniś citaḥ
10.5.4.2.2	tasya dyāvāpṛthivyor eva saṃdhiḥ pariśritaḥ
10.5.4.2.3	pareṇa hāntarikṣaṃ dyāvāpṛthivī saṃdhattaḥ
10.5.4.2.4	tāḥ pariśritaḥ
10.5.4.2.5	vayāṃsi yajuṣmatya iṣṭakāḥ
10.5.4.2.6	varṣaṃ sūdadohāḥ
10.5.4.2.7	marīcayaḥ purīṣam
10.5.4.2.8	āhutayaḥ samidhaḥ
10.5.4.2.9	vāyur lokampṛṇā
10.5.4.2.10	tad vā etat sarvaṃ vāyum evābhisaṃpadyate
10.5.4.2.11	tat sarvo 'gnir lokampṛṇām abhisaṃpadyate
10.5.4.2.12	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.3.1	dyaur ha tv evaiṣo 'gniś citaḥ
10.5.4.3.2	tasyāpa eva pariśritaḥ
10.5.4.3.3	yathā ha vā idaṃ kośaḥ samubjita evam ime lokā apsv antaḥ
10.5.4.3.4	tad yā imāṃl lokān pareṇāpas tāḥ pariśritaḥ
10.5.4.3.5	devā yajuṣmatya iṣṭakāḥ
10.5.4.3.6	yad evaitasmiṃl loke 'nnaṃ tat sūdadohāḥ
10.5.4.3.7	nakṣatrāṇi purīṣam
10.5.4.3.8	āhutayaḥ samidhaḥ
10.5.4.3.9	ādityo lokampṛṇā
10.5.4.3.10	tad vā etat sarvam ādityam evābhisaṃpadyate
10.5.4.3.11	tat sarvo 'gnir lokampṛṇām abhisaṃpadyate
10.5.4.3.12	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.4.1	ādityo ha tv evaiṣo 'gniś citaḥ
10.5.4.4.2	tasya diśa eva pariśritaḥ
10.5.4.4.3	tāḥ ṣaṣṭiś ca trīṇi ca śatāni bhavanti
10.5.4.4.4	ṣaṣṭiś ca ha vai trīṇi ca śatāny ādityaṃ diśaḥ samantam pariyanti
10.5.4.4.5	raśmayo yajuṣmatya iṣṭakāḥ
10.5.4.4.6	tāḥ ṣaṣṭiś caiva trīṇi ca śatāni bhavanti
10.5.4.4.7	ṣaṣṭiś ca ha vai trīṇi ca śatāny ādityasya raśmayaḥ
10.5.4.4.8	tad yat pariśritsu yajuṣmatīḥ pratyarpayati raśmīṃs tad dikṣu pratyarpayati
10.5.4.4.9	atha yad antarā diśaś ca raśmīṃś ca tat sūdadohāḥ
10.5.4.4.10	atha yad dikṣu ca raśmiṣu cānnaṃ tat purīṣam
10.5.4.4.11	tā āhutayaḥ
10.5.4.4.12	tāḥ samidhaḥ
10.5.4.4.13	atha yad diśa iti ca raśmaya iti cākhyāyate tal lokampṛṇā
10.5.4.4.14	tad vā etat sarvaṃ diśa iti caiva raśmaya iti cākhyāyate
10.5.4.4.15	tat sarvo 'gnir lokampṛṇām abhisaṃpadyate
10.5.4.4.16	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.5.1	nakṣatrāṇi ha tv evaiṣo 'gniś citaḥ
10.5.4.5.2	tāni vā etāni saptaviṃśatir nakṣatrāṇi
10.5.4.5.3	saptaviṃśatiḥ saptaviṃśatir hopanakṣatrāṇy ekaikaṃ nakṣatram anūpatiṣṭhante
10.5.4.5.4	tāni sapta ca śatāni viṃśatiś cādhi ṣaṭtriṃśat
10.5.4.5.5	tato yāni sapta ca śatāni viṃśatiś ceṣṭakā eva tāḥ ṣaṣṭiś ca trīṇi ca śatāni pariśritaḥ ṣaṣṭiś ca trīṇi ca śatāni yajuṣmatyaḥ
10.5.4.5.6	atha yāny adhi ṣaṭtriṃśat sa trayodaśo māsaḥ sa ātmā
10.5.4.5.7	triṃśad ātmā
10.5.4.5.8	pratiṣṭhā dve
10.5.4.5.9	śira eva ṣaṭtriṃśyau
10.5.4.5.10	tad yat te dve bhavato dvyakṣaraṃ hi śiraḥ
10.5.4.5.11	atha yad antarā nakṣatre tat sūdadohāḥ
10.5.4.5.12	atha yan nakṣatreṣv annaṃ tat purīṣam
10.5.4.5.13	tā āhutayaḥ
10.5.4.5.14	tāḥ samidhaḥ
10.5.4.5.15	atha yan nakṣatrāṇīty ākhyāyate tal lokampṛṇā
10.5.4.5.16	tad vā etat sarvaṃ nakṣatrāṇīty evākhyāyate
10.5.4.5.17	tat sarvo 'gnir lokampṛṇām abhisaṃpadyate
10.5.4.5.18	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.6.1	tā vā etāḥ ekaviṃśatir bṛhatyaḥ
10.5.4.6.2	ekaviṃśo vai svargo lokaḥ
10.5.4.6.3	bṛhatī svargo lokaḥ
10.5.4.6.4	tad eṣa svargaṃ lokam abhisaṃpadyata ekaviṃśaṃ ca stomam bṛhatīṃ ca chandaḥ
10.5.4.7.1	chandāṃsi ha tv evaiṣo 'gniś citaḥ
10.5.4.7.2	tāni vā etāni sapta chandāṃsi caturuttarāṇi
10.5.4.7.3	tricāni teṣāṃ sapta ca śatāni viṃśatiś cākṣarāṇy adhi ṣaṭtriṃśat
10.5.4.7.4	tato yāni sapta ca śatāni viṃśatiś ceṣṭakā eva tāḥ ṣaṣṭiś ca trīṇi ca śatāni pariśritaḥ ṣaṣṭiś ca trīṇi ca śatāni yajuṣmatyaḥ
10.5.4.7.5	atha yāny adhi ṣaṭtriṃśat sa trayodaśo māsaḥ sa ātmā
10.5.4.7.6	triṃśad ātmā
10.5.4.7.7	pratiṣṭhā dve
10.5.4.7.8	prāṇā dve
10.5.4.7.9	śira eva ṣaṭtriṃśyau
10.5.4.7.10	tad yat te dve bhavato dvyakṣaraṃ hi śiraḥ
10.5.4.8.1	tasyai vā etasyai ṣaṭtriṃśadakṣarāyai bṛhatyai yāni daśa prathamāny akṣarāṇi sā daśākṣaraikapadā
10.5.4.8.2	atha yāni viṃśatiḥ sā viṃśatyakṣarā dvipadā
10.5.4.8.3	atha yāni triṃśat sā triṃśadakṣarā virāṭ
10.5.4.8.4	atha yāni trayastriṃśat sā trayastriṃśadakṣarā
10.5.4.8.5	atha yāni catustriṃśat sā catustriṃśadakṣarā svarāṭ
10.5.4.8.6	atha yat sarvaiś chandobhir ayam agniś citas tad atichandāḥ
10.5.4.8.7	tā u sarvā iṣṭakā eva
10.5.4.8.8	iṣṭaketi trīṇy akṣarāṇi tripadā gāyatrī
10.5.4.8.9	tenaiṣa gāyatro 'gniḥ
10.5.4.8.10	mṛd āpa iti trīṇy akṣarāṇi tripadā gāyatrī
10.5.4.8.11	teno evaiṣa gāyatraḥ
10.5.4.8.12	atha yad antarā chandasī tat sūdadohāḥ
10.5.4.8.13	atha yac chandaḥsv annaṃ tat purīṣam
10.5.4.8.14	tā āhutayaḥ
10.5.4.8.15	tāḥ samidhaḥ
10.5.4.8.16	atha yac chandāṃsīty ākhyāyate tal lokampṛṇā
10.5.4.8.17	tad vā etat sarvaṃ chandāṃsīty evākhyāyate
10.5.4.8.18	tat sarvo 'gnir lokampṛṇām abhisaṃpadyate
10.5.4.8.19	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.9.1	tā vā etāḥ ekaviṃśatir bṛhatyaḥ
10.5.4.9.2	ekaviṃśo vai svargo lokaḥ
10.5.4.9.3	bṛhatī svargo lokaḥ
10.5.4.9.4	tad eṣa svargaṃ lokam abhisaṃpadyata ekaviṃśaṃ ca stomam bṛhatīṃ ca chandaḥ
10.5.4.10.1	saṃvatsaro ha tv evaiṣo 'gniś citaḥ
10.5.4.10.2	tasya rātraya eva pariśritaḥ
10.5.4.10.3	tāḥ ṣaṣṭiśca trīṇi ca śatāni bhavanti
10.5.4.10.4	ṣaṣṭiś ca ha vai trīṇi ca śatāni saṃvatsarasya rātrayaḥ
10.5.4.10.5	ahāni yajuṣmatya iṣṭakāḥ
10.5.4.10.6	tāḥ ṣaṣṭiś caiva trīṇi ca śatāni bhavanti
10.5.4.10.7	ṣaṣṭiś ca ha vai trīṇi ca śatāni saṃvatsarasyāhāni
10.5.4.10.8	atha yā amūḥ ṣaṭtriṃśad iṣṭakā atiyanti yaḥ sa trayodaśo māsa ātmārdhamāsāś ca te māsāś ca caturviṃśatir ardhamāsā dvādaśa māsāḥ
10.5.4.10.9	atha yad antarāhorātre tat sūdadohāḥ
10.5.4.10.10	atha yad ahorātreṣv annaṃ tat purīṣam
10.5.4.10.11	tā āhutayaḥ
10.5.4.10.12	tāḥ samidhaḥ
10.5.4.10.13	atha yad ahorātrāṇīty ākhyāyate tal lokampṛṇā
10.5.4.10.14	tad vā etat sarvam ahorātrāṇīty evākhyāyate
10.5.4.10.15	tat sarvo 'gnir lokampṛṇām abhisaṃpadyate
10.5.4.10.16	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.11.1	tā vā etāḥ ekaviṃśatir bṛhatyaḥ
10.5.4.11.2	ekaviṃśo vai svargo lokaḥ
10.5.4.11.3	bṛhatī svargo lokaḥ
10.5.4.11.4	tad eṣa svargaṃ lokam abhisaṃpadyate ekaviṃśaṃ ca stomam bṛhatīṃ ca chandaḥ
10.5.4.12.1	ātmā ha tv evaiṣo 'gniś citaḥ
10.5.4.12.2	tasyāsthīny eva pariśritaḥ
10.5.4.12.3	tāḥ ṣaṣṭiś ca trīṇi ca śatāni bhavanti
10.5.4.12.4	ṣaṣṭiś ca ha vai trīṇi ca śatāni puruṣasyāsthīni
10.5.4.12.5	majjāno yajuṣmatya iṣṭakāḥ
10.5.4.12.6	tāḥ ṣaṣṭiś caiva trīṇi ca śatāni bhavanti
10.5.4.12.7	ṣaṣṭiś ca ha vai trīṇi ca śatāni puruṣasya majjānaḥ
10.5.4.12.8	atha yā amūḥ ṣaṭtriṃśad iṣṭakā atiyanti yaḥ sa trayodaśo māsa ātmā prāṇaḥ
10.5.4.12.9	sa tasya triṃśad ātman vidhāḥ pratiṣṭhāyāṃ dve śīrṣan dve
10.5.4.12.10	tad yat te dve bhavato dvikapālaṃ hi śiraḥ
10.5.4.12.11	atha yenemāni parvāṇi saṃtatāni tat sūdadohāḥ
10.5.4.12.12	athaitat trayaṃ yenāyam ātmā pracchanno loma tvaṅ māṃsam iti tat purīṣam
10.5.4.12.13	yat pibati tā āhutayaḥ
10.5.4.12.14	yad aśnāti tāḥ samidhaḥ
10.5.4.12.15	atha yad ātmety ākhyāyate tal lokampṛṇā
10.5.4.12.16	tad vā etat sarvam ātmety evākhyāyate
10.5.4.12.17	tat sarvo 'gnir lokampṛṇām abhisaṃpadyate
10.5.4.12.18	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.13.1	tā vā etāḥ ekaviṃśatir bṛhatyaḥ
10.5.4.13.2	ekaviṃśo vai svargo lokaḥ
10.5.4.13.3	bṛhatī svargo lokaḥ
10.5.4.13.4	tad eṣa svargaṃ lokam abhisaṃpadyate ekaviṃśaṃ ca stomam bṛhatīṃ ca chandaḥ
10.5.4.14.1	sarvāṇi ha tv eva bhūtāni sarve devā eṣo 'gniś citaḥ
10.5.4.14.2	āpo vai sarve devāḥ sarvāṇi bhūtāni
10.5.4.14.3	tā haitā āpa evaiṣo 'gniś citaḥ
10.5.4.14.4	tasya nāvyā eva pariśritaḥ
10.5.4.14.5	tāḥ ṣaṣṭiś ca trīṇi ca śatāni bhavanti
10.5.4.14.6	ṣaṣṭiś ca ha vai trīṇi ca śatāny ādityaṃ nāvyāḥ samantam pariyanti
10.5.4.14.7	nāvyā u eva yajuṣmatya iṣṭakāḥ
10.5.4.14.8	tāḥ ṣaṣṭiś caiva trīṇi ca śatāni bhavanti
10.5.4.14.9	ṣaṣṭiś ca ha vai trīṇi ca śatāny ādityaṃ nāvyā abhikṣaranti
10.5.4.14.10	atha yad antarā nāvye tat sūdadohāḥ
10.5.4.14.11	atha yā amūḥ ṣaṭtriṃśad iṣṭakā atiyanti yaḥ sa trayodaśo māsa ātmāyam eva sa yo 'yaṃ hiraṇmayaḥ puruṣaḥ
10.5.4.15.1	tasyaite pratiṣṭhe rukmaś ca puṣkaraparṇaṃ cāpaś cādityamaṇḍalaṃ ca
10.5.4.15.2	srucau bāhū
10.5.4.15.3	tāvindrāgnī
10.5.4.15.4	dve svayamātṛṇṇe iyaṃ cāntarikṣaṃ ca
10.5.4.15.5	tisro viśvajyotiṣa etā devatā agnir vāyur ādityaḥ
10.5.4.15.6	etā hy eva devatā viśvaṃ jyotiḥ
10.5.4.15.7	dvādaśartavyāḥ sa saṃvatsaraḥ sa ātmā
10.5.4.15.8	pañca pañcacūḍāḥ sa yajñas te devāḥ
10.5.4.15.9	atha yad vikarṇī ca svayamātṛṇṇā cāśmā pṛśniḥ
10.5.4.15.10	yaś cite 'gnir nidhīyate sā pañcatriṃśī
10.5.4.15.11	lokampṛṇāyai yajuḥ ṣaṭtriṃśī
10.5.4.15.12	so 'syaiṣa sarvasyāntam evātmā
10.5.4.15.13	sa eṣa sarvāsām apām madhye
10.5.4.15.14	sa eṣa sarvaiḥ kāmaiḥ sampannaḥ
10.5.4.15.15	āpo vai sarve kāmāḥ
10.5.4.15.16	sa eṣo 'kāmaḥ sarvakāmaḥ
10.5.4.15.17	na hy etaṃ kasyacana kāmaḥ
10.5.4.16.1	tad eṣa śloko bhavati vidyayā tad ārohanti yatra kāmāḥ parāgatāḥ na tatra dakṣiṇā yanti nāvidvāṃsas tapasvina iti
10.5.4.16.2	na haiva taṃ lokaṃ dakṣiṇābhir na tapasānevaṃvid aśnute
10.5.4.16.3	evaṃvidāṃ haiva sa lokaḥ
10.5.4.17.1	abhram purīṣam
10.5.4.17.2	candramā āhutayaḥ
10.5.4.17.3	nakṣatrāṇi samidhaḥ
10.5.4.17.4	yac candramā nakṣatre vasaty āhutis tat samidhi vasati
10.5.4.17.5	etad u vā āhuter annam eṣā pratiṣṭhā
10.5.4.17.6	tasmād āhutir na kṣīyate
10.5.4.17.7	etaddhy asyā annam eṣā pratiṣṭhā
10.5.4.17.8	atha yad devā ity ākhyāyate tal lokampṛṇā
10.5.4.17.9	tad vā etat sarvaṃ devā ity evākhyāyate
10.5.4.18.1	tad etad ṛcābhyuktaṃ viśve devā anu tat te yajur gur iti
10.5.4.18.2	sarvāṇi hy atra bhūtāni sarve devā yajur eva bhavanti
10.5.4.18.3	tat sarvo 'gnir lokampṛṇām abhisaṃpadyate
10.5.4.18.4	sa yo haitad evaṃ veda lokampṛṇām enam bhūtam etat sarvam abhisaṃpadyate
10.5.4.19.1	tā vā etāḥ ekaviṃśatir bṛhatyaḥ
10.5.4.19.2	ekaviṃśo vai svargo lokaḥ
10.5.4.19.3	bṛhatī svargo lokaḥ
10.5.4.19.4	tad eṣa svargaṃ lokam abhisaṃpadyata ekaviṃśaṃ ca stomam bṛhatīṃ ca chandaḥ
10.5.5.1.1	kuśrir ha vājaśravaso 'gniṃ cikye
10.5.5.1.2	taṃ hovāca suśravāḥ kauṣyo gautama yad agnim acaiṣīḥ prāñcam enam acaiṣīḥ pratyañcam enam acaiṣīr nyañcam enam acaiṣīr uttānam enam acaiṣīḥ
10.5.5.2.1	yady ahainam prāñcam acaiṣīḥ yathā parāca āsīnāya pṛṣṭhato 'nnādyam upāharet tādṛk tat
10.5.5.2.2	na te haviḥ pratigrahīṣyati
10.5.5.3.1	yady u vā enam pratyañcam acaiṣīḥ kasmād asya tarhi paścātpuccham akārṣīḥ
10.5.5.4.1	yady u vā enaṃ nyañcam acaiṣīḥ yathā nīcaḥ śayānasya pṛṣṭhe 'nnādyaṃ pratiṣṭhāpayet tādṛk tat
10.5.5.4.2	naiva te haviḥ pratigrahīṣyati
10.5.5.5.1	yady u vā enam uttānam acaiṣīḥ na vā uttānaṃ vayaḥ svargaṃ lokam abhivahati
10.5.5.5.2	na tvā svargaṃ lokam abhivakṣyati
10.5.5.5.3	asvargya u te bhaviṣyatīti
10.5.5.6.1	sa hovāca prāñcam enam acaiṣam pratyañcam enam acaiṣaṃ nyañcam enam acaiṣam uttānam enam acaiṣaṃ sarvā anu diśa enam acaiṣam iti
10.5.5.7.1	sa yat prāñcam puruṣam upadadhāti prācyau srucau tat prāṅ cīyate
10.5.5.7.2	atha yat pratyañcaṃ kūrmam upadadhāti pratyañci paśuśīrṣāṇi tat pratyaṅ cīyate
10.5.5.7.3	atha yan nyañcaṃ kūrmam upadadhāti nyañci paśuśīrṣāṇi nīcīr iṣṭakās tan nyaṅ cīyate
10.5.5.7.4	atha yad uttānaṃ puruṣam upadadhāty uttāne srucā uttānam ulūkhalam uttānām ukhāṃ tad uttānaś cīyate
10.5.5.7.5	atha yat sarvā anu diśaḥ parisarpam iṣṭakā upadadhāti tat sarvataś cīyate
10.5.5.8.1	atha ha koṣā dhāvayantaḥ nirūḍhaśirasam agnim upādhāvayāṃcakruḥ
10.5.5.8.2	teṣāṃ haika uvāca śrīr vai śiraḥ
10.5.5.8.3	śriyam asya nirauhīt
10.5.5.8.4	sarvajyāniṃ jyāsyata iti
10.5.5.8.5	sa ha tathaivāsa
10.5.5.9.1	atha haika uvāca prāṇā vai śiraḥ
10.5.5.9.2	prāṇān asya nirauhīt
10.5.5.9.3	kṣipre 'muṃ lokam eṣyatīti
10.5.5.9.4	sa u ha tathaivāsa
10.5.5.10.1	ūrdhvo vā eṣa etac cīyate yad darbhastambo logeṣṭakāḥ puṣkaraparṇaṃ rukmapuruṣau srucau svayamātṛṇṇā dūrveṣṭakā dviyajū retaḥsicau viśvajyotir ṛtavye aṣāḍhā kūrmaḥ
10.5.5.10.2	atha hāsyaitad eva pratyakṣatamāṃ śiro yaś cite 'gnir nidhīyate
10.5.5.10.3	tasmān na nirūhet
10.6.1.1.1	atha haite 'ruṇe aupaveśau samājagmuḥ satyayajñaḥ pauluṣir mahāśālo jābālo buḍila āśvatarāśvir indradyumno bhāllaveyo janaḥ śārkarākṣyaḥ
10.6.1.1.2	te ha vaiśvānare samāsata
10.6.1.1.3	teṣāṃ ha vaiśvānare na samiyāya
10.6.1.2.1	te hocur aśvapatir vā ayaṃ kaikeyaḥ samprati vaiśvānaraṃ veda
10.6.1.2.2	taṃ gacchāmeti
10.6.1.2.3	te hāśvapatiṃ kaikeyam ājagmuḥ
10.6.1.2.4	tebhyo ha pṛthag āvasathān pṛthag apacitīḥ pṛthak sāhasrānt somān provāca
10.6.1.2.5	te ha prātar asaṃvidānā eva samitpāṇayaḥ praticakramira upa tvāyāmeti
10.6.1.3.1	sa hovāca yan nu bhagavanto 'nūcānā anūcānaputrāḥ kim idam iti
10.6.1.3.2	te hocur vaiśvānaraṃ ha bhagavānt samprati veda
10.6.1.3.3	taṃ no brūhīti
10.6.1.3.4	sa hovāca samprati khalu nvā ahaṃ vaiśvānaraṃ veda
10.6.1.3.5	abhyādhatta samidhaḥ
10.6.1.3.6	upetā stheti
10.6.1.4.1	sa hovācāruṇam aupaveśiṃ gautama kaṃ tvaṃ vaiśvānaraṃ vettheti
10.6.1.4.2	pṛthivīm eva rājann iti hovāca
10.6.1.4.3	om iti hovāca
10.6.1.4.4	eṣa vai vaiśvānaraḥ
10.6.1.4.5	etaṃ hi vai tvam pratiṣṭhāṃ vaiśvānaraṃ vettha
10.6.1.4.6	tasmāt tvam pratiṣṭhitaḥ prajayā paśubhir asi
10.6.1.4.7	yo vā etaṃ pratiṣṭhāṃ vaiśvānaraṃ vedāpa punarmṛtyuṃ jayati sarvam āyur eti
10.6.1.4.8	pādau tvā etau vaiśvānarasya
10.6.1.4.9	pādau te 'mlāsyatāṃ yadi ha nāgamiṣya iti
10.6.1.4.10	pādau te 'viditāv abhaviṣyatāṃ yadi ha nāgamiṣya iti vā
10.6.1.5.1	atha hovāca satyayajñaṃ pauluṣim prācīnayogya kaṃ tvaṃ vaiśvānaraṃ vettheti
10.6.1.5.2	apa eva rājann iti hovāca
10.6.1.5.3	om iti hovāca
10.6.1.5.4	eṣa vai rayir vaiśvānaraḥ
10.6.1.5.5	etaṃ hi vai tvaṃ rayiṃ vaiśvānaraṃ vettha
10.6.1.5.6	tasmāt tvaṃ rayimān puṣṭimān asi
10.6.1.5.7	yo vā etaṃ rayiṃ vaiśvānaraṃ vedāpa punarmṛtyuṃ jayati sarvam āyur eti
10.6.1.5.8	vastis tvā eṣa vaiśvānarasya
10.6.1.5.9	vastis tvāhāsyad yadi ha nāgamiṣya iti
10.6.1.5.10	vastis te 'vidito 'bhaviṣyad yadi ha nāgamiṣya iti vā
10.6.1.6.1	atha hovāca mahāśālaṃ jābālam aupamanyava kaṃ tvaṃ vaiśvānaraṃ vettheti
10.6.1.6.2	ākāśam eva rājann iti hovāca
10.6.1.6.3	om iti hovāca
10.6.1.6.4	eṣa vai bahulo vaiśvānaraḥ
10.6.1.6.5	etaṃ hi vai tvam bahulaṃ vaiśvānaraṃ vettha
10.6.1.6.6	tasmāt tvam bahuḥ prajayā paśubhir asi
10.6.1.6.7	yo vā etaṃ bahulaṃ vaiśvānaraṃ vedāpa punarmṛtyuṃ jayati sarvam āyur eti
10.6.1.6.8	ātmā tvā eṣa vaiśvānarasya
10.6.1.6.9	ātmā tvāhāsyad yadi ha nāgamiṣya iti
10.6.1.6.10	ātmā te 'vidito 'bhaviṣyad yadi ha nāgamiṣya iti vā
10.6.1.7.1	atha hovāca buḍilam āśvatarāśviṃ vaiyāghrapadya kaṃ tvaṃ vaiśvānaraṃ vettheti
10.6.1.7.2	vāyum eva rājann iti hovāca
10.6.1.7.3	om iti hovāca
10.6.1.7.4	eṣa vai pṛthagvartmā vaiśvānaraḥ
10.6.1.7.5	etaṃ hi vai tvam pṛthagvartmānaṃ vaiśvānaraṃ vettha
10.6.1.7.6	tasmāt tvām pṛthag rathaśreṇayo 'nuyānti
10.6.1.7.7	yo vā etam pṛthagvartmānaṃ vaiśvānaraṃ vedāpa punarmṛtyuṃ jayati sarvam āyur eti
10.6.1.7.8	prāṇas tvā eṣa vaiśvānarasya
10.6.1.7.9	prāṇas tvāhāsyad yadi ha nāgamiṣya iti
10.6.1.7.10	prāṇas te 'vidito 'bhaviṣyad yadi ha nāgamiṣya iti vā
10.6.1.8.1	atha hovācendradyumnam bhāllaveyaṃ vaiyāghrapadya kaṃ tvaṃ vaiśvānaraṃ vettheti
10.6.1.8.2	ādityam eva rājann iti hovāca
10.6.1.8.3	om iti hovāca
10.6.1.8.4	eṣa vai sutatejā vaiśvānaraḥ
10.6.1.8.5	etaṃ hi vai tvaṃ sutatejasaṃ vaiśvānaraṃ vettha
10.6.1.8.6	tasmāt tavaiṣa suto 'dyamānaḥ pacyamāno 'kṣīyamāṇo gṛheṣu tiṣṭhati
10.6.1.8.7	yo vā etaṃ sutatejasaṃ vaiśvānaraṃ vedāpa punarmṛtyuṃ jayati sarvam āyur eti
10.6.1.8.8	cakṣus tvā etad vaiśvānarasya
10.6.1.8.9	cakṣus tvāhāsyad yadi ha nāgamiṣya iti
10.6.1.8.10	cakṣus te 'viditam abhaviṣyad yadi ha nāgamiṣya iti vā
10.6.1.9.1	atha hovāca janaṃ śārkarākṣyaṃ sāyavasa kaṃ tvaṃ vaiśvānaraṃ vettheti
10.6.1.9.2	divam eva rājann iti hovāca
10.6.1.9.3	om iti hovāca
10.6.1.9.4	eṣa vā atiṣṭhā vaiśvānaraḥ
10.6.1.9.5	etaṃ hi vai tvam atiṣṭhāṃ vaiśvānaraṃ vettha
10.6.1.9.6	tasmāt tvaṃ samānān atitiṣṭhasi
10.6.1.9.7	yo vā etam atiṣṭhāṃ vaiśvānaraṃ vedāpa punarmṛtyuṃ jayati sarvam āyur eti
10.6.1.9.8	mūrdhā tvā eṣa vaiśvānarasya
10.6.1.9.9	mūrdhā tvāhāsyad yadi ha nāgamiṣya iti
10.6.1.9.10	mūrdhā te 'vidito 'bhaviṣyad yadi ha nāgamiṣya iti vā
10.6.1.10.1	tān hovāca ete vai yūyam pṛthag vaiśvānarān vidvāṃsaḥ pṛthag annam aghasta
10.6.1.10.2	prādeśamātram iva ha vai devāḥ suviditā abhisaṃpannāḥ
10.6.1.10.3	tathā tu va enān vakṣyāmi yathā prādeśamātram evābhisaṃpādayiṣyāmīti
10.6.1.11.1	sa hovāca mūrdhānam upadiśann eṣa vā atiṣṭhā vaiśvānara iti
10.6.1.11.2	cakṣuṣī upadiśann uvācaiṣa vai sutatejā vaiśvānara iti
10.6.1.11.3	nāsike upadiśann uvācaiṣa vai pṛthagvartmā vaiśvānara iti
10.6.1.11.4	mukhyam ākāśam upadiśann uvācaiṣa vai bahulo vaiśvānara iti
10.6.1.11.5	mukhyā apa upadiśann uvācaiṣa vai rayir vaiśvānara iti
10.6.1.11.6	cubukam upadiśann uvācaiṣa vai pratiṣṭhā vaiśvānara iti
10.6.1.11.7	sa eṣo 'gnir vaiśvānaro yat puruṣaḥ
10.6.1.11.8	sa yo haitam evam agniṃ vaiśvānaram puruṣavidhaṃ puruṣe 'ntaḥ pratiṣṭhitaṃ vedāpa punarmṛtyuṃ jayati sarvam āyur eti
10.6.1.11.9	na hāsya bruvāṇaṃ cana vaiśvānaro hinasti
10.6.2.1.1	dvayaṃ vā idam attā caivādyaṃ ca
10.6.2.1.2	tad yadobhayaṃ samāgacchaty attaivākhyāyate nādyam
10.6.2.2.1	sa vai yaḥ so 'ttāgnir eva saḥ
10.6.2.2.2	tasmin yat kiṃ cābhyādadhaty āhitaya evāsya tāḥ
10.6.2.2.3	āhitayo ha vai tā āhutaya ity ācakṣate parokṣam
10.6.2.2.4	parokṣakāmā hi devāḥ
10.6.2.3.1	ādityo vā attā
10.6.2.3.2	tasya candramā evāhitayaḥ
10.6.2.3.3	candramasaṃ hy āditya ādadhatīty adhidevatam
10.6.2.4.1	athādhyātmam
10.6.2.4.2	prāṇo vā attā
10.6.2.4.3	tasyānnam evāhitayaḥ
10.6.2.4.4	annaṃ hi prāṇa ādadhatīti nv agneḥ
10.6.2.5.1	athārkasya
10.6.2.5.2	agnir vā arkaḥ
10.6.2.5.3	tasyāhutaya eva kam
10.6.2.5.4	āhutayo hy agnaye kam
10.6.2.6.1	ādityo vā arkaḥ
10.6.2.6.2	tasya candramā eva kam
10.6.2.6.3	candramā hy ādityāya kam ity adhidevatam
10.6.2.7.1	athādhyātmam
10.6.2.7.2	prāṇo vā arkaḥ
10.6.2.7.3	tasyānnam eva kam
10.6.2.7.4	annaṃ hi prāṇāya kam iti nv evārkasya
10.6.2.8.1	athokthasya
10.6.2.8.2	agnir vā uk
10.6.2.8.3	tasyāhutaya eva tham
10.6.2.8.4	āhutibhir hy agnir uttiṣṭhati
10.6.2.9.1	ādityo vā uk
10.6.2.9.2	tasya candramā eva tham
10.6.2.9.3	candramasā hy āditya uttiṣṭhatīty adhidevatam
10.6.2.10.1	athādhyātmam
10.6.2.10.2	prāṇo vā uk
10.6.2.10.3	tasyānnam eva tham
10.6.2.10.4	annena hi prāṇa uttiṣṭhatīti nv evokthasya
10.6.2.10.5	sa eṣo 'gnividho 'rkavidha ukthavidho yat puruṣaḥ
10.6.2.10.6	sa yo haitam evam agnividham arkavidham ukthavidham puruṣamupāste viduṣo haivāsyaivaṃ bhrātṛvyo mlāyati
10.6.2.11.1	prāṇena vā agnir dīpyate agninā vāyur vāyunāditya ādityena candramāś candramasā nakṣatrāṇi nakṣatrair vidyut
10.6.2.11.2	etāvatī vai dīptir asmiṃś ca loke 'muṣmiṃś ca
10.6.2.11.3	sarvāṃ haitāṃ dīptiṃ dīpyate 'smiṃś ca loke 'muṣmiṃś ca ya evaṃ veda
10.6.3.1.1	satyam brahmety upāsīta
10.6.3.1.2	atha khalu kratumayo 'yam puruṣaḥ
10.6.3.1.3	sa yāvatkratur ayam asmāl lokāt praity evaṃkratur hāmuṃ lokam pretyābhisaṃbhavati
10.6.3.2.1	sa ātmānam upāsīta manomayam prāṇaśarīram bhārūpam ākāśātmānaṃ kāmarūpiṇam manojavasaṃ satyasaṃkalpaṃ satyadhṛtiṃ sarvagandhaṃ sarvarasaṃ sarvā anu diśaḥ prabhūtaṃ sarvam idam abhyāptam avākkam anādaram
10.6.3.2.2	yathā vrīhir vā yavo vā śyāmāko vā śyāmākataṇḍulo vaivam ayam antarātman puruṣo hiraṇmayaḥ
10.6.3.2.3	yathā jyotir adhūmam evaṃ jyāyān divo jyāyān ākāśāj jyāyān asyai pṛthivyai jyāyānt sarvebhyo bhūtebhyaḥ
10.6.3.2.4	sa prāṇasyātmaiṣa ma ātmā
10.6.3.2.5	etam ita ātmānam pretyābhisaṃbhaviṣyāmīti
10.6.3.2.6	yasya syād addhā na vicikitsāstīti ha smāha śāṇḍilyaḥ
10.6.3.2.7	evam etad iti
10.6.4.1.1	uṣā vā aśvasya medhyasya śiraḥ sūryaś cakṣur vātaḥ prāṇo vyāttam agnir vaiśvānaraḥ
10.6.4.1.2	saṃvatsara ātmāśvasya medhyasya dyauṣ pṛṣṭham antarikṣam udaram pṛthivī pājasyaṃ diśaḥ pārśve avāntaradiśaḥ parśava ṛtavo 'ṅgāni māsāś cārdhamāsāś ca parvāṇy ahorātrāṇi pratiṣṭhā nakṣatrāṇy asthīni nabho māṃsāny ūvadhyaṃ sikatāḥ sindhavo gudā yakṛc ca klomānaś ca parvatā oṣadhayaś ca vanaspatayaś ca lomāny udyan pūrvārdho nimlocan jaghanārdhaḥ
10.6.4.1.3	yad vijṛmbhate tad vidyotate
10.6.4.1.4	yad vidhūnute tat stanayati
10.6.4.1.5	yan mehati tad varṣati
10.6.4.1.6	vāg evāsya vāk
10.6.4.1.7	ahar vā aśvaṃ purastān mahimānvajāyata
10.6.4.1.8	tasya pūrve samudre yoniḥ
10.6.4.1.9	rātrir enaṃ paścān mahimānvajāyata
10.6.4.1.10	tasyāpare samudre yoniḥ
10.6.4.1.11	etau vā aśvam mahimānāv abhitaḥ saṃbabhūvatuḥ
10.6.4.1.12	hayo bhūtvā devān avahad vājī gandharvān arvāsurān aśvo manuṣyān
10.6.4.1.13	samudra evāsya bandhuḥ samudro yoniḥ
10.6.5.1.1	naiveha kiṃ canāgra āsīt
10.6.5.1.2	mṛtyunaivedam āvṛtam āsīd aśanāyayā
10.6.5.1.3	aśanāyā hi mṛtyuḥ
10.6.5.1.4	tan mano 'kurutātmanvī syām iti
10.6.5.1.5	so 'rcann acarat
10.6.5.1.6	tasyārcata āpo 'jāyanta
10.6.5.1.7	arcate vai me kam abhūd iti
10.6.5.1.8	tad evārkyasyārkatvam
10.6.5.1.9	kaṃ ha vā asmai bhavati ya evam etad arkyasyārkatvaṃ veda
10.6.5.2.1	āpo vā arkaḥ
10.6.5.2.2	tad yad apāṃ śara āsīt tat samahanyata
10.6.5.2.3	sā pṛthivy abhavat
10.6.5.2.4	tasyām aśrāmyat
10.6.5.2.5	tasya śrāntasya taptasya tejo raso niravartatāgniḥ
10.6.5.3.1	sa tredhātmānaṃ vyakuruta ādityaṃ tṛtīyaṃ vāyuṃ tṛtīyam
10.6.5.3.2	sa eṣa prāṇas tredhāvihitaḥ
10.6.5.3.3	tasya prācī dik śiraḥ
10.6.5.3.4	asau cāsau cermau
10.6.5.3.5	athāsya pratīcī dik puccham
10.6.5.3.6	asau cāsau ca sakthyau
10.6.5.3.7	dakṣiṇā codīcī ca pārśve
10.6.5.3.8	dyauṣ pṛṣṭham
10.6.5.3.9	antarikṣam udaram
10.6.5.3.10	iyam uraḥ
10.6.5.3.11	sa eṣo 'psu pratiṣṭhito yatra kva caiti
10.6.5.3.12	tad eva pratitiṣṭhaty evaṃ vidvān
10.6.5.4.1	so 'kāmayata dvitīyo ma ātmā jāyeteti
10.6.5.4.2	sa manasā vācam mithunaṃ samabhavad aśanāyām mṛtyuḥ
10.6.5.4.3	tad yad reta āsīt sa saṃvatsaro 'bhavat
10.6.5.4.4	na ha purā tataḥ saṃvatsara āsa
10.6.5.4.5	tam etāvantaṃ kālam abibhar yāvānt saṃvatsaraḥ
10.6.5.4.6	tam etāvataḥ kālasya parastād asṛjata
10.6.5.4.7	taṃ jātam abhivyādadāt
10.6.5.4.8	sa bhāṇ akarot
10.6.5.4.9	saiva vāg abhavat
10.6.5.5.1	sa aikṣata yadi vā imam abhimaṃsye kanīyo 'nnaṃ kariṣya iti
10.6.5.5.2	sa tayā vācā tenātmanedaṃ sarvam asṛjata yad idaṃ kiṃ carco yajūṃṣi sāmāni chandāṃsi yajñān prajām paśūn
10.6.5.5.3	sa yad yad evāsṛjata tat tad attum adhriyata
10.6.5.5.4	sarvaṃ vā attīti tad aditer adititvam
10.6.5.5.5	sarvasyāttā bhavati sarvam asyānnam bhavati ya evam etad aditer adititvaṃ veda
10.6.5.6.1	so 'kāmayata bhūyasā yajñena bhūyo yajeyeti
10.6.5.6.2	so 'śrāmyat
10.6.5.6.3	sa tapo 'tapyata
10.6.5.6.4	tasya śrāntasya taptasya yaśo vīryam udakrāmat
10.6.5.6.5	prāṇā vai yaśo vīryam
10.6.5.6.6	tat prāṇeṣūtkrānteṣu śarīraṃ śvayitum adhriyata
10.6.5.6.7	tasya śarīra eva mana āsīt
10.6.5.7.1	so 'kāmayata medhyaṃ ma idaṃ syāt
10.6.5.7.2	ātmanvy anena syām iti
10.6.5.7.3	tato 'śvaḥ samabhavat
10.6.5.7.4	yad aśvat tan medhyam abhūd iti
10.6.5.7.5	tad evāśvamedhasyāśvamedhatvam
10.6.5.7.6	eṣa ha vā aśvamedhaṃ veda ya enam evaṃ veda
10.6.5.8.1	tam anavarudhyevāmanyata
10.6.5.8.2	taṃ saṃvatsarasya parastād ātmana ālabhata
10.6.5.8.3	paśūn devatābhyaḥ pratyauhat
10.6.5.8.4	tasmāt sarvadevatyaṃ prokṣitam prājāpatyam ālabhante
10.6.5.8.5	eṣa vā aśvamedho ya eṣa tapati
10.6.5.8.6	tasya saṃvatsara ātmā
10.6.5.8.7	ayam agnir arkaḥ
10.6.5.8.8	tasyeme lokā ātmānaḥ
10.6.5.8.9	tāv etāv arkāśvamedhau
10.6.5.8.10	so punar ekaiva devatā bhavati mṛtyur eva
10.6.5.8.11	apa punarmṛtyuṃ jayati nainam mṛtyur āpnoti mṛtyur asyātmā bhavati sarvam āyur ety etāsāṃ devatānām eko bhavati ya evaṃ veda
10.6.5.9.1	atha vaṃśaḥ
10.6.5.9.2	samānam ā sāṃjīvīputrāt
10.6.5.9.3	sāṃjīvīputro māṇḍūkāyaneḥ
10.6.5.9.4	māṇḍūkāyanir māṇḍavyāt
10.6.5.9.5	māṇḍavyaḥ kautsāt
10.6.5.9.6	kautso māhittheḥ
10.6.5.9.7	māhitthir vāmakakṣāyaṇāt
10.6.5.9.8	vāmakakṣāyaṇo vātsyāt
10.6.5.9.9	vātsyaḥ śāṇḍilyāt
10.6.5.9.10	śāṇḍilyaḥ kuśreḥ
10.6.5.9.11	kuśrir yajñavacaso rājastambāyanāt
10.6.5.9.12	yajñavacā rājastambāyanas turāt kāvaṣeyāt
10.6.5.9.13	turaḥ kāvaṣeyaḥ prajāpateḥ
10.6.5.9.14	prajāpatir brahmaṇaḥ
10.6.5.9.15	brahma svayaṃbhu
10.6.5.9.16	brahmaṇe namaḥ
