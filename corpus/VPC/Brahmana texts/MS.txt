#Text:Maitrāyaṇīsaṃhitā
#Notes:Prose parts; digital split version provided by K. Amano



1.1.1.1	iṣe tvā subhūtāya
1.1.1.2	vāyavaḥ stha
1.1.1.3	devo vaḥ savitā prārpayatu śreṣṭhatamāya karmaṇe
1.1.1.4	āpyāyadhvam aghnyā devebhyā indrāya bhāgam
1.1.1.5	mā vaḥ stena īśata māghaśaṃso dhruvā asmin gopatau syāta bahvīḥ
1.1.1.6	yajamānasya paśūn pāhi
1.1.2.1	goṣad asi pratyuṣṭaṃ rakṣaḥ pratyuṣṭārātiḥ
1.1.2.2	preyam agād dhiṣaṇā barhir accha manunā kṛtā svadhayā vitaṣṭā / tayāvahante kavayaḥ purastāt
1.1.2.3	devānāṃ pariṣūtam asi viṣṇoḥ stupo 'tisṛṣṭo gavāṃ bhāgo devasya tvā savituḥ prasave 'śvinor bāhubhyāṃ pūṣṇo hastābhyāṃ barhir devasadanaṃ dāmi
1.1.2.4	atas tvaṃ barhiḥ śatavalśaṃ viroha sahasravalśā vi vayaṃ ruhema
1.1.2.5	ayupitā yonir adityā rāsnāsīndrāṇyāḥ saṃnahanaṃ pūṣā te granthiṃ grathnātu sa te mā sthād indrasya tvā bāhubhyām udyacche bṛhaspater mūrdhnāharāmy urv antarikṣaṃ vīhy adityās tvā pṛṣṭhe sādayāmi
1.1.3.1	śundhadhvaṃ daivyāya karmaṇe vasūnāṃ pavitram asi śatadhāraṃ sahasradhāram achidratanu
1.1.3.2	dyaur asi pṛthivy asi mātariśvano gharmaḥ
1.1.3.3	viśvahotur dhāmant sīda
1.1.3.4	poṣāya tvādityā rāsnāsi kām adhukṣaḥ sā viśvāyur astv asau kām adhukṣaḥ sā viśvabhūr astv asau kām adhukṣaḥ sā viśvakarmāstv asau hutaḥ stoko huto drapso 'gne pāhi vipruṣaḥ supacā devebhyo havyaṃ pacāgnaye tvā bṛhate nākāya svāhā dyāvāpṛthivībhyām indrāya tvā bhāgaṃ somenātanacmi viṣṇo havyaṃ rakṣasvāpo jāgṛta
1.1.4.1	veṣāya vāṃ karmaṇe vāṃ sukṛtāya vāṃ devīr āpo 'greguvo 'greṇīyo 'gre 'sya yajñasya pretāgraṃ yajñaṃ nayatāgraṃ yajñapatiṃ yuṣmān indro 'vṛṇīta vṛtratūrye yūyam indram avṛṇīdhvaṃ vṛtratūrye prokṣitāḥ stha saṃsīdantāṃ daivīr viśo vānaspatyāsi varṣavṛddham asy urv antarikṣaṃ vīhi pratyuṣṭaṃ rakṣaḥ pratyuṣṭārātir dhūr asi dhvara dhvarantaṃ yo asmān dhvarād yaṃ vayaṃ dhvarāma taṃ dhvara
1.1.5.1	devānām asi vahnitamaṃ sasnitamaṃ papritamaṃ juṣṭatamaṃ devahūtamam / ahrutam asi havirdhānam / dṛṃhasva / mā hvār / viṣṇoḥ kramo 'si / uru vātāya / mitrasya vaś cakṣuṣā prekṣe / devasya vaḥ savituḥ prasave 'śvinor bāhubhyāṃ pūṣṇo hastābhyām / yacchantu pañca / gopīthāya vo nārātaye / agnaye vo juṣṭān nirvapāmy amuṣmai vo juṣṭān / idaṃ devānām idam u naḥ saha / dṛṃhantāṃ duryāḥ / svāhā dyāvāpṛthivībhyāṃ / nir varuṇasya pāśād amukṣi svar abhivyakśaṃ / jyotir vaiśvānaram urv antarikṣaṃ vīhy adityā va upasthe sādayāmi
1.1.6.1	devo vaḥ savitotpunātv achidreṇa pavitreṇa / vasoḥ sūryasya raśmibhiḥ
1.1.6.2	agnaye vo juṣṭān prokṣāmy amuṣmai vo juṣṭān / yad vo 'śuddha ālebhe taṃ śundhadhvam / adityās tvag asy avadhūtaṃ rakṣo / avadhūtārātiḥ / adityās tvag asi / prati tvādityās tvag vettu / pṛthugrāvāsi vānaspatyaḥ / prati tvādityās tvag vettv / agner jihvāsi vāco visarjanam / āyuṣe vo bṛhadgrāvāsi vānaspatyaḥ / devebhyo havyaṃ śamīṣva suśami śamīṣva / kuṭarur asi madhujihvaḥ / tvayā vayaṃ saṃghātaṃ saṃghātaṃ jeṣma / iṣam āvada / ūrjam āvada / rāyaspoṣam āvada
1.1.7.1	varṣavṛddham asi / prati tvā varṣavṛddhaṃ vettu / parāpūtaṃ rakṣaḥ / parāpūtārātiḥ / praviddho rakṣasāṃ bhāgaḥ / adityās tvag asi / avadhūtaṃ rakṣo 'vadhūtārātiḥ / adityās tvag asi / prati tvādityās tvag vettu / dhiṣaṇāsi pārvatī / prati tvādityās tvag vettu / dhiṣaṇāsi pārvatī / prati tvā pārvatī vettu / adityāḥ skambho 'si / dhānyam asi / dhinuhi devān / prāṇāya tvāpānāya tvā vyānāya tvā dīrghām anu prasṛtiṃ saṃspṛśethām / āyuṣe vaḥ / mitrasya vaś cakṣuṣāvekṣe / devo vaḥ savitā hiraṇyapāṇir upagṛhṇātu
1.1.8.1	nirdagdhaṃ rakṣo nirdagdhārātiḥ / samudraṃ mā dhāk / dhruvam asi / pṛthivīṃ dṛṃha / apāgne 'gnim āmādaṃ jahi / niḥ kravyādaṃ nudasva / agne devayajanaṃ vaha / dharuṇam asi / antarikṣaṃ dṛṃha / dhartram asi / divaṃ dṛṃha / dharmāsi / viśvā viśvāni dṛṃha / cid asi / paricid asi / viśvāsu dikṣu sīda / sajātān asmai yajamānāya pariveśaya / sajātā imaṃ yajamānaṃ pariviśantu / vasūnāṃ rudrāṇām ādityānāṃ bhṛgūṇām aṅgirasāṃ gharmasya tapasā tapyadhvam
1.1.8.2	yāni gharme kapālāny upacinvanti vedhasaḥ / pūṣṇas tāny api vrata indravāyū vimuñcatām
1.1.9.1	devasya vaḥ savituḥ prasave 'śvinor bāhubhyāṃ pūṣṇo hastābhyāṃ saṃvapāmi
1.1.9.2	devo vaḥ savitotpunātv achidreṇa pavitreṇa / vasoḥ sūryasya raśmibhiḥ
1.1.9.3	sam āpā oṣadhībhir gacchantāṃ sam oṣadhayo rasena / saṃ revatīr jagatīḥ śivāḥ śivābhiḥ samasṛkṣatāpaḥ
1.1.9.4	sīdantu viśo / janayatyai tvā / gharmo 'si viśvāyuḥ / gharma gharme śrayasva / uru prathasva / uru te yajñapatiḥ prathatām / saṃ te tanvā tanvaḥ pṛcyantām
1.1.9.5	pari vājapatiḥ kavir agnir havyāny akramīt / dadhad ratnāni dāśuṣe
1.1.9.6	devas tvā savitā śrapayatu varṣiṣṭhe adhi nāke pṛthivyāḥ / agne brahma gṛhṇīṣva
1.1.10.1	devasya tvā savituḥ prasave 'śvinor bāhubhyāṃ pūṣṇo hastābhyām ādadai / indrasya bāhur asi dakṣiṇaḥ sahasrabhṛṣṭiḥ / śatatejā vāyus tigmatejāḥ / pṛthivi devayajani mā hiṃsiṣaṃ tā oṣadhīnāṃ mūlam / vrajaṃ gaccha gosthānam / varṣatu te parjanyaḥ / badhāna deva savitaḥ śatena pāśaiḥ paramasyāṃ parāvati / yo asmān dveṣṭi yaṃ ca vayaṃ dviṣmas tam atra badhāna / so 'to mā moci / mā vaḥ śivā oṣadhayo mūlaṃ hiṃsiṣam / vrajaṃ gaccha gosthānam / varṣatu te parjanyaḥ / badhāna deva savitaḥ śatena pāśaiḥ paramasyāṃ parāvati / yo asmān dveṣṭi yaṃ ca vayaṃ dviṣmas tam atra badhāna / so 'to mā moci / drapsas te divaṃ mā skān / vrajaṃ gaccha gosthānam / varṣatu te parjanyaḥ / badhāna deva savitaḥ śatena pāśaiḥ paramasyāṃ parāvati / yo asmān dveṣṭi yaṃ ca vayaṃ dviṣmas tam atra badhāna / so 'to mā moci / vasavas tvā parigṛhṇantu gāyatreṇa chandasā / rudrās tvā parigṛhṇantu traiṣṭubhena chandasā / ādityās tvā parigṛhṇantu jāgatena chandasā / apāraruṃ pṛthivyā adevayajanam / satyasad asi / ṛtasad asi / gharmasad asi
1.1.10.2	purā krūrasya visṛpo virapśina udādāya pṛthivīṃ jīradānum / tām airayaṃś candramasi svadhābhis tāṃ dhīrāsaḥ kavayo 'nudiśyāyajanta
1.1.11.1	pratyuṣṭaṃ rakṣaḥ / pratyuṣṭārātiḥ / āyuḥ prāṇaṃ mā nirmārjīḥ / cakṣuḥ śrotraṃ mā nirmārjīḥ / vācaṃ paśūn mā nirmārjīḥ / yajñaṃ prajāṃ mā nirmārjīḥ / tejo 'si / śukram asi / jyotir asi / amṛtam asi / vaiśvadevam asi
1.1.11.2	havir asi vaiśvānaram unnītaśuṣmaṃ satyaujāḥ / saho 'si sahasvārātiṃ sahasva pṛtanāyataḥ
1.1.11.3	sahasravīryam asi / tan mā jinva / ājyasyājyam asi haviṣo haviḥ satyasya satyam / satyābhighṛtaṃ satyena tvābhighārayāmi / adabdhena tvā cakṣuṣāvekṣe rāyaspoṣāya suprajāstvāya
1.1.11.4	dhāmāsi priyaṃ devānām anādhṛṣṭaṃ devayajanam / devavītyai tvā gṛhṇāmi
1.1.11.5	devīr āpaḥ śuddhā yūyaṃ devān yuyudhvam / śuddhā vayaṃ supariviṣṭāḥ pariveṣṭāro vo bhūyāsma / kṛṣṇo 'sy ākhareṣṭhaḥ / agnaye ghṛtaṃ bhava / vedir asi / barhiṣe tvā juṣṭaṃ prokṣāmi / barhir asi / vedyai tvā juṣṭaṃ prokṣāmi / svāhā pitṛbhyo gharmapāvabhyaḥ
1.1.12.1	pūṣā te granthiṃ viṣyatu / viṣṇoḥ stupo 'si / uru prathasvorṇamradaṃ svāsasthaṃ devebhyaḥ / gandharvo 'si viśvāvasur viśvasmād īṣamāṇo yajamānasya paridhir iḍa īḍitaḥ / indrasya bāhur asi dakṣiṇo yajamānasya paridhir iḍa īḍitaḥ / mitrāvaruṇau tvottarataḥ paridhattām / yajamānasya paridhir asīḍa īḍitaḥ
1.1.12.2	nityahotāraṃ tvā kave dyumantaḥ samidhīmahi
1.1.12.3	varṣiṣṭhe adhi nāke pṛthivyāḥ sūryas tvā raśmibhiḥ purastāt pātu kasyāścid abhiśastyāḥ / viśvajanasya vidhṛtī sthaḥ / vasūnāṃ rudrāṇām ādityānāṃ sado 'si srucāṃ yoniḥ / dyaur asi janmanā juhūr nāma priyā devānāṃ priyeṇa nāmnā dhruve sadasi sīda / antarikṣam asi janmanopabhṛn nāma priyā devānāṃ priyeṇa nāmnā dhruve sadasi sīda / pṛthivy asi janmanā dhruvā nāma priyā devānāṃ priyeṇa nāmnā dhruve sadasi sīda / ṛṣabho 'si śākvaro vaṣaṭkārasya tvā mātrāyāṃ sādayāmi
1.1.12.4	dhruvā asadann ṛtasya yonau sukṛtasya loke tā viṣṇo pāhi
1.1.12.5	pāhi yajñaṃ pāhi yajñapatiṃ pāhi māṃ yajñanyam
1.1.12.6	viṣṇūni stha vaiṣṇavāni dhāmāni stha prājāpatyāni
1.1.13.1	sūyame me 'dya staṃ svāvṛtau sūpāvṛtā agnāviṣṇū vijihāthām / mā mā hiṃsiṣṭam / lokaṃ me lokakṛtau kṛṇutam / mā modoṣiṣṭam ātmānaṃ me pātam / śivau bhavatam adya naḥ / viṣṇoḥ sthāmāsītaḥ / indras tiṣṭhan vīryam akṛṇod devatābhiḥ samārabhya
1.1.13.2	ūrdhvo adhvaro divispṛg ahruto yajño yajñapateḥ / indravānt svavān bṛhadbhāḥ
1.1.13.3	vīhi madhor ghṛtasya svāhā / saṃ jyotiṣā jyotiḥ
1.1.13.4	vājasya mā prasavenodgrābheṇodajigrabhat / athā sapatnān indro me nigrābheṇādharaṃ akaḥ
1.1.13.5	udgrābhaś ca nigrābhaś ca brahma devaṃ avīvṛdhat / athā sapatnān indrāgnī me viṣūcīnān vyasyatām
1.1.13.6	vasur asi / upāvasur asi / viśvāvasur asi / aptubhī rihāṇā vyantu vayo / vaśā pṛśnir bhūtvā maruto gaccha / tato no vṛṣṭyāvata
1.1.13.7	saṃsrāvabhāgāḥ stheṣā bṛhantaḥ prastareṣṭhā barhiṣadaś ca devāḥ / imāṃ vācam abhi viśve gṛṇantaḥ svāhā devā amṛtā mādayantām
1.1.13.8	devā gātuvido gātuṃ vittvā gātum ita / manasaspate sudhātv imaṃ yajñaṃ divi deveṣu vāte dhāḥ svāhā
1.2.1.1	āpo devīḥ śundhata mā madhumantaṃ madhumatīr devayajyāyai
1.2.1.2	oṣadhe trāyasvainaṃ svadhite mainaṃ hiṃsīḥ / yā te śivatamā tanūs tayainam upaspṛśa
1.2.1.3	devaśrud imān pravape / svasty uttaraṃ aśīya
1.2.1.4	hiraṇyavarṇāḥ śucayaḥ pāvakāḥ pracakramur hitvāvadyam āpaḥ / śataṃ pavitrā vitatāny āsu tebhir mā devaḥ savitā punātu
1.2.1.5	āpo mā mātaraḥ sūdayantu ghṛtena mā ghṛtapvaḥ punantu / viśvaṃ hi ripraṃ pravahantu devīr ud id ābhyaḥ śucir ā pūta emi
1.2.1.6	viṣṇoḥ śarmāsi / śarma me yacchorje tvā mahīnāṃ payo 'sy apām / oṣadhīnāṃ raso varcodhā asi / varco me dhehi
1.2.1.7	vṛtrasyāsi kanīnikā cakṣuṣo me vayodhāḥ / antar ahaṃ tvayā dveṣo antar arātīr dadhe / mahatā parvatena cakṣuṣpā asi / cakṣur me pāhi
1.2.1.8	citpatis tvā punātu / vācaspatis tvā punātu
1.2.1.9	devas tvā savitā punātv achidreṇa pavitreṇa / vasoḥ sūryasya raśmibhiḥ
1.2.1.10	tasya te pavitrapate pavitreṇa yasmai kaṃ pune taṃ śakeyam
1.2.2.1	ākūtyai prayuje agnaye svāhā / medhāyai manase agnaye svāhā / dīkṣāyai tapase agnaye svāhā / sarasvatyai pūṣṇe agnaye svāhā
1.2.2.2	āpo devīr bṛhatīr viśvaśaṃbhuvo dyāvāpṛthivī uro antarikṣa / bṛhaspatir no haviṣā vṛdhātu svāhā
1.2.2.3	viśvo devasya netur marto vurīta sakhyam / viśvo rāya iṣudhyati dyumnaṃ vṛṇīta puṣyase svāhā
1.2.2.4	ṛksāmayoḥ śilpe sthaḥ / te vām ārabhe / ā modṛcaḥ pātaṃ / viṣṇoḥ śarmāsi / śarma me yaccha / namas te astu / mā mā hiṃsīḥ
1.2.2.5	imāṃ dhiyaṃ śikṣamāṇasya deva kratuṃ dakṣaṃ varuṇa saṃśiśādhi / yayāti viśvā duritā tarema sutarmāṇam adhi nāvaṃ ruheyam
1.2.2.6	sūryāgnī dyāvāpṛthivī uro antarikṣāpa oṣadhayā upa mā dīkṣāyāṃ dīkṣāpatayo hvayadhvam / deva savitas tvaṃ dīkṣāyā dīkṣāpatir asi / itthaṃ mā santaṃ pāhi / ūrg asy āṅgirasy ūrṇamradā / ūrjaṃ mayi dhehi / indrasya yonir asi / gopāya mā / namas te astu / mā mā hiṃsīḥ
1.2.2.7	kṛṣiṃ susasyām utkṛṣe supippalā oṣadhīs kṛdhi / viṣāṇe viṣyaitaṃ granthiṃ yad asya guṣpitaṃ hṛdi mano yad asya guṣpitam
1.2.2.8	bṛhann asi vānaspatyaḥ / sudyumno dyumnaṃ yajamānāya dhehi / nakṣatrāṇāṃ mātīkāśāt pāhi
1.2.2.9	ā vo devāsa īmahe vāmaṃ prayaty adhvare / yad vo devāsa āguri yajñiyāso havāmahe
1.2.2.10	svāhā yajñaṃ manasaḥ svāhā divaḥ svāhā pṛthivyāḥ svāhoror antarikṣāt svāhā vātāt parigṛhṇāmi svāhā
1.2.3.1	nakṣatrāṇāṃ sakāśān mā yauṣaṃ vrataṃ carata
1.2.3.2	daivīṃ dhiyaṃ manāmahe sumṛḍīkām abhiṣṭaye / varcodhāṃ yajñavāhasaṃ sutīrthā no asad vaśe
1.2.3.3	ye devā manujātā manoyujaḥ sudakṣā dakṣapitaras te no 'vantu te naḥ pāntu tebhyaḥ svāhā
1.2.3.4	śivāḥ pītā bhavata yūyam āpo asmākaṃ yonā udare suśevāḥ / irāvatīr anamīvā anāgasaḥ śivā no bhavata jīvase
1.2.3.5	kāmo haviṣāṃ mandiṣṭho 'gne tvaṃ su jāgṛhi vayaṃ su mandiṣīmahi / gopāya naḥ svastaye prabudhe naḥ punas kṛdhi
1.2.3.6	punar manaḥ punar āyur nā āgāt punaḥ prāṇaḥ punar ākūtam āgāt / vaiśvānaro 'dabdhas tanūpā apabādhatāṃ duritāni viśvā
1.2.3.7	tvam agne vratapā asi deva ā martyeṣv ā / tvaṃ yajñeṣv īḍyo vratam asmāsu dhāraya
1.2.3.8	pūṣā sanīnāṃ somo rādhasāṃ mā pṛṇan pūrtyā virādhiṣṭa / mā vayam āyuṣā varcasā ca rāsveyat somā bhūyo bhara / devaḥ savitā vasor vasudāvā / vāyur gopāḥ / tvaṣṭādhipatiḥ / pūṣā pratigrahītā / devīr āpo apāṃ napād ya ūrmir haviṣya indriyāvān madintamas taṃ vo mā kramiṣaṃ / yāḥ paśūnām ṛṣabhe vācas tāḥ sūryo agre śukro agre tāḥ prahiṇomi yathābhāgaṃ vo atra / śivā naḥ punar āyantu vācaḥ / vāyave tvā / varuṇāya tvā / rudrāya tvā / nirṛtyai tvā / indrāya tvā / marudbhyas tvā
1.2.4.1	iyaṃ te śukra tanūr idaṃ varcaḥ / tayā saṃbhava / bhrājaṃ gaccha / jūr asi dhṛtā manasā juṣṭā viṣṇave / tasyās te satyasavasaḥ prasave tanvo yantram aśīya svāhā / śukram asi / candram asi / amṛtam asi / vaiśvadevam asi / cid asi / manāsi / dhīr asi / dakṣiṇāsi / yajñiyāsi / kṣatriyāsi / aditir asi ubhayataḥśīrṣṇī / sā naḥ suprācī supratīcī bhava / mitras tvā padi badhnātu / pūṣādhvanaḥ pātu / indrāyādhyakṣāya / anu tvā mātā manyatām anu pitānu bhrātā sagarbhyo 'nu sakhā sayūthyaḥ / sā devi devam acchehi / indrāya somam / rudras tvāvartayatu / svasti somasakhā punar ehi / vasvy asi / rudrāsi / aditir asi / ādityāsi / candrāsi / rudrāsi / bṛhaspatiṣ ṭvā sumne ramṇātu / rudro vasubhir ācake / pṛthivyās tvā mūrdhann ājigharmi / yajñiyā iḍāyās pade ghṛtavati svāhā / asme ramasvāsme te rāyas tava rāyas tava tava rāyaḥ / mā rāyaspoṣeṇa viyauṣma / tvaṣṭrimantas tvā sapema
1.2.5.1	sūryasya cakṣur āruham agner akṣṇaḥ kanīnikām / yad etaśebhir īyase bhrājamāno vipaścitā
1.2.5.2	api panthām aganmahi svastigām anehasam / yena viśvāḥ pari dviṣo vṛṇakti vindate vasu
1.2.5.3	āsmāko 'si / śukras te grahaḥ svāhā tvā vicidbhyaḥ
1.2.5.4	abhi tyaṃ devaṃ savitāramoṇyoḥ kavikratum arcāmi satyasavasaṃ ratnadhām abhi priyaṃ matim / ūrdhvā yasyāmatir bhā adidyutat savīmani hiraṇyapāṇir amimīta sukratuḥ kṛpā svaḥ
1.2.5.5	prajābhyas tvā prajās tvānuprāṇantu / prajāḥ pāhi / śukraṃ te śukra śukreṇa candraṃ candreṇāmṛtam amṛtena krīṇāmi deva soma śakma yat te goḥ / asme te candrāṇi / tapasas tanūr asi prajāpater varṇaḥ / sahasrapoṣaṃ puṣyantī parameṇa paśunā krīyasva / asme te bandhuḥ suvāṅ nabhrāḍ aṅghāre bambhāre 'star ahasta kṛśāno / ete vaḥ somakrayaṇāḥ / tān rakṣadhvam / mā vo dabhan / duścakṣā vo māvakśat
1.2.6.1	svajā asi / svabhūr asy asme karmaṇe jātaḥ / ṛtena tvā gṛhṇāmi / ṛtena naḥ pāhi / mitro nā ehi / sumitradhaḥ saha rāyaspoṣeṇendrasyorum āviśa dakṣiṇam uśann uśantaṃ syonaḥ syonam
1.2.6.2	ud āyuṣā svāyuṣod oṣadhīnāṃ rasena / ut parjanyasya dhāmnodasthām amṛtaṃ anu
1.2.6.3	urv antarikṣaṃ vīhi / adityāḥ sadā āsīda
1.2.6.4	astabhnād dyām ṛṣabho antarikṣam amimīta varimāṇaṃ pṛthivyāḥ / āsīdad viśvā bhuvanāni samrāḍ viśvet tāni varuṇasya vratāni
1.2.6.5	vaneṣu vy antarikṣaṃ tatāna vājam arvatsu payo aghnyāsu / hṛtsu kratuṃ varuṇaṃ dikṣv agniṃ divi sūryam adadhāt somam adrau
1.2.6.6	dhūr asi / dhvara dhvarantaṃ yo asmān dhvarād yaṃ vayaṃ dhvarāma taṃ dhvara
1.2.6.7	vāruṇam asi / varuṇas tvottabhnātu / varuṇasya skambho 'si
1.2.6.8	pracyavasva bhuvanaspate viśvāny abhi dhāmāni / mā tvā paripariṇo mā paripanthino mā tvā vṛkā aghāyavo vidan
1.2.6.9	śyeno bhūtvā parāpata yajamānasya no gṛhe saṃskṛtam / devebhyaḥ sutyāyai
1.2.6.10	namo mitrasya varuṇasya cakṣase maho devāya tad ṛtaṃ saparyata / dūredṛśe devajātāya ketave divas putrāya sūryāya śaṃsata
1.2.6.11	vāruṇam asi / varuṇas tvottabhnātu / varuṇasya skambhasarjanam asi
1.2.6.12	vicṛtto varuṇasya pāśaḥ / pratyasto varuṇasya pāśaḥ / namo varuṇasya pāśāya / agnes tanūr asi / viṣṇave tvā / somasya tanūr asi / viṣṇave tvā / atither ātithyam asi / viṣṇave tvā / agnaye tvā rāyaspoṣade / viṣṇave tvā / śyenāya tvā somabhṛte / viṣṇave tvā / vāruṇam asi / varuṇo 'si dhṛtavrataḥ / varuṇasya ṛtasadanam āsīda / varuṇāya tvā
1.2.7.1	agner janitram asi / vṛṣaṇau sthaḥ / urvaśy asi / āyur asi purūravā asi / gāyatram asi / triṣṭub asi / jagad asi
1.2.7.2	bhavataṃ naḥ samanasau samokasau sacetasā arepasau
1.2.7.3	mā yajñaṃ hiṃsiṣṭaṃ mā yajñapatiṃ jātavedasau / śivau bhavatam adya naḥ
1.2.7.4	agnā agniś carati praviṣṭā ṛṣīṇāṃ putro adhirāja eṣaḥ
1.2.7.5	tasmai vidhema haviṣā vayaṃ mā devānāṃ yūyupāma bhāgadheyam
1.2.7.6	āpataye tvā gṛhṇāmi / paripataye tvā gṛhṇāmi / tanūnaptre śakmane śakvarāya śakmanā ojiṣṭhāya / anādhṛṣṭam asi / anādhṛṣyaṃ devānām ojaḥ / abhiśastipā anabhiśastenyam
1.2.7.7	anu ma idaṃ vrataṃ vratapatir manyatām anu dīkṣāṃ dīkṣāpatiḥ / añjasā satyam upāgām / suvite mā dhā agne vratapate / yā mama tanūr eṣā sā tvayy agne vratapate / yā tava tanūr iyaṃ sā mayi / saha nau vratapate vratinor vratāni / aṃśuraṃśuṣ ṭe deva somāpyāyatām / indrāyaikadhanavide / ā tvam indrāya pyāyasva / ā tubhyam indraḥ pyāyatām / āpyāyaya sakhīnt sanyā medhayā / svasti te deva soma sutyām aśīya svasty udṛcam eṣṭā rāyā eṣṭā vāmāni / preṣe bhagāya / ṛtam ṛtavādibhyo namo dive / namaḥ pṛthivyai
1.2.7.8	yā te agne 'yāśayā tanūr varṣiṣṭhā gahaneṣṭhā / tveṣaṃ vaco apāvadhīr ugraṃ vaco apāvadhīḥ
1.2.7.9	yā te agne rajāśayā yā te agne harāśayā yā te agne rudriyā tanūs tayā naḥ pāhi / tasyai te svāhā
1.2.8.1	taptāyanī me 'si / vittāyanī me 'si / avatān mā nāthitam / avatād vyathitam / agne aṅgiro yo 'syāṃ pṛthivyām adhy asy āyunā nāmnehi / vasavas tvā harantu gāyatreṇa chandasā / vitsva yajñapateḥ / yat te 'nādhṛṣṭaṃ dhāmānādhṛṣyaṃ tena tvādadhe / agne aṅgiro yo dvitīyasyāṃ pṛthivyām adhy asy āyunā nāmnehi / rudrās tvā harantu traiṣṭubhena chandasā / vitsva yajñapateḥ / yat te 'nādhṛṣṭaṃ dhāmānādhṛṣyaṃ tena tvādadhe / agne aṅgiro yas tṛtīyasyāṃ pṛthivyām adhy asy āyunā nāmnehi / ādityās tvā harantu jāgatena chandasā / vitsva yajñapateḥ / yat te 'nādhṛṣṭaṃ dhāmānādhṛṣyaṃ tena tvādadhe / vider agne nabho nāma yat te / siṃhīr asi / mahiṣīr asi / devebhyaḥ śundhasva / devebhyaḥ śumbhasva / indraghoṣās tvā purastād vasubhiḥ pāntu / pitaras tvā manojavā dakṣiṇataḥ pāntu / rudrās tvā pracetasaḥ paścāt pāntu / viśvakarmā tvādityair uttarāt pātu / siṃhīr asi sapatnasāhī svāhā / siṃhīr asi rāyaspoṣavaniḥ svāhā / siṃhīr asi suprajāvaniḥ svāhā / siṃhīr asy ādityavaniḥ sajātavaniḥ svāhā / siṃhīr asi / āvaha devān devāyate yajamānāya svāhā / bhūtebhyas tvā / viśvāyur asi / pṛthivīṃ dṛṃha / dhruvakṣitir asi / antarikṣaṃ dṛṃha / acyutakṣid asi / divaṃ dṛṃha / agner bhasmāsi / agneḥ purīṣam asi / agneḥ kulāyam asi
1.2.8.2	vibhrāḍ bṛhat pibatu somyaṃ madhv āyur dadhad yajñapatā avihrutam / vātajūto yo abhirakṣati tmanā prajāḥ piparti bahudhā virājati
1.2.9.1	devaśrutau deveṣv āghoṣethām
1.2.9.2	yuñjate mana uta yuñjate dhiyo viprā viprasya bṛhato vipaścitaḥ / vi hotrā dadhe vayunāvid ekā in mahī devasya savituḥ pariṣṭutiḥ
1.2.9.3	apa janyaṃ bhayaṃ nuda mā cakrā āvṛtsata / gṛhaṃ somasya gacchataṃ gacchad indrasya niṣkṛtam
1.2.9.4	idaṃ viṣṇur vicakrame tredhā nidadhe padā / samūḍham asya pāṃsure
1.2.9.5	irāvatī dhenumatī hi bhūtaṃ sūyavasinī manave yaśasye / vyaṣkabhnā rodasī viṣṇa ete dādhartha pṛthivīm abhito mayūkhaiḥ
1.2.9.6	suvāg āvada deva duryaṃ ariṣyann ariṣyataḥ
1.2.9.7	ā no vīro jāyatāṃ karmaṇyo 'bhiśastipā anabhiśastenyaḥ / yaṃ bahavo 'nujīvān yo bahūnām asad vaśī
1.2.9.8	vaiṣṇavam asi viṣṇus tvottabhnātu
1.2.9.9	divo viṣṇa uta vā pṛthivyā uror vā viṣṇo bṛhato antarikṣāt / hastau pṛṇasva bahubhir vasavyair ā prayaccha dakṣiṇād ota savyāt
1.2.9.10	viṣṇor nu kaṃ vīryāṇi pravocaṃ yaḥ pārthivāni vimame rajāṃsi / yo askabhāyad uttaraṃ sadhasthaṃ vicakramāṇas tredhorugāyaḥ
1.2.9.11	viṣṇoḥ pṛṣṭham asi / viṣṇo rarāṭam asi / viṣṇoḥ śipre sthaḥ / viṣṇoḥ syūr asi / viṣṇor dhruvo 'si / vaiṣṇavam asi / viṣṇave tvā
1.2.9.12	pra tad viṣṇuḥ stavate vīryeṇa mṛgo na bhīmaḥ kucaro giriṣṭhāḥ / yasyoruṣu triṣu vikramaṇeṣv adhikṣiyanti bhuvanāni viśvā
1.2.10.1	devasya tvā savituḥ prasave 'śvinor bāhubhyāṃ pūṣṇo hastābhyām ādade / abhrir asi / nārir asi / idam ahaṃ rakṣaso grīvā apikṛntāmi / idam ahaṃ yo me samāno yo 'samāno 'rātīyati tasya grīvā apikṛntāmi / bṛhann asi bṛhadrāyā / bṛhatīm indrāya vācaṃ vada rakṣohaṇaṃ valagahanaṃ vaiṣṇavīm / samrāḍ asi sapatnahā / idam ahaṃ tān valagān udvapāmi yān me samāno yān asamāno nicakhāna ye kulphadaghne / nirasto valagaḥ / svarāḍ asy abhimātihā / idam ahaṃ tān valagān udvapāmi yān me sajāto yān asajāto nicakhāna ye jānudaghne / nirasto valagaḥ / virāḍ asi rakṣohā / idam ahaṃ tān valagān udvapāmi yān me sabandhur yān asabandhur nicakhāna ye nābhidaghne / nirasto valagaḥ / sattrarāḍ asy aśastihā / idam ahaṃ tān valagān udvapāmi yān me bhrātṛvyo yān abhrātṛvyo nicakhāna ye aṃsadaghne / nirasto valagaḥ / sarvarāḍ asy arātīyato hantā / idam ahaṃ tān valagān udvapāmi yān me sajanyo yān asajanyo nicakhāna ye śīrṣadaghne / nirasto valagaḥ
1.2.10.2	saṃmṛśa imān āyuṣe varcase ca devānāṃ nidhir asi dveṣoyavanaḥ / yuyodhy asmad dveṣāṃsi yāni kāni ca cakṛma
1.2.10.3	devānām idaṃ nihitaṃ yad asty athābhāhi pradiśaś catasraḥ / kṛṇvāno anyaṃ adharānt sapatnān
1.2.11.1	pṛthivyai tvā / antarikṣāya tvā / dive tvā / śundhantāṃ lokāḥ pitṛṣadanāḥ / yavo 'si / yavaya dveṣo asmat / yavayārātim / pitṛṣadanaṃ tvā lokam avastṛṇāmi
1.2.11.2	ucchrayasva vanaspate sajūr devena barhiṣā / nitānas tvā māruto nihantu mitrāvaruṇau dhruveṇa dharmaṇā
1.2.11.3	brahmavaniṃ tvā kṣatravaniṃ paryūhāmi / brahma dṛṃha / kṣatraṃ dṛṃha / rāyaspoṣaṃ dṛṃha / prajāṃ dṛṃha / sajātān asmai yajamānāya dṛṃha
1.2.11.4	ghṛtena dyāvāpṛthivī āpṛṇa / viśvajanasya chāyāsi
1.2.11.5	pari tvā girvaṇo gira imā bhavantu viśvataḥ / vṛddhāyum anu vṛddhayo juṣṭā bhavantu juṣṭayaḥ
1.2.11.6	indrāya tvā / indrasya syūr asi / indrasya dhruvo 'si / aindram asi / indrāya tvā / rakṣoghno vo valagaghnaḥ prokṣāmi vaiṣṇavān / rakṣohaṇaṃ tvā valagahanam avasiñcāmi vaiṣṇavam / rakṣohaṇaṃ tvā valagahanam avastṛṇāmi vaiṣṇavam / rakṣoghnī vāṃ valagaghnī upadadhāmi vaiṣṇavī / rakṣoghnī vāṃ valagaghnī paryūhāmi vaiṣṇavī / rakṣohaṇaṃ tvā valagahanam āstṛṇāmi vaiṣṇavam
1.2.12.1	vibhūr asi pravāhaṇaḥ / vahnir asi havyavāhanaḥ / śvātro 'si pracetāḥ / tutho 'si viśvavedāḥ / avasyur asi duvasvān / aṅghārir asi bambhāriḥ / uśig asi kaviḥ / śundhyur asi mārjālīyaḥ / samrāḍ asi kṛśānuḥ / pariṣadyo 'sy āstavyaḥ / nabho 'si pratakvā / asaṃmṛṣṭo 'si havyasūdanaḥ / sagaro 'si viśvavedāḥ / ṛtadhāmāsi svarjyotiḥ / samudro 'si viśvavyacāḥ / ajo 'sy ekapāt / ahir asi budhnyaḥ / kavyo 'si kavyavāhanaḥ / raudreṇānīkena pāhi māgne pipṛhi mā / namas te astu / mā mā hiṃsīḥ
1.2.13.1	tvaṃ soma tanūkṛdbhyo dveṣobhyo 'nyakṛtebhyaḥ / uru yantāsi varūtham svāhā
1.2.13.2	juṣāṇo aptur ājyasya vetu svāhā
1.2.13.3	agne naya supathā rāye asmān viśvāni deva vayunāni vidvān / yuyodhy asmaj juhurāṇam eno bhūyiṣṭhāṃ te namauktiṃ vidhema
1.2.13.4	uru viṣṇo vikramasvoru kṣayāya nas kṛdhi / ghṛtaṃ ghṛtavane piba pra pra yajñapatiṃ tira svāhā
1.2.13.5	evā vandasva varuṇaṃ bṛhantaṃ namasyā dhīram amṛtasya gopām / sa naḥ śarma trivarūthaṃ viyaṃsat pātaṃ no dyāvāpṛthivī upasthe
1.2.13.6	urv antarikṣaṃ vīhy adityāḥ sadā āsīda / deva savitar eṣa te somaḥ / taṃ rakṣasva / mā tvā dabhan duścakṣās te māvakśat / etat tvaṃ deva soma devān upāvṛtedam ahaṃ manuṣyānt saha rāyaspoṣeṇa prajayā copāvarte / namo devebhyaḥ / svadhā pitṛbhyaḥ / nir varuṇasya pāśād amukṣi svar abhivyakśaṃ jyotir vaiśvānaram / agne vratapate yā tava tanūr mayy abhūd eṣā sā tvayi / agne vratapate yā mama tanūs tvayy abhūd iyaṃ sā mayi / punar nau vratapate vratinor vratāni yathāyathaṃ nau vratapate vratinor vratāni vi vratāni sṛjāvahai
1.2.14.1	aty anyān agāṃ nānyān upāgām arvāk tvā parebhyaḥ paro 'varebhyo 'vidaṃ taṃ tvā juṣāmahe devayajyāyai juṣṭaṃ viṣṇave viṣṇave tvā
1.2.14.2	uru viṣṇo vikramasvoru kṣayāya nas kṛdhi / ghṛtaṃ ghṛtavane piba pra pra yajñapatiṃ tira svāhā
1.2.14.3	oṣadhe trāyasvainaṃ svadhite mainaṃ hiṃsīḥ / yā te śivatamā tanūs tayainam upaspṛśa
1.2.14.4	yaṃ tvām ayaṃ svadhitis tigmatejāḥ praṇināya mahate saubhagāya / divam agreṇa mā hiṃsīr antarikṣaṃ madhyena pṛthivyā saṃbhava bhrājaṃ gaccha / vanaspate śatavalśo viroha sahasravalśā vi vayaṃ ruhema
1.2.14.5	pṛthivyai tvāntarikṣāya tvā dive tvā śundhantāṃ lokāḥ pitṛṣadanāḥ / yavo 'si / yavaya dveṣo asmad yavayārātim / pitṛṣadanaṃ tvā lokam avastṛṇāmi
1.2.14.6	svāveśo 'sy agregā netṝṇām adhi tvā sthāsyati tasya vitsva
1.2.14.7	ghṛtena dyāvāpṛthivī āpṛṇa devas tvā savitā madhvānaktu
1.2.14.8	indrasya caṣālam asi supippalā oṣadhīs kṛdhi divam agreṇottabhānāntarikṣaṃ madhyenāpṛṇa pṛthivīm upareṇa dṛṃha
1.2.14.9	tā te dhāmāny uśmasi gamadhyai gāvo yatra bhūriśṛṅgā ayāsaḥ / atrāha tad urugāyasya viṣṇoḥ paramaṃ padam avabhāti bhūri
1.2.14.10	viṣṇoḥ karmāṇi paśyata yato vratāni paspaśe / indrasya yujyaḥ sakhā
1.2.14.11	brahmavaniṃ tvā kṣatravaniṃ paryūhāmi / brahma dṛṃha / kṣatraṃ dṛṃha / rāyaspoṣaṃ dṛṃha / prajāṃ dṛṃha / sajātān asmai yajamānāya dṛṃha
1.2.14.12	tad viṣṇoḥ paramaṃ padaṃ śacyā paśyanti sūrayaḥ / divīva cakṣur ātatam
1.2.14.13	parivīr asi / pari tvā daivīr viśo vyayantām / parīmaṃ yajamānaṃ manuṣyāḥ saha rāyaspoṣeṇa prajayā ca vyayantām / divaḥ sānūpeṣa divaṃ te dhūmo gacchatu antarikṣaṃ jyotiḥ pṛthivīṃ bhasma svāhā
1.2.15.1	iṣe tvā / upāvīr asi / upo devān daivīr viśaḥ prāgur vahnaya uśijaḥ / bṛhaspate dhārayā vasūni / havyā te svadam / deva tvaṣṭar vasu raṇe / revatī ramadhvam / devasya tvā savituḥ prasave 'śvinor bāhubhyāṃ pūṣṇo hastābhyām ādade / ṛtasya tvā devahaviḥ pāśena pratimuñcāmi / amuṣmai tvā juṣṭam / dharṣā mānuṣāḥ / adbhyas tvauṣadhībhyo juṣṭaṃ prokṣāmi / anu tvā mātā manyatām anu pitānu bhrātā sagarbhyo 'nu sakhā sayūthyaḥ / anumānāvaha devān devāyate yajamānāya / apāṃ perur asi / svāttaṃ saddhavir āpo devīḥ svadantu / saṃ te vāyur vātena gacchatāṃ saṃ yajatrair aṅgāni saṃ yajñapatir āśiṣā / ghṛtenāktau paśūṃstrāyethām
1.2.15.2	ye badhyamānam anu badhyamānā anvaikṣanta manasā cakṣuṣā ca / agniṣ ṭaṃ agre pramumoktu devaḥ prajāpatiḥ prajayā saṃrarāṇaḥ
1.2.15.3	revati predhā yajñapatim āviśoro antarikṣa sajūr devena vātena
1.2.15.4	tmanāsya haviṣo yaja sam asya tanvā bhava / varṣīyo varṣīyaso yajñaṃ yajñapatau dhāḥ
1.2.15.5	svarvid asi / svar vittvā svar ihi / svar mahyaṃ / svaḥ paśubhyaḥ / lokavid asi / lokaṃ vittvā lokam ihi / lokaṃ mahyam / lokaṃ paśubhyaḥ / nāthavid asi / nāthaṃ vittvā nātham ihi / nāthaṃ mahyam / nāthaṃ paśubhyaḥ / gātuvid asi / gātuṃ vittvā gātum ihi / gātuṃ mahyam / gātuṃ paśubhyaḥ
1.2.15.6	na vā etan mriyase nota riṣyasi devaṃ id eṣi pathibhiḥ śivebhiḥ / yatra yanti sukṛto nāpi duṣkṛtas tatra tvā devaḥ savitā dadhātu
1.2.15.7	śamitāra upetana yajñaṃ devebhir anvitam / pāśāt paśuṃ pramuñcata bandhād yajñapatiṃ pari
1.2.15.8	aditiḥ pāśān pramumoktv etān paśoḥ pāśān paśupater adhi / yo no dveṣṭy adharaḥ sa padyatāṃ tasmin pāśān pratimuñcāma etān
1.2.16.1	namas ta ātāna / anarvā prehi yajamānāya ghṛtasya kulyām anu saha rāyaspoṣeṇa / devīr āpaḥ śuddhā yūyaṃ devān yuyudhvam / śuddhā vayaṃ supariviṣṭāḥ pariveṣṭāro vo bhūyāsma / vācam asya mā hiṃsīḥ / prāṇam asya mā hiṃsīḥ / cakṣur asya mā hiṃsīḥ / śrotram asya mā hiṃsīḥ / yat te krūraṃ yad āsthitaṃ tad etena śundhasva / devebhyaḥ śumbhasva / gātrāṇy asya mā hiṃsīḥ / caritrān asya mā hiṃsīḥ / nābhim asya mā hiṃsīḥ / meḍhram asya mā hiṃsīḥ / pāyum asya mā hiṃsīḥ / śam adbhyaḥ
1.2.16.2	oṣadhe trāyasvainaṃ svadhite mainaṃ hiṃsīḥ / yā te śivatamā tanūs tayainam upaspṛśa
1.2.16.3	pṛthivyai tvā / rakṣasāṃ bhāgo 'si / idam ahaṃ rakṣo 'vabādhe / idam ahaṃ rakṣo 'dhamaṃ tamo nayāmi / iṣe tvā / ūrje tvā / devebhyaḥ śundhasva / devebhyaḥ śumbhasva
1.2.16.4	ghṛtena dyāvāpṛthivī prorṇuvātām amuṣmai tvā juṣṭaṃ namaḥ sūryasya saṃdṛśe
1.2.16.5	urv antarikṣaṃ vīhi / pratyuṣṭaṃ rakṣaḥ / pratyuṣṭārātiḥ / vāyoḥ stokānāṃ prayutā dveṣāṃsi / svāhordhvanabhasaṃ mārutaṃ devaṃ gacchatam
1.2.17.1	juṣṭaṃ devebhyo havyaṃ ghṛtāvat / amuṣmai tvā juṣṭam / reḍ asi / agniṣ ṭvā śrīṇātu / āpas tvā samariṇvan / vātasya tvā dhrājyai pūṣṇo raṃhyā ūṣmaṇo 'vyathiṣe 'pām oṣadhīnāṃ rasaḥ / ghṛtaṃ ghṛtapāvānaḥ pibata / vasāṃ vasāpāvānaḥ pibata / antarikṣasya havir asi / svāhā tvā vātāya / diśaḥ pradiśa ādiśo vidiśa uddiśo diśaḥ / aindraḥ prāṇo aṅge aṅge nidīdhyat / aindro 'pāno aṅge aṅge nibobhuvat / aindro vyāno aṅge aṅge vibobhuvat
1.2.17.2	deva tvaṣṭar bhūri te sat sametu salakṣma yad viṣurūpaṃ babhūva / devatrā yantam avase sakhāyo anu tvā mātā pitaro madantu
1.2.18.1	samudraṃ gaccha svāhā / antarikṣaṃ gaccha svāhā / devaṃ savitāraṃ gaccha svāhā / ahorātre gaccha svāhā / mitrāvaruṇau gaccha svāhā / dyāvāpṛthivī gaccha svāhā / chandāṃsi gaccha svāhā / somaṃ gaccha svāhā / yajñaṃ gaccha svāhā / divyaṃ nabho gaccha svāhā / agniṃ vaiśvānaraṃ gaccha svāhā / mano hārdiṃ yaccha / oṣadhībhyas tvā
1.2.18.2	dhāmno dhāmno rājann ito varuṇa no muñca yad āpo aghnyā varuṇeti śapāmahai / tato varuṇa no muñca
1.2.18.3	ud uttamaṃ varuṇa pāśam asmad avādhamaṃ vi madhyamaṃ śrathāya / athā vayam āditya vrate tavānāgaso aditaye syāma
1.2.18.4	sumitrā nā āpā oṣadhayaḥ santu durmitrās tasmai santu / yo asmān dveṣṭi yaṃ ca vayaṃ dviṣmaḥ
1.3.1.1	haviṣmatīr imā āpo haviṣmān devo adhvaraḥ / haviṣmaṃ āvivāsati haviṣmaṃ astu sūryaḥ
1.3.1.2	agner vo 'pannagṛhasya sadasi sādayāmi / devānāṃ bhāgadheyīḥ stha / indrāgnyor bhāgadheyīḥ stha / mitrāvaruṇayor bhāgadheyīḥ stha / viśveṣāṃ devānāṃ bhāgadheyīḥ stha / sumnāyuvaḥ sumnyāya sumnaṃ dhatta
1.3.1.3	hṛde tvā manase tvā dive tvā sūryāya tvā / ūrdhvam imam adhvaraṃ divi deveṣu hotrā yaccha
1.3.1.4	śṛṇotv agniḥ samidhā havaṃ me śṛṇvantv āpo dhiṣaṇāś ca devīḥ / śṛṇota grāvāṇo viduṣo nu yajñaṃ śṛṇotu devaḥ savitā havaṃ me
1.3.1.5	devīr āpo apāṃ napād ya ūrmir haviṣya indriyāvān madintamas taṃ devebhyaḥ śukrapebhyo dāta yeṣāṃ bhāgaḥ stha svāhā / kārṣy asi / samudrasya vo 'kṣityā unnaye / vasūnāṃ rudrāṇām ādityānāṃ pannejanīḥ stha / vasavo rudrā ādityā etā vaḥ pannejanīḥ / samudraṃ gandharveṣṭhām anvātiṣṭhata / vātasya patmaneḍitā vāmī te saṃdṛśi viśvaṃ reto dheṣīya tava vāmīr anu saṃdṛśi
1.3.1.6	yam agne pṛtsu martyam avā vājeṣu yaṃ junāḥ / sa yantā śaśvatīr iṣaḥ
1.3.1.7	juṣṭo vāco bhūyāsam / juṣṭo vācaspatiḥ / yad vāco madhumat tasmai svāhā / svāhā sarasvatyai
1.3.2.1	nigrābhyāḥ stha devaśrutaḥ / tarpayata mā / āyur me tarpayata / tarpayata mā / prāṇaṃ me tarpayata / tarpayata mā / apānaṃ me tarpayata / tarpayata mā / vyānaṃ me tarpayata / tarpayata mā / cakṣur me tarpayata / tarpayata mā / śrotraṃ me tarpayata / tarpayata mā / mano me tarpayata / tarpayata mā / vācam me tarpayata / tarpayata mā / ātmānaṃ me tarpayata / tarpayata mā / prajāṃ me tarpayata / tarpayata mā / gṛhān me tarpayata / tarpayata mā / paśūn me tarpayata / tarpayata mā / gaṇair mā mā vitītṛṣata / tarpayata mā
1.3.3.1	devasya tvā savituḥ prasave 'śvinor bāhubhyāṃ pūṣṇo hastābhyām ādade / grāvāsy adhvarakṛd devebhyaḥ / gabhīram imam adhvaraṃ kṛdhi
1.3.3.2	indrāya tvā suṣuttamaṃ madhumantaṃ payasvantam / indrāya tvābhimātighna indrāya tvā vasumate rudravata indrāya tvādityavate
1.3.3.3	agnaye tvā rāyaspoṣade viṣṇave tvā śyenāya tvā somabhṛte viṣṇave tvā
1.3.3.4	śvātrāḥ stha vṛtraturo rādhvaṃ gūrtā amṛtasya patnīḥ / tā devīr devatremaṃ yajñaṃ dhattopahūtāḥ somasya pibata
1.3.3.5	yat te soma divi jyotir yat pṛthivyāṃ yad urā antarikṣe tenāsmai yajñapataya uru rāye kṛdhi / adhi dhātre vocaḥ / mā bhaiḥ / mā saṃvikthāḥ / ūrjaṃ dhatsva / ūrjam asmāsu dhehi / dhiṣaṇe īḍite īḍethām / ūrjaṃ dadhāthām / ūrjam asmāsu dhattam / mā vāṃ hiṃsiṣam / māsmān yuvaṃ hiṃsiṣṭam
1.3.4.1	vācaspataye pavasva vṛṣṇo aṃśubhyāṃ gabhastipūtaḥ
1.3.4.2	devo devānāṃ pavitram asi yeṣāṃ bhāgo 'si
1.3.4.3	madhumatīr nā iṣas kṛdhi
1.3.4.4	svāṃkṛto 'si
1.3.4.5	urv antarikṣaṃ vīhi
1.3.4.6	viśvebhya indriyebhyo divyebhyaḥ pārthivebhyaḥ
1.3.4.7	manas tvāṣṭu
1.3.4.8	svāhā tvā subhava sūryāya
1.3.4.9	devebhyas tvā marīcipebhyaḥ
1.3.4.10	prāṇāya tvā
1.3.4.11	yat te somādābhyaṃ nāma jāgṛvi tasmai te soma somāya svāhā
1.3.4.12	prāg apāg adharāg udag etās tvā diśā ādhāvantu
1.3.4.13	amba nismara / sam arir vidām
1.3.5.1	upayāmagṛhīto 'si
1.3.5.2	antar yaccha maghavan pāhi somam uruṣya rāyaḥ sam iṣo yajasva
1.3.5.3	antas te dyāvāpṛthivī dadhāmy antar dadhāmy urv antarikṣam / sajoṣā devair avaraiḥ paraiś cāntaryāme maghavan mādayasva
1.3.5.4	vāk tvāṣṭu svāhā tvā subhava sūryāya devebhyas tvā marīcipebhyo 'pānāya tvā
1.3.6.1	ā vāyo bhūṣa śucipā upa naḥ sahasraṃ te niyuto viśvavāra / upo te andho madyam ayāmi yasya deva dadhiṣe pūrvapeyam
1.3.6.2	upayāmagṛhīto 'si vāyave tvā
1.3.6.3	indravāyū ime sutā upa prayobhir āgatam / indavo vām uśanti hi
1.3.6.4	upayāmagṛhīto 'si vāyava indravāyubhyāṃ tvaiṣa te yoniḥ sajoṣobhyāṃ tvā
1.3.7.1	ayaṃ vāṃ mitrāvaruṇā sutaḥ soma ṛtāvṛdhā / mamed iha śrutaṃ havam
1.3.7.2	upayāmagṛhīto asi mitrāvaruṇābhyāṃ tvaiṣa te yonir ṛtāyubhyāṃ tvā
1.3.8.1	yā vāṃ kaśā madhumaty aśvinā sūnṛtāvatī / tayā yajñaṃ mimikṣatam
1.3.8.2	upayāmagṛhīto 'sy aśvibhyāṃ tvaiṣa te yonir mādhvībhyāṃ tvā
1.3.9.1	upayāmagṛhīto 'si devebhyas tvopayāmagṛhīto 'si viśvadevebhyas tvopayāmagṛhīto 'si viśvebhyas tvā devebhyaḥ
1.3.9.2	diteḥ putrāṇām aditer akāriṣam uruśarmaṇāṃ bṛhatāṃ varūthinām / yeṣāṃ nāmāni vihitāni dhāmaśaś cittair yajanti bhuvanāya jīvase
1.3.9.3	upayāmagṛhīto 'si viṣṇos tvorukrame gṛhṇāmi viṣṇa urukramaiṣa te somas taṃ rakṣasva mā tvā dabhan duścakṣās te māvakśad ayaṃ vasuḥ purovasur vākpā vācaṃ me pātv ayaṃ vasur vidadvasuś cakṣuṣpāś cakṣur me pātv ayaṃ vasuḥ saṃyadvasuḥ śrotrapāḥ śrotraṃ me pātu
1.3.10.1	ayaṃ venaś codayat pṛśnigarbhā jyotirjarāyū rajaso vimāne / imam apāṃ saṃgame sūryasya śiśuṃ na viprā matibhī rihanti
1.3.10.2	upayāmagṛhīto 'si śaṇḍāya tvaiṣa te yonir vīratāyai tvā
1.3.11.1	taṃ pratnathā pūrvathā viśvathemathā jyeṣṭharājaṃ barhiṣadaṃ svardṛśam / pratīcīnaṃ vṛjanaṃ dohase girāśuṃ jayantam anu yāsu vardhase
1.3.11.2	upayāmagṛhīto 'si markāya tvaiṣa te yoniḥ prajābhyas tvā
1.3.12.1	apanuttau śaṇḍāmarkau saha tena yaṃ dviṣmo 'chinnasya te deva soma dakṣasya rāyaspoṣasya suvīryasyābhigrahītāraḥ syāma
1.3.12.2	tutho 'si janadhāyā devās tvā śukrapāḥ praṇayantu tutho 'si janadhāyā devās tvā manthipāḥ praṇayantv anādhṛṣṭāsi suvīrāḥ prajāḥ prajanayan parīhi suprajāḥ prajāḥ prajanayann abhiparīhi
1.3.12.3	indreṇa manyunā yujāvabādhe pṛtanyataḥ / ghnatā vṛtrāny aprati
1.3.12.4	saṃjagmānau divā pṛthivyā śukrau śukraśociṣau tau devau śukrāmanthinā āyur yajñe dhattam āyur yajñapatau pumāṃsaṃ garbham ādhattaṃ gavīṇyoḥ prāṇān paśuṣu yacchataṃ śukrasyādhiṣṭhānam asi manthino 'dhiṣṭhānam asi nirastaḥ śaṇḍo nirasto markaḥ saha tena yaṃ dviṣmaḥ
1.3.12.5	yā prathamā saṃskṛtir yajñe asmin yaḥ paramo bṛhaspatiś cikitvān / yo madhyamo varuṇo mitro agnis tasmā indrāya sutam ājuhota tasmai sūryāya sutam ājuhota
1.3.13.1	ye devā divy ekādaśa stha pṛthivyām adhy ekādaśa stha / apsukṣito mahinaikādaśa stha te devāso yajñam imaṃ juṣadhvam
1.3.13.2	upayāmagṛhīto 'sy āgrāyaṇo 'si svāgrāyaṇo jinva yajñaṃ jinva yajñapatim abhi savanāni pāhy atas tvā viṣṇuḥ pātu viśaṃ tvaṃ pāhīndriyeṇaiṣa te yonir viśvebhyas tvā devebhyaḥ
1.3.14.1	upayāmagṛhīto 'si
1.3.14.2	indrāya tvā bṛhadvate vayasvata ukthāyuvam / yat ta indra bṛhad vayas tasmai tvā viṣṇave tvā
1.3.14.3	eṣa te yonir indrāya tvopayāmagṛhīto 'si devebhyas tvā devāyuvaṃ gṛhṇāmi punarhavir asi devebhyas tvā devāyuvaṃ pṛṇacmi yajñasyāyuṣe
1.3.15.1	mūrdhānaṃ divo aratiṃ pṛthivyā vaiśvānaram ṛta ājātam agnim / kaviṃ samrājam atithiṃ janānām āsann ā pātraṃ janayanta devāḥ
1.3.15.2	upayāmagṛhīto 'si vaiśvānarāya tvā
1.3.15.3	dhruvo 'si dhruvakṣitir dhruvāṇāṃ dhruvatamo 'cyutānām acyutakṣittama eṣa te yonir vaiśvānarāya tvā
1.3.15.4	dhruvaṃ dhruveṇa haviṣā vaḥ somaṃ nayāmasi / yathā naḥ sarvā ij janaḥ saṃgame sumanā asat
1.3.15.5	divi divyān dṛṃhāntarikṣe antarikṣyān pṛthivyāṃ pārthivān
1.3.16.1	upayāmagṛhīto 'si madhave tvā mādhavāya tvā śukrāya tvā śucaye tvā nabhase tvā nabhasyāya tveṣāya tvorjāya tvā sahase tvā sahasyāya tvā tapase tvā tapasyāya tvā
1.3.17.1	indrāgnī āgataṃ sutaṃ gīrbhir nabho vareṇyam / asya pātaṃ dhiyeṣitā
1.3.17.2	upayāmagṛhīto 'sīndrāgnibhyāṃ tvaiṣa te yonir indrāgnibhyāṃ tvā
1.3.18.1	omāsaś carṣaṇīdhṛto viśve devāsā āgata / dāśvāṃso dāśuṣaḥ sutam
1.3.18.2	upayāmagṛhīto 'si viśvebhyas tvā devebhya eṣa te yonir viśvebhyas tvā devebhyaḥ
1.3.19.1	indra marutva iha pāhi somaṃ yathā śāryāte apibaḥ sutasya / tava praṇītī tava śūra śarmann āvivāsanti kavayaḥ suyajñāḥ
1.3.19.2	upayāmagṛhīto 'sīndrāya tvā marutvata eṣa te yonir indrāya tvā marutvate
1.3.20.1	janiṣṭhā ugraḥ sahase turāya mandra ojiṣṭho bahulābhimānaḥ / avardhann indraṃ marutaś cid atra mātā yad vīraṃ jajanaj janiṣṭham
1.3.20.2	upayāmagṛhīto 'sīndrāya tvā marutvata eṣa te yonir indrāya tvā marutvate
1.3.21.1	marutvantaṃ vṛṣabhaṃ vāvṛdhānam akavāriṃ divyaṃ śāsam indram / viśvāsāham avase nūtanāyograṃ sahodām iha taṃ huve
1.3.21.2	upayāmagṛhīto 'sīndrāya tvā marutvata eṣa te yonir indrāya tvā marutvate
1.3.22.1	marutvaṁ indra vṛṣabho raṇāya pibā somam anuṣvadhaṃ madāya / āsiñcasva jaṭhare madhva ūrmiṃ tvaṃ rājāsi pradivaḥ sutānām
1.3.22.2	upayāmagṛhīto 'sīndrāya tvā marutvata eṣa te yonir indrāya tvā marutvate
1.3.23.1	sajoṣā indra sagaṇo marudbhiḥ somaṃ piba vṛtrahā śūra vidvān / jahi śatrūṃr apa mṛdho nudasvāthābhayaṃ kṛṇuhi viśvato naḥ
1.3.23.2	upayāmagṛhīto 'sīndrāya tvā marutvata eṣa te yonir indrāya tvā marutvate
1.3.24.1	mahaṃ indro ya ojasā parjanyo vṛṣṭimaṁ iva / stomair vatsasya vāvṛdhe
1.3.24.2	upayāmagṛhīto 'si / mahendrāya tvā / eṣa te yoniḥ / mahendrāya tvā
1.3.25.1	mahaṃ indro nṛvad ā carṣaṇiprā uta dvibarhā aminaḥ sahobhiḥ / asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt
1.3.25.2	upayāmagṛhīto 'si / mahendrāya tvā / eṣa te yoniḥ / mahendrāya tvā
1.3.26.1	kadā cana starīr asi nendra saścasi dāśuṣe / upopen nu maghavan bhūyā in nu te dānaṃ devasya pṛcyate
1.3.26.2	upayāmagṛhīto 'si / ādityebhyas tvā
1.3.26.3	kadā cana prayucchasy ubhe nipāsi janmanī / turīyāditya savanaṃ ta indriyam ātasthā amṛtaṃ divi
1.3.26.4	upayāmagṛhīto 'si / ādityebhyas tvā
1.3.26.5	yajño devānāṃ pratyetu sumnam ādityāso bhavatā mṛḍayantaḥ / ā vo 'rvācī sumatir vavṛtyād aṃhoś cid yā varivovittarāsat
1.3.26.6	ahaṃ parastād aham avastād ahaṃ viśvasya bhuvanasya rājā / ahaṃ sūryam ubhayato dadarśa yad antarikṣaṃ tad u naḥ pitābhūt
1.3.26.7	unnambhaya pṛthivīṃ bhinddhy ado divyaṃ nabhaḥ / udno divyasya no dhātar īśāno viṣyā dṛtim
1.3.27.1	adabdhebhiḥ savitaḥ pāyubhiṣ ṭvaṃ śivebhir adya paripāhi no vṛdhe / hiraṇyajihvaḥ suvitāya navyase rakṣā mākir no aghaśaṃsa īśata
1.3.27.2	upayāmagṛhīto 'si / sāvitro 'si janadhāyāḥ / jinva yajñam / jinva yajñapatim / abhi savanāni pāhi / atas tvā viṣṇuḥ pātu / viśaṃ tvaṃ pāhīndriyeṇa
1.3.28.1	upayāmagṛhīto 'si
1.3.28.2	suśarmāsi supratiṣṭhānaḥ / bṛhadukṣe namaḥ
1.3.28.3	eṣa te yoniḥ / viśvebhyas tvā devebhyaḥ
1.3.29.1	upayāmagṛhīto 'si / bṛhaspatisutasya ta inda indriyāvataḥ
1.3.29.2	patnīvantaṃ grahaṃ rādhyāsam
1.3.29.3	agnā3i patnīvā3nt sajūs tvaṣṭrā somaṃ piba
1.3.30.1	upayāmagṛhīto 'si / harir asi hāriyojano harivān haryoḥ sthātā / stutastomasya te deva soma śastokthasyeṣṭayajuṣaḥ
1.3.30.2	harivato hāriyojanasya harivantaṃ grahaṃ rādhyāsam
1.3.30.3	haryor dhānā harivatīḥ sahasomā indrāya / rayyai tvā / poṣāya tvā
1.3.31.1	agnā āyūṃṣi pavasā āsuvorjam iṣaṃ ca naḥ / āre bādhasva ducchunām
1.3.31.2	upayāmagṛhīto 'si / agnaye tvāyuṣmate / eṣa te yoniḥ / agnaye tvāyuṣmate
1.3.32.1	ojas tad asya titviṣa ubhe yat samavartayat / indraś carmeva rodasī
1.3.32.2	upayāmagṛhīto 'si / indrāya tvaujasvate / eṣa te yoniḥ / indrāya tvaujasvate
1.3.33.1	adṛśrann asya ketavo vi raśmayo janaṃ anu / bhrājanto agnayo yathā
1.3.33.2	upayāmagṛhīto 'si / sūryāya tvā bhrājasvate / eṣa te yoniḥ / sūryāya tvā bhrājasvate
1.3.34.1	indram iddharī vahato 'pratidhṛṣṭaśavasam / ṛṣīṇāṃ ca stutīr upa yajñaṃ ca mānuṣāṇām
1.3.34.2	upayāmagṛhīto 'si / indrāya tvā harivate / eṣa te yoniḥ / indrāya tvā harivate
1.3.35.1	upayāmagṛhīto 'si / prajāpataye tvā jyotiṣmate jyotiṣmantaṃ gṛhṇāmi / rātaṃ devebhyaḥ / dakṣāya dakṣavṛdham / agnihvarebhyas tvā ṛtāyubhyā indrajyeṣṭhebhyo varuṇarājabhyo vātāpibhyaḥ parjanyātmabhyaḥ / pṛthivyai tvā / antarikṣāya tvā / dive tvā / adbhyas tvā / oṣadhībhyo vanaspatibhyas tvā / prāṇāya tvā / apānāya tvā / vyānāya tvā / sate tvā / asate tvā / bhūtāya tvā / bhavyāya tvā / yena prajā achidrā ajāyanta tasmai tvā prajāpataye viśvakarmaṇe viśvavyacase vibhūdāvne vibhuṃ bhāgaṃ juhomi svāhā
1.3.35.2	tisro jihvasya samidhaḥ parijmano 'gner akṛṇvann uśijo amṛtyave / tāsām ekām adadhur martye bhujaṃ lokam u dve upa jāmī īyatuḥ
1.3.36.1	agniḥ prātaḥ savanāt pātv asmān vaiśvānaro viśvaśrīr viśvaśaṃbhūḥ / sa naḥ pāvako draviṇaṃ dadhātv āyuṣmantaḥ sahabhakṣāḥ syāma
1.3.36.2	agnaye tvā pravṛhāmi gāyatreṇa chandasā / indrāya tvā pravṛhāmi traiṣṭubhena chandasā / ādityebhyas tvā pravṛhāmi jāgatena chandasā / reśīnāṃ tvā patmann ādhūnomi / māndānāṃ tvā patmann ādhūnomi / bhandanānāṃ tvā patmann ādhūnomi / pūtanānāṃ tvā patmann ādhūnomi / pastyānāṃ tvā patmann ādhūnomi / mādhvīnāṃ tvā patmann ādhūnomi / madughānāṃ tvā patmann ādhūnomi / devayānīnāṃ tvā patmann ādhūnomi / upayāmagṛhīto 'si / śukraṃ tvā śukra śukrāya gṛhṇāmy ahno rūpe sūryasya raśmiṣu
1.3.36.3	ā samudrā acucyavur divo dhārā asaścata
1.3.36.4	kakubhaṃ rūpaṃ vṛṣabhasya rocate bṛhat / vasūnām ādhītau rudrāṇāṃ karmann ādityānāṃ cetasi / indrāya tvā vibhūvase juhomi / uśik tvaṃ deva soma gāyatreṇa chandasāgner dhāmopehi / vaśī tvaṃ deva soma traiṣṭubhena chandasendrasya dhāmopehi / asmatsakhā deva soma jāgatena chandasā viśveṣāṃ devānāṃ priyaṃ pāthā upehi
1.3.37.1	ud u tyaṃ jātavedasaṃ devaṃ vahanti ketavaḥ / dṛśe viśvāya sūryam
1.3.37.2	citraṃ devānām udagād anīkaṃ cakṣur mitrasya varuṇasyāgneḥ / āprā dyāvāpṛthivī antarikṣaṃ sūrya ātmā jagatas tasthuṣaś ca
1.3.37.3	dyāṃ gaccha / svar gaccha / rūpaṃ vo rūpeṇābhyemi vayasā vayaḥ / tutho vo viśvavedā vibhajatu varṣiṣṭhe adhi nāke pṛthivyāḥ
1.3.37.4	etat te agne rādha eti somacyutam / tan mitrasya pathā naya
1.3.37.5	ayaṃ no agnir varivas kṛṇotv ayaṃ mṛdhaḥ pura etu prabhindan / ayaṃ śatrūn jayatu jarhṛṣāṇo 'yaṃ vājaṃ jayatu vājasātau
1.3.37.6	ṛtasya pathā preta candradakṣiṇāḥ / brāhmaṇam adya ṛdhyāsaṃ pitṛmantaṃ paitṛmatyam ṛṣim ārṣeyaṃ sudhātudakṣiṇam
1.3.37.7	vi svaḥ paśya vyantarikṣam / yatasva sadasyaiḥ / asmadrātā madhumatīr devatrā gacchata / pradātāram āviśata / anavahāyāsmān devayānena pathā sukṛtāṃ loke sīdata / tan naḥ saṃskṛtam
1.3.38.1	dhātā rātiḥ savitedaṃ juṣantāṃ prajāpatir varuṇo mitro agniḥ / viṣṇus tvaṣṭā prajayā saṃrarāṇo yajamānāya draviṇaṃ dadhātu
1.3.38.2	sam indra no manasā neṣi gobhiḥ saṃ sūribhir harivaḥ saṃ svastyā / saṃ brahmaṇā devakṛtaṃ yad asti saṃ devānāṃ sumatau yajñiyānām
1.3.38.3	saṃ varcasā payasā saṃ tanūbhir aganmahi manasā saṃ śivena / tvaṣṭā sudatro vidadhātu rāyo 'nu no mārṣṭu tanvo yad viriṣṭam
1.3.38.4	sugā vo devāḥ sadanā kṛṇomi ya ājagmedaṃ savanaṃ juṣāṇāḥ / jakṣivāṃsaḥ papivāṃsaś ca viśve 'sme dhatta vasavo vasūni
1.3.38.5	yān āvaha uśato deva devāṃs tān preraya sve agne sadhasthe / vahamānā bharamāṇā havīṃṣy asuṃ gharmaṃ divam ātiṣṭhatānu
1.3.38.6	yad adya tvā prayati yajñe asminn agne hotāram avṛṇīmahīha / ṛdhag ayāḍ ṛdhag utāśamiṣṭa vidvān prajānann upayāhi yajñam
1.3.38.7	yajña yajñaṃ gaccha / yajñapatiṃ gaccha / svaṃ yoniṃ gaccha svāhā / eṣa te yajño yajñapate sahasūktavākaḥ suvīraḥ / tena saṃbhava / bhrājaṃ gaccha / devā gātuvido gātuṃ vittvā gātum ita / manasaspate sudhātv imaṃ yajñaṃ divi deveṣu vāte dhāḥ svāhā
1.3.39.1	uruṃ hi rājā varuṇaś cakāra sūryāya panthām anvetavā u / apade pādā pratidhātave 'kar utāpavaktā hṛdayāvidhaś cit
1.3.39.2	śataṃ te rājan bhiṣajaḥ sahasram urvī gabhīrā sumatiṣ ṭe astu / āre bādhasva nirṛtiṃ parācaiḥ kṛtaṃ cid enaḥ pramumugdhy asmat
1.3.39.3	agner anīkam apa āviveśāpāṃ napāt pratirakṣad asuryān
1.3.39.4	dame dame samidhaṃ yakṣy agne prati te jihvā ghṛtam uccaraṇyat
1.3.39.5	samudre te hṛdayam apsv antaḥ saṃ tvā viśantv oṣadhīr utāpaḥ / yajñasya te yajñapate sūktoktau namovāke vidhema svāhā
1.3.39.6	avabhṛtha nicuṅkuṇa / nicerur asi nicuṅkuṇaḥ / gṛhaṃ gṛhaḥ / ava no devair devakṛtam eno yakṣi / ava martyair martyakṛtaṃ cikitvān / uror ā no deva riṣas pāhi / apsu dhautasya te deva soma nṛbhiḥ ṣṭutasya yas te gosanir bhakṣo yo aśvasanis tasya tā upahūtā upahūtasya bhakṣayāmi / vicṛtto varuṇasya pāśaḥ / pratyasto varuṇasya pāśaḥ / namo varuṇasya pāśāya / unnetar vasīyo nā unnayābhi
1.3.39.7	udut te madhumattamā giraḥ stomāsa īrate / satrājito dhanasā akṣitotayo vājayanto rathā iva
1.3.39.8	kaṇvā iva bhṛgavaḥ sūryā iva viśvam iddhitam ānaśuḥ / udeta prajām uta varco dadhānā yuṣmān rāya uta yajñā asaścata
1.3.39.9	gāyatraṃ chando anu saṃrabhadhvam athā syāta surabhayo gṛheṣu / edho 'sy edhiṣīmahi / samid asi samedhiṣīmahi
1.3.39.10	apo adyānvacāriṣaṃ rasena samasṛkṣmahi / payasvān agnā āgamaṃ taṃ mā saṃsṛja varcasā
1.4.1.1	mamāgne varco vihaveṣv astu vayaṃ tvendhānās tanvaṃ puṣema / mahyaṃ namantāṃ pradiśaś catasras tvayādhyakṣeṇa pṛtanā jayema
1.4.1.2	agne vratapate vratam ālapsye tat te prabrūmas tan no gopāya tañ śakeyam
1.4.1.3	agniṃ hotāram upa taṃ huve devān yajñiyān iha yānyajāmahai / vyantu devā haviṣo me asyā devā yantu sumanasyamānāḥ
1.4.1.4	yunajmi tvā brahmaṇā daivyena havyāyāsmai voḍhave jātavedaḥ / indhānās tvā suprajasaḥ suvīrā jyog jīvema balihṛto vayaṃ te
1.4.1.5	asmāsv indra indriyaṃ dadhātv asmān rāyo maghavānaḥ sacantām / asmākaṃ santv āśiṣaḥ
1.4.1.6	ām āśiṣo dohakāmā indravanto havāmahe / dhukṣīmahi prajām iṣam
1.4.1.7	sā me satyāśīr devān gamyājjuṣṭāj juṣṭatarā paṇyāt paṇyatarā
1.4.1.8	areḍatā manasā devān gaccha yajño devān gacchatu yajño devān gamyāt
1.4.1.9	vi te muñcāmi raśanāṃ vi raśmīn vi yoktrāṇi paricartanāni / dhattād asmabhyaṃ draviṇeha bhadraṃ pra mā brūtād bhāgadāṃ devatāsu
1.4.1.10	iṣṭo yajño bhṛgubhir draviṇodā yatibhir āśīrdā vasubhiḥ / aṅgiraso me asya yajñasya prātaranuvākair ahauṣuḥ
1.4.1.11	tasya mā yajñasyeṣṭasya vītasya draviṇehāgamyād vasur yajño vasumān yajñas tasya mā yajñasya vasor vasumato vasv ihāgacchatv ado māgacchatv ado māgamyāt
1.4.2.1	saṃ yajñapatir āśiṣā
1.4.2.2	sad asi
1.4.2.3	san me bhūyāḥ
1.4.2.4	pūrṇam asi
1.4.2.5	pūrṇaṃ me bhūyāḥ
1.4.2.6	sarvam asi
1.4.2.7	sarvaṃ me bhūyāḥ
1.4.2.8	akṣitam asi
1.4.2.9	akṣitaṃ me bhūyāḥ
1.4.2.10	prācyā diśā devā ṛtvijo mārjayantām
1.4.2.11	dakṣiṇayā diśā māsāḥ pitaro mārjayantām
1.4.2.12	pratīcyā diśā gṛhāḥ paśavo mārjayantām
1.4.2.13	udīcyā diśāpā oṣadhayo vanaspatayo mārjayantām
1.4.2.14	ūrdhvayā diśā yajñaḥ saṃvatsaro mārjayatām
1.4.2.15	viṣṇuḥ pṛthivyāṃ vyakraṃsta gāyatreṇa chandasā
1.4.2.16	nirbhaktaḥ sa yaṃ dviṣmaḥ
1.4.2.17	viṣṇur antarikṣe vyakraṃsta traiṣṭubhena chandasā
1.4.2.18	nirbhaktaḥ sa yaṃ dviṣmaḥ
1.4.2.19	viṣṇur divi vyakraṃsta jāgatena chandasā
1.4.2.20	nirbhaktaḥ sa yaṃ dviṣmaḥ
1.4.2.21	aganma svaḥ
1.4.2.22	saṃ jyotiṣābhūma
1.4.2.23	idam aham amuṣya prāṇaṃ niveṣṭayāmi
1.4.2.24	tejo 'si
1.4.2.25	sam ahaṃ prajayā
1.4.2.26	saṃ mayā prajā
1.4.2.27	sam ahaṃ paśubhiḥ
1.4.2.28	saṃ mayā paśavaḥ
1.4.2.29	agne gṛhapate sugṛhapatir ahaṃ tvayā gṛhapatinā bhūyāsam
1.4.2.30	sugṛhapatis tvaṃ mayā gṛhapatinā bhūyāḥ
1.4.2.31	asthūri ṇau gārhapatyaṃ dīdāyañ śataṃ himā dvāyū
1.4.2.32	rādhāṃsi saṃpṛñcānā asaṃpṛñcānau tanvaḥ
1.4.2.33	asā anu mā tanvachinno divyas tantuḥ
1.4.2.34	mā mānuṣaś chedi
1.4.2.35	divyād dhāmno mā chitsi mā mānuṣāt
1.4.2.36	jyotiṣe tantave tvā
1.4.3.1	ye devā yajñahanaḥ pṛthivyām adhy āsate / agnir nas tebhyo rakṣatu gacchema sukṛto vayam
1.4.3.2	ye devā yajñamuṣaḥ pṛthivyām adhy āsate / agnir nas tebhyo rakṣatu gacchema sukṛto vayam
1.4.3.3	yās te rātrayaḥ savitar devayānīḥ sahasrayajñam abhi saṃbabhūvuḥ / gṛhaiś ca sarvaiḥ prajayā nv agre svo ruhāṇās taratā rajāṃsi
1.4.3.4	ye devā yajñahano antarikṣe adhy āsate / vāyur nas tebhyo rakṣatu gacchema sukṛto vayam
1.4.3.5	ye devā yajñamuṣo antarikṣe adhy āsate / vāyur nas tebhyo rakṣatu gacchema sukṛto vayam
1.4.3.6	āganma mitrāvaruṇā vareṇa rātrīṇāṃ bhāgo yuvayor yo asti / nākaṃ gṛbhṇānāḥ sukṛtasya loke tṛtīye pṛṣṭhe adhi rocane divaḥ
1.4.3.7	ye devā yajñahano divy adhy āsate / sūryo nas tebhyo rakṣatu gacchema sukṛto vayam
1.4.3.8	ye devā yajñamuṣo divy adhy āsate / sūryo nas tebhyo rakṣatu gacchema sukṛto vayam
1.4.3.9	yenendrāya samabharan payāṃsy uttamena haviṣā jātavedaḥ / tenāgne tvam uta vardhayā māṃ sajātānāṃ madhye śraiṣṭhyā ā dhehi mā
1.4.3.10	vedo 'si vedo mā ābhara tṛpto 'haṃ tṛptas tvam
1.4.3.11	ghṛtavantaṃ kulāyinaṃ rāyaspoṣaṃ sahasriṇam / vedo vājaṃ dadātu me
1.4.3.12	nir dviṣantaṃ nir arātiṃ daha rudrās tvāyacchann ādityās tvāstṛṇan
1.4.3.13	gomaṃ agne 'vimaṃ aśvī yajño nṛvatsakhā sadam id apramṛṣyaḥ / iḍāvān eṣo asura prajāvān dīrgho rayiḥ pṛthubudhnaḥ sabhāvān
1.4.3.14	saṃ patnī patyā sukṛteṣu gacchatāṃ yajñasya yuktau dhuryā abhūtām / āprīṇānau vijahatā arātiṃ divi jyotir uttamam ārabhethāṃ svāhā
1.4.3.15	patni patny eṣa te lokaḥ / namas te astu / mā mā hiṃsīḥ / yā sarasvatī veśayamanī tasyai svāhā
1.4.3.16	yā sarasvatī veśabhagīnā tasyās te bhaktivāno bhūyāsma
1.4.3.17	ayāś cāgne 'sy anabhiśastiś ca satyam it tvam ayā asi / ayāḥ san manasā kṛtto 'yāḥ san havyam ūhiṣe 'yā no dhehi bheṣajaṃ svāhā
1.4.4.1	devān janam agan yajñaḥ
1.4.4.2	tato mā yajñasyāśīr āgacchatu
1.4.4.3	pitṝn janam agan yajñaḥ
1.4.4.4	tato mā yajñasyāśīr āgacchatu
1.4.4.5	manuṣyān janam agan yajñaḥ
1.4.4.6	tato mā yajñasyāśīr āgacchatu
1.4.4.7	apa oṣadhīr vanaspatīn janam agan yajñaḥ
1.4.4.8	tato mā yajñasyāśīr āgacchatu
1.4.4.9	pañcajanaṃ janam agan yajñaḥ
1.4.4.10	tato mā yajñasyāśīr āgacchatu
1.4.4.11	pañcānāṃ tvā vātānāṃ dhartrāya gṛhṇāmi
1.4.4.12	pañcānāṃ tvā diśāṃ dhartrāya gṛhṇāmi
1.4.4.13	pañcānāṃ tvā salilānāṃ dhartrāya gṛhṇāmi
1.4.4.14	pañcānāṃ tvā pṛṣṭhānāṃ dhartrāya gṛhṇāmi
1.4.4.15	pañcānāṃ tvā pañcajanānāṃ dhartrāya gṛhṇāmi
1.4.4.16	caros tvā pañcabilasya dhartrāya gṛhṇāmi
1.4.4.17	dhāmāsi priyaṃ devānām anādhṛṣṭaṃ devayajanam / devavītyai tvā gṛhṇāmi
1.4.4.18	bhūr asmākam
1.4.4.19	havyaṃ devānām
1.4.4.20	āśiṣo yajamānasya
1.4.4.21	devatābhyas tvā devatābhir gṛhṇāmi
1.4.5.1	samṛtayajño vā eṣa yad darśapūrṇamāsau
1.4.5.2	kasya vāha yakṣyamāṇasya devatā yajñam āgacchanti kasya vā na
1.4.5.3	bahūnāṃ samānam ahar yajamānānāṃ yaḥ pūrvedyur agniṃ gṛhṇāti sa śvobhūte devatā abhiyajate
1.4.5.4	mamāgne varco vihaveṣv astv iti
1.4.5.5	pūrvam agniṃ gṛhṇāti
1.4.5.6	devatā vā etat pūrvedyur agrahīt
1.4.5.7	tāḥ śvobhūte 'bhiyajate
1.4.5.8	barhiṣā vai pūrṇamāse vratam upayanti vatsair amāvāsyāyām
1.4.5.9	purā vatsānām apākartor daṃpatī aśnīyātām
1.4.5.10	hastā avanijya dakṣiṇato 'gnim upatiṣṭheta
1.4.5.11	agne vratapate vratam ālapsya iti
1.4.5.12	agnir vai devānāṃ vratapatir brāhmaṇo vratabhṛt
1.4.5.13	vratapataya eva procya vratam ālabhate
1.4.5.14	agniṃ hotāram upa taṃ huva iti
1.4.5.15	yena havir nirvapsyant syāt tad abhimṛśet
1.4.5.16	devatānāṃ vā eṣa grahaḥ
1.4.5.17	devatā vā etad agrahīt
1.4.5.18	yunajmi tvā brahmaṇā daivyeneti
1.4.5.19	paridhiṣu paridhīyamāṇeṣu vadet
1.4.5.20	agner vā eṣa yogaḥ
1.4.5.21	agnim etad yunakti
1.4.5.22	yukto 'smai havyaṃ vahati
1.4.5.23	asmāsv indra indriyaṃ dadhātv iti
1.4.5.24	iḍāyām upahūyamānāyāṃ vadet
1.4.5.25	iḍāyā vā eṣa dohaḥ
1.4.5.26	iḍāṃ vā etad duhe
1.4.5.27	atho indriyaṃ vā iḍā
1.4.5.28	indriyam evātman dhatte
1.4.5.29	āmāśiṣo dohakāmāḥ
1.4.5.30	ity āśiṣo vai dohakāmā yajamānam abhisarpanti
1.4.5.31	tā dakṣiṇato yajamānalokam upatiṣṭhante
1.4.5.32	tā yathā dhenavo 'dugdhā apakrāmanty evam asmād āśiṣo 'dugdhā apakrāmanti ya evaṃ na veda
1.4.5.33	atha ya evaṃ vedāśiṣa eva duhe
1.4.5.34	sā me satyāśīr devān gamyād iti prastare prahriyamāṇe vadet
1.4.5.35	satyāṃ vā etad āśiṣaṃ devān gamayitvātha varaṃ vṛṇīta
1.4.5.36	etaddha sma vā āhaupāvir jānaśruteyaḥ sahasreṇeṣṭvā kam u ṣvid ato 'dhi varaṃ variṣyāmaha iti
1.4.5.37	sahasreṇa yakṣīya
1.4.5.38	iti ha sma vāva tataḥ purāha
1.4.5.39	vi te muñcāmi raśanāṃ vi raśmīn
1.4.5.40	iti paridhiṣu prahriyamāṇeṣu vadet
1.4.5.41	devatā vā etat svargaṃ lokaṃ gamayitvā pratiṣṭhāpya vyamauk
1.4.5.42	iṣṭo yajño bhṛgubhir iti
1.4.5.43	yajñasya vā eṣa dohaḥ
1.4.5.44	yajñam etad duhe
1.4.5.45	etaddha sma vā āha kapivano bhauvāyanaḥ
1.4.5.46	kim u sa yajñena yajeta yo gām iva yajñaṃ na duhīta
1.4.5.47	sudohataro hi gor iti
1.4.6.1	saṃ yajñapatir āśiṣeti yajamāno yajamānabhāgaṃ prāśnāti
1.4.6.2	yajamāno vai yajñapatiḥ
1.4.6.3	yajño yajamānabhāgaḥ
1.4.6.4	yad yajamāno yajamānabhāgaṃ prāśnāti yajñapatā eva yajñaṃ pratiṣṭhāpayati
1.4.6.5	yadi pravaset samiṣṭayajuṣā saha juhuyāt
1.4.6.6	agnā eva yajñaṃ pratiṣṭhāpayati
1.4.6.7	yaddhavir nirvapsyann agnau niṣṭapaty agner eva yajñaṃ nirmimīte
1.4.6.8	atha yaddhavir nirvapsyan yajamānāya prāha yajñapater evādhi yajñaṃ nirmimīte
1.4.6.9	agnir vai bhūyāṃsaṃ pradahati
1.4.6.10	etaṃ vai lokaṃ yajamāno nv atimucyate yad etā āpo 'tisṛjyante
1.4.6.11	achinnaṃ srāvayitavyā adbhir vā etad yajamāno 'gner ātmānam antardhatte
1.4.6.12	dvayā vai devā yajamānasya gṛham āgacchanti somapā anye 'somapā anye hutādo 'nye 'hutādo 'nye
1.4.6.13	ete vai devā ahutādo yad brāhmaṇāḥ
1.4.6.14	etaddevatya eṣa yaḥ purānījānaḥ
1.4.6.15	ete vā etasya prajāyāḥ paśūnām īśate
1.4.6.16	te 'syāprītā iṣam ūrjam ādāyāpakrāmanti
1.4.6.17	yad anvāhāryam anvāharati tān eva tena prīṇāti
1.4.6.18	dakṣiṇataḥ sadbhyaḥ parihartavā āha
1.4.6.19	dakṣiṇāvataiva yajñena yajate
1.4.6.20	āhutibhir eva devān hutādaḥ prīṇāti
1.4.6.21	te 'smai prītā iṣam ūrjaṃ niyacchanti
1.4.7.1	sad asi san me bhūyāḥ
1.4.7.2	ity āśiṣo vā etāḥ
1.4.7.3	tā evāvarunddhe
1.4.7.4	pūrṇam asi pūrṇaṃ me bhūyāḥ
1.4.7.5	iti pūrṇo ha vā amutrāṅgaiḥ sambhavati
1.4.7.6	sarvam asi sarvaṃ me bhūyāḥ
1.4.7.7	iti sarvo ha vā amutrāṅgaiḥ sambhavati
1.4.7.8	akṣitam asy akṣitaṃ me bhūyāḥ
1.4.7.9	ity akṣito ha vā amutrāṅgaiḥ sambhavati
1.4.7.10	prācyā diśā devā ṛtvijo mārjayantām
1.4.7.11	ity etā vai yajñasya mṛṣṭayaḥ
1.4.7.12	etāḥ śāntayaḥ
1.4.7.13	tā baijavāpayo vidāmakran
1.4.7.14	teṣāṃ mṛṣṭo yajñaḥ śānto 'bhūt
1.4.7.15	aghātukaḥ paśupatiḥ paśūn
1.4.7.16	tad ya evaṃ veda mṛṣṭa evāsya yajñaḥ śānto bhavati
1.4.7.17	aghātukaḥ paśupatiḥ paśūn
1.4.7.18	viṣṇuḥ pṛthivyāṃ vyakraṃsta gāyatreṇa chandaseti
1.4.7.19	viṣṇumukhā vai devā asurān ebhyo lokebhyaḥ praṇudya svargaṃ lokam āyan
1.4.7.20	tad viṣṇumukho vā etad yajamāno bhrātṛvyam ebhyo lokebhyaḥ praṇudya svargaṃ lokam eti
1.4.7.21	aganma svar iti svargam eva lokam eti
1.4.7.22	saṃ jyotiṣābhūmeti jyotir hi svargo lokaḥ
1.4.7.23	idam aham amuṣya prāṇaṃ niveṣṭayāmi
1.4.7.24	iti prāṇam evāsya niveṣṭayati
1.4.7.25	itthaṃ paryāvartate
1.4.7.26	evaṃ hi yajñaḥ paryāvartate
1.4.7.27	atho amuṣya vā etad ādityasyāvṛtam anu paryāvartate
1.4.7.28	tejo 'sīty āha
1.4.7.29	tejo hy agniḥ
1.4.7.30	sa vai hitvā prajāṃ ca paśūṃś ca svar eti
1.4.7.31	yad āha sam ahaṃ prajayā saṃ mayā prajā sam ahaṃ paśubhiḥ saṃ mayā paśava iti prajāyāṃ caiva paśuṣu ca pratitiṣṭhati
1.4.7.32	agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā ity agrahaṇau saṃjīryataḥ
1.4.7.33	sarvam āyur itaḥ
1.4.7.34	nārtiṃ nītaḥ
1.4.7.35	putrasya nāma gṛhṇāti
1.4.7.36	prajām evānu samatānīt
1.4.7.37	sa vai mānuṣam evābhy upāvartate
1.4.7.38	manuṣyasya hi nāma gṛhṇāti
1.4.7.39	yad āhāchinno divyas tantur mā mānuṣaś chedīti divyaṃ caiva mānuṣaṃ ca samatānīt
1.4.7.40	divyād dhāmno mā chitsi mā mānuṣād ity ubhā imaṃ lokaṃ jayataḥ
1.4.7.41	saha svarge loke bhavataḥ
1.4.8.1	iti ya eva devā yajñahanaś ca yajñamuṣaś ca pṛthivyāṃ tāṃs tīrtvāntarikṣam āruhat
1.4.8.2	ya eva devā yajñahanaś ca yajñamuṣaś cāntarikṣe tāṃs tīrtvā divam agan
1.4.8.3	ya eva devā yajñahanaś ca yajñamuṣaś ca divi tāṃs tīrtvā sajātānāṃ madhye śraiṣṭhyā ādhād enam
1.4.8.4	śiro vā etad yajñasya yat puroḍāśaḥ
1.4.8.5	keśā vedaḥ
1.4.8.6	yad vedena puroḍāśaṃ saṃmārṣṭi yajñasya sarvatvāyātho medhyatvāya
1.4.8.7	yajño vai devebhyas tiro 'bhavat
1.4.8.8	taṃ devā vedenāvindan
1.4.8.9	tad vedasya vedatvam
1.4.8.10	yad vedena vedyām āste yajñam evāsmai vindati
1.4.8.11	patnyai vedaṃ prayacchati
1.4.8.12	duranuvedo vā amutra yajñaḥ
1.4.8.13	yajñam evāsmai vindati
1.4.8.14	triḥ prayacchati
1.4.8.15	triṣatyā hi devāḥ
1.4.8.16	upasthā āsyate
1.4.8.17	pumāṃsaṃ jānukā bhavati
1.4.8.18	paśavo vai vedaḥ
1.4.8.19	oṣadhayo hy eṣa
1.4.8.20	eṣa khalu vai paśūnāṃ loko yad antarāgnī
1.4.8.21	sve vā etalloke yajamāno bhrātṛvyasya paśūn vṛṅkte
1.4.8.22	ardhamāse vai yajño vicchidyate saṃtatam āhavanīyāt stṛṇann eti yajñasya saṃtatyai
1.4.8.23	taṃ saṃtatam uttare 'rdhamāse 'bhiyajate
1.4.8.24	gomaṃ agne 'vimaṃ aśvī yajñaḥ
1.4.8.25	iti gomantam evāvimantam aśvinaṃ yajñam akaḥ
1.4.8.26	iḍāvān eṣo asura prajāvān dīrgho rayiḥ pṛthubudhnaḥ sabhāvān
1.4.8.27	ity āśiṣam evāśāste
1.4.8.28	saṃ patnī patyā sukṛteṣu gacchatām ity eṣa vai patnyā yajñasyānvārambhaḥ
1.4.8.29	saha svarge loke bhavataḥ
1.4.8.30	yā vā etasya patnī saitaṃ saṃprati paścād anvāste
1.4.8.31	yat saṃprati paścād anvāsīta prajām asyā nirdahet
1.4.8.32	yad āha patni patny eṣa te loka iti lokam evāsyā akaḥ
1.4.8.33	anirdāhuko 'syāḥ prajāṃ bhavati
1.4.8.34	yā sarasvatī veśayamanīti veśayamanaṃ
1.4.8.35	veśān evāsmai tena yacchati
1.4.8.36	utāsyājīvantaḥ sajātā upāsate
1.4.8.37	vācam in nv asya brāhmaṇasya vā rājanyasya vopāsmahe
1.4.8.38	iti māṃsaṃ tu na paceyuḥ
1.4.8.39	tasminn agnau yat paceyuḥ kravyādaṃ kuryuḥ
1.4.8.40	na hi tasminn agnau māṃsaṃ pacanti yasminn āhutīr juhvati
1.4.8.41	ayāś cāgne 'sy anabhiśastiś cety ayā vai nāmaiṣāgneḥ priyā tanūḥ
1.4.8.42	ayā maryādhairyeṇeti khalu vā āhuḥ
1.4.8.43	yaccaivātra yajñe kriyate yac ca na yāṃ caivātra yajñasya prāyaścittiṃ vidma yāṃ ca na tasyaiṣobhayasya prāyaścittiḥ
1.4.9.1	devān janam agan yajña iti skannam abhimantrayeta
1.4.9.2	janaṃ vā etad yajñasya gacchati yat skandati
1.4.9.3	jano hīyam asmad adhi
1.4.9.4	yajñasya vā etaj janaṃ gatasyāśiṣam avarunddhe
1.4.9.5	pañcānāṃ tvā vātānāṃ dhartrāya gṛhṇāmīti pāṅkto yajñaḥ
1.4.9.6	yāvān eva yajñas tam ālabdhaḥ
1.4.9.7	ayaṃ vāva yaḥ pavata eṣa yajñaḥ
1.4.9.8	tam evāgrahīt
1.4.9.9	pañcānāṃ tvā diśāṃ dhartrāya gṛhṇāmītīmā eva pañca diśo 'grahīt
1.4.9.10	pañcānāṃ tvā salilānāṃ dhartrāya gṛhṇāmīti paśavo vai salilam
1.4.9.11	paśūn evāgrahīt
1.4.9.12	pañcānāṃ tvā pṛṣṭhānāṃ dhartrāya gṛhṇāmīti pṛṣṭhāny evāgrahīt
1.4.9.13	tenāsya pṛṣṭhavantau darśapūrṇamāsau saṃtatā avicchinnau bhavataḥ
1.4.9.14	pañcānāṃ tvā pañcajanānāṃ dhartrāya gṛhṇāmīti chandāṃsi vai pañca pañcajanāḥ
1.4.9.15	chandāṃsy evāgrahīt
1.4.9.16	caros tvā pañcabilasya dhartrāya gṛhṇāmītīme vai lokāś caruḥ pañcabilaḥ
1.4.9.17	imān eva lokān agrahīt
1.4.9.18	dhāmāsi priyaṃ devānām anādhṛṣṭaṃ devayajanam / devavītyai tvā gṛhṇāmi
1.4.9.19	iti prajñāta ājyagrahaḥ pathāgāt
1.4.9.20	bhūr asmākaṃ havyaṃ devānām āśiṣo yajamānasyeti bhūtim evātmana āśāste
1.4.9.21	havyaṃ devebhya āśiṣo yajamānāya
1.4.9.22	devatābhyas tvā devatābhir gṛhṇāmīti devatābhya evainaṃ devatābhir agrahīt
1.4.10.1	devatānāṃ vā etad āyatanaṃ yad āhavanīyaḥ
1.4.10.2	yad antarāgnī tat paśūnām
1.4.10.3	manuṣyāṇāṃ gārhapatyaḥ
1.4.10.4	pitṝṇām odanapacanaḥ
1.4.10.5	sarvā ha vā asya yakṣyamāṇasya devatā yajñam āgacchanti ya evaṃ veda
1.4.10.6	pūrvaṃ cāgnim aparaṃ ca paristarītavā āha
1.4.10.7	manuṣyāṇāṃ vai navāvasānam
1.4.10.8	priyaṃ navāvasānam evākar medhyatvāya
1.4.10.9	agner jihvāsi vāco visarjanam iti puroḍāśyān āvapati
1.4.10.10	devatānāṃ vā eṣa grahaḥ
1.4.10.11	devatā vā etad agrahīt
1.4.10.12	etaddha sma vā āhāruṇa aupaveśiḥ
1.4.10.13	ahutāsu vā aham āhutiṣu devatā havyaṃ gamayāmi
1.4.10.14	saṃsthitena yajñena saṃsthāṃ gacchānīti
1.4.10.15	tad ya evaṃ vedāhutāsv evāsyāhutiṣu devatā havyaṃ gacchati saṃsthitena yajñena saṃsthāṃ gacchati
1.4.10.16	aulūkhalābhyāṃ vai dṛṣadā haviṣkṛd ehi iti devā yajñād rakṣāṃsy apāghnata
1.4.10.17	yad aulūkhalā udvādayanti dṛṣadau samāghnanti haviṣkṛd ehi ity āha rakṣasām apahatyai
1.4.10.18	apaḥ praṇīya vācaṃ yacchati
1.4.10.19	manasā vai prajāpatir yajñam atanuta
1.4.10.20	aulūkhalayor udvaditor adhvaryuś ca yajamānaś ca vācaṃ yacchetām
1.4.10.21	prajāpatir eva bhūtvā manasā yajñaṃ tanvāte
1.4.10.22	na sarvāṇi saha yajñāyudhāni prahṛtyāni
1.4.10.23	mānuṣaṃ tat kriyate
1.4.10.24	naikamekaṃ
1.4.10.25	pitṛdevatyaṃ tat
1.4.10.26	dve dve saha prahṛtye
1.4.10.27	yājyānuvākyayo rūpam upavasati
1.4.10.28	ubhayāṃs tena paśūn avarunddhe grāmyāṃś cāraṇyāṃś ca
1.4.10.29	yad grāmyasya nāśnāti tena grāmyān avarunddhe
1.4.10.30	atha yad āraṇyasyāśnāti tenāraṇyān
1.4.10.31	atho indriyaṃ vā āraṇyam
1.4.10.32	indriyam evātman dhatte
1.4.10.33	na māṣāṇām aśnīyāt
1.4.10.34	ayajñiyā vai māṣāḥ
1.4.10.35	na tasya sāyam aśnīyād yasya prātar yakṣyamāṇaḥ syāt
1.4.10.36	apratijagdhena vai devā havyena vasīyobhūyam agacchan
1.4.10.37	pratijagdhenāsurāḥ parābhavan
1.4.10.38	tad apratijagdhena vā etaddhavyena yajamāno vasīyobhūyaṃ gacchati
1.4.10.39	parāsya bhrātṛvyo bhavati
1.4.10.40	yo vai śraddhām anālabhya yajate pāpīyān bhavati
1.4.10.41	āpo vai śraddhā
1.4.10.42	na vācā gṛhyante na yajuṣāti vā etā vācaṃ nedanty ati vartram
1.4.10.43	manas tu nātinedanti
1.4.10.44	yarhy apo gṛhṇīyād imāṃ tarhi manasā dhyāyet
1.4.10.45	iyaṃ vā etāsāṃ pātram
1.4.10.46	anayaivainā agrahīt
1.4.10.47	śraddhām ālabhya yajate
1.4.10.48	na pāpīyān bhavati
1.4.11.1	brahmavādino vadanti
1.4.11.2	predhmam ukṣanti pra haviḥ
1.4.11.3	idhmaḥ prathama āhutīnām
1.4.11.4	kasmād anyeṣāṃ haviṣāṃ yājyānuvākyāḥ santi
1.4.11.5	kasmād idhmasya neti
1.4.11.6	agnaye samidhyamānāyānubrūhi
1.4.11.7	iti puronuvākyā
1.4.11.8	sāmidhenīḥ yājyopavāko vaṣaṭkāraḥ
1.4.11.9	yatra vai yajñasyātiriktaṃ kriyate tad yajamānasyātiriktam ātman jāyate
1.4.11.10	yad anāptaṃ vi yajñaś chidyate kṣodhuko yajamāno bhavati
1.4.11.11	paridhānīyayā sāmidhenīnām uttamam idhmasya samardhayati
1.4.11.12	akṣodhuko yajamāno bhavati
1.4.11.13	nāsyātiriktam ātman jāyate
1.4.11.14	yo vai prajāpatiṃ saptadaśaṃ yajñe 'nvāyattaṃ veda nāsya yajño vyathate
1.4.11.15	prajāpatau yajñena pratitiṣṭhati
1.4.11.16	o śrāvaya
1.4.11.17	iti caturakṣaram
1.4.11.18	astu śrauṣaṭ
1.4.11.19	iti caturakṣaram
1.4.11.20	ye yajāmahe
1.4.11.21	iti pañcākṣaram
1.4.11.22	dvyakṣaro vaṣaṭkāraḥ
1.4.11.23	eṣa vai prajāpatiḥ saptadaśo yajñe 'nvāyattaḥ
1.4.11.24	yady anuvākyāyā eti yadi yājyāyāḥ
1.4.11.25	ataś ced eva naiti nāsya yajño vyathate
1.4.11.26	prajāpatau yajñena pratitiṣṭhati
1.4.11.27	na vai tad vidma yadi brāhmaṇā vā smo 'brāhmaṇā vā yadi tasya vā ṛṣeḥ smo 'nyasya vā yasya brūmahe
1.4.11.28	yasya ha tv eva bruvāṇo yajate taṃ tad iṣṭam āgacchati
1.4.11.29	netaram upanamati
1.4.11.30	tat pravare pravaryamāṇe brūyāt
1.4.11.31	devāḥ pitaraḥ pitaro devāḥ
1.4.11.32	yo 'smi sa san yaje
1.4.11.33	yo 'smi sa san karomi
1.4.11.34	śunaṃ ma iṣṭaṃ śunaṃ śāntaṃ śunaṃ kṛtaṃ bhūyāt
1.4.11.35	iti tad ya eva kaś ca sa san yajate taṃ tad iṣṭam āgacchati
1.4.11.36	netaram upanamati
1.4.11.37	yajñasya tvā pramayābhimayā parimayonmayā parigṛhṇāmi
1.4.11.38	iti gāyatrī vai yajñasya pramā
1.4.11.39	triṣṭub abhimā
1.4.11.40	jagatī parimā
1.4.11.41	anuṣṭub unmā
1.4.11.42	etāni vai chandāṃsi yajñaṃ vahanti
1.4.11.43	tair evainaṃ parigṛhṇāti
1.4.12.1	keśinaṃ vai dārbhyaṃ gandharvāpsaraso 'pṛcchan
1.4.12.2	kathā yajamāno yajamānena bhrātṛvyeṇa sadṛṅṅ asi
1.4.12.3	ity ahaṃ vedā ity abravīt
1.4.12.4	te 'bruvan
1.4.12.5	aṅga no yajñaṃ vyācakṣvā
1.4.12.6	iti tebhyo yajñaṃ vyācaṣṭa
1.4.12.7	te 'bruvan
1.4.12.8	utaitena yajamāno yajamānād bhrātṛvyāt pāpīyānt syād iti
1.4.12.9	te 'bruvan
1.4.12.10	tathā vai te yajñaṃ vidhāsyāmo yathā yajamāno yajamānaṃ bhrātṛvyam abhibhaviṣyasi
1.4.12.11	iti tasmā āhutīr yajñaṃ vyadadhuḥ
1.4.12.12	tataḥ keśī ṣaṇḍikam audbhārim abhyabhavat
1.4.12.13	abhi bhrātṛvyaṃ yajñena bhavati ya evaṃ veda
1.4.12.14	prāṇo vā āghāraḥ
1.4.12.15	pūrvārdhe hotavyaḥ
1.4.12.16	mukhata evāsya prāṇaṃ dadhāti
1.4.12.17	prāṇo vā āghāraḥ
1.4.12.18	madhyato hotavyaḥ
1.4.12.19	madhyata evāsya prāṇaṃ dadhāti
1.4.12.20	āghāraṃ bhūyiṣṭham āhutīnāṃ juhuyāt
1.4.12.21	prāṇo vā āghāraḥ
1.4.12.22	prāṇam evāsya bhūyiṣṭhaṃ karoti
1.4.12.23	saṃtatam āghāram āghārayet
1.4.12.24	prāṇo vā āghāraḥ
1.4.12.25	prāṇasya saṃtatyai
1.4.12.26	ūrdhvam āghāram āghārayet svargakāmasya
1.4.12.27	yajamāno vā āghāraḥ
1.4.12.28	yajamānam eva svargaṃ lokaṃ gamayati
1.4.12.29	yaṃ dviṣyāt tasya nyañcam āghārayet
1.4.12.30	pāpīyān bhavati
1.4.12.31	abhikrāmantī vā ekāhutiḥ
1.4.12.32	apakrāmanty ekā pratiṣṭhitaikā
1.4.12.33	yām abhikrāmaṃ juhoti sābhikrāmantī
1.4.12.34	yām apakrāmaṃ juhoti sāpakrāmantī
1.4.12.35	yāṃ samānatra tiṣṭhan juhoti sā pratiṣṭhitā
1.4.12.36	yaṃ kāmayetābhitaraṃ vasīyāñ śreyānt syād iti tasyābhikrāmaṃ juhuyāt
1.4.12.37	tena so 'bhitaraṃ vasīyāñ śreyān bhavati
1.4.12.38	atha yaṃ kāmayetāpataraṃ pāpīyānt syād iti tasyāpakrāmaṃ juhuyāt
1.4.12.39	tena so 'pataraṃ pāpīyān bhavati
1.4.12.40	atha yaṃ kāmayeta na vasīyānt syān na pāpīyān iti tasya samānatra tiṣṭhan juhuyāt
1.4.12.41	tena sa na vasīyān na pāpīyān bhavati
1.4.12.42	ṛtavo vai prayājāḥ
1.4.12.43	samānatra hotavyā ṛtūnāṃ pratiṣṭhityai
1.4.12.44	yāgner ājyabhāgasya sottarārdhe hotavyā
1.4.12.45	tato yottarā sā rakṣodevatyā
1.4.12.46	yā somasyājyabhāgasya sā dakṣiṇārdhe hotavyā
1.4.12.47	tato yā dakṣiṇā sā pitṛdevatyā
1.4.12.48	etad vā antarāhutīnāṃ lokaḥ
1.4.12.49	kﾱptā asyāhutayo yathāpūrvaṃ hūyante ya evaṃ veda
1.4.12.50	yāṃ dhūme juhoti tāṃ tamasi juhoti
1.4.12.51	tato yajamāno 'rocuko bhavati
1.4.12.52	yām aṅgāreṣu juhoti sāndhāhutiḥ
1.4.12.53	tato yajamānasya cakṣuḥ pramāyukaṃ bhavati
1.4.12.54	ubhe jyotiṣmati hotavye
1.4.12.55	rocuko yajamāno bhavati
1.4.12.56	nāsya cakṣuḥ pramīyate
1.4.12.57	yām abrāhmaṇaḥ prāśnāti sā skannāhutiḥ
1.4.12.58	tasyā vasiṣṭha eva prāyaścittiṃ vidāṃcakāra
1.4.12.59	bradhna pāhi
1.4.12.60	iti puroḍāśam abhimṛśet
1.4.12.61	bhajatāṃ bhāgī mābhāgo bhakta brāhmaṇānām idaṃ haviḥ somyānāṃ somapānāṃ nehābrāhmaṇasyāpy asti
1.4.12.62	kurvato me mā kṣeṣṭa
1.4.12.63	dadato me mopadasat
1.4.12.64	iti dakṣiṇīyeṣv eva yajñaṃ pratiṣṭhāpayaty askannam avikṣubdham
1.4.12.65	uta yām abrāhmaṇaḥ prāśnāti sāsya hutaiva bhavati
1.4.13.1	yasyājyam anutpūtaṃ skandati sā vai citrā nāmāhutiḥ
1.4.13.2	tato yajamānasya citraṃ pramāyukaṃ bhavati
1.4.13.3	citraṃ deyam
1.4.13.4	saiva tasya prāyaścittiḥ
1.4.13.5	atha yasyotpūtaṃ skandati sā vai skannā nāmāhutiḥ
1.4.13.6	tato yajamānaḥ pramāyuko bhavati
1.4.13.7	varo deyaḥ
1.4.13.8	saiva tasya prāyaścittiḥ
1.4.13.9	atha yasya puroḍāśau duḥśṛtau bhavatas taddhavir yamadevatyam
1.4.13.10	yadā taddhaviḥ saṃtiṣṭhetātha catuḥśarāvam odanaṃ paktvā brāhmaṇebhyo jīvataṇḍulam ivopaharet
1.4.13.11	saiva tasya prāyaścittiḥ
1.4.13.12	atha yasya puroḍāśau kṣāyatas taṃ yajñaṃ varuṇo gṛhṇāti
1.4.13.13	yadā taddhaviḥ saṃtiṣṭhetātha tad eva havir nirvapet
1.4.13.14	yajño hi yajñasya prāyaścittiḥ
1.4.13.15	atha yo 'dakṣiṇena yajñena yajate taṃ yajamānaṃ vidyāt
1.4.13.16	adakṣiṇena hi vā ayaṃ yajñena yajate
1.4.13.17	atha na vasīyān bhavatīti / urvarā samṛddhā deyā
1.4.13.18	saiva tasya prāyaścittiḥ
1.4.13.19	atha yasya kapālaṃ bhidyeta tat saṃdadhyāt
1.4.13.20	gāyatryā tvā śatākṣarayā saṃdadhāmi
1.4.13.21	iti vāg vai gāyatrī śatākṣarā
1.4.13.22	vācaivainat saṃdadhāti
1.4.13.23	atha yasya kapālaṃ naśyati taṃ vā iyaṃ svargāllokād antardadhāti
1.4.13.24	yadā taddhaviḥ saṃtiṣṭhetāthāgnaye vaiśvānarāya dvādaśakapālaṃ nirvapet
1.4.13.25	ayaṃ vā agnir vaiśvānaraḥ
1.4.13.26	imām eva bhāgadheyenopāsarat svargasya lokasyānantarhityai
1.4.13.27	atha yasyāhutir bahiṣparidhi skandati sā vai jīvanaḍ āhutiḥ
1.4.13.28	agnīdhaṃ brūyāt
1.4.13.29	etāṃ saṃkaṣya juhudhīti
1.4.13.30	agnir vai sarvā devatāḥ
1.4.13.31	sarvābhir evāsya devatābhir hutaṃ bhavati
1.4.13.32	pūrṇapātram agnīdhe deyam
1.4.13.33	saiva tasya prāyaścittiḥ
1.4.13.34	yajamāno vai juhūḥ
1.4.13.35	bhrātṛvya upabhṛt
1.4.13.36	na prakṣiṇateva hotavyam
1.4.13.37	yat prakṣiṇīyād yajamānaṃ prakṣiṇīyāt
1.4.13.38	vyṛṣateva hotavyam
1.4.13.39	deveṣavo vā etā yad āhutayaḥ
1.4.13.40	yaṃ dviṣyāt taṃ tarhi manasā dhyāyet
1.4.13.41	deveṣubhir evainaṃ vyṛṣati
1.4.13.42	stṛṇuta eva
1.4.13.43	paśavo vā āhutayo
1.4.13.44	rudro 'gniḥ sviṣṭakṛt
1.4.13.45	na saha hotavyam
1.4.13.46	yat saha juhuyād rudrāyāsya paśūn apidadhyāt
1.4.13.47	uttarārdhapūrvārdhe hotavyam āhutīnām asaṃsṛṣṭyai
1.4.13.48	atho evam asya rudraḥ paśūn anabhimānuko bhavati
1.4.14.1	āgnāvaiṣṇavam ekādaśakapālaṃ nirvaped darśapūrṇamāsā ālapsyamānaḥ
1.4.14.2	agnir vai sarvā devatā viṣṇur yajñaḥ
1.4.14.3	devatāś caiva yajñaṃ cālabhya darśapūrṇamāsā ālabhate
1.4.14.4	jayān u tvo juhvati
1.4.14.5	devāś ca vā asurāś cāspardhanta
1.4.14.6	sa prajāpatir etān jayān apaśyat
1.4.14.7	tān indrāya prāyacchat
1.4.14.8	taiḥ saṃstambhaṃ saṃstambham asurān ajayat
1.4.14.9	saṃstambhaṃ saṃstambhaṃ bhrātṛvyaṃ jayati yasyaite hūyante
1.4.14.10	ākūtaṃ cākūtiś ca
1.4.14.11	iti yajño vā ākūtaṃ dakṣiṇākūtiḥ
1.4.14.12	cittaṃ ca cittiś ca
1.4.14.13	iti mano vai cittaṃ vāk cittiḥ
1.4.14.14	ādhītaṃ cādhītiś ca
1.4.14.15	iti prajā vā ādhītaṃ paśavā ādhītiḥ
1.4.14.16	vijñātaṃ ca vijñātiś ca
1.4.14.17	ity ṛg vai vijñātaṃ sāma vijñātiḥ
1.4.14.18	bhagaś ca kratuś ca
1.4.14.19	iti prajāpatir vai bhago yajñaḥ kratuḥ
1.4.14.20	darśaś ca pūrṇamāsaś ca
1.4.14.21	iti darśapūrṇamāsā eva tad dvādaśa
1.4.14.22	dvādaśa māsāḥ saṃvatsaraḥ
1.4.14.23	saṃvatsaram evāptvāvarunddhe
1.4.14.24	prajāpatiḥ prāyacchaj jayān indrāya vṛṣṇe / ugraḥ pṛtanāsu jiṣṇuḥ
1.4.14.25	tebhir vājaṃ vājayanto jayema tebhir viśvāḥ pṛtanā abhiṣyāma
1.4.14.26	iti trayodaśīm āhutiṃ juhuyāt
1.4.14.27	asti māsas trayodaśaḥ
1.4.14.28	tam evaitayāptvāvarunddhe
1.4.14.29	agne balada sahā ojaḥ kramamāṇāya me dā abhiśastikṛte 'nabhiśastenyāya
1.4.14.30	asyā janatāyāḥ śraiṣṭhyāya svāhā
1.4.14.31	iti juhuyād yatra kāmayeta
1.4.14.32	citram asyāṃ janatāyāṃ syām iti
1.4.14.33	citram aha tasyāṃ janatāyāṃ bhavati
1.4.14.34	śabalaṃ tv asyātman jāyate
1.4.15.1	agnaye bhagine 'ṣṭākapālaṃ nirvaped yaḥ kāmayeta bhagy annādaḥ syām iti
1.4.15.2	prajāpatir vai bhagaḥ
1.4.15.3	yajñaḥ kratuḥ
1.4.15.4	sa imāḥ prajā bhagenābhirakṣati
1.4.15.5	tasmāt sarvo manyate
1.4.15.6	māṃ bhago 'riṣyati māṃ bhago 'riṣyatīti
1.4.15.7	yad agnaye bhagine bhagam eva sākṣād āptvāvarunddhe
1.4.15.8	bhagy annādo bhavati
1.4.15.9	ubhau saha darśapūrṇamāsā ālabhyā
1.4.15.10	ud vā anyaśṛṅge sito mucyate
1.4.15.11	darśo vā etayoḥ pūrvaḥ pūrṇamāsā uttaraḥ
1.4.15.12	atha pūrṇamāsaṃ pūrvam ālabhante
1.4.15.13	tad ayathāpūrvaṃ kriyate
1.4.15.14	tat pūrṇamāsam ālabhamānaḥ sarasvatyai caruṃ nirvapet sarasvate dvādaśakapālam
1.4.15.15	amāvāsyā vai sarasvatī
1.4.15.16	pūrṇamāsaḥ sarasvān
1.4.15.17	ubhā evainau yathāpūrvaṃ kalpayitvālabhata ṛddhyai
1.4.15.18	ṛdhnoty evātho mithunatvāya
1.5.1.1	upaprayanto adhvaraṃ mantraṃ vocemāgnaye / āre asme ca śṛṇvate
1.5.1.2	agnir mūrdhā divaḥ kakut patiḥ pṛthivyā ayam
1.5.1.3	apāṃ retāṃsi jinvati
1.5.1.4	ubhā vām indrāgnī āhuvadhyā ubhā rādhasaḥ saha mādayadhyai
1.5.1.5	ubhā dātārā iṣāṃ rayīṇām ubhā vājasya sātaye huve vām
1.5.1.6	ayam iha prathamo dhāyi dhātṛbhir hotā yajiṣṭho adhvareṣv īḍyaḥ / yam apnavāno bhṛgavo virurucur vaneṣu citraṃ vibhvaṃ viśe viśe
1.5.1.7	asya pratnām anu dyutaṃ śukraṃ duduhre ahrayaḥ / payaḥ sahasrasām ṛṣim
1.5.1.8	ayaṃ te yonir ṛtviyo yato jāto arocathāḥ / taṃ jānann agnā āroha tato no vardhayā rayim
1.5.1.9	dadhikrāvṇo akāriṣaṃ jiṣṇor aśvasya vājinaḥ / surabhi no mukhā karat pra nā āyūṃṣi tāriṣat
1.5.1.10	agnā āyūṃṣi pavasā āsuvorjam iṣaṃ ca naḥ / āre bādhasva ducchunām
1.5.1.11	agnir ṛṣiḥ pavamānaḥ pāñcajanyaḥ purohitaḥ / tam īmahe mahāgayam
1.5.1.12	agne pavasva svapā asme varcaḥ suvīryam / dadhat poṣaṃ rayiṃ mayi
1.5.1.13	agne pāvaka rociṣā mandrayā deva jihvayā / ā devān vakṣi yakṣi ca
1.5.1.14	sa naḥ pāvaka dīdivo 'gne devaṃ ihāvaha / upa yajñaṃ haviś ca naḥ
1.5.1.15	agniḥ śucivratatamaḥ śucir vipraḥ śuciḥ kaviḥ / śucī rocatā āhutaḥ
1.5.1.16	ud agne śucayas tava śukrā bhrājanta īrate / tava jyotīṃṣy arcayaḥ
1.5.1.17	agnīṣomā imaṃ su me śṛṇutaṃ vṛṣaṇā havam / prati sūktāni haryataṃ bhavataṃ dāśuṣe mayaḥ
1.5.1.18	agnis tigmas tigmatejāḥ prati rakṣo dahatu sahatām arātim / apāghaśaṃsaṃ nudatām
1.5.1.19	agne sapatnasāha sapatnān me sahasva / mā mā titīrṣan tārīt
1.5.2.1	tvam agne sūryavarcā asi / saṃ mām āyuṣā varcasā sṛja / saṃ tvam agne sūryasya jyotiṣāgathāḥ
1.5.2.2	sam ṛṣīṇāṃ stutena saṃ priyeṇa dhāmnā sam aham āyuṣā saṃ varcasā saṃ prajayā saṃ rāyaspoṣeṇa gmīya
1.5.2.3	indhānās tvā śataṃ himā dyumantaḥ samidhīmahi / vayasvanto vayaskṛtaṃ sahasvantaḥ sahaskṛtam / agne sapatnadambhanaṃ suvīrāso adābhyam
1.5.2.4	agneḥ samid asi / abhiśastyā mā pāhi / somasya samid asi / paraspā ma edhi / yamasya samid asi / mṛtyor mā pāhi / āyurdhā agne 'si / āyur me dhehi / varcodhā agne 'si / varco me dhehi / cakṣuṣpā agne 'si / cakṣur me pāhi / śrotrapā agne 'si / śrotraṃ me pāhi / tanūpā agne 'si / tanvaṃ me pāhi / yan me agna ūnaṃ tanvas tan mā āpṛṇa / agne yat te tapas tena taṃ pratitapa yo asmān dveṣṭi yaṃ ca vayaṃ dviṣmaḥ / agne yat te śocis tena taṃ pratiśoca yo asmān dveṣṭi yaṃ ca vayaṃ dviṣmaḥ / agne yat te arcis tena taṃ pratyarca yo asmān dveṣṭi yaṃ ca vayaṃ dviṣmaḥ / agne yat te haras tena taṃ pratihara yo asmān dveṣṭi yaṃ ca vayaṃ dviṣmaḥ / agne yat te tejas tena taṃ pratititigdhi yo asmān dveṣṭi yaṃ ca vayaṃ dviṣmaḥ / agne rucāṃ pate namas te ruce / mayi rucaṃ dhāḥ / citrāvaso svasti te pāram aśīya / arvāgvaso svasti te pāram aśīya / ambhaḥ stha / ambho vo bhakṣīya / mahaḥ stha / maho vo bhakṣīya / ūrjaḥ stha / ūrjaṃ vo bhakṣīya / rāyaspoṣaḥ stha / rāyaspoṣaṃ vo bhakṣīya
1.5.2.5	revatī ramadhvam asmin yonā asmin goṣṭhe / ayaṃ vo bandhuḥ / ito māpagāta / bahvīr bhavata / mā mā hāsiṣṭa
1.5.2.6	saṃhitāsi viśvarūpā morjā viśā gaupatyenā prajayā rāyaspoṣeṇa
1.5.2.7	mayi vo rāyaḥ śrayantāṃ / sahasrapoṣaṃ vo 'śīya
1.5.3.1	upa tvāgne dive dive doṣāvastar dhiyā vayam / namo bharanta emasi
1.5.3.2	rājantam adhvarāṇāṃ gopām ṛtasya dīdivim / vardhamānaṃ sve dame
1.5.3.3	sa naḥ piteva sūnave 'gne sūpāyano bhava / sacasvā naḥ svastaye
1.5.3.4	agne tvaṃ no antama uta trātā śivo bhavā varūthyaḥ / taṃ tvā śociṣṭha dīdivaḥ sumnāya nūnam īmahe sakhibhyaḥ
1.5.3.5	vasur agnir vasuśravā acchā nakṣi dyumattamaṃ rayiṃ dāḥ / sa no bodhi śrudhī havam uruṣyā no aghāyataḥ samasmāt
1.5.3.6	abhyasthāṃ viśvāḥ pṛtanā arātīs tad agnir āha tad u soma āha / bṛhaspatiḥ savitendras tad āha pūṣā nā ādhāt sukṛtasya loke
1.5.3.7	ūrjā vaḥ paśyāmy ūrjā mā paśyata / rayyā vaḥ paśyāmi rayyā mā paśyata
1.5.3.8	saṃpaśyāmi prajā aham iḍaprajaso mānavīḥ / sarvā bhavantu no gṛhe
1.5.3.9	iḍāḥ stha madhukṛtaḥ syonā māviśateraṃmadaḥ / sahasrapoṣaṃ vo 'śīya
1.5.3.10	bhuvanam asi sahasrapoṣapuṣi / tasya no rāsva / tasya te bhaktivāno bhūyāsma / iḍāsi vratabhṛt / tvayi vratam / vratabhṛd asi
1.5.4.1	mahi trīṇām avo 'stu dyukṣaṃ mitrasyāryamṇaḥ / durādharṣaṃ varuṇasya
1.5.4.2	nahi teṣām amā satāṃ nādhvasu vāraṇeṣu ca / īśe ripur aghaśaṃsaḥ
1.5.4.3	te hi putrāso aditeś chardir yacchanty ajasram / pra dāśuṣe vāryāṇi
1.5.4.4	somānaṃ svaraṇaṃ kṛṇuhi brahmaṇaspate / kakṣīvantaṃ ya auśijaḥ
1.5.4.5	yo revān yo amīvahā vasuvit puṣṭivardhanaḥ / sa naḥ siṣaktu yaḥ śivaḥ
1.5.4.6	mitrasya carṣaṇīdhṛtaḥ śravo devasya sānasi / dyumnaṃ citraśravastamam
1.5.4.7	kadācana starīr asi kadācana pra yucchasi
1.5.4.8	pari te dūḍabho ratho asmaṃ aśnotu viśvataḥ / yena rakṣasi dāśuṣaḥ
1.5.4.9	nimrado 'si / ny ahaṃ taṃ mṛdyāsaṃ yo asmān dveṣṭi yaṃ ca vayaṃ dviṣmaḥ / abhibhūr asi / abhy ahaṃ taṃ bhūyāsaṃ yo asmān dveṣṭi yaṃ ca vayaṃ dviṣmaḥ / prabhūr asi / prāhaṃ tam atibhūyāsaṃ yo asmān dveṣṭi yaṃ ca vayaṃ dviṣmaḥ
1.5.4.10	pūṣā mā pathipāḥ pātu / pūṣā mā paśupāḥ pātu / pūṣā mādhipāḥ pātu / prācī dig agnir devatā / yo maitasyā diśo abhidāsād agniṃ sā ṛcchatu / dakṣiṇā dig indro devatā / yo maitasyā diśo abhidāsād indraṃ sā ṛcchatu / pratīcī diṅ maruto devatā / yo maitasyā diśo abhidāsān marutaḥ sā ṛcchatu / udīcī diṅ mitrāvaruṇau devatā / yo maitasyā diśo abhidāsān mitrāvaruṇau sā ṛcchatu / ūrdhvā dik somo devatā / yo maitasyā diśo abhidāsāt somaṃ sā ṛcchatu / dharmo mā dharmaṇaḥ pātu / vidharmo mā vidharmaṇaḥ pātu / āyuś ca prāyuś ca cakṣaś ca vicakṣaś ca prāṅ cāpāṅ coruka / urukasya te vācā vayaṃ saṃ bhaktena gamemahy agne gṛhapate
1.5.5.1	yasya vā agnihotre stomo yujyate svargam asmai bhavati
1.5.5.2	ayajño vā eṣa yatra stomo na yujyate
1.5.5.3	upaprayanto adhvaram itīyaṃ vā upoktiḥ
1.5.5.4	ita eva somaṃ yunakti
1.5.5.5	atho imām eva stomam upayunakti
1.5.5.6	atho yā eva prajā bhūtā nāmanvatīs tā eva stomam upayunakti
1.5.5.7	asya pratnām anu dyutam ity asau vai lokaḥ pratnam amuta eva stomaṃ yunakti
1.5.5.8	atho devā vai pratnam / tān eva stomam upayunakti
1.5.5.9	ubhayata eva stomaṃ yunaktītas cāmutaś ca
1.5.5.10	devān vā eṣa prayujya svargaṃ lokam eti
1.5.5.11	yad āhopopen nu maghavan bhūyā in nu tā itīyaṃ vā upoktiḥ
1.5.5.12	asyām eva pratitiṣṭhati
1.5.5.13	atha yad upavat padam āha yā eva prajā ābhaviṣyantīs tā eva stomam upayunakti
1.5.5.14	pari te dūḍabho rathā ity ubhayata evaitayā stomaṃ yuktaṃ parigṛhṇātītas cāmutaś ca
1.5.5.15	agnir mūrdheti svargā tena divaḥ kakud iti svargā tena patiḥ pṛthivyā ayam iti mithunā tenāpāṃ retāṃsi jinvatīti retasvatī paśavyā sarvasamṛddhā
1.5.5.16	gāyatryopāsthita
1.5.5.17	gāyatro hy agnir gāyatrachandāḥ
1.5.5.18	svenaivainaṃ chandasopāsthita
1.5.5.19	ubhā vām indrāgnī āhuvadhyā ity ubhau hy etau sahāmuṃ vā ayaṃ divā bhūte praviśati tasmād asau divā rocata imām asau naktaṃ tasmād ayaṃ naktaṃ yad ubhā vām ity āhobhā evainā achambaṭkāram upatiṣṭhata ubhayor lokayo rocate 'smiṃś cāmuṣmiṃś ca
1.5.5.20	triṣṭubhopāsthita
1.5.5.21	ayam iha prathamo dhāyi dhātṛbhir ity agnir hy asyāṃ prathamo 'dhīyata
1.5.5.22	hotā yajiṣṭho adhvareṣv īḍyā ity eṣa hi hotā yajiṣṭho adhvareṣv īḍyaḥ
1.5.5.23	yam apnavāno bhṛgavo virurucur ity apnavāno hy etaṃ bhṛgavo vyarocayan
1.5.5.24	vaneṣu citraṃ vibhvaṃ viśe viśā ity eṣa hīdaṃ sarvaṃ vibhūr jagatyopāsthita
1.5.5.25	asya pratnām anu dyutam iti svargo vai lokaḥ pratnam
1.5.5.26	svarga eva loke pratitiṣṭhati
1.5.5.27	ayaṃ te yonir ṛtviyā ity eṣa hy etasya yonir ṛtviyo 'gniḥ sūryasyānuṣṭubhopāsthita
1.5.6.1	upaprayanto adhvaram iti pravāpayaty evaitayā
1.5.6.2	agnir mūrdheti pravāpita evaitayā reto dadhāti
1.5.6.3	ubhā vām indrāgnī āhuvadhyā iti prāṇāpānau vā indrāgnī
1.5.6.4	prāṇāpānau vā etan mukhato yajñasya dhīyete
1.5.6.5	ayam iha prathamo dhāyi dhātṛbhir iti garbham evādhāt
1.5.6.6	asya pratnām anu dyutam ity udhar evākaḥ
1.5.6.7	ayaṃ te yonir ṛtviyā ity ajījanac caivāvīvṛdhac ca
1.5.6.8	ṣaḍbhir upatiṣṭhate
1.5.6.9	ṣaḍ vai pṛṣṭhāni
1.5.6.10	pṛṣṭhāny evācīkﾱpat
1.5.6.11	dadhikrāvṇo akāriṣam iti dadhikrāvatyopatiṣṭhate
1.5.6.12	eṣā vā agner dadhikrāvatī priyā tanūḥ paśavyā sarvasamṛddhā
1.5.6.13	agner evaitayā priyaṃ dhāmopaiti
1.5.6.14	atho paśumān bhavati
1.5.6.15	atho ātmānam evaitayā yajamānaḥ punīte
1.5.6.16	saptabhir upatiṣṭhate
1.5.6.17	saptapadā śakvarī
1.5.6.18	śākvarāḥ paśavaḥ
1.5.6.19	paśūn evāvarunddhe
1.5.6.20	jīryati vā eṣa āhitaḥ
1.5.6.21	paśur hy agniḥ
1.5.6.22	tad etāny evāgnyādheyasya havīṃṣi saṃvatsare saṃvatsare nirvapet
1.5.6.23	tena vā eṣa na jīryati
1.5.6.24	tenainaṃ punarṇavaṃ karoti
1.5.6.25	tan na sūrkṣyam
1.5.6.26	etābhir evāgneyapāvamānībhir agnyādheyasya yājyānuvākyābhir upastheyaḥ
1.5.6.27	tena vā eṣa na jīryati
1.5.6.28	tenainaṃ punarṇavaṃ karoti
1.5.6.29	dvādaśabhir upatiṣṭhate
1.5.6.30	dvādaśa māsāḥ saṃvatsaraḥ
1.5.6.31	saṃvatsaram evāptvāvarunddhe
1.5.6.32	agnīṣomīyayā trayodaśyopastheyaḥ
1.5.6.33	asti māsas trayodaśaḥ
1.5.6.34	tam evaitayāptvāvarunddhe
1.5.7.1	brahmavādino vadanti
1.5.7.2	kasmāt sāyam agnim upatiṣṭhante kasmāt prātar neti
1.5.7.3	asau vā ādityaḥ sāyam āsuvati
1.5.7.4	tasmāt sāyam upatiṣṭhante
1.5.7.5	eṣa prātaḥ prasuvati
1.5.7.6	tasmāt prātar nopatiṣṭhante
1.5.7.7	tasmāt sāyam ahute 'gnihotre 'gnihotriṇā nāśitavyam
1.5.7.8	tasmād u prātar ahute nāśitavyam
1.5.7.9	tasmāt sāyam atithaye pratyenasaḥ
1.5.7.10	puṇyatvāt tu prātar dadati
1.5.7.11	prātaravanegena prātar upastheyaḥ
1.5.7.12	adhiśrita unnīyamāne vā hastā avanenijīta
1.5.7.13	tatra vihavyasya catasrā ṛco vadet prātaravanege catasraḥ
1.5.7.14	prātaravanegena vā anāptam āpnoti
1.5.7.15	anavaruddham avarunddhe
1.5.7.16	tad anāptam evaitenāpnoti
1.5.7.17	anavaruddham avarunddhe
1.5.7.18	abibhed vā eṣa uddhṛtaḥ
1.5.7.19	taṃ devāś chandobhiḥ paryastṛṇan
1.5.7.20	yad upatiṣṭhate chandobhir evainaṃ paristṛṇāti
1.5.7.21	abhayam asmā akaḥ
1.5.7.22	agnīṣomīyayā pūrvapakṣa upastheyaḥ
1.5.7.23	agnīṣomīyo vai pūrvapakṣaḥ
1.5.7.24	aparapakṣāyaivainaṃ paridadāti
1.5.7.25	aindrāgnyāparapakṣa upastheyaḥ
1.5.7.26	aindrāgno vā aparapakṣaḥ
1.5.7.27	pūrvapakṣāyaivainaṃ paridadāti
1.5.7.28	sarvā ha vā enaṃ devatāḥ saṃpradāyam anapekṣaṃ gopāyanti ya evaṃ vidvān agnim upatiṣṭhate
1.5.8.1	tvam agne sūryavarcā asīti vasīyase śreyasa āśiṣam āśāste
1.5.8.2	saṃ mām āyuṣā varcasā sṛjety ātmanā āśāste
1.5.8.3	saṃ tvam agne sūryasya jyotiṣāgathā iti saha hy ete tarhi jyotiṣī bhavataḥ
1.5.8.4	sam ṛṣīṇāṃ stuteneti chandāṃsi vā ṛṣīṇāṃ stutam
1.5.8.5	chandobhir evainaṃ samardhayati
1.5.8.6	saṃ priyeṇa dhāmnety āhutayo vā agneḥ priyaṃ dhāma
1.5.8.7	āhutibhir evainaṃ samardhayati
1.5.8.8	sam aham āyuṣā saṃ varcasā saṃ prajayā saṃ rāyaspoṣeṇa gmīyety āśiṣam evāśāste
1.5.8.9	indhānās tvā śataṃ himā iti pṛtanājiddhy āhūtiḥ
1.5.8.10	tayā rājanyā upatiṣṭheta
1.5.8.11	yadā hi rājanyaḥ pṛtanā jayati atho bhavati
1.5.8.12	utārājanyā upatiṣṭheta
1.5.8.13	sarvo hi pṛtanā jigīṣati
1.5.8.14	sarvo bubhūṣati
1.5.8.15	manor vai daśa jāyā āsan daśaputrā navaputrāṣṭaputrā saptaputrā ṣaṭputrā pañcaputrā catuṣputrā triputrā dviputraikaputrā
1.5.8.16	ye navāsaṃs tān eka upasamakrāmat
1.5.8.17	ye 'ṣṭau tān dvau
1.5.8.18	ye sapta tāṃs trayaḥ
1.5.8.19	ye ṣaṭ tāṃś catvāraḥ
1.5.8.20	atha vai pañcaiva pañcāsan
1.5.8.21	tā imāḥ pañca daśata imān pañca nirabhajan yad eva kiṃca manoḥ svam āsīt
1.5.8.22	tasmāt te vai manum evopādhāvan
1.5.8.23	manā anāthanta
1.5.8.24	tebhya etāḥ samidhaḥ prāyacchat
1.5.8.25	tābhir vai te tān niradahan
1.5.8.26	tābhir enān parābhāvayan
1.5.8.27	parā pāpmānaṃ bhrātṛvyaṃ bhāvayati ya evaṃ vidvān etāḥ samidha ādadhāti
1.5.8.28	agneḥ samid asy abhiśastyā mā pāhīty abhiśastyā enaṃ pāti
1.5.8.29	somasya samid asi paraspā ma edhīti paraspā asya bhavati
1.5.8.30	yamasya samid asi mṛtyor mā pāhīti mṛtyor enaṃ pāti
1.5.8.31	etaddha sma vā āha nāradaḥ
1.5.8.32	idaṃ vāvāgnyupasthānam āsety abhiśastyā enaṃ pāti
1.5.8.33	paraspā asya bhavati
1.5.8.34	mṛtyor enaṃ pāti
1.5.9.1	āyurdhā agne 'sy āyur me dhehīty āyur evāsmin dadhāti
1.5.9.2	varcodhā agne 'si varco me dhehīti varca evāsmin dadhāti
1.5.9.3	cakṣuṣpā agne 'si cakṣur me pāhīti cakṣur evāsya pāti
1.5.9.4	śrotrapā agne 'si śrotraṃ me pāhīti śrotram evāsya pāti
1.5.9.5	tanūpā agne 'si tanvaṃ me pāhīti tanvam evāsya pāti
1.5.9.6	yan me agna ūnaṃ tanvas tan mā āpṛṇeti yad evāsyātmana ūnaṃ yat prajāyā yat paśūnāṃ tad evaitenāpūrayati
1.5.9.7	tad āpyāyayati
1.5.9.8	agne yat te tapā ity etā vā agnes tanvo jyotiṣmatīḥ
1.5.9.9	etaddha sma vā āhāruṇa aupaveśiḥ
1.5.9.10	yān vasīyasaḥ śreyasa ātmano bhrātṛvyān abhiprājānīmābhiṣṭān agnes tanūbhir jyotiṣmatībhiḥ parābhāvayāmeti
1.5.9.11	parā pāpmānaṃ bhrātṛvyaṃ bhāvayati ya evaṃ vidvān agnim upatiṣṭhate
1.5.9.12	agne rucāṃ pate namas te ruce mayi rucaṃ dhā iti śāntam eva rucam ātman dhatte
1.5.9.13	tejasvī brahmavarcasī bhavati
1.5.9.14	citrāvaso svasti te pāram aśīyeti
1.5.9.15	rātrir vai citrāvasuḥ
1.5.9.16	ahar arvāgvasuḥ
1.5.9.17	agnir vai rātriḥ
1.5.9.18	asā ādityo 'haḥ
1.5.9.19	ete vai bhaṅge
1.5.9.20	te īṭṭe
1.5.9.21	trir āha
1.5.9.22	triṣatyā hi devāḥ
1.5.9.23	rocate ha vā asya yajño vā brahma vā ya evaṃ veda
1.5.9.24	ambhaḥ sthāmbho vo bhakṣīyety ambho hy etāḥ
1.5.9.25	mahaḥ stha maho vo bhakṣīyeti maho hy etāḥ
1.5.9.26	ūrjaḥ sthorjaṃ vo bhakṣīyety ūrjo hy etāḥ
1.5.9.27	rāyaspoṣaḥ stha rāyaspoṣaṃ vo bhakṣīyeti rāyaspoṣo hy etāḥ
1.5.9.28	revatī ramadhvam asmin yonā asmin goṣṭha iti sva evainā yonau sve goṣṭhe saṃveśayati
1.5.9.29	ayaṃ vo bandhur ito māpagāta bahvīr bhavata mā mā hāsiṣṭety āśiṣam āśāste
1.5.9.30	vatsam ālabhate
1.5.9.31	vatsanikāntā hi paśavaḥ
1.5.9.32	eṣa vai sahasrapoṣasyeśe
1.5.9.33	puṣyati sahasram
1.5.9.34	na sahasrād avapadyate ya evaṃ veda
1.5.9.35	saṃhitāsi viśvarūpeti rūpeṇa rūpeṇa hy eṣā saṃhitā
1.5.9.36	rūpair evaināṃ samardhayati
1.5.9.37	nāmāsām agrahīt
1.5.9.38	mitram ābhir akṛta
1.5.9.39	uta hi yadā mitrasya nāma gṛhṇāti mitram evainena kurute
1.5.10.1	sapta vai bandhumatīr iṣṭakā agnau cityā upadhīyante
1.5.10.2	tā vai tā amuṣmā eva lokāya sapta grāmyā iṣṭakāḥ
1.5.10.3	tā atropadheyāḥ
1.5.10.4	gauś cāśvaś cāśvataraś ca gardabho 'jā cāviś ca puruṣaḥ
1.5.10.5	yad gām ālabhate gavaiva citā bhavanti
1.5.10.6	atho ālabdha evopadhīyante
1.5.10.7	parāṅ vā eṣa chandobhiḥ svargaṃ lokam etyanyadanyacchandaḥ samāroham
1.5.10.8	upa tvāgne dive divā iti yad etena gāyatreṇa tṛcenopatiṣṭhate iyaṃ vai gāyatrī asyām eva pratitiṣṭhati
1.5.10.9	agne tvaṃ no antamā ity eṣā vā agner astaryā priyā tanūr varūthyā
1.5.10.10	tām eva praiti
1.5.10.11	nainam abhidāsant stṛṇute
1.5.10.12	catasṛbhir dvipadābhir upatiṣṭhate
1.5.10.13	catuṣpādo vai paśavaḥ
1.5.10.14	dvipād yajamānaḥ
1.5.10.15	gṛhā gārhapatyaḥ
1.5.10.16	gṛheṣu caiva paśuṣu ca pratitiṣṭhati
1.5.10.17	ūrjā vaḥ paśyāmy ūrjā mā paśyatety ūrjaināḥ paśyati
1.5.10.18	ūrjainaṃ paśyanti
1.5.10.19	rayyā vaḥ paśyāmi rayyā mā paśyateti rayyaināḥ paśyati
1.5.10.20	rayyainaṃ paśyanti
1.5.10.21	saṃpaśyāmi prajā aham iḍaprajaso mānavīḥ / sarvā bhavantu no gṛhe
1.5.10.22	ityaiḍīś ca vā imāḥ prajā mānavīś ca
1.5.10.23	tā evāvārunddha
1.5.10.24	tā ādyā akṛta
1.5.10.25	iḍāḥ stha madhukṛtā itīḍā hy etā madhukṛtaḥ
1.5.10.26	syonā māviśateraṃmadā itīraṃmado hy etāḥ
1.5.10.27	bhuvanam asi sahasrapoṣapuṣīti bhuvanaṃ hy etat sahasrapoṣapuṣi
1.5.10.28	tasya no rāsva tasya te bhaktivāno bhūyāsmety āśiṣam evāśāste
1.5.10.29	iḍāsi vratabhṛd itīḍā hy eṣā vratabhṛt
1.5.10.30	tvayi vrataṃ vratabhṛd asīti vratabhṛddhyeṣā
1.5.11.1	mahi trīṇām avo 'stv iti prājāpatyena tṛcenopatiṣṭhate
1.5.11.2	prājāpatyā vā imāḥ prajāḥ
1.5.11.3	tā evāvārunddha
1.5.11.4	tā ādyā akṛta
1.5.11.5	atho prajāpatim evopaiti
1.5.11.6	prajāpatā eva devatāsu pratitiṣṭhati
1.5.11.7	somānaṃ svaraṇam iti brāhmaṇaspatyayopatiṣṭhate
1.5.11.8	brahmaṇi pratitiṣṭhati
1.5.11.9	atho brahmavarcasam evāvarunddhe
1.5.11.10	yo vai brahmaṇi pratiṣṭhitena spardhate pūrvo 'smāt padyate
1.5.11.11	ubhayīr vā agnihotriṇi devatā āśaṃsante yābhyaś ca juhoti yābhyaś ca na
1.5.11.12	mitrasya carṣaṇīdhṛtā iti maitryopatiṣṭhate
1.5.11.13	ubhayata evaitayā mitram akṛtetaś cāmutaś ca
1.5.11.14	kadācana starīr asīty aindrībhyāṃ bṛhatībhyām upatiṣṭhate
1.5.11.15	aindrā vai paśavaḥ
1.5.11.16	tān evāvārunddha
1.5.11.17	tān ādyān akṛta
1.5.11.18	pari te dūḍabho rathā ity asau vā ādityo dūḍabho rathaḥ
1.5.11.19	eṣa vā imā ubhau lokau samīyate
1.5.11.20	sarvam evaitayā parigṛhṇāti
1.5.11.21	nimrado 'si ny ahaṃ taṃ mṛdyāsaṃ yo asmān dveṣṭi yaṃ ca vayaṃ dviṣma iti pārṣṇyāvagṛhṇīyād yadi pāpīyasā spardheta
1.5.11.22	abhibhūr asy abhy ahaṃ taṃ bhūyāsaṃ yo asmān dveṣṭi yaṃ ca vayaṃ dviṣma iti dakṣiṇataḥ pado 'vagṛhṇīyād yadi sadṛśena spardheta
1.5.11.23	prabhūr asi prāhaṃ tam atibhūyāsaṃ yo asmān dveṣṭi yaṃ ca vayaṃ dviṣma iti prapadenāvagṛhṇīyād yadi śreyasā spardheta
1.5.11.24	sarvān evainān abhibhavati
1.5.11.25	sarvān atibhavati
1.5.11.26	sarvān atikrāmati
1.5.11.27	pūṣā mā pathipāḥ pātv itīyam eva
1.5.11.28	pūṣā mā paśupāḥ pātv ity antarikṣam eva
1.5.11.29	pūṣā mādhipāḥ pātv ity asā eva
1.5.11.30	imān eva lokān upāsarat
1.5.11.31	ebhyo lokebhya ātmānaṃ paridhatte 'hiṃsāyai
1.5.11.32	prācī dig agnir devateti tanūpānām eva dikṣu nidhatte
1.5.11.33	atha yena spardhate yena vā vyabhicarate sa etā eva devatā ṛtvā pūrvaḥ parābhavati
1.5.11.34	sapta vai puruṣe mahimānaḥ
1.5.11.35	te vā eneneḍyāḥ
1.5.11.36	te vai te saptaṛṣaya eva
1.5.11.37	prāṇā vai saptaṛṣayaḥ
1.5.11.38	prāṇān vā etad īṭṭe
1.5.11.39	īṭṭe ha vai svān prāṇān
1.5.11.40	vṛṅkte bhrātṛvyasya prāṇān
1.5.11.41	nainam abhidāsant stṛṇute ya evaṃ veda
1.5.11.42	dharmo mā dharmaṇaḥ pātu
1.5.11.43	vidharmo mā vidharmaṇaḥ pātu
1.5.11.44	āyuś ca prāyuś ca cakṣaś ca vicakṣaś ca prāṅ cāpāṅ coruka ity ayaṃ vā urukaḥ
1.5.11.45	eṣa vibhajati
1.5.11.46	tad yad eṣa bhajati tad etasminn eva punar ābhajati
1.5.11.47	agne gṛhapate 'gniṃ samindhe yajamānaḥ
1.5.11.48	etad vai yajamānasya svaṃ yad agniḥ
1.5.11.49	etad agner yad yajamānaḥ
1.5.11.50	āyatanam iva vā etat kriyate
1.5.11.51	jyotiṣe tantave tvety antarāgnī upaviśya vadet
1.5.11.52	yām eva pura āśiṣam āśāste yāṃ paścāt tām ātman dhatte
1.5.12.1	dadan mā iti vai dīyate
1.5.12.2	sadadi vā eṣa dadāti yo 'gnihotraṃ juhoti
1.5.12.3	yadyat kāmayeta tattad agnihotry agniṃ yācet
1.5.12.4	upa hainaṃ tan namati
1.5.12.5	tad āhur ṛcchati vā eṣa devān ya enānt sadadi yācatīti
1.5.12.6	tasmāt tarhi nopastheyaḥ
1.5.12.7	yamo vā amriyata
1.5.12.8	te devā yamyā yamam apābruvan
1.5.12.9	tāṃ yad apṛcchant sābravīt
1.5.12.10	adyāmṛteti
1.5.12.11	te 'bruvan
1.5.12.12	na vā iyam imam itthaṃ mṛṣyate
1.5.12.13	rātrīṃ sṛjāmahā iti
1.5.12.14	ahar vāva tarhy āsīn na rātriḥ
1.5.12.15	te devā rātrim asṛjanta
1.5.12.16	tataḥ śvastanam abhavat
1.5.12.17	tataḥ sā tam amṛṣyata
1.5.12.18	tasmād āhur ahorātrāṇi vāvāghaṃ marṣayantīti
1.5.12.19	sā vai rātriḥ sṛṣṭā paśūn abhisamamīlat
1.5.12.20	te devāś chandobhir eva paśūn anvapaśyan
1.5.12.21	chandobhir enān punar upāhvayanta
1.5.12.22	yad upatiṣṭhate chandobhir vā etat paśūn anupaśyati
1.5.12.23	chandobhir enān punar upahvayate
1.5.12.24	atho āhur varuṇo vai sa tad rātrir bhūtvā paśūn agrasateti
1.5.12.25	te devāś chandobhir eva varuṇāt prāmuñcan
1.5.12.26	chandobhir enān punar upāhvayanta
1.5.12.27	yad upatiṣṭhate chandobhir vā etad varuṇāt paśūn pramuñcati
1.5.12.28	chandobhir enān punar upahvayate
1.5.12.29	yajño yajño vai samṛcchate
1.5.12.30	athākasyavido manyante soma eva samṛcchatā iti / agnīṣomīyāyāḥ purastād vihavyasya catasrā ṛco vadet
1.5.12.31	āgneyasya puroḍāśasya dve yājyānuvākye kuryāt
1.5.12.32	etenaiva havīṃṣy āsannāny abhimṛśet
1.5.12.33	vṛṅkte 'nyasya yajñam
1.5.12.34	nāsyānyo yajñaṃ vṛṅkte
1.5.12.35	sa yajño bhavaty ayajñā itaraḥ
1.5.13.1	agniṃ vā ete cityaṃ cinvate ya āhitāgnayo darśapūrṇamāsinaḥ
1.5.13.2	teṣāṃ vā ahorātrāṇy eveṣṭakā upadhīyante
1.5.13.3	yatra pañca rātrīḥ saṃhitā vaset taj juhuyāt
1.5.13.4	pañca rātrayaḥ pañcāhāni sā daśat sampadyate
1.5.13.5	tan naivaṃ kartavai
1.5.13.6	ayataṃ tat
1.5.13.7	daśasv eva rātriṣv antamaṃ hotavyam
1.5.13.8	tathā yataṃ kriyate
1.5.13.9	na sarveṣu yukteṣu hotavyam
1.5.13.10	vāstau juhuyāt
1.5.13.11	nāyukteṣv ayataṃ kriyate
1.5.13.12	sarvāṇy anyāni yuktāni syuḥ
1.5.13.13	agniṣṭhasya dakṣiṇo yuktaḥ syāt
1.5.13.14	savyasya yoktraṃ parihṛtam
1.5.13.15	atha juhuyāt
1.5.13.16	na vāstau juhoti
1.5.13.17	yatam utkriyate
1.5.13.18	tan na sūrkṣyam
1.5.13.19	sarveṣv eva yukteṣu hotavyam
1.5.13.20	vāstoṣpatyaṃ hy etat
1.5.13.21	na hīnam anvāhartavai
1.5.13.22	rudrāya hi taddhīyate
1.5.13.23	yaddhīnam anvāhareyū rudraṃ bhūtam anvāhareyuḥ
1.5.13.24	yady anuvāhaḥ syāt pūrvaṃ taṃ pravaheyur apa voddhareyuḥ
1.5.13.25	yaddhīyeta hīyetaiva tat
1.5.13.26	atha juhuyāt
1.5.13.27	amīvahā vāstoṣpate viśvā rūpāṇy āviśan / sakhā suśeva edhi naḥ
1.5.13.28	vāstoṣpate prati jānīhy asmān svāveśo anamīvo bhavā naḥ / yat tvemahe prati tan no juṣasva śaṃ no bhava dvipade śaṃ catuṣpade
1.5.14.1	paśūn me śaṃsya pāhi tān me gopāyāsmākaṃ punar āgamāt
1.5.14.2	agne sahasrākṣa śatamūrdhañ śataṃ te prāṇāḥ sahasram apānās tvaṃ sāhasrasya rāya īśiṣe tasmai te vidhema vājāya
1.5.14.3	prajāṃ me narya pāhi tāṃ me gopāyāsmākaṃ punar āgamād agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā annaṃ me budhya pāhi tan me gopāyāsmākaṃ punar āgamāt
1.5.14.4	imān me mitrāvaruṇau gṛhān gopāyataṃ yuvam / avinaṣṭān avihrutān pūṣainān abhirakṣatv āsmākaṃ punar āgamāt
1.5.14.5	paśūn me śaṃsya pāhi tān me gopāyāsmākaṃ punar āgamād ity āhavanīyam upatiṣṭhate
1.5.14.6	āhavanīyāyaiva paśūn paridāya praiti
1.5.14.7	agne sahasrākṣa śatamūrdhann iti sahasrākṣo hy eṣa śatamūrdhā
1.5.14.8	śataṃ te prāṇāḥ sahasram apānā iti śataṃ hy etasya prāṇāḥ sahasram apānāḥ
1.5.14.9	tvaṃ sāhasrasya rāya īśiṣe tasmai te vidhema vājāyety āśiṣam evāśāste
1.5.14.10	prajāṃ me narya pāhi tāṃ me gopāyāsmākaṃ punar āgamād iti gārhapatyam upatiṣṭhate
1.5.14.11	gārhapatyāyaiva prajāṃ paridāya praiti
1.5.14.12	agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā ity agrahaṇau saṃjīryataḥ
1.5.14.13	sarvam āyur itaḥ
1.5.14.14	nārtiṃ nītaḥ
1.5.14.15	annaṃ me budhya pāhi tan me gopāyāsmākaṃ punar āgamād iti dakṣiṇāgnim upatiṣṭhate
1.5.14.16	dakṣiṇāgnaya evānnaṃ paridāya praiti
1.5.14.17	imān me mitrāvaruṇau gṛhān gopāyataṃ yuvam / avinaṣṭān avihrutān pūṣainān abhirakṣatv āsmākaṃ punar āgamāt / ity ahorātre vai mitrāvaruṇau
1.5.14.18	paśavaḥ pūṣā
1.5.14.19	ahorātrābhyāṃ caiva mitrāvaruṇābhyāṃ ca gṛhān paridāya praiti
1.5.14.20	agniṃ samādhehi ity āha
1.5.14.21	bhasma tvā upatiṣṭhate
1.5.14.22	paśūn me śaṃsyājugupas tān me punar dehi / ity āhavanīyaṃ punar etyopatiṣṭhate
1.5.14.23	āhavanīyenaiva paśūn guptān ātman dhatte
1.5.14.24	agne sahasrākṣa śatamūrdhañ śataṃ te prāṇāḥ sahasram apānās tvaṃ sāhasrasya rāya īśiṣe tasmai te vidhema vājāya
1.5.14.25	prajāṃ me naryājugupas tāṃ me punar dehi / iti gārhapatyaṃ punar etyopatiṣṭhate
1.5.14.26	gārhapatyenaiva prajāṃ guptām ātman dhatte
1.5.14.27	agne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatis tvaṃ mayā gṛhapatinā bhūyā annaṃ me budhyājugupas tan me punar dehi / iti dakṣiṇāgniṃ punar etyopatiṣṭhate
1.5.14.28	dakṣiṇāgninaivānnaṃ guptam ātman dhatte
1.5.14.29	imān me mitrāvaruṇau gṛhān jugupataṃ yuvam / avinaṣṭān avihrutān pūṣainān abhyarakṣīd āsmākaṃ punar āgamāt
1.5.14.30	ity ahorātre vai mitrāvaruṇau
1.5.14.31	paśavaḥ pūṣā
1.5.14.32	ahorātrābhyāṃ caiva mitrāvaruṇābhyāṃ ca gṛhān guptān ātman dhatte
1.6.1.1	pra vo vājā abhidyavo haviṣmanto ghṛtācyā / devān jigāti sumnayuḥ
1.6.1.2	upa tvā juhvo mama ghṛtācīr yantu haryata / agne havyā juṣasva naḥ
1.6.1.3	ud agne tava tad ghṛtād arcī rocatā āhutam / niṃsānaṃ juhvo mukhe
1.6.1.4	prajā agne saṃvāsayehāśāś ca paśubhiḥ saha / rāṣṭrāṇy asmin dhehi yāny āsant savituḥ save
1.6.1.5	ayaṃ te yonir ṛtviyo yato jāto arocathāḥ / taṃ jānann agnā āroha tato no vardhayā rayim
1.6.1.6	āyaṃ gauḥ pṛśnir akramīd asadan mātaraṃ puraḥ / pitaraṃ ca prayant svaḥ
1.6.1.7	triṃśaddhāmā virājati vāk pataṃgāya hūyate / vyakhyan mahiṣo divam
1.6.1.8	antaś caraty arṇave asya prāṇād apānataḥ / prati vāṃ sūro ahabhiḥ
1.6.1.9	ito jajñe prathamaṃ svād yoner adhi jātavedāḥ / sa gāyatryā triṣṭubhā jagatyānuṣṭubhā ca devebhyo havyā vahatu prajānan
1.6.1.10	yo no agniḥ pitaro hṛtsv antar amartyo martyaṃ āviveśa / tam ātmani parigṛhṇīmasīha ned eṣo asmān avahāya parāyat
1.6.1.11	dohyā ca te dugdhabhṛc corvarī te te bhāgadheyaṃ prayacchāmi tābhyāṃ tvādadhe gharmaḥ śiras tad ayam agniḥ saṃpriyaḥ paśubhir bhava purīṣam asi yat te śukra śukraṃ jyotis tena rucā rucam aśīthāḥ
1.6.1.12	mayi gṛhṇāmy aham agre agniṃ saha prajayā varcasā dhanena / mayi kṣatraṃ mayi rāyo dadhāmi madema śatahimāḥ suvīrāḥ
1.6.1.13	bhūr bhuvo 'ṅgirasāṃ tvā devānāṃ vratenādadhe 'gneṣ ṭvā devasya vratenādadha indrasya tvā marutvato vratenādadhe manoṣ ṭvā grāmaṇyo vratenādadhe
1.6.1.14	āchadi tvā chando dadhe dyaur mahnāsi bhūmir bhūnā / tasyās te devy adita upasthe 'nnādam agnim annapatyāyādadhe
1.6.1.15	agnā āyūṃṣi pavase 'gnir ṛṣir agne pavasva
1.6.2.1	yā vājinn agneḥ pavamānā priyā tanūs tām āvaha yā vājinn agneḥ pāvakā priyā tanūs tām āvaha yā vājinn agneḥ śuciḥ priyā tanūs tām āvaha
1.6.2.2	yad akrandaḥ prathamaṃ jāyamāna udyant samudrād uta vā purīṣāt / śyenā te pakṣā hariṇota bāhū upastutyaṃ janima tat te arvan
1.6.2.3	ojase balāya tvodyacche vṛṣṇe śuṣmāya sapatnatūr asi vṛtratūḥ
1.6.2.4	prācīm anu pradiśaṃ prehi vidvān agner agne puro agnir bhaveha / viśvā āśā dīdyad vibhāhy ūrjaṃ no dhehi dvipade catuṣpade
1.6.2.5	abhyasthāṃ viśvāḥ pṛtanā arātīs tad agnir āha tad u soma āha / bṛhaspatiḥ savitendras tad āha pūṣā nā ādhāt sukṛtasya loke
1.6.2.6	bhuvaḥ svar aṅgirasāṃ tvā devānāṃ vratenādadhe 'gneṣ ṭvā devasya vratenādadha indrasya tvā marutvato vratenādadhe manoṣ ṭvā grāmaṇyo vratenādadhe
1.6.2.7	āchadi tvā chando dadhe dyaur mahnāsi bhūmir bhūnā / tasyās te devy adita upasthe 'nnādam agnim annapatyāyādadhe
1.6.2.8	yat te śukra śukraṃ jyotiḥ śukraṃ dhāmājasraṃ tena tvādadhe
1.6.2.9	iḍāyās tvā pade vayaṃ nābhā pṛthivyā adhi / jātavedo nidhīmahy agne havyāya voḍhave
1.6.2.10	samrāṭ ca svarāṭ cāgne ye te tanvau tābhyāṃ mā ūrjaṃ yaccha virāṭ ca prabhūś cāgne ye te tanvau tābhyāṃ mā ūrjaṃ yaccha vibhūś ca paribhūś cāgne ye te tanvau tābhyāṃ mā ūrjaṃ yaccha
1.6.2.11	samudrād ūrmir madhumaṃ udārad upāṃśunā sam amṛtatvam ānaṭ / ghṛtasya nāma guhyaṃ yad asti jihvā devānām amṛtasya nābhiḥ
1.6.2.12	vayaṃ nāma prabravāmā ghṛtasyāsmin yajñe dhārayāmā namobhiḥ / upa brahmā śṛṇavañ śasyamānaṃ catuḥśṛṅgo 'vamīd gaura etat
1.6.2.13	catvāri śṛṅgā trayo asya pādā dve śīrṣe sapta hastāso asya / tredhā baddho vṛṣabho roravīti maho devo martyaṃ ātatāna
1.6.2.14	ye agnayaḥ samanasā oṣadhīṣu vanaspatiṣu praviṣṭhāḥ / te virājam abhisaṃyantu sarvā ūrjaṃ no dhehi dvipade catuṣpade
1.6.2.15	sapta te agne samidhaḥ sapta jihvāḥ sapta ṛṣayaḥ sapta dhāma priyāṇi / sapta ṛtvijaḥ saptadhā tvā yajanti sapta hotrā ṛtuthā nu vidvānt sapta yonīr āpṛṇasva ghṛtena svāhā
1.6.2.16	ye agnayo divo ye pṛthivyāḥ samāgachantīṣam ūrjaṃ vasānāḥ / te asmā agnaye draviṇaṃ dattveṣṭāḥ prītā āhutibhājo bhūtvā yathālokaṃ punar astaṃ pareta svāhā
1.6.2.17	niṣasāda dhṛtavrato varuṇaḥ pastyāsv ā / sāmrājyāya sukratuḥ
1.6.2.18	uta no 'hir budhnyaḥ śṛṇotv aja ekapāt pṛthivī samudraḥ / stutā mantrāḥ kaviśastā avantu na enā rājan haviṣā mādayasva
1.6.2.19	pra nūnaṃ brahmaṇaspatir mantraṃ vadaty ukthyam / yasminn indro varuṇo mitro aryamā devā okāṃsi cakrire
1.6.2.20	gharmaḥ śiras tad ayam agniḥ saṃpriyaḥ paśubhir bhava purīṣam asi yachā tokāya tanayāya śaṃ yor arko jyotis tad ayam agniḥ saṃpriyaḥ paśubhir bhava purīṣam asi yachā tokāya tanayāya śaṃ yor vātaḥ prāṇas tad ayam agniḥ saṃpriyaḥ paśubhir bhava purīṣam asi yachā tokāya tanayāya śaṃ yoḥ
1.6.2.21	aviṣaṃ naḥ pituṃ paca
1.6.2.22	kalpetāṃ dyāvāpṛthivī kalpantām āpā oṣadhayaḥ / kalpantām agnayaḥ pṛthaṅ mama jyaiṣṭhyāya savratāḥ
1.6.2.23	ye agnayaḥ samanasā oṣadhīṣu vanaspatiṣu praviṣṭāḥ / te virājam abhisaṃyantu sarvā ūrjaṃ no dhatta dvipade catuṣpade
1.6.3.1	prajāpatir vā idam agra āsīt
1.6.3.2	taṃ vīrudho 'bhyarohan
1.6.3.3	asuryo vā etā yad oṣadhayaḥ
1.6.3.4	tā atitiṣṭighiṣann atiṣṭighaṃ nāśaknot
1.6.3.5	so 'śocat
1.6.3.6	so 'tapyata
1.6.3.7	tato 'gnir asṛjyata
1.6.3.8	tam agniṃ sṛṣṭaṃ vīrudhāṃ tejo 'gacchat
1.6.3.9	tā aśuṣyan
1.6.3.10	na tataḥ purāśuṣyan
1.6.3.11	sa prajāpatir agnim ādhattemā evā sahā iti
1.6.3.12	tā asahata
1.6.3.13	tat sāḍhyai vāvaiṣa ādhīyate
1.6.3.14	tad yathādo vasantāśiśire 'gnir vīrudhaḥ sahata evaṃ sapatnaṃ bhrātṛvyam avartiṃ sahate ya evaṃ vidvān agnim ādhatte
1.6.3.15	etāvad vā asyā anabhimṛtaṃ yāvad vediḥ parigṛhītā
1.6.3.16	tām uddhatyāpa upasṛjyāgnim ādhatte
1.6.3.17	yajñiyām evaināṃ medhyāṃ kṛtvādhatte
1.6.3.18	agner vā iyaṃ sṛṣṭād abibhed ati mā dhakṣyatīti
1.6.3.19	yad apa upasṛjyāgnim ādhatte 'syā anatidāhāya
1.6.3.20	eṣā vai prajāpateḥ sarvatā tanūr yad āpaḥ
1.6.3.21	sarvata enaṃ prajāḥ sarvataḥ paśavo 'bhi puṇyena bhavanti ya evaṃ vidvān apa upasṛjyāgnim ādhatte
1.6.3.22	yāvad vai varāhasya caṣālaṃ tāvatīyam agra āsīt
1.6.3.23	yad varāhavihatam upāsyāgnim ādhatta imām eva tan nāpārāṭ
1.6.3.24	asyā enaṃ mātrāyām adhyādhatte
1.6.3.25	tasmād eṣā varāhāya vimradate
1.6.3.26	eṣa hy asyā mātrāṃ bibharti
1.6.3.27	devapāṇayo vai nāmāsurā āsan
1.6.3.28	te devagavīr apājan
1.6.3.29	tā anvagacchan
1.6.3.30	tā abhyājan
1.6.3.31	tāsāṃ payo 'hīyata
1.6.3.32	te 'bruvan yad vā āsāṃ varam abhūt tad ahāsteti
1.6.3.33	tad varāho bhūtvāsurebhyo 'dhi devān āgacchat
1.6.3.34	tasmād varāhaṃ gāvo 'nudhāvanti svaṃ payo jānānāḥ
1.6.3.35	tad yāvatpriyam eva paśūnāṃ dvipadāṃ catuṣpadāṃ payas tāvatpriyaḥ paśūnāṃ dvipadāṃ catuṣpadāṃ bhavati ya evaṃ vidvān varāhavihatam upāsyāgnim ādhatte
1.6.3.36	etad vā asyā anabhimṛtaṃ yad valmīkaḥ
1.6.3.37	yad valmīkavapām upakīryāgnim ādhatte 'syā evainam anabhimṛte 'dhyādhatte
1.6.3.38	raso vā eṣo 'syā udaiṣad yad valmīkaḥ
1.6.3.39	yad valmīkavapām upakīryāgnim ādhatte 'syā evainaṃ rase 'dhyādhatte
1.6.3.40	ūrg vā eṣo 'syā udaiṣad yad valmīkaḥ
1.6.3.41	yad valmīkavapām upakīryāgnim ādhatte 'syā evainam ūrjy adhyādhatte
1.6.3.42	prajāpater vā eṣa stano yad valmīkaḥ
1.6.3.43	yad valmīkavapām upakīryāgnim ādhatte prajāpatir evāsmai stanam apidadhāti
1.6.3.44	annādyam asmā avarunddhe
1.6.3.45	akṣudhyatāṃ svānāṃ puraḥsthātā bhavati ya evaṃ veda
1.6.3.46	etāvad vā amuṣyā iha yajñiyaṃ yad ūṣā
1.6.3.47	yad ūṣān upakīryāgnim ādhatte 'muṣyā evainaṃ yajñiye 'dhyādhatte
1.6.3.48	na vā anūṣarihaḥ paśavo reto dadhate
1.6.3.49	yad ūṣān upakīryāgnim ādhatte reta evaitad dadhāti paśūnāṃ puṣṭyai prajātyai
1.6.3.50	eṣa vā agnir vaiśvānaro yad asā ādityaḥ
1.6.3.51	sa yad ihāsīt tasyaitad bhasma yat sikatāḥ
1.6.3.52	yat sikatā upakīryāgnim ādhatte sva evainaṃ yonau sve bhasmann ādhatte
1.6.3.53	śithirā vā iyam agra āsīt
1.6.3.54	tāṃ prajāpatiḥ śarkarābhir adṛṃhat
1.6.3.55	yaccharkarā upakīryāgnim ādhatta imām eva tad dṛṃhati dhṛtyai
1.6.3.56	tad yathemāṃ prajāpatiḥ śarkarābhir adṛṃhad evam asmin paśavo dṛṃhante ya evaṃ vidvāñ śarkarā upakīryāgnim ādhatte
1.6.3.57	indro vai vṛtrāya vajraṃ prāharat
1.6.3.58	tasya yā vipruṣā āsaṃs tāḥ śarkarā abhavan
1.6.3.59	yaccharkarā upakīryāgnim ādhatte vajram eva sapatnāya bhrātṛvyāya praharati
1.6.3.60	yaṃ dviṣyāt tam tarhi manasā dhyāyet
1.6.3.61	vajram evāsmai praharati
1.6.3.62	stṛṇuta eva
1.6.3.63	purīṣīti vai gṛhamedhinam āhuḥ
1.6.3.64	purīṣasya khalu vā etan nirūpaṃ yad ākhukiriḥ
1.6.3.65	yad ākhukirim upakīryāgnim ādhatte purīṣī gṛhamedhī bhavati
1.6.4.1	agniṃ vai devā vibhājaṃ nāśaknuvan
1.6.4.2	yat prāñcam aharant sarvaḥ puro 'bhavat
1.6.4.3	yat pratyañcam aharant sarvaḥ paścābhavat
1.6.4.4	tam aśvena pūrvavāhodavahan
1.6.4.5	tad aśvasya pūrvavāhaḥ pūrvavāṭtvam
1.6.4.6	agner vai vibhaktyā aśvo 'gnyādheye dīyate
1.6.4.7	avibhakto vā etasyāgnir anāhito yo 'śvam agnyādheye na dadāti
1.6.4.8	atha yo 'śvam agnyādheye dadāti vibhaktyai
1.6.4.9	vibhājyaivainam ādhatte
1.6.4.10	stomapurogavā vai devā asurān abhyajayan
1.6.4.11	eṣa khalu stomo yad aśvaḥ
1.6.4.12	yad aśvaṃ purastān nayanty abhijityai
1.6.4.13	abhijityaivainam ādhatte
1.6.4.14	prajāpater vai cakṣur aśvayat
1.6.4.15	tasya yaḥ śvayathā āsīt so 'śvo 'bhavat
1.6.4.16	yad aśvaṃ purastān nayanti yajamānāyaiva cakṣur dadhāti
1.6.4.17	na parāṅ avasṛjyaḥ
1.6.4.18	yat parāñcam avasṛjed yajamānaṃ cakṣur jahyād andhaḥ syāt
1.6.4.19	pratyavagṛhyādheyaḥ
1.6.4.20	yajamānāyaiva cakṣuḥ pratyavāgrahīt
1.6.4.21	na pada ādheyaḥ
1.6.4.22	vāstavyaṃ kuryāt
1.6.4.23	rudro 'sya paśūn abhimānukaḥ syāt
1.6.4.24	pārśvata ito veto vādheyaḥ
1.6.4.25	na vāstavyaṃ karoti
1.6.4.26	aghātuko 'sya paśupatiḥ paśūn bhavati
1.6.4.27	gāyatrīṃ vai devā yajñam accha prāhiṇvan
1.6.4.28	sā riktāgacchat
1.6.4.29	tasyā agnis tejaḥ prāyacchat
1.6.4.30	so 'jo 'bhavat
1.6.4.31	yad ajam agnyādheye dadāti teja evāvarunddhe
1.6.4.32	agnīdhe deyaḥ
1.6.4.33	yajñamukhaṃ vā agnīt
1.6.4.34	yajñamukhenaiva yajñamukhaṃ samardhayati
1.6.4.35	dhenuṃ cānaḍvāhaṃ ca dadāti
1.6.4.36	tat sarvaṃ vayo 'varunddhe
1.6.4.37	etad vai sarvaṃ vayo yad dhenuś cānaḍvāṃś ca
1.6.4.38	etau vai yajñasya mātā ca pitā ca yad dhenuś cānaḍvāṃś ca
1.6.4.39	ājyaṃ ca payaś ca dhenvāḥ
1.6.4.40	puroḍāśaś ca caruś cānaḍuhaḥ
1.6.4.41	tad āhuḥ kāmadughāṃ vā eṣo 'varunddhe yo 'gnyādheye dhenuṃ cānaḍvāhaṃ ca dadātīti
1.6.4.42	tad yeṣāṃ paśūnāṃ bhūyiṣṭhaṃ puṣṭiṃ kāmayeta teṣāṃ dityauhīṃ vayaso dadyād dityavāhaṃ ca muṣkaram
1.6.4.43	tan mithunaṃ paśūnāṃ puṣṭyai prajātyai
1.6.4.44	vāg vai somakrayaṇī
1.6.4.45	dityauhī vayasaḥ somakrayaṇī
1.6.4.46	yad dityauhīṃ vayaso dadāti vācam evāvarunddhe
1.6.4.47	cāru vadati ya evaṃ veda
1.6.4.48	upabarhaṇaṃ sarvasūtraṃ deyam
1.6.4.49	chandasāṃ vā etan nirūpaṃ yad upabarhaṇaṃ sarvasūtram
1.6.4.50	yad upabarhaṇaṃ sarvasūtraṃ dadāti chandāṃsy evāvarunddhe
1.6.4.51	paśavo vai chandāṃsi
1.6.4.52	paśūn evāvarunddhe
1.6.4.53	ayajñiyo vai amedhya āhanasyāj jāyate
1.6.4.54	puruṣakṣīraṃ dhayati
1.6.4.55	hiraṇyaṃ dadāti
1.6.4.56	ātmānam eva tena punīte
1.6.4.57	śatamānaṃ bhavati
1.6.4.58	śatāyur vai puruṣaḥ śatavīryaḥ
1.6.4.59	āyur eva vīryam āpnoti
1.6.4.60	pūrvayor haviṣor dve triṃśanmāne deye uttarasmiṃś catvāriṃśanmānam
1.6.4.61	tad enam udagrahīt
1.6.4.62	tena sa uttaraṃ vasīyāñ śreyān bhavati
1.6.4.63	ajāto vai tāvat puruṣo yāvad agniṃ nādhatte
1.6.4.64	sa tarhy eva jāyate yarhy agnim ādhatte
1.6.4.65	kṣaume vasānā agnim ādadhīyātām
1.6.4.66	te adhvaryave deye
1.6.4.67	ulbasya vā etan nirūpaṃ yat kṣaumam
1.6.4.68	ulbam evāpalumpete
1.6.4.69	hiraṇyaṃ suvarṇam upāsyāgnir ādheyaḥ
1.6.4.70	hiraṇyaṃ vā agnes tejaḥ
1.6.4.71	satejasam evainam ādhatte
1.6.4.72	tan na nirastavai
1.6.4.73	yathānuhitaṃ nirasyed evaṃ tat
1.6.4.74	yan nirasyed anudhyāyī kṣodhukaḥ syāt
1.6.4.75	tan na nirastavai
1.6.4.76	ananudhyāyy akṣodhuko bhavati
1.6.5.1	yo vā asyāyaṃ manuṣyo 'gnir etam upāsīno 'nnam atti
1.6.5.2	etam upāsīnaḥ prajāṃ vindate
1.6.5.3	etam upāsīnaṃ paśavā upatiṣṭhante
1.6.5.4	yad etam abhāgadheyam utsādayeta tasmā āvṛśceta
1.6.5.5	anudhyāyī kṣodhukaḥ syāt
1.6.5.6	tad ye vanaspataya āraṇyā ādyaṃ phalaṃ bhūyiṣṭhaṃ pacyante tasya parṇābhyāṃ yavamayaś cāpūpo vrīhimayaś ca saṃgṛhyopāsyādheyaḥ
1.6.5.7	tad enaṃ dvayaṃ bhāgadheyam abhyutsādayāmakar grāmyaṃ cāraṇyaṃ ca
1.6.5.8	tena tasmai nāvṛścate
1.6.5.9	ananudhyāyy akṣodhuko bhavati
1.6.5.10	yavo vai pūrva ṛtumukhe pacyate
1.6.5.11	itaḥ khalu vā etaṃ prāñcam uddharanti
1.6.5.12	tasmād yavamayaḥ paścopāsyo vrīhimayaḥ puraḥ
1.6.5.13	tad yasyertsed yavamayam eva tasya paścopāsyed vrīhimayaṃ puraḥ
1.6.5.14	prajāpater vā etau stanau
1.6.5.15	yajñam asya devā upajīvanti varṣaṃ manuṣyāḥ
1.6.5.16	annādyam asmā avarunddhe
1.6.5.17	akṣudhyatāṃ svānāṃ puraḥsthātā bhavati ya evaṃ veda
1.6.5.18	etaddha sma vā āha keśī sātyakāmiḥ keśinaṃ dārbhyam annādaṃ janatāyāḥ
1.6.5.19	evam iva vayam etasmā agnyādheye 'nnam avārudhma yathaiṣo 'nnam atti
1.6.5.20	tad āhuḥ sarvaṃ vāvaitasyedam annam
1.6.5.21	yajamānaṃ tv evāsyaitad āsann apidadhāti
1.6.5.22	tad evaṃ veditor na tv evaṃ kartavā iti
1.6.5.23	trir vā idaṃ prajāpatiḥ satyaṃ vyāharat
1.6.5.24	bhūr bhuvaḥ svaḥ itīdaṃ vāva bhūr idaṃ bhuvo 'daḥ svaḥ
1.6.5.25	tad yo brāhmaṇa āṅgirasaḥ syāt tasyādadhyāt
1.6.5.26	bhūr bhuvo 'ṅgirasāṃ tvā devānāṃ vratenādadhā iti paścā
1.6.5.27	bhuvaḥ svar iti puraḥ
1.6.5.28	dviḥ paścā dviḥ puraḥ
1.6.5.29	tad dvedhā yajñaḥ satye pratyaṣṭhād dvedhā yajñapatiḥ
1.6.5.30	atha yo brāhmaṇo vaiśvānaraḥ syāt tasyādadhyāt
1.6.5.31	bhūr bhuvo 'gneṣ ṭvā devasya vratenādadhā iti paścā
1.6.5.32	bhuvaḥ svar iti puraḥ
1.6.5.33	dviḥ paścā dviḥ puraḥ
1.6.5.34	tad dvedhā yajñaḥ satye pratyaṣṭhād dvedhā yajñapatiḥ
1.6.5.35	atha rājanyasyādadhyāt
1.6.5.36	bhūr bhuva indrasya tvā marutvato vratenādadhā iti paścā
1.6.5.37	bhuvaḥ svar iti puraḥ
1.6.5.38	dviḥ paścā dviḥ puraḥ
1.6.5.39	tad dvedhā yajñaḥ satye pratyaṣṭhād dvedhā yajñapatiḥ
1.6.5.40	aindro vai rājanyo devatayā mārutī viṭ
1.6.5.41	viśā khalu vai rājanyo bhadro bhavati
1.6.5.42	viśam asmā avarunddhe
1.6.5.43	atha vaiśyasyādadhyāt
1.6.5.44	bhūr bhuvo manoṣ ṭvā grāmaṇyo vratenādadhā iti paścā
1.6.5.45	bhuvaḥ svar iti puraḥ
1.6.5.46	dviḥ paścā dviḥ puraḥ
1.6.5.47	tad dvedhā yajñaḥ satye pratyaṣṭhād dvedhā yajñapatiḥ
1.6.5.48	grāmaṇīthyena khalu vai vaiśyo bhadro bhavati
1.6.5.49	grāmaṇīthyam asmā avarunddhe
1.6.5.50	agnir vai sṛṣṭa ulbam apalumpaṃ nāśaknot
1.6.5.51	tasya prajāpatir āgneyapāvamānībhir ulbam apālumpat
1.6.5.52	yad āgneyapāvamānībhir āśvatthīḥ samidha ādadhāty ulbam evāsyāpalumpati
1.6.5.53	punāty enam
1.6.5.54	yathā śiśuṃ mātā reḍhi vatsaṃ vā gaur evam enaṃ reḍhi
1.6.5.55	agner vai sṛṣṭasya tejā udadīpyata
1.6.5.56	tad aśvatthaṃ prāviśat
1.6.5.57	yad āśvatthīḥ samidha ādadhāti teja evāvarunddhe
1.6.5.58	agnir vai sṛṣṭo bibibābhavann atiṣṭhad asamidhyamānaḥ
1.6.5.59	sa prajāpatir abibhen māṃ vāvāyaṃ hiṃsiṣyatīti
1.6.5.60	taṃ śamyā samaindhat
1.6.5.61	tam aśamayat
1.6.5.62	tacchamyāḥ śamītvaṃ yacchamīmayīḥ samidha ādadhāti sam enam inddhe
1.6.5.63	śamayaty eva
1.6.5.64	sa śaṃ yajamānāya bhavati śaṃ paśubhyaḥ
1.6.5.65	devā yatrorjaṃ vyabhajanta tata udumbarā udatiṣṭhat
1.6.5.66	yad audumbarīṃ samidham ādadhāty ūrjam evāvarunddhe
1.6.6.1	vipriyo vā eṣa paśubhir ādhīyate
1.6.6.2	eṣa hi rudro yad agniḥ
1.6.6.3	tad vācayet
1.6.6.4	gharmaḥ śiraḥ
1.6.6.5	tad ayam agniḥ saṃpriyaḥ paśubhir bhava purīṣam asīti
1.6.6.6	tad enaṃ saṃpriyaṃ paśubhiḥ purīṣiṇam akaḥ
1.6.6.7	yat te śukra śukraṃ jyotis tena rucā rucam aśīthā iti rucam evainam ajīgamat
1.6.6.8	eṣa vā agnir vaiśvānaro yad asā ādityaḥ
1.6.6.9	yad uttarato hared eṣo 'taḥ syāt ayam ito jīvantam evainaṃ pradahet
1.6.6.10	sa dakṣiṇata eva hāryaḥ
1.6.6.11	sa yadā samayādhvaṃ gacched atha yajamāno varaṃ dadyāt
1.6.6.12	tad virājaṃ madhyato 'dhita
1.6.6.13	virāḍ evāsyāgnīn vidadhate
1.6.6.14	paśavo vai virāṭ
1.6.6.15	paśūn vā etan madhyato 'dhita
1.6.6.16	asṛṣṭo vā agnir āsīt
1.6.6.17	atha prajāpatiḥ prajā asṛjata
1.6.6.18	tā andhe tamasīmāṃllokān anuvyanaśyan
1.6.6.19	so 'śocat
1.6.6.20	so 'tapyata
1.6.6.21	tato 'gnir asṛjyata
1.6.6.22	tam agniṃ sṛṣṭam adho vyadadhāt
1.6.6.23	taṃ yā asmiṃl loka āsaṃs tā abhisamāvartanta
1.6.6.24	taṃ kulphadaghnam udagṛhṇāt
1.6.6.25	taṃ yā uttarasmiṃlloka āsaṃs tā abhisamāvartanta
1.6.6.26	taṃ jānudaghnaṃ taṃ nābhidaghnaṃ tam aṃsadaghnaṃ taṃ karṇadaghnam udagṛhṇāt
1.6.6.27	taṃ yā uttarasmiṃl loka āsaṃs tā abhisamāvartanta
1.6.6.28	taṃ karṇadaghnaṃ nātyudgṛhyaḥ
1.6.6.29	yat karṇadaghnam atyudgṛhṇīyād yajamāno varṣiṣṭhaḥ paśūnāṃ yajamānam upariṣṭād agnir abhyavadahet
1.6.6.30	tad āhuḥ katham adyaitam brahmaṇāhitaṃ pracyāvayeyuḥ
1.6.6.31	śithiraṃ vāvainam etad akaḥ
1.6.6.32	parainaṃ vapatīti
1.6.6.33	tam anidhāyaivātha jānudaghnam udgṛhṇīyād atha nābhidaghnam athāṃsadaghnam
1.6.6.34	tad yathaiva prajāpatiṃ prajā ebhyo lokebhyo 'bhisamāvartantaivam eva yajamānaṃ paśava ebhyo lokebhyo 'bhisamāvartante ya evaṃ vidvān agnim ādhatte
1.6.6.35	agninā vai devatayā viṣṇunā yajñena devā asurān pravlīya vajreṇānvavāsṛjan
1.6.6.36	yaḥ sapatnavān bhrātṛvyavān vā syāt tasya rathacakraṃ trir anuparivartayeyuḥ
1.6.6.37	tad yathaiva devā asurān agninā devatayā viṣṇunā yajñena pravlīya vajreṇānvavāsṛjann evam eva yajamānaḥ sapatnaṃ bhrātṛvyam agninā devatayā viṣṇunā yajñena pravlīya vajreṇānvavasṛjati ya evaṃ vidvān agnim ādhatte
1.6.7.1	eṣa vai prajāpatī rūpeṇa yat pūrṇā sruk
1.6.7.2	yat pūrṇāṃ srucaṃ juhoti prajāpatim evāpnoti
1.6.7.3	sapta te agne samidhaḥ sapta jihvāḥ
1.6.7.4	ity etāvatīr vā agnes tanvaḥ ṣoḍhā sapta sapta
1.6.7.5	yo vā asyaitā agnim ādadhāno vitarṣayati vi ha tṛṣyati
1.6.7.6	tā evāsya tarpayati
1.6.7.7	śamīmayīs tisraḥ samidhā ādadhāti ghṛtānvaktā ghṛtastomyābhiḥ
1.6.7.8	sam enam inddhe
1.6.7.9	śamayaty eva
1.6.7.10	sa śaṃ yajamānāya bhavati śaṃ paśubhyaḥ
1.6.7.11	ye vā eṣu triṣu lokeṣv agnayas te samāgacchanti
1.6.7.12	asya draviṇam ādadāmahe
1.6.7.13	ati no 'kramīt
1.6.7.14	havyavāḍ bhavatīti
1.6.7.15	taj juhuyāt
1.6.7.16	ye agnayo divo ye pṛthivyāḥ samāgacchantīṣam ūrjaṃ vasānāḥ / te asmā agnaye draviṇaṃ dattveṣṭāḥ prītā āhutibhājo bhūtvā yathālokaṃ punar astaṃ pareta
1.6.7.17	svāheti tad idam eva draviṇavantaṃ kṛtveṣṭāḥ prītā āhutibhājo bhūtvā yathālokaṃ punarastaṃ parāyanti
1.6.7.18	tadvācayet
1.6.7.19	gharmaḥ śiraḥ
1.6.7.20	tad ayam agniḥ saṃpriyaḥ paśubhir bhava
1.6.7.21	purīṣam asīti
1.6.7.22	tad enaṃ saṃpriyaṃ paśubhiḥ purīṣiṇam akaḥ
1.6.7.23	yat te śukra śukraṃ jyotiḥ śukraṃ dhāmājasraṃ tena tvādadhe
1.6.7.24	iti satejasam evainam ādhatte
1.6.7.25	iḍāyās tvā pade vayaṃ nābhā pṛthivyā adhi / jātavedo nidhīmahy agne havyāya voḍhave
1.6.7.26	iti havyavāham evainam akaḥ
1.6.7.27	agner vai sṛṣṭasya paśavo 'kṣyā avakśāya prāpatan
1.6.7.28	sa prajāpatir vāravantīyam asṛjata
1.6.7.29	tān avārayata
1.6.7.30	etarhi khalu vā eṣa sṛjyate yarhy ādhīyate
1.6.7.31	tad yathaitasmāt sṛṣṭāt paśavaḥ prāpatann evam asmād āhitātpaśavaḥ prapatanti
1.6.7.32	eṣa hi rudro yad agniḥ
1.6.7.33	tad ya evaṃ vidvān vāravantīyaṃ gāyate paśūn eva vārayate
1.6.7.34	vāravantīyaṃ vai sṛṣṭvā prajāpatir yaṃ kāmam akāmayata tam ārdhnot
1.6.7.35	tam eva kāmam ṛdhnoti yajamāno yaṃ kāmaṃ kāmayamāno 'gnim ādhatte ya evaṃ vidvān vāravantīyaṃ gāyate
1.6.7.36	agnir vai kravyād viśvadāvya imāṃl lokān adahat
1.6.7.37	taṃ prajāpatir vāravantīyaṃ gāyamāno varaṇaṃ bibhrat pratyait
1.6.7.38	tam aśamayat
1.6.7.39	yad evāsya kravyād yad viśvadāvyaṃ tacchamayati ya evaṃ vidvān vāravantīyaṃ gāyate
1.6.7.40	tasmād varaṇo yajñāvacaraḥ syāt
1.6.7.41	na tv enena juhuyāt
1.6.7.42	yad vā idaṃ sad yad bhūtaṃ yad bhavad yad bhaviṣyad yad ime antarā dyāvāpṛthivī tad vāmadevyam
1.6.7.43	tad evāvarunddhe ya evaṃ vidvān vāmadevyaṃ gāyate
1.6.7.44	brahmaṇo vā eṣa raso yad yajñāyajñiyam
1.6.7.45	yad yajñāyajñiyaṃ gāyate brahmaṇy eva rasaṃ dadhāti
1.6.8.1	agniṃ vai sṛṣṭaṃ prajāpatiḥ pavamānenāgrā upādhamat
1.6.8.2	yat pavamānāya nirvapaty upaivainaṃ tad dhamati
1.6.8.3	yat pāvakāya punāty enam
1.6.8.4	yacchucaye yad evāsyāpūtaṃ tad etena punāti
1.6.8.5	yat pavamānāya nirvapati paśavo vai pavamānaḥ paśūn evāvarunddhe
1.6.8.6	yat pāvakāyānnaṃ vai pāvakam annam evāvarunddhe
1.6.8.7	yacchucaye pūta evāsmin rucaṃ dadhāti
1.6.8.8	yaṃ kāmayetāpataraṃ pāpīyānt syād iti tasyaikamekaṃ havīṃṣi nirvapet
1.6.8.9	tad enam apāgrahīt
1.6.8.10	tena so 'pataraṃ pāpīyān bhavati
1.6.8.11	atha yaṃ kāmayeta na vasīyānt syān na pāpīyān iti tasya sarvāṇi sākaṃ havīṃṣi nirvapet
1.6.8.12	tad enaṃ saṃruṇaddhi
1.6.8.13	tena sa na vasīyān na pāpīyān bhavati
1.6.8.14	atha yaṃ kāmayed uttaraṃ vasīyāñ śreyānt syād iti tasyāgnaye pavamānāya nirupyātha pāvakāya ca śucaye cottare haviṣī samānabarhiṣi nirvapet
1.6.8.15	tad enam udagrahīt
1.6.8.16	tena sa uttaraṃ vasīyāñ śreyān bhavati
1.6.8.17	atha yasya triṣṭubhau vānuṣṭubhau vā jagatī vā saṃyājye syātām ati gāyatraṃ krāmet
1.6.8.18	arvāk chandobhyo 'vapadyeta
1.6.8.19	tad yasyertsed gāyatryā eva tasya saṃyājye kuryāt
1.6.8.20	gāyatro hy agnir gāyatrachandāḥ
1.6.8.21	sva evainaṃ yonau sve chandasi pratiṣṭhāpayati
1.6.8.22	āgnāvaiṣṇavam ekādaśakapālaṃ nirvapet
1.6.8.23	agnir vai sarvā devatā viṣṇur yajñaḥ
1.6.8.24	devatāś caiva yajñaṃ cālabdha
1.6.8.25	viṣṇave śipiviṣṭāya tryuddhau ghṛte caruṃ nirvapet
1.6.8.26	yad viṣṇave viṣṇur vai yajño yajñam evālabdha
1.6.8.27	yacchipiviṣṭaṃ paśavo vai śipiviṣṭaṃ paśūn evāvarunddhe
1.6.8.28	yat tryuddhau trayo vā ime lokā imān eva lokān āpnoti
1.6.8.29	yad ghṛte tejo vai ghṛtaṃ teja evāvarunddhe
1.6.8.30	ādityaṃ ghṛte caruṃ nirvapet paśukāmaḥ
1.6.8.31	dhenvā vai ghṛtaṃ payo 'naḍuhas taṇḍulāḥ
1.6.8.32	tan mithunaṃ paśūnāṃ puṣṭyai prajātyai
1.6.8.33	agnīṣomīyaṃ puroḍāśaṃ dvitīyam anunirvapet
1.6.8.34	tad bhūyo havyam upāgāt
1.6.8.35	no asyānya īśe
1.6.8.36	yarhi vā etaṃ purā brāhmaṇā niravapaṃs tarhy eṣāṃ na kaścanaiśa
1.6.8.37	na hi vā etam idānīṃ nirvapanti
1.6.8.38	athaiṣāṃ sarva īśe
1.6.8.39	yad āgneyas tejo vā agnis teja evāvarunddhe
1.6.8.40	yat saumyaḥ somo vai śukro brahmavarcasaṃ brahmavarcasam evāvarunddhe
1.6.8.41	tad yo 'sā ādityo ghṛte carus taṃ brahmaṇe parihareyuḥ
1.6.8.42	taṃ catvāraḥ prāśnīyuḥ
1.6.8.43	tebhyaḥ samāno varo deyaḥ
1.6.8.44	catur vā idam agre mithunam audyataikaś caikā ca dvau ca dve ca trayaś ca tisraś ca catvāraś ca catasraś ca
1.6.8.45	tan mithunaṃ paśūnāṃ puṣṭyai prajātyai
1.6.9.1	phalgunīpūrṇamāse brāhmaṇasyādadhyāt
1.6.9.2	phalgunīpūrṇamāso vā ṛtūnāṃ mukham agnir devatānāṃ brāhmaṇo manuṣyāṇām
1.6.9.3	grīṣme rājanyasyādadhyāt
1.6.9.4	grīṣme vā indro vṛtram ahan
1.6.9.5	vṛtraṃ khalu vai rājanyo bubhūṣan jighāṃsati
1.6.9.6	śaradi vaiśyasyādadhyāt
1.6.9.7	annaṃ vai śarat
1.6.9.8	annena vaiśyo bhadro bhavati
1.6.9.9	annādyam asmā avarunddhe
1.6.9.10	yady anyasminn ṛtā ādadhīta yadi vā asmai sa eka ṛtuḥ śivaḥ syād athāsmā itare 'śivā duryoṇā bhaveyuḥ
1.6.9.11	tad yasyertset phalgunīpūrṇamāsa eva tasyādadhyāt
1.6.9.12	tad asmai sarva ṛtavaḥ śivā bhavanti
1.6.9.13	sarva enam ṛtavo jinvanti
1.6.9.14	saṃvatsarasya vā etad āsyaṃ yat phalgunīpūrṇamāsyam ahaḥ
1.6.9.15	yat phalgunīpūrṇamāsyam ahar ādadhyāt saṃvatsarasyainam āsann apidadhyāt
1.6.9.16	dvyahe vā puraikāhe vādheyaḥ
1.6.9.17	tad dvitīyasya ṛtor abhigṛhṇāti
1.6.9.18	nainaṃ saṃvatsarasyāsann apidadhāti
1.6.9.19	tad yad dvitīyasya ṛtor abhigṛhṇāti dvitīyam eva sapatnasya bhrātṛvyasyendriyaṃ paśūn kṣetraṃ vṛñjāna eti
1.6.9.20	kṛttikāsu brāhmaṇasyādadhyāt
1.6.9.21	āgneyīḥ kṛttikāḥ
1.6.9.22	āgneyo brāhmaṇaḥ
1.6.9.23	sva evainaṃ yonau sve 'hann ādhatte
1.6.9.24	prajāpater vā etañ śiro yat kṛttikāḥ
1.6.9.25	agnir āsyam
1.6.9.26	śīrṣṇānnam adyate
1.6.9.27	annādyam asmā avarunddhe
1.6.9.28	sapta kṛttikāḥ
1.6.9.29	sapta śīrṣan prāṇāḥ
1.6.9.30	prāṇān asmin dadhāti
1.6.9.31	rohiṇyāṃ paśukāmasyādadhyāt
1.6.9.32	somasya vā etan nakṣatraṃ yad rohiṇī
1.6.9.33	somo retodhāḥ
1.6.9.34	reto 'smin dadhāti
1.6.9.35	ṛkṣā vā iyam agra āsīt
1.6.9.36	tasyāṃ devā rohiṇyāṃ vīrudho 'rohayan
1.6.9.37	tad yathemā asyāṃ vīrudho rūḍhā evam asmin paśavo rohanti ya evaṃ vidvān rohiṇyām agnim ādhatte
1.6.9.38	rohiṇyāṃ svargakāmasyādadhyāt
1.6.9.39	rohiṇyāṃ vai devāḥ svar āyan
1.6.9.40	svar evaiti
1.6.9.41	kālakāñjā vā asurā iṣṭakā acinvata
1.6.9.42	divam ārokṣyāmā iti tān indro brāhmaṇo bruvāṇa upait
1.6.9.43	sa etām iṣṭakām apy upādhatta
1.6.9.44	prathamā iva divam ākramanta
1.6.9.45	atha sa tām āvṛhat
1.6.9.46	te 'surāḥ pāpīyāṃso bhavanto 'pābhraṃśanta
1.6.9.47	yā uttamā āstāṃ tau yamaśvā abhavatāṃ ye 'dhare ta ūrṇāvābhayaḥ
1.6.9.48	yāṃ tām iṣṭakām āvṛhat sā citrābhavat
1.6.9.49	yaḥ sapatnavān bhrātṛvyavān vā syāt sa citrāyām agnim ādadhīta
1.6.9.50	tad yathaitasyām āvṛḍhāyām asurāḥ pāpīyāṃso bhavanto 'pābhraṃśantaivam asya sapatno bhrātṛvyaḥ pāpīyān bhavann apabhraṃśate ya evaṃ vidvāṃś citrāyām agnim ādhatte
1.6.9.51	yaḥ kāmayeta bhagy annādaḥ syām iti sa pūrvāsu phalgunīṣv agnim ādadhīta
1.6.9.52	bhagasya vā etad ahar yat pūrvāḥ phalgunīḥ
1.6.9.53	bhagy annādo bhavati
1.6.9.54	atha yaḥ kāmayeta dānakāmā me prajāḥ syur iti sa uttarāsu phalgunīṣv agnim ādadhīta
1.6.9.55	aryamṇo vā etad ahar yad uttarāḥ phalgunīḥ
1.6.9.56	dānam aryamā
1.6.9.57	dānakāmā asmai prajā bhavanti
1.6.9.58	tāsu rājanyasyādadhyāt / dānaṃ hy eṣa prajānām upajīvati
1.6.9.59	dānam aryamā
1.6.9.60	dānakāmā asmai prajā bhavanti
1.6.9.61	prajāpater vā etau stanau yat paurṇamāsī cāmāvāsyā ca
1.6.9.62	yat paurṇamāsyāṃ vāmāvāsyāyāṃ vāgnim ādhatte prajāpatim eva prattaṃ duhe
1.6.9.63	devānāṃ vā ete sadohavirdhāne yat paurṇamāsī cāmāvāsyā ca
1.6.9.64	yat paurṇamāsyāṃ vāmāvāsyāyāṃ vāgnim ādhatta ubhe puṇyāhe ubhe yajñiye
1.6.10.1	na purā sūryasyodetor manthitavai
1.6.10.2	asuryo videvā ādhīyate
1.6.10.3	udyatsu raśmiṣu mathyaḥ
1.6.10.4	tat sadevaḥ sendra ubhayor ahno rūpa ādhīyate
1.6.10.5	caturviṃśatyāṃ prakrameṣv ādheyaḥ
1.6.10.6	caturviṃśatyakṣarā vai gāyatrī
1.6.10.7	gāyatram agneś chandaḥ
1.6.10.8	sva evainaṃ yonau sve chandasy ādhatte
1.6.10.9	tad yasyertsed aparimita eva tasyādadhyāt
1.6.10.10	kṣeṣṇu vai parimitam
1.6.10.11	aparimitam evāsmai jīvanam avarunddhe
1.6.10.12	agnir vai sṛṣṭaḥ prajāpater adhy udakrāmat
1.6.10.13	sa prajāpatir abibhed ada evāsā abhūd idam aham iti
1.6.10.14	tasminn anuniṣkramyājuhot
1.6.10.15	etarhi khalu vā eṣa sṛjyate yarhy ādhīyate
1.6.10.16	tad āhur amṇa evānudrutyāthāgnihotraṃ hotavyam iti
1.6.10.17	tan naivaṃ kartavai
1.6.10.18	ayataṃ tat kuṇḍyāgrīyam
1.6.10.19	tad yajñasya kriyate / yad yoneḥ param avaraṃ kuryāt aprajaniṣṇuḥ syāt
1.6.10.20	havīṃṣy eva pūrvāṇi nirupyātha sāyam agnihotraṃ juhuyāt
1.6.10.21	agnir jyotir jyotir agniḥ svāhā
1.6.10.22	iti tat sāyaṃ jyotiṣā reto madhyato dadhāti
1.6.10.23	sūryo jyotir jyotiḥ sūryaḥ svāhā
1.6.10.24	iti prātaḥ
1.6.10.25	tat sāyaṃ jyotiṣā reto madhyato hitam prātaḥ prajanayāmakaḥ
1.6.10.27	devāś ca vā asurāś ca saṃyattā āsan
1.6.10.28	athendro 'gnim ādhatta
1.6.10.29	te devā abibhayuḥ
1.6.10.30	ada evāsā agniṃ gopāyamāno 'gnihotraṃ gopāyamāno bhaviṣyati
1.6.10.31	na nā upaiṣyati
1.6.10.32	abhi no jeṣyantīti
1.6.10.33	te 'bruvan yad eva tvaṃ kiṃca karavo yaddhanā yaj jinā yad vindāsai tat te 'gnihotraṃ kurmo 'thehīti
1.6.10.34	sa vā ait
1.6.10.35	tasmād rājanyasyāgnihotram ahotavyam
1.6.10.36	yaddhyevaiṣa kiṃca karoti yaddhanti yaj jināti yad vindate yad enaṃ viśa upatiṣṭhante tad rājanyasyāgnihotram / hotavyaṃ rājanyasyāgnihotrā3n na hotavyā3m iti mīmāṃsante
1.6.10.37	yaddhutvā na juhuyād vi yajñaṃ chindyāj jīyeta vā pra vā mīyeta
1.6.10.38	paurṇamāsīm amāvāsyāṃ vā prati hotavyam
1.6.10.39	atho agnyupasthānaṃ vācayitavyaḥ
1.6.10.40	tenāsya darśapūrṇamāsau saṃtatā avichinnau bhavataḥ
1.6.11.1	yaṃ kāmayeta paśumānt syād iti yo bahupuṣṭas tasya gṛhād agnim āhareyuḥ
1.6.11.2	yathā vā etaṃ sṛjyamānaṃ paśavo 'nvasṛjyantaivam enam āhriyamāṇaṃ paśavo 'nvāyanti
1.6.11.3	eṣa hi rudro yad agniḥ
1.6.11.4	atha yaṃ kāmayetānnādaḥ syād iti tasya bhraṣṭrād dakṣiṇāgnim āhareyuḥ
1.6.11.5	eṣa vā agnīnām annādaḥ
1.6.11.6	annakaraṇaṃ bhraṣṭram
1.6.11.7	annādyam asmā avarunddhe
1.6.11.8	tad āhur yathā vṛṣalo nijaḥ puklakaś cikitsed evaṃ sa iti
1.6.11.9	sa mathya eva
1.6.11.10	sa śaṃ yajamānāya bhavati śaṃ paśubhyaḥ
1.6.11.11	yaḥ somenāyakṣyamāṇo 'gnim ādadhīta na purā saṃvatsarāddhavīṃṣi nirvapet
1.6.11.12	rudro 'sya paśūn abhimānukaḥ syāt
1.6.11.13	ete vai paśavo yad vrīhayaś ca yavāś ca
1.6.11.14	teṣāṃ catuḥśarāvam odanaṃ paktvā brāhmaṇebhyo jīvataṇḍulam ivopaharet
1.6.11.15	tad yābhyo devatābhyo 'gnim ādhatte yat tābhyo na juhuyāt tābhyā āvṛśceta
1.6.11.16	anudhyāyī kṣodhukaḥ syāt
1.6.11.17	tābhyā ājyasya hotavyam
1.6.11.18	tena tābhyo nāvṛścate
1.6.11.19	ananudhyāyy akṣodhuko bhavati
1.6.11.20	saṃvatsare havīṃṣi nirvapati
1.6.11.21	tad asya saṃvatsarāntarhito rudraḥ paśūn na hinasti
1.6.11.22	saṃvatsaram agnihotram ahauṣīt
1.6.11.23	tat tapo 'vidat
1.6.11.24	sa sarveṇa sākaṃ svargaṃ lokaṃ samārukṣat
1.6.11.25	trir vā idaṃ virāḍ vyakramata gārhapatyam āhavanīyaṃ sabhyam
1.6.11.26	tad virājam āpat
1.6.11.27	annaṃ vai virāḍ
1.6.11.28	annaṃ vāvaitad āpat
1.6.11.29	madhyādhidevane rājanyasya juhuyād vāruṇya ṛcā
1.6.11.30	varuṇo vai devānāṃ rājā
1.6.11.31	rājyam asmā avarunddhe
1.6.11.32	hiraṇyaṃ nidhāya juhoti
1.6.11.33	agnimaty eva juhoty āyatanavati
1.6.11.34	andho 'dhvaryuḥ syād yad anāyatane juhuyāt
1.6.11.35	śatam asmā akṣān prayacchet
1.6.11.36	tān vicinuyāt
1.6.11.37	śatāyur vai puruṣaḥ śatavīryaḥ
1.6.11.38	āyur eva vīryam āpnoti
1.6.11.39	gām asya tad ahaḥ sabhāyāṃ dīvyeyuḥ
1.6.11.40	tasyāḥ parūṃṣi na hiṃsyuḥ
1.6.11.41	tāṃ sabhāsadbhyā upaharet
1.6.11.42	tayā yad gṛhṇīyāt tad brāhmaṇebhyo deyam
1.6.11.43	tat sabhyam annam avarunddhe
1.6.12.1	yasyā rātryāḥ prātar agnim ādhāsyamānaḥ syāt tāṃ rātrīṃ catuḥśarāvam odanaṃ paktvā brāhmaṇebhyo jīvataṇḍulam ivopaharet
1.6.12.2	aditir vai prajākāmaudanam apacat
1.6.12.3	soñśiṣṭam āśnāt
1.6.12.4	tasyā dhātā cāryamā cājāyetām
1.6.12.5	sāparam apacat
1.6.12.6	soñśiṣṭam āśnāt
1.6.12.7	tasyā mitraś ca varuṇaś cājāyetām
1.6.12.8	sāparam apacat
1.6.12.9	soñśiṣṭam āśnāt
1.6.12.10	tasyā aṃśaś ca bhagaś cājāyetām
1.6.12.11	sāparam apacat
1.6.12.12	saikṣata
1.6.12.13	uñśiṣṭaṃ me 'śnatyā dvau dvau jāyete
1.6.12.14	ito nūnaṃ me śreyaḥ syād yat purastād aśnīyām iti
1.6.12.15	sā purastād aśitvopāharat
1.6.12.16	tā antar eva garbhaḥ santā avadatām
1.6.12.17	āvam idaṃ bhaviṣyāvo yad ādityā iti
1.6.12.18	tayor ādityā nirhantāram aicchan
1.6.12.19	tā aṃśaś ca bhagaś ca nirahatām
1.6.12.20	tasmād etau yajñe na yajante
1.6.12.21	aṃśaprāso 'ṃśasya bhāgadheyam
1.6.12.22	janaṃ bhago 'gacchat
1.6.12.23	tasmād āhuḥ
1.6.12.24	jano gantavyaḥ
1.6.12.25	tatra bhagena saṃgacchatā iti
1.6.12.26	sa vā indra ūrdhva eva prāṇam anūdaśrayata
1.6.12.27	mṛtam itaram āṇḍam avāpadyata
1.6.12.28	sa vāva mārtāṇḍo yasyeme manuṣyāḥ prajā
1.6.12.29	sā vā aditir ādityān upādhāvat
1.6.12.30	astv eva ma idam
1.6.12.31	mā ma idaṃ moghe parāpaptad iti
1.6.12.32	te 'bruvann athaiṣo 'smākam eva bravātai na no 'timanyātā iti
1.6.12.33	sa vāva vivasvān ādityo yasya manuś ca vaivasvato yamaś ca manur evāsmiṃl loke yamo 'muṣmin
1.6.12.34	ete vai devayānān patho gopāyanti yad ādityāḥ / ta iyakṣamāṇaṃ pratinudante
1.6.12.35	yo vā etebhyo 'procyāgnim ādhatte tam ete svargāl lokāt pratinudante
1.6.12.36	uñśiṣṭabhāgā vā ādityāḥ
1.6.12.37	yad uñśiṣṭe vivartayitvā samidha ādadhāti tad ādityebhyo 'gnyādheyaṃ prāha
1.6.12.38	nainaṃ svargāl lokāt pratinudante
1.6.12.39	saṃvatsaram utsṛjetāgnim ādhāsyamānaḥ
1.6.12.40	nāsyāgniṃ gṛhāddhareyuḥ
1.6.12.41	nānyatā āhareyuḥ
1.6.12.42	saṃvatsare vṛddhā garbhāḥ prajāyante
1.6.12.43	prajātam enaṃ vṛddham ādhatte
1.6.12.44	dvādaśa rātrīr utsṛjeta
1.6.12.45	dvādaśa vai rātrayaḥ saṃvatsarasya pratimā
1.6.12.46	saṃvatsare vṛddhā garbhāḥ prajāyante
1.6.12.47	prajātam enaṃ vṛddham ādhatte
1.6.12.48	tisra utsṛjeta
1.6.12.49	trayo vā ime lokāḥ
1.6.12.50	imān eva lokān āpnoti
1.6.12.51	ekām utsṛjeta
1.6.12.52	eko vai prajāpatiḥ
1.6.12.53	prajāpatim evāpnoti
1.6.12.54	purūravā vā aiḍa urvaśīm avindata devīm
1.6.12.55	tasyā āyur ajāyata
1.6.12.56	sa devānt svargaṃ lokaṃ yatto 'nūdait
1.6.12.57	te 'bruvaṃs tad vayaṃ devā imaḥ kvāyaṃ manuṣyo gamiṣyatīti
1.6.12.58	so 'bravīd bahavo vai me samānās te mā vakṣyanti kim ayaṃ devyāḥ putro devebhyo mātur bhrātrebhyā āhārṣīd astv eva me kiṃcid iti
1.6.12.59	tasmā agnir yajñiyāṃ tanvaṃ prāyacchat
1.6.12.60	tām utsaṅge 'vadhāyāharat
1.6.12.61	tām ukhāyām avādadhāt
1.6.12.62	so 'śvattha āroho 'bhavat
1.6.12.63	yokhā sā śamī
1.6.12.64	tasmād etau yajñāvacarau
1.6.12.65	puṇyajanmānau hi
1.6.12.66	agnir vai varuṇaṃ brahmacaryam āgacchat pravasantam
1.6.12.67	tasya jāyāṃ samabhavat
1.6.12.68	taṃ purastād āyantaṃ pratikṣāya pratyaṅ niradravat
1.6.12.69	so 'vet sarvaṃ vā indriyaṃ nṛmṇaṃ reto nirlupya haratīti
1.6.12.70	tad anuparāhāya niralumpat
1.6.12.71	yad retā āsīt so 'śvattha āroho 'bhavat
1.6.12.72	yad ulbaṃ sā śamī
1.6.12.73	tasmād etau yajñāvacarau
1.6.12.74	puṇyajanmānau hi
1.6.12.75	prajāpatiḥ prajāḥ sṛṣṭvā riricāno 'manyata
1.6.12.76	so 'śvo bhūtvā saṃvatsaraṃ nyaṅ bhūmyāṃ śiraḥ pratinidhāyātiṣṭhat
1.6.12.77	tasyāśvattho mūrdhna udabhinat
1.6.12.78	tad aśvatthasyāśvatthatvam
1.6.12.79	tasmād eṣa yajñāvacaraḥ
1.6.12.80	prājāpatyo hi
1.6.13.1	manur vai prajākāmo 'gnim ādhāsyamāno devatāyai devatāyā ajuhot
1.6.13.2	tato mitrāvaruṇayor āhutyāḥ prapharvy udatiṣṭhat
1.6.13.3	tasyā ghṛtaṃ pador akṣarat
1.6.13.4	sā mitrāvaruṇā ait
1.6.13.5	tā abrūtām āhutyā vai tvam āvayor ajaniṣṭhā manos tvai tvam asi taṃ parehīti
1.6.13.6	sā manum ait
1.6.13.7	so 'bravīd asurā vā ime puṇyamanyā agnim ādadhate tān parehīti
1.6.13.8	sā parait
1.6.13.9	te 'mum agrā ādadhatāthemam athemaṃ
1.6.13.10	sā punar ait
1.6.13.11	tām apṛcchat kim abhyagann iti
1.6.13.12	sābravīd amum evāgrā ādhiṣatāthemam athemam iti
1.6.13.13	so 'bravīt sakṛd vāvāsurāḥ śriyo 'ntam aguḥ parā tu bhaviṣyantīti
1.6.13.14	so 'bravīd devā vā ime puṇyamanyā agnim ādadhate tān parehīti
1.6.13.15	sā parait
1.6.13.16	ta imam agrā ādadhatāthāmum athemam
1.6.13.17	sā punar ait
1.6.13.18	tām apṛcchat kim abhyagann iti
1.6.13.19	sābravīd imam evāgrā ādhiṣatāthāmum athemam iti
1.6.13.20	so 'bravīt sakṛd vāva devāḥ sarveṇa sākaṃ svargaṃ lokaṃ samārukṣann itaḥpradānāt tu yajñam upajīviṣyantīti
1.6.13.21	yaḥ sarvavedasaṃ dāsyant syāt sa imam agrā ādadhītāthāmum athemaṃ
1.6.13.22	tad yathaiva devāḥ sarveṇa sākaṃ svargaṃ lokaṃ samārohann evam eva yajamānaḥ sarveṇa sākaṃ svargaṃ lokaṃ samārohati ya evaṃ vidvān agnim ādhatte
1.6.13.23	so 'bravīd ṛṣayo vā ime puṇyamanyā agnim ādadhate tān parehīti
1.6.13.24	sā parait
1.6.13.25	ta imam agrā ādadhatāthemam athāmuṃ
1.6.13.26	sā punar ait
1.6.13.27	tām apṛcchat kim abhyagann iti
1.6.13.28	sābravīd imam evāgrā ādhiṣatāthemam athāmum iti
1.6.13.29	so 'bravīd ahaṃ vāvāgnyādheyaṃ vidāṃcakāra sarveṣu vā eṣu lokeṣv ṛṣayaḥ pratyaṣṭhur iti
1.6.13.30	prati prajayā ca paśubhiś ca tiṣṭhati ya evaṃ vidvān agnim ādhatte
1.6.13.31	yad amum ādhāyemam ādadhyād apa tad ādadhyāt
1.6.13.32	yad vāvemam ādhāyāmum ādadhyād apa tad ādadhyāt
1.6.13.33	tad imam evādhāyāthemam athāmuṃ
1.6.13.34	tathā samṛddhā ādhīyate
1.6.13.35	prācīnapravaṇa ādheyaḥ
1.6.13.36	tathā samṛddhā ādhīyate
1.6.13.37	prācīnaṃ madhyamād vaṃśād ādheyaḥ
1.6.13.38	tathā samṛddhā ādhīyate
1.6.13.39	yā vai sā prapharvy āsīt sā gaur abhavat
1.6.13.40	seḍā sā mānavī ghṛtapadī maitrāvaruṇī
1.7.1.1	yat tvā kruddhaḥ parovapa manyunā sumanastara / sukalpam agne tat tava punas tvoddīpayāmasi
1.7.1.2	yat te manyuparoptasya pṛthivīm anudadhvase / ādityā viśve tad devā vasavaḥ punar ābharan
1.7.1.3	yat te bhāmena vicakarānīśāno hṛdas pari / punas tad indraś cāgniś ca vasavaḥ samacīkﾱpan
1.7.1.4	punas tvādityā rudrā vasavaḥ samindhatāṃ punar brahmāṇo vasudhīte agne / ghṛtena tvaṃ tanvaṃ vardhayasva rāyaspoṣā yajamānaṃ sacantām
1.7.1.5	trayastriṃśat tantavo yaṃ vitanvata imaṃ ca yajñaṃ sudhayā dadante / tebhiś chidram apidadhmo yad atra svāhā yajño apyetu devān
1.7.1.6	mano jyotir juṣatām ājyasya vicchinnaṃ yajñaṃ sam imaṃ dadhātu / imaṃ yajñaṃ saptatantuṃ tataṃ nā ā devā yantu sumanasyamānāḥ
1.7.1.7	bṛhaspatir no haviṣā ghṛtena vicchinnaṃ yajñaṃ sam imaṃ dadhātu / yā iṣṭā uṣaso yāś ca yājyās tāḥ saṃdadhāmi manasā ghṛtena
1.7.1.8	agne 'bhyāvartinn abhi māvartasvāyuṣā varcasā prajayā dhanena sanyā medhayā rayyā poṣeṇa
1.7.1.9	agne aṅgiraḥ śataṃ te santv āvṛtaḥ sahasraṃ ta upāvṛtaḥ / athā poṣasya poṣeṇa punar no naṣṭam ākṛdhi punar no rayim ākṛdhi
1.7.1.10	punar ūrjā nivartasva punar agna iṣāyuṣā / punar naḥ pāhy aṃhasaḥ
1.7.1.11	saha rayyā nivartasvāgne pinvasva dhārayā / viśvapsnyā viśvatas pari
1.7.1.12	salilaḥ saligaḥ sagaras te na ādityā haviṣo juṣāṇā vyantu svāhā ketaḥ suketaḥ saketas te na ādityā haviṣo juṣāṇā vyantu svāhā devajūte vivasvann āditya te no devāḥ satyāṃ devahūtiṃ deveṣv āsuvadhvam ādityebhyaḥ svāhā
1.7.2.1	agner vai bhāgaḥ punarādheyam
1.7.2.2	etaṃ vai bhāgaṃ prepsan vyardhayati
1.7.2.3	yady ādadhāno manyeta vi syā ṛdhyatā ity utsādya punar ādadhīta
1.7.2.4	yam eva bhāgaṃ prepsan vyardhayati taṃ prāpyārdhayaty eva
1.7.2.5	sarvam evāgneyaṃ kriyate
1.7.2.6	yat kiṃca sarvam evāgnaye bhāgaṃ pradāya sarvām ṛddhim ṛdhnoti
1.7.2.7	na saṃbhārāḥ saṃbhṛtyā na yajuḥ kartavā ity āhuḥ
1.7.2.8	saṃbhṛtasaṃbhāro hy eṣa kṛtayajuḥ
1.7.2.9	tad āhuḥ saṃbhṛtyā eva saṃbhārāḥ kāryaṃ yajur iti
1.7.2.10	punarutsyūtaṃ vāso deyaṃ punarṇavo rathaḥ punarutsṛṣṭo 'naḍvān
1.7.2.11	etāni vai punarādheyasya rūpāṇi
1.7.2.12	rūpāṇy evāsyāptvāvarunddhe
1.7.2.13	agnir vā utsīdann apa oṣadhīr abhyutsīdati
1.7.2.14	darbhā vā āpā oṣadhayaḥ
1.7.2.15	yad darbhā upolapā bhavanty adbhya evainam oṣadhībhyo 'dhy āptvāvarunddhe
1.7.2.16	devā asurair vijayam upayanto 'gnau priyās tanvaḥ saṃnyadadhata
1.7.2.17	yan no jayeyur imā abhyupadhāvema yady u jayememā abhyupāvartemahīti
1.7.2.18	tā devā jitvānvaicchan
1.7.2.19	sarveṣāṃ naḥ saheti
1.7.2.20	so 'gnir abravīd ya eva māṃ maddevatya ādadhātai sa etābhis tanūbhiḥ saṃbhavād iti
1.7.2.21	taṃ devā ādadhata
1.7.2.22	ta etābhis tanūbhiḥ samabhavan
1.7.2.23	paśavo vai devānāṃ priyās tanvaḥ
1.7.2.24	paśubhir eva samabhavan
1.7.2.25	tad ya evaṃ vidvān punarādheyam ādhatta etābhir evāgnes tanūbhiḥ sambhavati
1.7.2.26	paśavo vai devānāṃ priyās tanvaḥ
1.7.2.27	paśubhir eva sambhavati
1.7.2.28	manuḥ puṣṭikāmā ādhatta
1.7.2.29	sa imān poṣān apuṣyat
1.7.2.30	tena ṛddhaṃ
1.7.2.31	tvaṣṭā paśukāmā ādhatta
1.7.2.32	ta ime tvāṣṭrāḥ paśavaḥ prājāyanta
1.7.2.33	tena ṛddhaṃ
1.7.2.34	prajāpatiḥ prajākāmā ādhatta
1.7.2.35	tā imāḥ prajāḥ prājāpatyāḥ prājāyanta
1.7.2.36	tena ṛddhaṃ
1.7.2.37	yo vai tam agrā ādhatta sa tena vasunā samabhavat
1.7.2.38	tat punarvasoḥ punarvasutvaṃ
1.7.2.39	tasmāt punarvasā ādheyaḥ
1.7.2.40	punar hi sa tena vasunā samabhavat
1.7.2.41	yo vai tam ādhattārdhnot sa
1.7.2.42	tasmād anurādhāsv ādheya ṛddhyai
1.7.2.43	ṛdhnoty evātho mithunatvāya
1.7.3.1	agnir vā utsīdant saṃvatsaram abhyutsīdati
1.7.3.2	saptadaśa sāmidhenīḥ kāryāḥ
1.7.3.3	pañca ṛtavaḥ
1.7.3.4	dvādaśa māsāḥ
1.7.3.5	eṣa saṃvatsaraḥ
1.7.3.6	saṃvatsarād evainam adhy āptvāvarunddhe
1.7.3.7	tad āhuḥ pañcadaśa sāmidhenīḥ kāryā na saptadaśeti
1.7.3.8	etad vai saṃvatsarasya saṃkramaṇatamam
1.7.3.9	etenāśiṣṭam āpyate
1.7.3.10	pañcadaśa sāmidhenīḥ
1.7.3.11	pañcadaśārdhamāsasya rātrayaḥ
1.7.3.12	tābhir eva tā āpyante
1.7.3.13	yāvanti vai sāmidhenīnām akṣarāṇi tāvanti saṃvatsarasyāhāni
1.7.3.14	tair eva tāny āpyante
1.7.3.15	agnir vā utsīdant saṃvatsaram abhyutsīdati
1.7.3.16	ṣaḍ vā ṛtavaḥ saṃvatsaraḥ
1.7.3.17	tasmāt ṣaḍ vibhaktayaḥ
1.7.3.18	saṃvatsaro vā agnir vaiśvānaraḥ
1.7.3.19	yat ṣaḍ vibhaktayaḥ saṃvatsarād evainam adhy āptvāvarunddhe
1.7.3.20	atha yad agnir bahudhā vihriyata imān poṣān pupoṣa
1.7.3.21	tasmād agnir etāvatīr vibhaktīr ānaśe nānyā devatā / atha yad dvyakṣarāḥ satīś caturakṣarāḥ kriyante
1.7.3.22	ācaturaṃ hi paśavo dvandvaṃ mithunāḥ
1.7.3.23	ṛtavo vai prayājāḥ
1.7.3.24	annam ṛtavaḥ
1.7.3.25	yat prayājān antariyād annam antariyāt
1.7.3.26	yajñamukhaṃ vai prayājāḥ
1.7.3.27	yat prayājān antariyād yajñamukham antariyāt
1.7.3.28	tad yasyertset tasyopariṣṭāt prayājānāṃ vibhaktīḥ kuryāt
1.7.3.29	vīryaṃ vai prayājāḥ
1.7.3.30	vīryaṃ vibhaktayaḥ
1.7.3.31	vīryād evādhi vaṣaṭkaroti
1.7.3.32	tājag ṛddhim abhikrāmati
1.7.3.33	nānāgneyaṃ kriyate
1.7.3.34	atha kasmāt saha vibhaktayaḥ prayājair iti
1.7.3.35	saṃvatsaraṃ vai prayājāḥ parījyante
1.7.3.36	kasmād āgneyaṃ kriyate
1.7.3.37	tasmān nānāgneyam
1.7.4.1	punar ūrjā nivartasva punar agna iṣāyuṣā / punar naḥ pāhy aṃhasaḥ
1.7.4.2	iti purastāt prayājānāṃ juhuyāt
1.7.4.3	saha rayyā nivartasvāgne pinvasva dhārayā / viśvapanyā viśvatas pari
1.7.4.4	ity upariṣṭād anuyājānāṃ juhuyāt
1.7.4.5	ūrjā vā eṣa paśubhir utsīdant sahotsīdati
1.7.4.6	punar ūrjā nivartasveti tad ūrjam eva paśūn punar avarunddhe
1.7.4.7	atho tān eva bhāginaḥ karoti
1.7.4.8	atho ubhayata eṣa yajñasyāśiṣa ṛdhnoti
1.7.4.9	nānāgneyaṃ kriyate
1.7.4.10	atha kasmād ājyabhāgā ijyete iti cakṣuṣī vā ete yajñasya yad ājyabhāgau
1.7.4.11	yad ājyabhāgā antariyāc cakṣuṣī yajñasyāntariyāt
1.7.4.12	agnā āyūṃṣi pavasā iti somasya loke kuryāt
1.7.4.13	yad āgneyī tenāgneyī
1.7.4.14	yat pāvamānī tena saumī
1.7.4.15	nānāgneyaṃ kriyate
1.7.4.16	na somam antaryanti
1.7.4.17	agnir mūrdhā divaḥ kakud iti prajākāmo vā paśukāmo vā somasya loke kuryāt
1.7.4.18	yan mithunā tena prajananavatī
1.7.4.19	yad retasvatī tena saumī
1.7.4.20	yajñena vā eṣa vyṛdhyate yo 'gnim utsādayate
1.7.4.21	pāṅkto yajñaḥ
1.7.4.22	yat pañcakapālo yajñam eva punar ālabhate
1.7.4.23	aṣṭākapālaḥ kāryaḥ
1.7.4.24	gāyatro hy agnir gāyatrachandāḥ
1.7.4.25	āgneyaṃ vā etat kriyate yat punarādheyam
1.7.4.26	tasmād aṣṭākapālaḥ
1.7.4.27	tan na sūrkṣyam
1.7.4.28	pañcakapāla eva kāryaḥ
1.7.4.29	pañcamād vā adhy ṛtoḥ ṣaṣṭha ṛtur abhavat
1.7.4.30	samānam etad yat pañcamaś ca ṛtuḥ ṣaṣṭhaś ca
1.7.4.31	yat pañcakapālaḥ saṃvatsarād evainam adhy āptvāvarunddhe
1.7.4.32	prajananaṃ vā ṛtavaḥ
1.7.4.33	agniḥ prajanayitā
1.7.4.34	yat pañcakapālaḥ prajananād evainaṃ prajanayitā prajanayati
1.7.5.1	vīrahā vā eṣa devānāṃ yo 'gnim utsādayate
1.7.5.2	śatadāyo vīraḥ
1.7.5.3	yad etāḥ śatākṣarāḥ paṅktayo bhavanti vīraṃ vāvaitad devānām avadayate
1.7.5.4	anyasmai vai kam ādheyam anyasmai punarādheyam
1.7.5.5	na vai tad ādheyena spṛṇoti yasmai kaṃ punarādheyam
1.7.5.6	punarādheyena vāva tat spṛṇoti
1.7.5.7	jarā vai devahitam āyuḥ
1.7.5.8	etāvatīr hi samā eti / yad etāḥ śatākṣarāḥ paṅktayo bhavanti yāvad evāyur vīryaṃ tad āpnoti
1.7.5.9	tat spṛṇoti
1.7.5.10	tad avarunddhe
1.7.5.11	āyuṣā vā eṣa vīryeṇa vyṛdhyate yo 'gnim utsādayate
1.7.5.12	āyur vīryaṃ hiraṇyam
1.7.5.13	yaddhiraṇyaṃ dadāty āyuṣaivainaṃ vīryeṇa samardhayati
1.7.5.14	śatamānaṃ bhavati
1.7.5.15	śatāyur vai puruṣaḥ śatavīryaḥ
1.7.5.16	āyur eva vīryam āpnoti
1.7.5.17	ādityā vā ita uttamāḥ svargaṃ lokam āyan
1.7.5.18	te vyatṛṣyan
1.7.5.19	itaḥpradānāddhi devā yajñam upajīvanti
1.7.5.20	te vā etaṃ punar ādadhata
1.7.5.21	ta ārdhnuvan
1.7.5.22	ādityā vā asmiṃlloka ṛddhā ādityā amuṣmin
1.7.5.23	paśavo 'sminn ṛtavo 'muṣmin
1.7.5.24	tad ya evaṃ vidvān punarādheyam ādhatta ubhayor eva lokayor ṛdhnoty asmiṃś cāmuṣmiṃś ca
1.7.5.25	salilaḥ saligaḥ sagaras te na ādityā haviṣo juṣāṇā vyantu svāhā
1.7.5.26	ketaḥ suketaḥ saketas te na ādityā haviṣo juṣāṇā vyantu svāhā
1.7.5.27	devajūte vivasvann āditya te no devāḥ satyāṃ devahūtiṃ deveṣv āsuvadhvam ādityebhyaḥ svāhety etair vai te taṃ punar ādadhata
1.7.5.28	ta ārdhnuvan
1.7.5.29	tad yad etaiḥ punar ādhatte 'tha ṛdhnoti
1.7.5.30	ādityā hi punarādheyam
1.8.1.1	prajāpatiḥ prajā asṛjata
1.8.1.2	sa vā agnim evāgre mūrdhato 'sṛjata
1.8.1.3	sa yato 'gnim asṛjata tat paryamārṭ
1.8.1.4	tato lohitam avāharat
1.8.1.5	tan nyamārṭ
1.8.1.6	tata udumbaraḥ samabhavat
1.8.1.7	tasmād udumbaraḥ prājāpatyaḥ
1.8.1.8	tasmāllohitaṃ phalaṃ pacyate
1.8.1.9	so 'smāt sṛṣṭaḥ parāṅ aid bhāgadheyam icchamānaḥ
1.8.1.10	sa tad eva nāvindat prajāpatir yad ahoṣyat
1.8.1.11	sa svaṃ cakṣur ādāyājuhot
1.8.1.12	agnir jyotir jyotir agniḥ svāhā
1.8.1.13	iti tad vā adaś cakṣur manyante yad asā ādityaḥ
1.8.1.14	amuṃ vā etad asmin juhvato manyante
1.8.1.15	satyaṃ vai cakṣuḥ
1.8.1.16	satyenāgnihotraṃ juhoti ya evaṃ vidvān juhoti
1.8.1.17	bhaviṣṇuḥ satyaṃ bhavati ya evaṃ veda
1.8.1.18	kasmai kam agnihotraṃ hūyatā iti brahmavādino vadanti
1.8.1.19	agnaye vā etad dhṛtyai guptyai hūyate
1.8.1.20	yat sāyaṃ juhoti rātryai tena dādhāra
1.8.1.21	yat prātar ahne tena
1.8.1.22	agnau sarvān yajñānt saṃsthāpayanti
1.8.1.23	atha kasmād etad evāgnihotram ucyatā iti brahmavādino vadanti
1.8.1.24	hotrā vai devebhyo 'pākrāmann agnihotre bhāgadheyam icchamānāḥ
1.8.1.25	yat agnihotram ity āha tena hotrā ābhajati
1.8.1.26	tenainā bhāginīḥ karoti
1.8.1.27	eṣā vā agre 'gnā āhutir ahūyata
1.8.1.28	tad agnihotrasyāgnihotratvam
1.8.1.29	so 'smāt sṛṣṭaḥ parāṅ aid bhāgadheyam icchamānaḥ
1.8.1.30	sa tad eva nāvindat prajāpatir yad ahoṣyat
1.8.1.31	taṃ svā vāg abhyavadaj juhudhīti
1.8.1.32	sa ita evonmṛjyājuhot svāhā
1.8.1.33	iti svā hy enaṃ vāg abhyavadat
1.8.1.34	tat svāhākārasya janma
1.8.1.35	tasmād agnihotre svāhākāraḥ
1.8.1.36	tasmāllalāṭe ca pāṇau ca loma nāsti
1.8.1.37	ato hi sa tad ādāyājuhot
1.8.1.38	tasmād yasya dakṣiṇataḥ keśā unmṛṣṭās tam āhur jyeṣṭhalakṣmīti
1.8.1.39	prajāpatir hy etad agre jyeṣṭha udamṛṣṭa
1.8.1.40	anena saṃmitā sruk kāryā
1.8.1.41	anena vā agre 'gnā āhutir ahūyata
1.8.1.42	tasyā āhutyāḥ puruṣo 'sṛjyata
1.8.1.43	dvitīyām ajuhot
1.8.1.44	tato 'śvo 'sṛjyata
1.8.1.45	tasmād aśva ubhayādan
1.8.1.46	anantarhito hi puruṣād asṛjyata
1.8.1.47	tasmād enaṃ pratyañcaṃ tiṣṭhantaṃ manyante aśvo nū puruṣā iti / tṛtīyām ajuhot
1.8.1.48	tato gaur asṛjyata
1.8.1.49	caturthīm ajuhot
1.8.1.50	tato 'vir asṛjyata
1.8.1.51	pañcamīm ajuhot
1.8.1.52	tato 'jāsṛjyata
1.8.1.53	ṣaṣṭhīm ajuhot
1.8.1.54	tato yavo 'sṛjyata
1.8.1.55	saptamīm ajuhot
1.8.1.56	tato vrīhir asṛjyata
1.8.1.57	ete sapta grāmyāḥ paśavo 'sṛjyanta
1.8.1.58	tān evāvarunddhe ya evaṃ vidvān agnihotraṃ juhoti
1.8.2.1	aṣṭamīm ajuhot
1.8.2.2	tato vasanto 'sṛjyata
1.8.2.3	navamīm ajuhot
1.8.2.4	tato grīṣmo 'sṛjyata
1.8.2.5	daśamīm ajuhot
1.8.2.6	tato varṣā asṛjyanta
1.8.2.7	ekādaśīm ajuhot
1.8.2.8	tataḥ śarad asṛjyata
1.8.2.9	dvādaśīm ajuhot
1.8.2.10	tato hemanto 'sṛjyata
1.8.2.11	udyatā trayodaśy āhutir āsīt
1.8.2.12	atha śiśiram asṛjyata
1.8.2.13	tasmād etad ṛtūnām aśāntaṃ krūram
1.8.2.14	ahutāddhi samabhavat
1.8.2.15	ahutād asṛjyata
1.8.2.16	tad āhur brahmavādina ṛtavaḥ pūrve 'sṛjyantā3 paśavā3 iti
1.8.2.17	uta ṛtava uta paśavā iti brūyāt
1.8.2.18	ubhaye hy ete sahāsṛjyanta
1.8.2.19	sa vā enam ita eva punaḥ prāviśat
1.8.2.20	etad vā agnidhānaṃ hastasya yat pāṇiḥ
1.8.2.21	tasmād ato hastasyāgnir natamāṃ vidahati
1.8.2.22	yaddhanyamāno hastau pratiprasārayati agnau vā etan nyañcanam icchate
1.8.2.23	agniṃ vai paśavaḥ praviśanty agniḥ paśūn
1.8.2.24	pra ha vā enaṃ paśavo viśanti pra sa paśūn ya evaṃ veda
1.8.2.25	etaddha sma vā āha nārado yatra gāṃ śayānāṃ nirjānāti mṛtām enām avidvān manyatā iti
1.8.2.26	agniṃ hy evaite praviśanty agnir etān
1.8.2.27	tasmāt sarvān ṛtūn paśavo 'gnim abhisarpanti
1.8.2.28	na hy eta ṛte 'gneḥ
1.8.2.29	yajjātaḥ paśūn avindata taj jātavedaso jātavedastvam
1.8.2.30	tām apsu prāsiñcat
1.8.2.31	sāpo 'nvadahat
1.8.2.32	tā agnaye vajro 'bhavan
1.8.2.33	tasmāddhavīṃṣi prokṣatāgnir abhi na prokṣyaḥ
1.8.2.34	yad abhiprokṣeddhatena yajñena yajeta
1.8.2.35	tāṃ vai prajāpatir anvaicchat
1.8.2.36	tām apsvanvavindat
1.8.2.37	tām oṣadhīṣu nyamārṭ
1.8.2.38	tasmād oṣadhayo 'nabhyaktā rebhante
1.8.2.39	oṣadhībhyaḥ paśavaḥ
1.8.2.40	paśubhyo manuṣyāḥ
1.8.2.41	anabhyakto ha rebhate ya evaṃ veda
1.8.2.42	tad yo vasantāśiśire kakṣaḥ sa upādheyaḥ
1.8.2.43	etad vai tad agneḥ priyaṃ dhāma
1.8.2.44	eṣā vāva sāhutiḥ śrāyati
1.8.2.45	agner evaitayā priyaṃ dhāmopaiti
1.8.2.46	atho paśumān bhavati
1.8.2.47	atho ātmānam evaitayā yajamānaḥ punīte
1.8.2.48	saha vā etā āstām agniś ca sūryaś ca samāne yonā ayasi lohite
1.8.2.49	sa āditya ūrdhva udadravat
1.8.2.50	tasya retaḥ parāpatat
1.8.2.51	tad agnir yoninopāgṛhṇāt
1.8.2.52	tad enaṃ vyadahat
1.8.2.53	tasmād ayo 'trapu pratidhuk kṣīraṃ vidahati
1.8.2.54	tasmād etajjuhvati
1.8.2.55	paśūnāṃ vā etat payo yad vrīhiyavau
1.8.2.56	tasmād etajjuhvati
1.8.2.57	nātiśṛtaṃ kāryam
1.8.2.58	retaḥ śoṣayet
1.8.2.59	yad viṣyandetonmāduko 'sya prajāyām ājāyeta
1.8.2.60	amuṣya vā etad ādityasya reto hūyate
1.8.2.61	amedhyam aśṛtam
1.8.2.62	samudantaṃ hotavyam
1.8.2.63	taddhi śṛtaṃ medhyaṃ mithunaṃ prajaniṣṇu
1.8.3.1	sthālyā duhati
1.8.3.2	anayā vā etad upasīdanti
1.8.3.3	nahīmām ito netaḥ skandaty askannatvāya
1.8.3.4	āryakṛtī bhavaty ūrdhvakapālā sadevatvāya
1.8.3.5	sā hi sadevā
1.8.3.6	āsuryaṃ vā etat pātraṃ yat kulālakṛtaṃ cakravṛttam
1.8.3.7	yatra skandet tad apo ninayet
1.8.3.8	āpo vai śāntiḥ
1.8.3.9	āpo niṣkṛtiḥ
1.8.3.10	āpo bheṣajāḥ
1.8.3.11	yatra vā etā asyā upayanti tat praśastatarā oṣadhayo jāyante baṃhīyasīḥ
1.8.3.12	yadi duhyamānāvabhindyād anyayā sthālyā nirṇijya dohyā
1.8.3.13	yajño hi yajñasya prāyaścittiḥ
1.8.3.14	yady adhiśritaṃ skanded yady udvāsyamānaṃ yady udvāsitaṃ yady unnīyamānaṃ yady unnītaṃ yadi puraḥ parāhṛtaṃ homāya punar avanīyānyābhiduhyā
1.8.3.15	yajño hi yajñasya prāyaścittiḥ
1.8.3.16	vāruṇīm ṛcam anūcya vāruṇyā hotavyam
1.8.3.17	varuṇo vā etad yajñasya gṛhṇāti yad ārchati
1.8.3.18	niṣkṛtir evaiṣā prāyaścittiḥ
1.8.3.19	apratiṣekyaṃ syāt tejaskāmasya brahmavarcasakāmasya
1.8.3.20	atho tustūrṣamāṇasya
1.8.3.21	atho yaḥ kāmayeta vīro mā ājāyeteti
1.8.3.22	apratiṣikto vai gharmas tejo brahmavarcasam
1.8.3.23	tejasvī brahmavarcasī bhavati
1.8.3.24	stṛṇute yaṃ tustūrṣate
1.8.3.25	ā hāsya vīro jāyate
1.8.3.26	ājyena hotavyaṃ yasyāpratiṣekyaṃ syāt
1.8.3.27	etad vā apratiṣiktam
1.8.3.28	na tu skannasya prāyaścittir asti
1.8.3.29	atho na paśumān iva bhavati
1.8.3.30	paśūnāṃ vā etat payaḥ pravṛjyate
1.8.3.31	śucaṃ paśuṣu dadhāti
1.8.3.32	tejo 'śāntaṃ paśūn nirdahati
1.8.3.33	tasmāt pratiṣekyam eva syāt
1.8.3.34	yad adbhiḥ pratiṣiñceddharo vinayet
1.8.3.35	gāṃdohasaṃnejanena pratiṣicyam
1.8.3.36	taddhi nāpo na payaḥ
1.8.3.37	tad āhuḥ skandati vā etat
1.8.3.38	yarhi vā etad dohanāt paryākriyate tarhi skannam
1.8.3.39	antarhitā hy asyā vanaspataya iti tad adbhir eva pratiṣicyam
1.8.3.40	stokenaikena na haro vinayati
1.8.3.41	śucaṃ paśūnāṃ śamayati
1.8.3.42	paśavo vai tejo brahmavarcasam
1.8.3.43	mithunaṃ vā āpaś ca payaś ca
1.8.3.44	mithunāt khalu vai prajāḥ paśavaḥ prajāyante
1.8.3.45	tan mithunam
1.8.3.46	tasmād eva mithunād yajamānaḥ prajayā ca paśubhiś ca prajāyate
1.8.3.47	odanena hotavyaṃ yasya pratiṣekyaṃ syāt
1.8.3.48	eṣa hi pratiṣiktaḥ śānto medhyo mithunaḥ prajaniṣṇuḥ
1.8.4.1	prajāpatiḥ prajā asṛjata
1.8.4.2	tā vai tapasaivāsṛjata
1.8.4.3	sa vai sa vācam evāyacchat
1.8.4.4	tapo vā eṣa upaiti yo vācaṃ yacchati
1.8.4.5	sṛṣṭiḥ prajānām agnihotram
1.8.4.6	ubhayata eva prajāḥ sṛjata itaś cāmutaś ca
1.8.4.7	nimrukte sūrye vāg yantavyātho duhyamānāyām atho adhiśritaḥ
1.8.4.8	unnīyamāna eva yantavyāḥ
1.8.4.9	tad avakﾱptatamam
1.8.4.10	udbhavaḥ sthety avekṣeta
1.8.4.11	ud ahaṃ prajayā paśubhir bhūyāsam iti prajāyāḥ paśūnāṃ sṛṣṭyai
1.8.4.12	atho abhy evainad ghārayati medhyatvāya
1.8.4.13	agnihotre vai daṃpatī vyabhicarete
1.8.4.14	pūrvo yajamānasya loko 'paraḥ patnyāḥ
1.8.4.15	yat prācīnam udvāsayed yajamānaḥ pramīyeta
1.8.4.16	yat pratīcīnaṃ patnī
1.8.4.17	kaṃ gharmam abhyudavīvasā iti brahmavādino vadanti
1.8.4.18	udīcīnam evodvāsyam
1.8.4.19	agrahaṇau saṃjīryataḥ
1.8.4.20	sarvam āyur itaḥ
1.8.4.21	nārtiṃ nītaḥ
1.8.4.22	catur unnayati
1.8.4.23	catuṣpadas tena paśūn avarunddhe
1.8.4.24	dvir juhoti
1.8.4.25	dvipadas tena
1.8.4.26	yaṃ kāmayetānujyeṣṭhaṃ prajayā ṛdhnuyād iti tasya pūrṇam agrā unnayed atha kanīyo 'tha kanīyaḥ
1.8.4.27	anujyeṣṭhaṃ prajayā ṛdhnoti
1.8.4.28	tad āhuḥ kanīyāṃsaṃ vā eṣa yajñakratum upaiti kanīyasīṃ prajāṃ kanīyasaḥ paśūn kanīyo 'nnādyam
1.8.4.29	pāpīyān bhavati
1.8.4.30	saṃmitam ivāgrā unnayed atha bhūyo 'tha bhūyaḥ pūrṇam uttamam
1.8.4.31	yajñasyābhikrāntyai
1.8.4.32	tad āhur jyāyāṃsaṃ vā eṣa yajñakratum upaiti bhūyasīṃ prajāṃ bhūyasaḥ paśūn bhūyo 'nnādyaṃ vasīyān bhavaty ardhuko 'sya putraḥ kaniṣṭho bhavatīti
1.8.4.33	yadi kāmayeta sarve sadṛśāḥ syur iti sarvānt samāvad unnayet
1.8.4.34	sarve ha sadṛśā bhavanti
1.8.4.35	na paścād upasādayet
1.8.4.36	apakrāntiḥ sā yajñasya
1.8.4.37	yatraivonnayet tat sādayet
1.8.4.38	prataraṃ vā yajñasyābhikrāntyai
1.8.4.39	anudhyāyinaṃ vā etad aparaṃ karoti yad aparasmiṃs tapanti pūrvasmin juhvati
1.8.4.40	samayāgniṃ haranti
1.8.4.41	tenaivainaṃ prīṇāti
1.8.4.42	atho agnihotrasya vā etat pavitram
1.8.4.43	apupod evainat
1.8.4.44	aparasmād vai pūrvaṃ sṛṣṭaṃ tam etāvaty aramayan
1.8.4.45	tasmāt puro 'nudrutya juhoti
1.8.4.46	āyur me yaccheti sādayati
1.8.4.47	āyur evāsmin yacchati
1.8.4.48	varco me yaccheti sādayati
1.8.4.49	varca evāsmin yacchati
1.8.4.50	oṣadhīr vā imā rudrā viṣeṇāñjan
1.8.4.51	tāḥ paśavo nāliśanta
1.8.4.52	te devāḥ prajāpatim evopādhāvan
1.8.4.53	sa prajāpatir abravīd vāryaṃ vṛṇai bhāgo me 'stv iti
1.8.4.54	vṛṇīṣvety abruvan
1.8.4.55	so 'bravīn maddevatyaiva samidasad iti
1.8.4.56	tasmāt prājāpatyā samit
1.8.4.57	deveṣu hy asyaiṣā vāryavṛtā
1.8.4.58	dve samidhau kārye
1.8.4.59	dve hy āhutī
1.8.4.60	ekaiva kāryā
1.8.4.61	eko hi prajāpatiḥ
1.8.4.62	ekadhā khalu vai samiddhaḥ
1.8.4.63	uta bahvīr āhutayo hūyante
1.8.4.64	tā agninānvavākarot
1.8.4.65	tā asvadayat
1.8.4.66	tāḥ punarṇavā ajāyanta
1.8.4.67	etarhi khalu vā agnihotriṇe darśapūrṇamāsine sarvā oṣadhayaḥ svadante
1.8.4.68	yat samidham ādadhāti sarvā evāsmā oṣadhīḥ svadayāmakaḥ
1.8.5.1	bhūr bhuvaḥ svar iti purastāddhotor vadet
1.8.5.2	etad vai brahmaitat satyam
1.8.5.3	etad ṛtam
1.8.5.4	na vā etasmād ṛte yajño 'sti
1.8.5.5	tasmād evaṃ vaditavyam
1.8.5.6	agnir jyotir jyotir agniḥ svāheti garbhiṇyā vācā garbhaṃ dadhāti
1.8.5.7	mithunayā vācā mithunaṃ prajanayati
1.8.5.8	yad vācā ca juhoti yajuṣā ca tan mithunam
1.8.5.9	yat tūṣṇīṃ ca juhoti manasā ca tan mithunam
1.8.5.10	sthāṇur vai pūrvāhutiḥ
1.8.5.11	atihāya pūrvām āhutim uttarā hotavyā
1.8.5.12	sthāṇum eva chambaṭkaroti
1.8.5.13	uttarāhutir bhūyo hotavyā yajñasyābhikrāntyai
1.8.5.14	paśūn eva pūrvayāhutyā spṛṇoti brahmavarcasam uttarayā / āgneyī sāyamāhutiḥ
1.8.5.15	tayā retaḥ siñcati
1.8.5.16	tad retaḥ siktaṃ rātryai garbhaṃ dadhāti
1.8.5.17	tat sauryā prātaḥ prajanayāmakaḥ
1.8.5.18	iyaṃ hotavyātha parātha punar avastāt prātar
1.8.5.19	avastāddhi prajānāṃ prajātiḥ
1.8.5.20	prajananaṃ hi saurī
1.8.5.21	tan na sūrkṣyaṃ
1.8.5.22	parāparaiva hotavyā yajñasyābhikrāntyai
1.8.5.23	udaṅṅ uddiśati
1.8.5.24	anābho mṛḍa dhūrte namas te astu rudra mṛḍety etā vai rudrasya tanvaḥ krūrā etāni nāmāni
1.8.5.25	etābhir vā eṣa paśūñ śamāyate
1.8.5.26	tā evāsya bhāgadheyena śamayati
1.8.5.27	avācīnaṃ sāyam avamārṣṭi
1.8.5.28	tasmāt sāyam avācī pruṣvaiti
1.8.5.29	ūrdhvaṃ divonmārṣṭi
1.8.5.30	tasmād ūrdhvā divaiti
1.8.5.31	parācīnam iva vā etad yad agnihotram
1.8.5.32	yat purastād yājuṣaṃ vadati dhṛtyā anirmārgāya
1.8.5.33	yo vā agnihotrasya vaiśvadevaṃ vedāghātuka enaṃ paśupatir bhavaty aghātuko 'sya paśupatiḥ paśūn
1.8.5.34	prāṅ āsīno juhoti
1.8.5.35	devāṃs tena prīṇāti
1.8.5.36	hutvocchiṃṣati
1.8.5.37	paśūn eva yajamānāyocchiṃṣati
1.8.5.38	udaṅṅ uddiśati
1.8.5.39	rudraṃ tena niravadayate
1.8.5.40	dakṣiṇato nimārṣṭi
1.8.5.41	oṣadhīś ca tena pitṝṃś ca prīṇāti
1.8.5.42	prāśnāti
1.8.5.43	manuṣyāṃs tena prīṇāti
1.8.5.44	aṅgulyā prāśnāty adattvāya
1.8.5.45	na dato gamayet
1.8.5.46	yad dato gamayet sarpā enaṃ ghātukāḥ syuḥ
1.8.5.47	sarpān eva śamayaty ahiṃsāyai
1.8.5.48	pūṣāsīti yajur vadet
1.8.5.49	paśavo vai pūṣā
1.8.5.50	paśūn evāvarunddhe
1.8.5.51	aśānto vā eṣo 'prītaḥ
1.8.5.52	puruṣamedhaṃ vā eṣa pratīkṣate yajamānam eva havyam
1.8.5.53	yad agnihotrahavaṇīṃ niṣṭapaty aśāntas tena / agnihotrahavaṇīṃ pratapya hasto 'vadheyaḥ
1.8.5.54	hasto vā pratapyāgnihotrahavaṇyām avadheyaḥ
1.8.5.55	tenaivainaṃ śamayati
1.8.5.56	tena prīṇāti
1.8.5.57	śānta enaṃ prīto na hinasti
1.8.5.58	itthaṃ paryāvartate
1.8.5.59	evaṃ hi yajñaḥ paryāvartate
1.8.5.60	atho amuṣya vā etad ādityasyāvṛtam anu paryāvartate
1.8.5.61	hotavyaṃ gārhapatyā3n na hotavyā3m iti mīmāṃsante
1.8.5.62	anudhyāyī vā eṣa rūkṣaḥ
1.8.5.63	hotavyam eva
1.8.5.64	agne gṛhapate pariṣadya juṣasva svāheti juhuyāt
1.8.5.65	tenaivainaṃ śamayati
1.8.5.66	tena prīṇāti
1.8.5.67	atho tenaivainam ananudhyāyinam arūkṣaṃ karoti
1.8.5.68	atha yat pūrvām āhutiṃ hutvottarāṃ hoṣyan pratīkṣate tenaivainaṃ śamayati
1.8.5.69	tena prīṇāti
1.8.5.70	atho tenaivainam ananudhyāyinam arūkṣaṃ karoti
1.8.5.71	atha yat pūrvām āhutiṃ hutvottarāṃ hoṣyan pratīkṣate tenaivainaṃ śamayati
1.8.5.72	tena prīṇāti
1.8.5.73	atho tenaivainam ananudhyāyinam arūkṣaṃ karoti
1.8.5.74	atha yad evāsya gṛha upahriyate yad enam agnim abhitā āsīnā yācanti tenaivainaṃ śamayati
1.8.5.75	tena prīṇāti
1.8.5.76	atho tenaivainam ananudhyāyinam arūkṣaṃ karoti
1.8.6.1	dve duhanty agnihotrāya
1.8.6.2	jyāyān vā ekasyā dugdhād agnihotriṇo lokaḥ
1.8.6.3	yad dve duhanti jyāyāṃsaṃ vā etal lokaṃ yajamāno 'bhijayati
1.8.6.4	manuś ca vā idaṃ manāyī ca mithunena prājanayatām
1.8.6.5	yat sthālyā ca dohanena ca duhanti mithunād eva prajāyate
1.8.6.6	sajūr jātavedo divā pṛthivyā juṣāṇo asya haviṣo vīhi svāheti juhuyāt
1.8.6.7	eṣā vā asya jātavedasyā tanūḥ krūrā
1.8.6.8	etayā vā eṣa paśūñ śamāyate
1.8.6.9	tām evāsya bhāgadheyena śamayati
1.8.6.10	yadi tad ati śamāyeta agne duḥśīrtatano juṣasva svāheti juhuyāt
1.8.6.11	eṣā vā asya śṛṇatī tanūḥ krūrā
1.8.6.12	etayā vā eṣa paśūñ śamāyate
1.8.6.13	tām evāsya bhāgadheyena śamayati
1.8.6.14	yadi tad ati śamāyeta dvādaśa rātrīḥ sāyaṃ sāyaṃ juhuyāt
1.8.6.15	dvādaśa vai rātrayaḥ saṃvatsarasya pratimā
1.8.6.16	saṃvatsaro vā agnir vaiśvānaraḥ
1.8.6.17	tam āhitāgnayo darśapūrṇamāsina indhate
1.8.6.18	teṣāṃ vā ṛtava eva dārūṇi
1.8.6.19	ye sthaviṣṭhā aṅgārās te māsāḥ
1.8.6.20	ye kṣodiṣṭhās te 'rdhamāsāḥ
1.8.6.21	ahorātrāṇi murmurāḥ
1.8.6.22	yat sadhūmaṃ jyotis tad vaiśvadevam
1.8.6.23	yal lohitaṃ tad vāruṇam
1.8.6.24	yat suvarṇaṃ tad bārhaspatyam
1.8.6.25	yan na lohitaṃ na suvarṇaṃ tan maitram
1.8.6.26	yad aṅgāreṣu vyavaśānteṣu lelāyad vīva bhāti tad devānām āsyam
1.8.6.27	atho amuṣya ca vā etad ādityasya tejo manyante 'gneś ca
1.8.6.28	tasmāt tarhi hotavyam
1.8.6.29	yaddhyevāsann apidadhāti taddhinoti
1.8.6.30	āvir vai nāmaiṣāhutiḥ
1.8.6.31	āvirbhūyaṃ devamanuṣyeṣu gacchati ya evaṃ veda
1.8.6.32	na samid abhihotavā apratiṣṭhitā sāhutir no yathā vīvāvasraved ayatā sā
1.8.6.33	tat tathaiva hotavyaṃ yathāgniṃ vyaveyāt
1.8.6.34	sā hi yatā
1.8.6.35	sā pratiṣṭhitā
1.8.6.36	tasmān mahān agnihotrasyedhmaḥ kāryaḥ
1.8.6.37	yo vai bahu dadivān bahv ījāno 'gnim utsādayate 'kṣit tad vai tasya
1.8.6.38	tad ījānā vai sukṛto 'muṃ lokaṃ nakṣanti
1.8.6.39	te vā ete yan nakṣatrāṇi
1.8.6.40	yad āhur jyotir avāpādi tārakāvāpādīti te vā ete 'vapadyante
1.8.6.41	āptvā sthite ta idaṃ yathālokaṃ sacante yadāmutaḥ pracyavante
1.8.6.42	atha yo bahu dadivān bahv ījāno 'gnihotraṃ juhoti darśapūrṇamāsau yajate cāturmāsyair yajate bahūni satrāṇy upaiti tasya vā etad akṣayyam aparimitam
1.8.6.43	tiro vā ījānād yajño bhavati
1.8.6.44	tad ābhyām evāgnibhyāṃ dagdhavyaḥ
1.8.6.45	svaṃ vā etad iṣṭam anvārohati
1.8.6.46	apareṇa dagdhavyā3ḥ pūrveṇā3 iti mīmāṃsante
1.8.6.47	ubhau samāhṛtyāntarā dagdhavyaḥ
1.8.6.48	tad avakﾱptatamam
1.8.6.49	gṛhṇīyān naktam agnim
1.8.6.50	asuryā vai rātriḥ
1.8.6.51	jyotiṣaiva tamas tarati
1.8.6.52	divā ha vā asmā asmiṃlloke bhavati
1.8.6.53	prāsmā asau loko bhāti ya evaṃ veda
1.8.6.54	bhūr bhuvaḥ svariti purastāddhotor vadet
1.8.6.55	ebhyo vā etal lokebhyā iṣṭakā upadadhāti svargasya lokasya samaṣṭyai
1.8.6.56	yat sāyaṃ juhoti sahasraṃ tena kāmadughā avarunddhe
1.8.6.57	yat prātaḥ sahasraṃ tena
1.8.6.58	yad asyāgnir ādhīyate sahasraṃ tena
1.8.6.59	yamarājyaṃ vā agniṣṭomenābhijayati somarājyam ukthyena sūryarājyaṃ ṣoḍaśinā svārājyam atirātreṇa
1.8.6.60	etāni vai sarvāṇīndro 'bhavat
1.8.6.61	etāni sarvāṇi bhavati ya etair yajate
1.8.6.62	sarvam etad bhavati ya evaṃ veda
1.8.6.63	haviṣmān vā ekaḥ
1.8.6.64	devayājy ekaḥ
1.8.6.65	sahasrayājy ekaḥ
1.8.6.66	yo 'gnihotraṃ juhoti sa haviṣmān
1.8.6.67	yo darśapūrṇamāsau yajate sa devayājī
1.8.6.68	yaś cāturmāsyairyajate sa sahasrayājī
1.8.6.69	agnihotre vai sarve yajñakratavaḥ
1.8.6.70	sarvān yajñakratūn avarunddhe ya evaṃ vidvān agnihotraṃ juhoti
1.8.7.1	praiyamedhā vai sarve saha brahmāviduḥ
1.8.7.2	te 'gnihotre na samarādhayan
1.8.7.3	teṣāṃ trir eko 'juhod dvir ekaḥ sakṛd ekaḥ
1.8.7.4	teṣāṃ yas trir ajuhot tam apṛcchan kasmai tvam ahauṣīr iti
1.8.7.5	so 'bravīt tredhā vā idam agnaye prajāpataye sūryāyeti
1.8.7.6	atha yo dvir ajuhot tam apṛcchan kasmai tvam ahauṣīr iti
1.8.7.7	so 'bravīd dvedhā vā idam agnaye ca prajāpataye ca sāyaṃ sūryāya ca prajāpataye ca prātar iti
1.8.7.8	atha yaḥ sakṛd ajuhot tam apṛcchan kasmai tvam ahauṣīr iti
1.8.7.9	so 'bravīd ekadhā vā idaṃ prajāpataya eveti
1.8.7.10	teṣāṃ yo dvir ajuhot sa ārdhnot
1.8.7.11	tasyetare sājātyam upāyan
1.8.7.12	ṛdhnoti ya evaṃ vidvān agnihotraṃ juhoti
1.8.7.13	upāsya samānāḥ sājātyaṃ yanti
1.8.7.14	pradoṣam agnihotraṃ hotavyaṃ
1.8.7.15	vyuṣṭāyāṃ prātaḥ vṛddhān garbhān prajanayati
1.8.7.16	tad āhuḥ parā vā etasyāgnihotraṃ patati yasya pradoṣaṃ na juhvatīti
1.8.7.17	yadi manyeta ṛtum atyanaiṣam iti bhūr bhuvaḥ svar iti purastāddhotor vadet
1.8.7.18	tenaiva sarvaṃ nāntareti
1.8.7.19	doṣā vastor namaḥ svāheti juhuyāt
1.8.7.20	ṛtum eva nātyanait
1.8.7.21	hotavyā3n na hotavyā3m iti mīmāṃsante
1.8.7.22	yasyāhutam agnihotraṃ sūryo 'bhyudiyāddhotavyam eva
1.8.7.23	agnaye vā etaddhṛtyai guptyai hūyate
1.8.7.24	prajananaṃ tu chambaṭkaroti
1.8.7.25	yadi manyeta ṛtum atyanaiṣam iti bhūr bhuvaḥ svar iti purastāddhotor vadet
1.8.7.26	tenaiva sarvaṃ nāntareti
1.8.7.27	prātar vastor namaḥ svāheti juhuyāt
1.8.7.28	ṛtum eva nātyanait
1.8.7.29	tad yathā kārudveṣiṇo juhvaty evam asya hutaṃ bhavati
1.8.7.30	yasyāgnim anuddhṛtaṃ sūryo 'bhinimroced yo brāhmaṇo bahuvit sa uddharet
1.8.7.31	sarveṇaivainaṃ brahmaṇoddharati
1.8.7.32	agnihotreṇānudravet
1.8.7.33	bhāgadheyenaivainaṃ praṇayati
1.8.7.34	atho bhāgadheyenaivainaṃ samardhayati
1.8.7.35	varo dakṣiṇā
1.8.7.36	sarvata evainaṃ digbhyo vareṇa cyāvayati
1.8.7.37	yasyobhā anugatā abhinimroced yasya vābhyudiyāt punarādheyam eva tasya prāyaścittiḥ
1.8.7.38	yathā vai patho vartanī evaṃ darśapūrṇamāsau
1.8.7.39	yathāntaraivam agnihotram
1.8.7.40	evaṃ vā agnihotriṇe darśapūrṇamāsine svargo loko 'nubhāti
1.8.7.41	upānyāni havīṃṣi vasanti
1.8.7.42	atha kasmād agnihotraṃ nopavasantīti brahmavādino vadanti
1.8.7.43	pratataṃ vā etad aparimitam asaṃsthitam
1.8.7.44	aśnāti māṃsam
1.8.7.45	upa striyam eti
1.8.7.46	tasmān nopavasanti
1.8.7.47	paśuvratena bhavitavyam
1.8.7.48	tūṣṇīm iva paśavaḥ sambhavanti
1.8.7.49	te medhyāḥ
1.8.7.50	yat tūṣṇīṃ striyam upaiti medhyataras tena bhavati
1.8.7.51	hiṃkṛtyopeyāt
1.8.7.52	evam iva hi paśava upayanti medhyatvāya
1.8.7.53	saṃsthāpyā3n na saṃsthāpyā3m iti mīmāṃsante 'gnihotram
1.8.7.54	yat saṃsthāpayet tṛṇam aktvānupraharet
1.8.7.55	sā hy agnihotrasya saṃsthitiḥ
1.8.7.56	tad āhur yadā vai jīyate yadā pramīyate yadārtim ārchaty athāgnihotraṃ saṃtiṣṭhatā iti
1.8.7.57	tan na saṃsthāpyam
1.8.7.58	manasā vā imāṃ prajāpatiḥ paryagṛhṇāt
1.8.7.59	iyaṃ vā agnihotrasya vediḥ
1.8.7.60	iyam upayāma oṣadhayaḥ
1.8.7.61	barhiḥ pruṣvāḥ prokṣaṇīḥ
1.8.7.62	diśaḥ paridhayaḥ
1.8.7.63	yat kiṃcābhyādhīyate sa idhmaḥ
1.8.7.64	yajamāno yūpaḥ
1.8.7.65	unnīyamāne stheyam
1.8.7.66	evam iva hi yūpaḥ samṛddhyai
1.8.7.67	madhyato vā eṣa yajñaḥ pratato yad agnihotram
1.8.7.68	tasmād agnihotrī darśapūrṇamāsī sarvaṃ barhiṣyaṃ dadāti
1.8.7.69	madhyato hy etad yajñasya dīyate yad agnihotre
1.8.7.70	hotavyaṃ rājanyasyāgnihotrā3n na hotavyā3m iti mīmāṃsante
1.8.7.71	āmād iva vā eṣa yad rājanyaḥ
1.8.7.72	bahu vā eṣo 'yajñiyam amedhyaṃ carati
1.8.7.73	attyanannam
1.8.7.74	jināti brāhmaṇam
1.8.7.75	tasmād rājanyasyāgnihotram ahotavyam
1.8.7.76	ṛtaṃ vai satyam agnihotram
1.8.7.77	brāhmaṇa ṛtaṃ satyam
1.8.7.78	tasmād brāhmaṇasyaiva hotavyam
1.8.7.79	atho brāhmaṇāyaivāsyāgrato gṛha āhareyuḥ
1.8.7.80	taddhutam evāsyāgnihotraṃ bhavati
1.8.7.81	atho ya ṛtam iva satyam iva caret tasya hotavyam anusaṃtatyai
1.8.8.1	yāgnihotrāyopasṛṣṭā niṣīded yasyānnaṃ nādyāt tasmai tāṃ dadyāt
1.8.8.2	avartiṃ vā eṣā yajamānasyānutsahya niṣīdati
1.8.8.3	tayaivaināṃ saha niravadayate
1.8.8.4	gṛhe tu tasya tataḥ paro nāśnīyāt
1.8.8.5	yad aśnīyād ārtim ārchet
1.8.8.6	yasyāhute 'gnihotre pūrvo 'gnir anugacched agninā ca sahāgnihotreṇa coddravet
1.8.8.7	bhāgadheyenaivainaṃ praṇayati
1.8.8.8	atho bhāgadheyenaivainaṃ samardhayati
1.8.8.9	athābhimantrayeta
1.8.8.10	ita eva prathamaṃ jajñe agnir ebhyo yonibhyo adhi jātavedāḥ / sa gāyatryā triṣṭubhā jagatyānuṣṭubhā ca devebhyo havyā vahatu prajānan / ity ete vā etasya yonayaḥ
1.8.8.11	svebhya evainaṃ yonibhyo 'dhi prajanayati / iṣe rāye ramasva sahase dyumnāyorje 'patyāya / ity etāny evāvarunddhe
1.8.8.12	atho ramayaty evainam
1.8.8.13	samrāḍ asi svarāḍ asi suṣadā sīda / iti suṣadaivainaṃ sādayati
1.8.8.14	sārasvatau tvotsau prāvatām / ity ṛksāme vai sārasvatā utsau
1.8.8.15	tābhyām evainaṃ prāvati
1.8.8.16	tābhyāṃ samardhayati
1.8.8.17	agnaye jyotiṣmate 'ṣṭākapālaṃ nirvaped vāruṇaṃ yavamayaṃ caruṃ yasyāhute 'gnihotre pūrvo 'gnir anugacchet
1.8.8.18	tamo vā etasya yajñaṃ yuvate yasyāhute 'gnihotre pūrvo 'gnir anugacchati
1.8.8.19	yad agnaye jyotiṣmate jyotiṣaivāsya yajñaṃ samardhayati
1.8.8.20	vāruṇī rātriḥ
1.8.8.21	yad vāruṇo varuṇād evāsyādhi yajñaṃ spṛṇoti
1.8.8.22	yasyāhute 'gnihotre 'paro 'gnir anugacchet tata eva prāñcam uddhṛtyānvavasāyāgnihotraṃ juhuyāt
1.8.8.23	athābhimantrayeta
1.8.8.24	bhavataṃ naḥ samanasau samokasau sacetasā arepasā iti samanasā evainau karoti yajamānasyāhiṃsāyai
1.8.8.25	etau vai tau yā āhur brahmavādinaḥ
1.8.8.26	naikaḥ kubjir dvau vyāghrau vivyāceti
1.8.8.27	agnaye 'gnimate 'ṣṭākapālaṃ nirvaped yasyāgnā agnim abhyuddhareyuḥ
1.8.8.28	devatābhyo vā eṣa samadaṃ karoti yasyāgnā agnim abhyuddharanti
1.8.8.29	yad agnaye 'gnimate devatā evāsmai bhūyasīr janayati
1.8.8.30	vasīyān bhavati
1.8.9.1	anv agnir uṣasām agram akśad anv ahāni prathamo jātavedāḥ / anu sūryasya purutrā ca raśmīn anu dyāvāpṛthivī ātatantha / ity abhimantrayeta yasyāhutam agnihotraṃ sūryo 'bhyudiyāt
1.8.9.2	anukśāyaivainat punar avarunddhe
1.8.9.3	tad āhur amuṃ vā eṣa lokaṃ samārohayati saha prajayā paśubhiś ca yajamānasya
1.8.9.4	tasmād uta bahur āhitāgnir apaśur bhavatīti
1.8.9.5	tad upastheyaḥ
1.8.9.6	ihaiva kṣemya edhi mā prahāsīr mām amum āmuṣyāyaṇam / ity asmin vāvainam etaṃ loke dādhāra saha prajayā paśubhiś ca
1.8.9.7	vasīyān bhavati / yajamāno
1.8.9.8	maitraṃ caruṃ nirvapet sauryam ekakapālaṃ yasyāhutam agnihotraṃ sūryo 'bhyudiyāt
1.8.9.9	mitro vā etasya yajñaṃ yuvate yasyāhutam agnihotraṃ sūryo 'bhyudeti
1.8.9.10	mitram ahaḥ
1.8.9.11	yan maitro mitrād evāsyādhi yajñaṃ spṛṇoti
1.8.9.12	atha yat sauryo 'munaivāsyādityena purastād yajñaṃ samardhayati
1.8.9.13	yasyāhutam agnihotraṃ sūryo 'bhyudiyād agniṃ samādhāya vācaṃ yatvā daṃpatī sarvāhṇam upāsīyātām
1.8.9.14	dvayor gavoḥ sāyam agnihotraṃ juhuyāt
1.8.9.15	ubhayam evāsmai bhāgadheyaṃ prayacchati sāyantanaṃ ca prātastanaṃ ca
1.8.9.16	yad vai puruṣasyāmayaty aśnātī3 nāśnātī3 iti vai tam āhuḥ
1.8.9.17	nāśnātīti ced āhus tad vāva so 'mṛteti
1.8.9.18	yan nāśnīto na vyāharato 'nv evainam amrātām
1.8.9.19	tapasainaṃ punar avarundhāte
1.8.9.20	agnaye vratapataye 'ṣṭākapālaṃ nirvapet
1.8.9.21	agnir vai devānāṃ vratapatiḥ
1.8.9.22	tam eva bhāgadheyenopāsarat
1.8.9.23	sa enaṃ vratam ālambhayati
1.8.9.24	yasyāgnir apakṣāyed yatraivainam anuparāgacchet tat samādhāyānvavasāyāgnihotraṃ juhuyāt
1.8.9.25	eti vā etad agniḥ
1.8.9.26	yad apakṣāyati yatraivainam anuparāgacchati tata enaṃ punar avarunddhe
1.8.9.27	agnaye pathikṛte 'ṣṭākapālaṃ nirvaped yasyāgnir apakṣāyet
1.8.9.28	bahiṣpathaṃ vā eṣa eti yasyāgnir apakṣāyati
1.8.9.29	agnir vai devānāṃ pathikṛt
1.8.9.30	tam eva bhāgadheyenopāsarat
1.8.9.31	sa enaṃ panthām apinayati
1.8.9.32	anaḍvān dakṣiṇā
1.8.9.33	sa hi panthām apivahati
1.8.9.34	agnaye śucaye 'ṣṭākapālaṃ nirvaped yasyābhyādāvyena saṃsṛjyeta
1.8.9.35	aśucitara iva vā eṣa yad abhyādāvyaḥ
1.8.9.36	yad agnaye śucaye śucim evainaṃ medhyaṃ karoti
1.8.9.37	agnaye kṣāmavate 'ṣṭākapālaṃ nirvaped yasyāhitāgneḥ sato 'gnir gṛhān dahet
1.8.9.38	agnir vā etasya kṣāmo gṛhān abhyucyati
1.8.9.39	sa dahaty evāparam
1.8.9.40	yad agnaye kṣāmavate yaivāsya kṣāmā priyā tanūs tām evāsya bhāgadheyena śamayati
1.8.9.41	adāhuko 'syāparam agnir gṛhān bhavati
1.8.9.42	yasyāgnir anugacchet tebhya evāvakṣāṇebhyo 'dhi manthitavyaḥ
1.8.9.43	tad enaṃ svād yoneḥ prajanayati
1.8.9.44	yadi na tādṛśāni vāvakṣāṇāni syur bhasmanāraṇī saṃspṛśya manthitavyaḥ
1.8.9.45	svād evainaṃ yoneḥ prajanayati
1.8.9.46	agnaye tapasvate janadvate pāvakavate 'ṣṭākapālaṃ nirvaped yasyāgnir anugacchet
1.8.9.47	na hi vā etasmā apidhīyate 'thaiṣo 'nugacchati
1.8.9.48	oṣadhayo vai pāvakāḥ
1.8.9.49	oṣadhīr evāsmai pāvakā bhāgadheyam apidadhāti prajananāya
1.8.9.50	trayastriṃśat tantavo yaṃ vitanvata imaṃ ca yajñaṃ sudhayā dadante / tebhiś chidram apidadhmo yad atra svāhā yajño apyetu devān
1.8.9.51	iti juhuyād yady ano vā ratho vāntarā viyāyāt
1.8.9.52	etāvanto vai yajñasya tantavaḥ
1.8.9.53	devatā vā etāḥ
1.8.9.54	tān vā etat samavṛkṣat
1.8.9.55	tāḥ saṃdadhāti
1.8.9.56	etaddha sma vā āhur dākṣāyaṇās tantūnt samavṛkṣad gām anvatyāvartayeti
1.8.9.57	gaur hi yajñiyā medhyā
1.8.9.58	idaṃ viṣṇur vicakramā iti padaṃ yopayati
1.8.9.59	viṣṇoḥ svid eva yajñasya vikrāntam akaḥ
1.8.9.60	apo 'nvatiṣiñcati śāntyai
1.8.10.1	raudraṃ gavi sat
1.8.10.2	vāyavyam upāvasṛṣṭam
1.8.10.3	āśvinaṃ duhyamānam
1.8.10.4	saumyaṃ dugdham
1.8.10.5	vāruṇam adhiśritam
1.8.10.6	maitraṃ śarogṛhītam
1.8.10.7	mārutaṃ bindumat
1.8.10.8	pauṣṇam udantam
1.8.10.9	sārasvataṃ viṣyaṇṇam
1.8.10.10	vaiṣṇavaṃ pratinīyamānam
1.8.10.11	svargyam udvāsitam
1.8.10.12	tvaṣṭur unnīyamānam
1.8.10.13	dhātur unnītam
1.8.10.14	vaiśvakarmaṇam udyatam
1.8.10.15	sāvitraṃ praṇīyamānam
1.8.10.16	dyāvāpṛthivīyaṃ prahriyamāṇam
1.8.10.17	aindrāgnam upasannam
1.8.10.18	prājāpatyaṃ samidhi
1.8.10.19	vaiśvadevaṃ hutam
1.9.1.1	cittiḥ sruk
1.9.1.2	cittam ājyam
1.9.1.3	vāg vediḥ
1.9.1.4	ādhītaṃ barhiḥ
1.9.1.5	keto agniḥ
1.9.1.6	vijñātam agnīt
1.9.1.7	vācaspatir hotā
1.9.1.8	mana upavaktā
1.9.1.9	prāṇo haviḥ
1.9.1.10	sāmādhvaryuḥ
1.9.1.11	indraṃ gaccha svāhā
1.9.1.12	pṛthivī hotā
1.9.1.13	dyaur adhvaryuḥ
1.9.1.14	tvaṣṭāgnīt
1.9.1.15	mitra upavaktā
1.9.1.16	vācaspate vāco vīryeṇa saṃbhṛtatamenāyakṣase
1.9.1.17	yajñapataye vāryamā svas kaḥ
1.9.1.18	vācaspatiḥ somam apāt
1.9.1.19	jajanad indram indriyāya
1.9.1.20	somaḥ somasya pibatu
1.9.1.21	śukraḥ śukrasya pibatu
1.9.1.22	śrātās ta indra somā vātāpayo havanaśrutaḥ
1.9.1.23	agnir hotā
1.9.1.24	aśvinādhvaryū
1.9.1.25	rudro agnīt
1.9.1.26	bṛhaspatir upavaktā
1.9.1.27	vācaspate hinvidhe nāman vidhema te nāma
1.9.1.28	vidhes tvam asmākaṃ nāma
1.9.1.29	vācaspatiḥ somam apāt
1.9.1.30	āsmāsu nṛmṇaṃ dhāt
1.9.1.31	somaḥ somasya pibatu
1.9.1.32	śukraḥ śukrasya pibatu
1.9.1.33	śrātās ta indra somā vātāpayo havanaśrutaḥ
1.9.1.34	mahāhavir hotā
1.9.1.35	satyahavir adhvaryuḥ
1.9.1.36	acittapājā agnīt
1.9.1.37	acittamanā upavaktā
1.9.1.38	anādhṛṣyaś cāpratidhṛṣyaś cābhigarāḥ
1.9.1.39	ayāsya udgātā
1.9.1.40	vidhenāman vidhema te nāma
1.9.1.41	vidhes tvam asmākaṃ nāma
1.9.1.42	mā devānāṃ tantuś chedi mā manuṣyāṇām
1.9.1.43	namo mātre pṛthivyai
1.9.2.1	agnir yajurbhiḥ
1.9.2.2	savitā stomaiḥ
1.9.2.3	indra ukthāmadaiḥ
1.9.2.4	bṛhaspatiś chandobhiḥ
1.9.2.5	aditir apaś ca barhiś cādityā ājyaiḥ
1.9.2.6	marutaḥ sadohavirdhānaiḥ
1.9.2.7	viṣṇur dīkṣātapobhyām
1.9.2.8	mitrāvaruṇau dhiṣṇyaiḥ
1.9.2.9	aśvinā āśirā
1.9.2.10	tvaṣṭā samidhā
1.9.2.11	pūṣā svāhākāraiḥ
1.9.2.12	vāg vāyoḥ patnī
1.9.2.13	pathyā pūṣṇaḥ
1.9.2.14	pṛthivy agneḥ
1.9.2.15	senendrasya
1.9.2.16	dhenā bṛhaspateḥ
1.9.2.17	gāyatrī vasūṇām
1.9.2.18	triṣṭub rudrāṇām
1.9.2.19	jagaty ādityānām
1.9.2.20	anuṣṭub mitrasya
1.9.2.21	virāḍ varuṇasya
1.9.2.22	paṅktir viṣṇoḥ
1.9.2.23	dīkṣā somasya
1.9.3.1	prajāpatir vā eka āsīt
1.9.3.2	so 'kāmayata yajño bhūtvā prajāḥ sṛjeyeti
1.9.3.3	sa daśahotāraṃ yajñam ātmānaṃ vyadhatta
1.9.3.4	sa cittiṃ srucam akuruta cittam ājyaṃ vācaṃ vedim ādhītaṃ barhiḥ
1.9.3.5	sa daśadhātmānaṃ vidhāya mithunaṃ kṛtvāyatanam aicchat
1.9.3.6	sa vai trivṛta eva prāṇān āyatanam acāyat
1.9.3.7	taiḥ prajā asṛjata
1.9.3.8	ūrdhvam udatṛṇat pūrvapakṣaḥ pañcadaśaḥ
1.9.3.9	tena devān asṛjata
1.9.3.10	te devā ūrdhvā āpyāyanta
1.9.3.11	ūrdhva āpyāyate ya evaṃ veda
1.9.3.12	avāṅ avātṛṇad aparapakṣaḥ pañcadaśaḥ
1.9.3.13	tenāsurān asṛjata
1.9.3.14	te 'surā avāñcaḥ prādhvaṃsanta
1.9.3.15	prāsya bhrātṛvyo dhvaṃsate ya evaṃ veda
1.9.3.16	divā devān asṛjata naktam asurān
1.9.3.17	te devāḥ śuklā abhavan kṛṣṇā asurāḥ
1.9.3.18	satyena devān asṛjatānṛtenāsurān
1.9.3.19	te devāḥ satyam abhavann anṛtam asurāḥ
1.9.3.20	dakṣiṇena hastena devān asṛjata savyenāsurān
1.9.3.21	te devā vīryavanto 'bhavan mṛddhā asurāḥ
1.9.3.22	tato devā abhavan parāsurāḥ
1.9.3.23	tad ya evaṃ veda bhavaty ātmanā
1.9.3.24	parāsya bhrātṛvyo bhavati
1.9.3.25	so 'manyata kva hoṣyāmīti
1.9.3.26	sa tad eva nāvindat prajāpatir yatrāhoṣyat
1.9.3.27	no asyānyaddhotvam āsīt prāṇāt
1.9.3.28	sa vā indram evāntar ātmanāyatanam acāyat
1.9.3.29	sa indraṃ gaccha svāhety apānat
1.9.3.30	vīryaṃ vai prāṇaḥ
1.9.3.31	vīryam indraḥ
1.9.3.32	vīrya eva vīryam ajuhot
1.9.4.1	te vai caturhotāro nyasīdant somagṛhapatayā indraṃ janayiṣyāmā iti
1.9.4.2	pṛthivī hotāsīd dyaur adhvaryus tvaṣṭāgnīn mitra upavaktā
1.9.4.3	te vā etau grahā agṛhṇata
1.9.4.4	vācaspate vāco vīryeṇa saṃbhṛtatamenāyakṣase
1.9.4.5	yajñapataye vāryam ā svas kar iti
1.9.4.6	ta ekaviṃśam āyatanam acāyan
1.9.4.7	tenendram ajanayan
1.9.4.8	ta indraṃ janayitvābruvan svar ayāmeti
1.9.4.9	te vai pañcahotāro nyasīdan varuṇagṛhapatayaḥ
1.9.4.10	agnir hotāsīd aśvinādhvaryū rudro agnīd bṛhaspatir upavaktā
1.9.4.11	yad aśvineti tena pañcahotā
1.9.4.12	te vā etau grahā agṛhṇata
1.9.4.13	vācaspate hinvidhe nāman vidhema te nāma
1.9.4.14	vidhes tvam asmākaṃ nāmeti
1.9.4.15	te triṇavam āyatanam acāyan
1.9.4.16	taṃ setuṃ kṛtvā svarāyan
1.9.4.17	tena paśūn asṛjanta
1.9.4.18	tān devatābhyo 'nayan
1.9.4.19	yamāyāśvam anayan
1.9.4.20	tasyārdham indriyasyāpākrāmat
1.9.4.21	sa etaṃ pratigraham apaśyat
1.9.4.22	devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmi
1.9.4.23	yamāya tvā mahyaṃ varuṇo dadāti
1.9.4.24	so 'mṛtatvam aśīya
1.9.4.25	mayo dātre bhūyān mayo mahyaṃ pratigrahītre / iti so 'rdham indriyasyopādhatta
1.9.4.26	ardham indriyasyopadhatte ya evaṃ vidvān aśvaṃ pratigṛhṇāti
1.9.4.27	atha yo 'vidvān pratigṛhṇāty ardham asyendriyasyāpakrāmati
1.9.4.28	rudrāya gām anayan
1.9.4.29	tasya tṛtīyamindriyasyāpākrāmat
1.9.4.30	sa etaṃ pratigraham apaśyat
1.9.4.31	rudrāya tvā mahyaṃ varuṇo dadāti
1.9.4.32	so 'mṛtatvam aśīya
1.9.4.33	mayo dātre bhūyān mayo mahyaṃ pratigrahītre
1.9.4.34	iti sa tṛtīyam indriyasyopādhatta
1.9.4.35	tṛtīyam indriyasyopadhatte ya evaṃ vidvān gāṃ pratigṛhṇāti
1.9.4.36	atha yo 'vidvān pratigṛhṇāti tṛtīyam asyendriyasyāpakrāmati
1.9.4.37	agnaye hiraṇyam anayan
1.9.4.38	tasya caturtham indriyasyāpākrāmat
1.9.4.39	sa etaṃ pratigraham apaśyat
1.9.4.40	agnaye tvā mahyaṃ varuṇo dadāti
1.9.4.41	so 'mṛtatvam aśīya
1.9.4.42	mayo dātre bhūyān mayo mahyaṃ pratigrahītre
1.9.4.43	iti sa caturtham indriyasyopādhatta
1.9.4.44	caturtham indriyasyopadhatte ya evaṃ vidvān hiraṇyaṃ pratigṛhṇāti
1.9.4.45	atha yo 'vidvān pratigṛhṇāti caturtham asyendriyasyāpakrāmati
1.9.4.46	bṛhaspataye vāso 'nayan
1.9.4.47	tasya pañcamam indriyasyāpākrāmat
1.9.4.48	sa etaṃ pratigraham apaśyat
1.9.4.49	gnās tvākṛntan
1.9.4.50	apaso 'tanvata
1.9.4.51	dhiyo 'vayan
1.9.4.52	bṛhaspataye tvā mahyaṃ varuṇo dadāti
1.9.4.53	so 'mṛtatvamaśīya
1.9.4.54	mayo dātre bhūyān mayo mahyaṃ pratigrahītre
1.9.4.55	iti sa pañcamam indriyasyopādhatta
1.9.4.56	pañcamam indriyasyopadhatte ya evaṃ vidvān vāsaḥ pratigṛhṇāti
1.9.4.57	atha yo 'vidvān pratigṛhṇāti pañcamam asyendriyasyāpakrāmati
1.9.4.58	uttānāyāṅgirasāyāprāṇad anayan
1.9.4.59	tasya ṣaṣṭhamindriyasyāpākrāmat
1.9.4.60	sa etaṃ pratigraham apaśyat
1.9.4.61	uttānāya tvāṅgirasāya mahyaṃ varuṇo dadāti
1.9.4.62	so 'mṛtatvamaśīya
1.9.4.63	mayo dātre bhūyān mayo mahyaṃ pratigrahītre
1.9.4.64	iti sa ṣaṣṭham indriyasyopādhatta
1.9.4.65	ṣaṣṭham indriyasyopadhatte ya evaṃ vidvān aprāṇat pratigṛhṇāti
1.9.4.66	atha yo 'vidvān pratigṛhṇāti ṣaṣṭham asyendriyasyāpakrāmati
1.9.4.67	ka idaṃ kasmā adāt
1.9.4.68	kāmaḥ kāmāyādāt
1.9.4.69	kāmo dātā
1.9.4.70	kāmaḥ pratigrahītā
1.9.4.71	kāmāya tvā pratigṛhṇāmi
1.9.4.72	kāmaitat te
1.9.4.73	iti samudro vai kāmaḥ
1.9.4.74	dakṣiṇā kāmaḥ
1.9.4.75	dakṣiṇayaiva dakṣiṇāṃ pratigṛhṇāti
1.9.4.76	yo vai tāṃ devatāṃ veda yāgre dakṣiṇām anayad dakṣiṇīyo ha bhavati
1.9.4.77	nayati dakṣiṇām
1.9.5.1	te vai svaryanto 'bruvan
1.9.5.2	ato no yūyaṃ prayacchata
1.9.5.3	kenāyatanena
1.9.5.4	atraiva vetsyatha
1.9.5.5	ityabruvan
1.9.5.6	te vai saptahotāro nyasīdann aryamagṛhapatayaḥ
1.9.5.7	mahāhavir hotāsīt
1.9.5.8	satyahavir adhvaryuḥ
1.9.5.9	acittapājā agnīt
1.9.5.10	acittamanā upavaktā
1.9.5.11	anādhṛṣyaś cāpratidhṛṣyaś cābhigarāḥ
1.9.5.12	ayāsya udgātā
1.9.5.13	te vā etaṃ graham agṛhṇata
1.9.5.14	vidhenāman vidhema te nāma
1.9.5.15	vidhes tvam asmākaṃ nāmeti
1.9.5.16	te trayastriṃśam āyatanam acāyan
1.9.5.17	tenedaṃ samatanvan
1.9.5.18	saptahotrā ca vā idaṃ saṃtataṃ trayastriṃśena ca yad idaṃ devamanuṣyā anyo 'nyasmai samprayacchate
1.9.5.19	prāṇo vai daśahotā
1.9.5.20	cakṣuś caturhotā
1.9.5.21	śrotraṃ pañcahotā
1.9.5.22	vāk cātmā ca saptahotā
1.9.5.23	agnihotraṃ vai daśahotā
1.9.5.24	darśapūrṇamāsau caturhotā
1.9.5.25	cāturmāsyāni pañcahotā
1.9.5.26	saumyo 'dhvaraḥ saptahotā
1.9.5.27	āyuṣe kam agnihotraṃ hūyate
1.9.5.28	sarvam āyur eti ya evaṃ veda
1.9.5.29	cakṣuṣe kaṃ darśapūrṇamāsā ijyete
1.9.5.30	na cakṣuṣo gṛhe ya evaṃ veda
1.9.5.31	śrotrāya kaṃ cāturmāsyānījyante
1.9.5.32	na śrotrasya gṛhe ya evaṃ veda
1.9.5.33	vāce cātmane ca kaṃ saumyo 'dhvara ijyate
1.9.5.34	na vāco nātmano gṛhe ya evaṃ veda
1.9.5.35	prajāpatir vai daśahotā
1.9.5.36	ekaḥ san bhūyiṣṭhabhāg vyāhṛtīnām
1.9.5.37	ekaḥ san bhūyiṣṭho bhavati ya evaṃ veda
1.9.5.38	tejase kaṃ pūrṇamā ijyate
1.9.5.39	saumyo vai brāhmaṇo devatayā gāyatrachandāḥ
1.9.5.40	gāyatro 'gniḥ
1.9.5.41	sve vāvāsmā etad devate saprasthe akaḥ
1.9.5.42	nāsyānyo yogakṣemasyeśe
1.9.5.43	āyuṣe kam amāvāsyejyate
1.9.5.44	samīva vā eṣa ābhriyate
1.9.5.45	sarvam āyur eti ya evaṃ veda
1.9.5.46	svargāya lokāya kaṃ saumyo 'dhvara ijyate
1.9.5.47	eti svargaṃ lokaṃ ya evaṃ veda
1.9.5.48	daśahotrāgnihotram unnītam abhimṛśet
1.9.5.49	daśahotrā vai devā agnihotram asṛjanta
1.9.5.50	prajātam enat sṛṣṭam ālabdha
1.9.5.51	caturhotrā darśapūrṇamāsā abhimṛśet
1.9.5.52	caturhotrā vai devā darśapūrṇamāsā asṛjanta
1.9.5.53	prajātā enau sṛṣṭā ālabdha
1.9.5.54	pañcahotrā cāturmāsyāny abhimṛśet
1.9.5.55	pañcahotrā vai devāś cāturmāsyāny asṛjanta
1.9.5.56	prajātāny enāni sṛṣṭāny ālabdha
1.9.5.57	saptahotrā saumyam adhvaram abhimṛśet
1.9.5.58	saptahotrā vai devāḥ saumyam adhvaram asṛjanta
1.9.5.59	prajātam enaṃ sṛṣṭam ālabdha
1.9.5.60	daśahotāraṃ vadet purastāt sāmidhenīnām
1.9.5.61	prajāpatir vai daśahotā
1.9.5.62	yajñamukhaṃ sāmidhenyaḥ
1.9.5.63	mithunaṃ vāvāsyaitad yajñamukhe dadhāti
1.9.5.64	caturhotāraṃ vadet purastāt prayājānām
1.9.5.65	caturhotrā vai devā indram ajanayan
1.9.5.66	indraṃ vāvāsyaitad yajñe 'jījanat
1.9.5.67	sendreṇa yajñena yajate
1.9.5.68	pañcahotāraṃ vadet purastāddhaviṣām
1.9.5.69	pañcahotrā vai devāḥ paśūn asṛjanta
1.9.5.70	parāsurān abhāvayan
1.9.5.71	paśūn eva sṛjate
1.9.5.72	parā bhrātṛvyaṃ bhāvayati
1.9.5.73	saptahotāraṃ vadet purastād anuyājānām
1.9.5.74	saptahotrā vai devāḥ svar āyan
1.9.5.75	svar evaiti
1.9.5.76	daśahotāraṃ vadet purastād bahiṣpavamānasya
1.9.5.77	prajāpatir vai daśahotā
1.9.5.78	yajñamukhaṃ bahiṣpavamānam
1.9.5.79	mithunaṃ vāvāsyaitad yajñamukhe dadhāti
1.9.5.80	caturhotāraṃ vadet purastād ājyānām
1.9.5.81	pañcahotāraṃ vadet purastān mādhyaṃdinasya pavamānasya
1.9.5.82	saptahotāraṃ vadet purastād ārbhavasya pavamānasya
1.9.5.83	saptahotrā vai devāḥ svar āyan
1.9.5.84	svar evaiti yo vai caturhotṝn anusavanaṃ tarpayitavyān veda
1.9.5.85	tṛpyati prajayā ca paśubhiś ca
1.9.5.86	ete vai caturhotāro 'nusavanaṃ tarpayitavyāḥ
1.9.5.87	yad brāhmaṇā bahuvidas tān eva tarpayati
1.9.5.88	ta enaṃ tṛptāḥ prajayā ca paśubhiś ca tarpayanti
1.9.6.1	yaḥ prajayā paśubhir na prajāyeta sa dvādaśāhāni barāsīṃ paridhāya taptaṃ pibann adhaḥ śayīta
1.9.6.2	tapo vai taptvā prajāpatir vidhāyātmānaṃ mithunaṃ kṛtvā prajayā ca paśubhiś ca prājāyata
1.9.6.3	avihito hi vā eṣo 'mithunaḥ
1.9.6.4	athaiṣa na prajāyate
1.9.6.5	tat tapa eva taptvā vidhāyātmānaṃ mithunaṃ kṛtvā prajayā ca paśubhiś ca prajāyate
1.9.6.6	prajāpatir vai daśahotā
1.9.6.7	jyāyān vai prajāpatir homāt
1.9.6.8	tasmāt tan na juhvati
1.9.6.9	prāṇyāpānet
1.9.6.10	apānam eva prāṇaṃ juhoti
1.9.6.11	saṃgrāmiṇaṃ caturhotrā yājayet
1.9.6.12	caturgṛhītam ājyaṃ kṛtvā caturhotāraṃ vyācakṣīta
1.9.6.13	pūrveṇa graheṇārdhaṃ juhuyād uttareṇārdham
1.9.6.14	caturhotrā vai devā indram ajanayan
1.9.6.15	yatarasmin khalu vai saṃgrāma indro bhavati sa jayati
1.9.6.16	indraṃ vāvāsyaitat saṃgrāme 'jījanat
1.9.6.17	jayati saṃgrāmam
1.9.6.18	prajākāmaṃ caturhotrā yājayet
1.9.6.19	caturgṛhītam ājyaṃ kṛtvā caturhotāraṃ vyācakṣīta
1.9.6.20	pūrveṇa graheṇārdhaṃ juhuyād uttareṇārdham
1.9.6.21	caturhotrā vai devā indram ajanayan
1.9.6.22	prajām asmai janayati
1.9.6.23	neva tv aparo 'nujāyate
1.9.6.24	tejasvīva tu bhavati
1.9.6.25	sarveṇa hy enam indriyeṇa janayati
1.9.6.26	paśukāmaṃ pañcahotrā yājayet
1.9.6.27	caturgṛhītam ājyaṃ kṛtvā pañcahotāraṃ vyācakṣīta
1.9.6.28	pūrveṇa graheṇārdhaṃ juhuyād uttareṇārdham
1.9.6.29	pañcahotrā vai devāḥ paśūn asṛjanta
1.9.6.30	paśūn eva sṛjate
1.9.6.31	bhrātṛvyavantaṃ pañcahotrā yājayet
1.9.6.32	caturgṛhītam ājyaṃ kṛtvā pañcahotāraṃ vyācakṣīta
1.9.6.33	pūrveṇa graheṇārdhaṃ juhuyād uttareṇārdham
1.9.6.34	pañcahotrā vai devā asurān parābhāvayan
1.9.6.35	parā pāpmānaṃ bhrātṛvyaṃ bhāvayati
1.9.6.36	svargakāmaṃ pañcahotrā yājayet
1.9.6.37	caturgṛhītam ājyaṃ kṛtvā pañcahotāraṃ vyācakṣīta
1.9.6.38	pūrveṇa graheṇārdhaṃ juhuyād uttareṇārdham
1.9.6.39	pañcahotrā vai devāḥ svar āyan
1.9.6.40	svar evaiti
1.9.6.41	yo yajñasya saṃsthām anu pāpīyān manyeta taṃ saptahotrā yājayet
1.9.6.42	saptahotrā vai devā idaṃ samatanvan
1.9.6.43	samatata tājak
1.9.6.44	tādṛṅ punar bhavati yādṛk san yajate
1.9.7.1	brahmavādino vadanti yad eko yajñaś caturhotātha kasmāt sarve caturhotāra ucyantā iti
1.9.7.2	catvāro vā ete yajñāḥ
1.9.7.3	teṣāṃ catvāro hotāraḥ
1.9.7.4	taccaturhotṝṇāṃ caturhotṛtvam
1.9.7.5	caturṇām ekaḥ saṃvatsaraṃ nāśnīyāt
1.9.7.6	tad vratam
1.9.7.7	annaṃ vai caturhotāraḥ
1.9.7.8	annavān bhavati ya evaṃ veda
1.9.7.9	atha yam anūcānaṃ santaṃ nopanamet so 'raṇyaṃ paretya brāhmaṇam upadraṣṭāraṃ kṛtvā caturhotṝn vyācakṣīta
1.9.7.10	brahmaṇo vā etad udaraṇaṃ yac caturhotāraḥ
1.9.7.11	brāhmaṇa upadraṣṭā
1.9.7.12	upadraṣṭur evānte brahmāvir akaḥ
1.9.7.13	tad enam āvirbhūtam āvidaṃ gamayati
1.9.7.14	atha yau viśapeyātām ahaṃ bhūyo vedāhaṃ bhūyo veda ity eṣa vāva bhūyo veda yaś caturhotṝn veda
1.9.7.15	caturhotāro vai yajñasya yoniḥ
1.9.7.16	caturhotṛbhyo 'dhi yajño nirmitaḥ
1.9.7.17	nainaṃ viśaptaṃ hinasti
1.9.7.18	caturhotāraṃ vaded daśame 'hann annakāmaḥ
1.9.7.19	annaṃ vai caturhotāraḥ
1.9.7.20	anto daśamam ahaḥ
1.9.7.21	antam eva gatvānnādyam avarunddhe
1.9.7.22	etad vā asyaitarhy aprayuktam
1.9.7.23	etad anavaruddham
1.9.7.24	tad eva prayuṅkte
1.9.7.25	tad avarunddhe
1.9.7.26	iyaṃ vai sarparājñī
1.9.7.27	tasyā vā etad ukthaṃ yac caturhotāraḥ
1.9.7.28	hotā vadati
1.9.7.29	stutaṃ vā etad anuśaṃsati
1.9.7.30	na hi stutam ananuśastam asti
1.9.8.1	devāś ca vā asurāś cāspardhanta
1.9.8.2	te vai samāvad eva yajñe kurvāṇā āyan
1.9.8.3	yad eva devā akurvata tad asurā akurvata
1.9.8.4	tena vyāvṛtam agacchan
1.9.8.5	te devā abruvann etemaṃ yajñaṃ tira upary asurebhyas taṃsyāmahā iti
1.9.8.6	tam etāvañśa ādāyodakrāman
1.9.8.7	agnir yajurbhiḥ savitā stomair indra ukthāmadair bṛhaspatiś chandobhir iti
1.9.8.8	taṃ tira upary asurebhyo 'tanvata
1.9.8.9	tam eṣāṃ yajñam asurā nānvavāyan
1.9.8.10	tena vā enān apānudanta
1.9.8.11	tato devā abhavan parāsurāḥ
1.9.8.12	tad ya evaṃ veda tira upari bhrātṛvyād yajñaṃ tanute
1.9.8.13	bhavaty ātmanā
1.9.8.14	parāsya bhrātṛvyo bhavati
1.9.8.15	etair eva juhuyāt samṛtayajñe
1.9.8.16	caturbhiścaturbhir anvākśāyaṃ purastāt prātaranuvākasya
1.9.8.17	etāvān vai yajñaḥ
1.9.8.18	yāvān eva yajñas taṃ vṛṅkte
1.9.8.19	sayajño bhavati
1.9.8.20	ayajñā itare
1.9.8.21	etair eva juhuyāt purastād dīkṣāyāḥ
1.9.8.22	eṣā vai pratyakṣaṃ dīkṣā
1.9.8.23	tām evālabdha
1.9.8.24	etair eva juhuyāt purastād dvādaśāhasya
1.9.8.25	eṣa vai pratyakṣaṃ dvādaśāhaḥ
1.9.8.26	tam evālabdha
1.9.8.27	etair evātithyam abhimṛśet
1.9.8.28	yajñenaiva yajñam ālabdha
1.9.8.29	dakṣiṇato vai devān asurā yajñam ajayan
1.9.8.30	ta udañcaḥ patnībhiḥ sahāgnīdhraṃ prāviśan
1.9.8.31	tān patnībhiḥ saha prakśāya jihriyato 'surā apāvartanta
1.9.8.32	tāṃs tata evānūtthāyājayan
1.9.8.33	tato devā abhavan parāsurāḥ
1.9.8.34	tad ya evaṃ veda bhavaty ātmanā
1.9.8.35	parāsya bhrātṛvyo bhavati
1.9.8.36	nāsya bhrātṛvyo gṛhān na paśūn abhyārohati
1.9.8.37	abhi bhrātṛvyasya gṛhān abhi paśūn ārohati ya evaṃ veda
1.9.8.38	etāny evāgnīdhe 'nubrūyāt
1.9.8.39	agnīd vai pātnīvatasya yajati
1.9.8.40	tṛptā patnī reto dhatte
1.9.8.41	pra prajayā ca paśubhiś ca prajāyate
1.9.8.42	etair eva juhuyād antarā tvaṣṭāraṃ ca patnīś ca saṃvatsaraṃ prajākāmaḥ
1.9.8.43	mithunaṃ vai tvaṣṭā ca patnīś ca
1.9.8.44	tvaṣṭāraṃ vā etan mithune 'pyasrāṭ prajananāya
1.9.8.45	tan mithunam
1.9.8.46	tasmād eva mithunād yajamānaḥ prajayā ca paśubhiś ca prajāyate
1.9.8.47	vindate prajām
1.9.8.48	āsya vīro jāyate
1.9.8.49	yadi saṃvatsaraṃ juhvan na vinden nādṛtyam
1.10.1.1	āgneyo 'ṣṭākapālaḥ
1.10.1.2	saumyaś caruḥ
1.10.1.3	sāvitro dvādaśakapālaḥ
1.10.1.4	sārasvataś caruḥ
1.10.1.5	pauṣṇaś caruḥ
1.10.1.6	mārutaḥ saptakapālaḥ
1.10.1.7	vaiśvadevy āmikṣā
1.10.1.8	dyāvāpṛthivīyā ekakapālaḥ
1.10.1.9	vājināṃ vājinam
1.10.1.10	āgneyo 'ṣṭākapālaḥ
1.10.1.11	saumyaś caruḥ
1.10.1.12	sāvitro 'ṣṭākapālaḥ
1.10.1.13	sārasvataś caruḥ
1.10.1.14	pauṣṇaś caruḥ
1.10.1.15	aindrāgno dvādaśakapālaḥ
1.10.1.16	māruty āmikṣā
1.10.1.17	vāruṇy āmikṣā
1.10.1.18	kāya ekakapālaḥ
1.10.1.19	vājināṃ vājinam
1.10.1.20	agnaye 'nīkavate prātar aṣṭākapālaḥ
1.10.1.21	marudbhyaḥ sāṃtapanebhyo madhyaṃdine caruḥ
1.10.1.22	marudbhyo gṛhamedhebhyaḥ sarvāsāṃ dugdhe sāyam odanam
1.10.1.23	indrasya niṣkāṣaḥ
1.10.1.24	marudbhyaḥ krīḍibhyaḥ sākaṃ raśmibhiḥ saptakapālaḥ
1.10.1.25	āgneyo 'ṣṭākapālaḥ
1.10.1.26	saumyaś caruḥ
1.10.1.27	sāvitro 'ṣṭākapālaḥ
1.10.1.28	sārasvataś caruḥ
1.10.1.29	pauṣṇaś caruḥ
1.10.1.30	aindrāgno dvādaśakapālaḥ
1.10.1.31	indrāya vṛtraghne caruḥ
1.10.1.32	vaiśvakarmaṇa ekakapālaḥ
1.10.1.33	āgneyo 'ṣṭākapālaḥ
1.10.1.34	saumyaś caruḥ
1.10.1.35	sāvitro 'ṣṭākapālaḥ
1.10.1.36	sārasvataś caruḥ
1.10.1.37	pauṣṇaś caruḥ
1.10.1.38	vāyavyā yavāgūḥ pratidhug vā
1.10.1.39	indrāya śunāsīrāya dvādaśakapālaḥ
1.10.1.40	saurya ekakapālaḥ
1.10.1.41	ṣaṭkapālaḥ puroḍāśo dhānā manthaḥ
1.10.1.42	pratipuruṣaṃ puroḍāśā ekaś cādhi
1.10.1.43	ādityaś caruḥ
1.10.2.1	agne ver hotraṃ ver dūtyam ūrdhvo adhvaro asthād avatāṃ no dyāvāpṛthivī sviṣṭakṛd indrāya devebhyo bhavāsya ghṛtasya haviṣo juṣāṇo vīhi svāhā
1.10.2.2	praghāsyān havāmahe maruto yajñavāhasaḥ / karambheṇa sajoṣasaḥ
1.10.2.3	mo ṣū ṇa indrātra pṛtsu devāstu sma te śuṣminn avayāḥ / mahī cidyasya mīḍhuṣo yavyā haviṣmato maruto vandate gīḥ
1.10.2.4	yad grāme yad araṇye yat sabhāyāṃ yad indriye / yad enaś cakṛmā vayaṃ yad apsaś cakṛmā vayam / tad ekasyāpi cetasi tad ekasyāpi dharmaṇi / tasya sarvasyāṃhaso 'vayajanam asi
1.10.2.5	akran karma karmakṛtaḥ saha vācā mayobhvā / devebhyaḥ karma kṛtvāstaṃ preta sudānavaḥ
1.10.2.6	pūrṇā darve parā pata supūrṇā punar āpata / vasneva vikrīṇāvahā iṣam ūrjaṃ śatakrato
1.10.2.7	dehi me dadāmi te ni me dhehi ni te dadhau / apāmityam iva saṃbhara ko ambādadate dadat
1.10.3.1	atra pitaro mādayadhvam
1.10.3.2	susaṃdṛśaṃ tvā vayaṃ vaso maghavan mandiṣīmahi
1.10.3.3	pra nūnaṃ pūrṇavandhuraḥ stuto yāsi vaśaṃ anu yojā nv indra te harī
1.10.3.4	yad antarikṣaṃ pṛthivīm uta dyāṃ yan mātaraṃ pitaraṃ vā jihiṃsima / agnir nas tasmād enaso gārhapatyā unninetu duṣkṛtāj jātavedāḥ
1.10.3.5	amīmadanta pitaro namo vaḥ pitara iṣe namo vaḥ pitara ūrje namo vaḥ pitaraḥ śuṣmāya namo vaḥ pitaro rasāya namo vaḥ pitaro yaj jīvaṃ tasmai namo vaḥ pitaro yad ghoraṃ tasmai svadhā vaḥ pitaro namo namo vaḥ pitaraḥ
1.10.3.6	eṣā yuṣmākaṃ pitara imā asmākaṃ jīvā vo jīvantaḥ iha santaḥ syāma
1.10.3.7	paretana pitaraḥ somyāso gambhīrebhiḥ pathibhiḥ pūrvebhiḥ / dadhatha no draviṇaṃ yac ca bhadraṃ rayiṃ ca naḥ sarvavīraṃ niyacchata
1.10.3.8	ayā viṣṭhā janayan karvarāṇi sa hi ghṛṇir urur varāya gātuḥ / sa pratyaṅṅ aiddharuṇo madhvo agraṃ svāṃ yat tanūṃ tanvām airayata
1.10.3.9	akṣann amīmadanta hy ava priyā adhūṣata / astoṣata svabhānavo viprā naviṣṭhayā matī yojā nv indra te harī
1.10.3.10	mano vyāhuvāmahe nārāśaṃsena stomena / pitṝṇāṃ ca manmabhiḥ
1.10.3.11	ā na etu manaḥ punaḥ kratve dakṣāya jīvase / jyok ca sūryaṃ dṛśe
1.10.3.12	punar naḥ pitaro mano dadātu daivyo janaḥ / jīvaṃ vrātaṃ sacemahi
1.10.3.13	agne tam adyāśvaṃ na stomaiḥ kratuṃ na bhadraṃ hṛdispṛśam / ṛdhyāmā tā ohaiḥ
1.10.4.1	ākhuṃ te rudra paśuṃ karomy eṣa te rudra bhāgas taṃ juṣasva saha svasrāmbikayā svāhā
1.10.4.2	avāmba rudram adimahy ava devaṃ tryambakam
1.10.4.3	yathā no vasyasas karad yathā naḥ śreyasas karat
1.10.4.4	yathā no bhūyasas karad yathā naḥ prataraṃ tirād yathā no vyavasāyayāt
1.10.4.5	bheṣajaṃ gave aśvāya puruṣāya bheṣajam
1.10.4.6	atho asmabhyaṃ bheṣajaṃ subheṣajaṃ yathāsati sugaṃ meṣāya meṣyai
1.10.4.7	tryambakaṃ yajāmahe sugandhiṃ puṣṭivardhanam
1.10.4.8	urvārukam iva bandhanān mṛtyor mukṣīya māmṛtāt
1.10.4.9	rudraiṣa te bhāgas tenāvasena paro mūjavato 'tīhi
1.10.4.10	pinākahastaḥ kṛttivāsā avatatadhanvā
1.10.5.1	devāś ca vā asurāś cāsmiṃlloka āsan
1.10.5.2	sa prajāpatir akāmayata prāsurān nudeya prajāḥ sṛjeyeti
1.10.5.3	sa cāturmāsyāny apaśyat
1.10.5.4	cāturmāsyair vai so 'surān prānudata
1.10.5.5	cāturmāsyaiḥ prajā asṛjata
1.10.5.6	tad ya evaṃ vidvāṃś cāturmāsyair yajate pra bhrātṛvyaṃ nudate
1.10.5.7	pra prajayā ca paśubhiś ca jāyate
1.10.5.8	agniṣṭomād vaiśvadevaṃ yajñakratuṃ nirmāya prajāpatiḥ prajā asṛjata
1.10.5.9	ukthyād varuṇapraghāsān yajñakratuṃ nirmāyemāḥ prajā varuṇenāgrāhayat
1.10.5.10	atirātrāt sākamedhān yajñakratuṃ nirmāyendro vṛtram ahan
1.10.5.11	sṛṣṭā vā anyāḥ prajā āsann asṛṣṭā anyāḥ
1.10.5.12	atha prajāpatir akāmayata prajāḥ sṛjeyeti
1.10.5.13	saṃvatsaro vai yajñaḥ
1.10.5.14	yajñaḥ prajāpatiḥ
1.10.5.15	sa ete mithune payasī ātmann adhattodhanyaṃ ca vahyaṃ ca
1.10.5.16	athaitābhyo devatābhya etāni havīṃṣi bhāgaṃ niravapat
1.10.5.17	taiḥ prajā asṛjata
1.10.5.18	ṛtubhyo vai tāḥ prajāḥ prājāyanta
1.10.5.19	ṛtavo vā etāni pañca havīṃṣi
1.10.5.20	pañca hy ṛtavaḥ
1.10.5.21	tataḥ prajāyate
1.10.5.22	agnir eva prāvāpayat
1.10.5.23	somo vai reto 'dadhāt
1.10.5.24	mithunaṃ vā agniś ca somaś ca
1.10.5.25	savitā prāsuvat prajananāya
1.10.5.26	saṃvatsaro vai savitā
1.10.5.27	dvādaśa māsāḥ saṃvatsaraḥ
1.10.5.28	tasmād dvādaśakapālaḥ
1.10.5.29	atho vaiśvadevatvāyaiva dvādaśakapālaḥ
1.10.5.30	upāṃśu yajati
1.10.5.31	anirukto hi saṃvatsaraḥ
1.10.5.32	sarasvaty eva sṛṣṭāsu vācam adadhāt
1.10.5.33	pūṣaṇaṃ pratiṣṭhām abhyasṛjyanta
1.10.5.34	vāg vai sarasvatī
1.10.5.35	paśavaḥ pūṣā
1.10.5.36	mithunaṃ vāk ca paśavaś ca
1.10.5.37	madhyataḥ prajāpatināsṛjyanta
1.10.5.38	antato mithunād viṣūcīḥ prājāyanta
1.10.5.39	tan madhyata evaitat prajāpatinā sṛjyante
1.10.5.40	athādo 'ntato mithunād viṣūcīḥ prajāyante
1.10.5.41	vārtraghnāni vā etāni havīṃṣi
1.10.5.42	agninā vā anīkenendro vṛtram ahan somena rājñā savitṛprasūtaḥ sarasvatyā cetrā
1.10.5.43	pūṣainaṃ vīryeṇānvatiṣṭhata
1.10.5.44	vijitir vā etāni havīṃṣi
1.10.5.45	indro vai vṛtram ahan
1.10.5.46	sa viṣvaṅ vīryeṇa vyārchat
1.10.5.47	tad idaṃ sarvaṃ prāviśad apa oṣadhīr vanaspatīn
1.10.5.48	tena devā aśrāmyan
1.10.5.49	tat samanayan
1.10.5.50	tat sāṃnāyyasya sāṃnāyyatvam
1.10.5.51	tad ya evaṃ vidvānt sāṃnāyyena yajata ṛdhnoti
1.10.6.1	mithunaṃ vai dadhi ca śṛtaṃ ca
1.10.6.2	atha yat saṃsṛṣṭam āṇḍam iva mastv iva parīva dadṛśe garbha eva sa
1.10.6.3	tapaso vai prajāḥ prājāyanta
1.10.6.4	tapastvaṃ vā etad gacchati yañ śṛtatvaṃ gacchati
1.10.6.5	tataḥ prajāyate
1.10.6.6	athaiṣā vaiśvadevy āmikṣā
1.10.6.7	prajāpatiḥ prajā asṛjata
1.10.6.8	tā vaiśvadevenaivāsṛjata
1.10.6.9	tasmād imā vaiśvadevīḥ prajāḥ
1.10.6.10	viśvān devān yajati
1.10.6.11	stokā vai viśve devāḥ
1.10.6.12	tān vā etad yajati
1.10.6.13	atho amutaḥpradānāddhi manuṣyā yajñam upajīvanti
1.10.6.14	yonir vā eṣa prajānām
1.10.6.15	taṃ maruto 'bhyakāmayanta
1.10.6.16	tato 'ṃhogṛhītā asṛjyanta
1.10.6.17	yat svatavadbhyaḥ svatvāyaiva niṣkṛtyai
1.10.6.18	prajanano vā eṣa paśūnām
1.10.6.19	yan mārutaḥ saptakapālo bhavati
1.10.6.20	sapta hi marutaḥ
1.10.6.21	viṇ marutaḥ
1.10.6.22	atho niravattyā eva mārutaḥ
1.10.6.23	atho grāmyam evaitenānnādyam avarunddhe
1.10.7.1	tā vaiśvadevena sṛṣṭā viṣūcīr vyudāyan
1.10.7.2	tāḥ prajāpatir dyāvāpṛthivīyena paryagṛhṇāt
1.10.7.3	yad dyāvāpṛthivīyaḥ prajānāṃ sṛṣṭānāṃ parigṛhītyai
1.10.7.4	yad ekakapālas tena prājāpatyaḥ
1.10.7.5	prajāpatā eva devatāsu pratitiṣṭhati
1.10.7.6	yajamāno vā ekakapālaḥ
1.10.7.7	āhavanīyaḥ svargo lokaḥ
1.10.7.8	yat sarvahutaṃ karoti havirbhūtam evainaṃ svargaṃ lokaṃ gamayati
1.10.7.9	yajamānaṃ vai hūrchantaṃ prajā anuhūrchanti
1.10.7.10	yajamānaṃ pratitiṣṭhantaṃ prajā anupratitiṣṭhanti
1.10.7.11	ṛjur hotavyaḥ pratiṣṭhityai
1.10.7.12	sarvahutaṃ karoti pratiṣṭhityai
1.10.7.13	yajamāno vā ekakapālaḥ
1.10.7.14	paśavo ghṛtam
1.10.7.15	tad abhipūryaḥ
1.10.7.16	paśubhir evainaṃ samardhayati
1.10.7.17	yad abhipūrayed adharam enaṃ paśubhyaḥ kuryāt
1.10.7.18	abhuñjanta enaṃ paśavā upatiṣṭheyuḥ
1.10.7.19	āviḥpṛṣṭhaḥ kāryaḥ
1.10.7.20	paśubhya evainam uttaram akaḥ
1.10.7.21	bhuñjanta enaṃ paśavā upatiṣṭhante
1.10.7.22	tan na sūrkṣyam
1.10.7.23	abhipūrya eva
1.10.7.24	na hi paśavo na bhuñjanti
1.10.7.25	yat prāṅ padyeta yajamānaḥ pramīyeta
1.10.7.26	yad dakṣiṇā prajām asya nirdahet
1.10.7.27	yat pratyaṅ patnī pramīyeta
1.10.7.28	yad udaṅ paśūn asya nirdahet
1.10.7.29	yad uttānaḥ patet parjanyo 'varṣukaḥ syāt
1.10.7.30	punarādāyābhighārya hotavyaḥ
1.10.7.31	yajamānasya pratiṣṭhityai
1.10.7.32	varo dakṣiṇā
1.10.7.33	varenaiva varaṃ spṛṇoti
1.10.7.34	ātmā hi varaḥ
1.10.7.35	tredhāsaṃnaddhaṃ barhir bhavati
1.10.7.36	tredhāsaṃnaddha idhmaḥ
1.10.7.37	tredhāvihitāni cāturmāsyāni
1.10.7.38	saṃvatsaraṃ vai cāturmāsyāni
1.10.7.39	saṃvatsareṇāgniṃ manthanti
1.10.7.40	agniṃ vai prajā anuprajāyante
1.10.7.41	prajanano vā eṣa mathyate
1.10.7.42	atho vṛṣāṇaṃ vā etad yajamānāya janayanti
1.10.7.43	vasantā yaṣṭavyaṃ prajananāya
1.10.7.44	pravaṇe yaṣṭavyaṃ prajananāya
1.10.7.45	nottaravedim upavapanti prajananāya
1.10.7.46	prasvo bhavanti
1.10.7.47	pra mā janayānīti
1.10.7.48	paśavo vai pṛṣadājyam
1.10.7.49	nānārūpā vai paśavaḥ
1.10.7.50	tasmān nānārūpam āgneyaṃ ghṛtam aindraṃ dadhi
1.10.7.51	aindrāgnaṃ pṛṣadājyaṃ devatayā
1.10.7.52	prāṇāpānau vā indrāgnī
1.10.7.53	mithunaṃ prāṇāpānau
1.10.7.54	mithunayonayaḥ prajāḥ
1.10.7.55	mithunāt khalu vai prajāḥ paśavaḥ prajāyante
1.10.7.56	tan mithunam
1.10.7.57	tasmād eva mithunād yajamānaḥ prajayā ca paśubhiś ca prajāyate
1.10.7.58	yadi vasantā yajeta dvir upastṛṇīyāt
1.10.7.59	sakṛd abhighārayet
1.10.7.60	oṣadhayo vai paśavaḥ
1.10.7.61	oṣadhīṣv eva paśūn pratiṣṭhāpayati
1.10.7.62	yadi prāvṛṣi yajeta sakṛd upastṛṇīyāt
1.10.7.63	dvir abhighārayet
1.10.7.64	vṛṣṭyaiva paśūn abhijigharti
1.10.8.1	prāṇebhyo vai tāḥ prajāḥ prājāyanta
1.10.8.2	prāṇā vā etāni nava havīṃṣi
1.10.8.3	nava hi prāṇāḥ
1.10.8.4	ātmā devatā
1.10.8.5	tataḥ prajāyate
1.10.8.6	nava prayājāḥ
1.10.8.7	navānuyājāḥ
1.10.8.8	dvā ājyabhāgau
1.10.8.9	aṣṭau havīṃṣi
1.10.8.10	agnaye samavadyati
1.10.8.11	vājino yajati
1.10.8.12	tat triṃśaḥ
1.10.8.13	triṃśadakṣarā virāṭ
1.10.8.14	virājy eva pratitiṣṭhati
1.10.8.15	virājo vai yoneḥ prajāpatiḥ prajā asṛjata
1.10.8.16	virājo vā etad yoner yajamānaḥ prajāyate
1.10.8.17	triṃśattriṃśad vai rātrayo māsaḥ
1.10.8.18	yo māsaḥ sa saṃvatsaraḥ
1.10.8.19	saṃvatsaraḥ prajāpatiḥ
1.10.8.20	tat prajāpateś ca vā etad virājaś ca yoner mithunād yajamānaḥ prajāyate
1.10.8.21	ekaikayā vā āhutyā dvādaśa dvādaśa rātrīr ayuvata
1.10.8.22	tā yāvatīḥ saṃkhyāne tāvatīḥ saṃvatsarasya rātrayaḥ
1.10.8.23	saṃvatsaram eva bhrātṛvyād yuvate
1.10.8.24	vaiśvadevena caturo māso 'yuvata varuṇapraghāsaiḥ parāṃś caturaḥ sākamedhaiḥ parāṃś caturaḥ
1.10.8.25	tān eva bhrātṛvyād yuvate
1.10.8.26	ṛtuyājī vā anyaś cāturmāsyayājy anyaḥ
1.10.8.27	yo vasanto 'bhūt prāvṛḍ abhūccharad abhūd iti yajate sa ṛtuyājī
1.10.8.28	atha yas trayodaśaṃ māsaṃ sampādayati trayodaśaṃ māsam abhiyajate sa cāturmāsyayājī
1.10.8.29	ṛjūṃs trīn iṣṭvā caturtham utsṛjeta
1.10.8.30	ṛjū dvau parā iṣṭvā tṛtīyam utsṛjeta
1.10.8.31	ye vai trayaḥ saṃvatsarās teṣāṃ ṣaṭtriṃśat pūrṇamāsāḥ
1.10.8.32	yau dvau tayoś caturviṃśatiḥ
1.10.8.33	tad ye 'mī ṣaṭ triṃśaty adhi tān asyāṃ caturviṃśatyām upasaṃpādayati
1.10.8.34	eṣa vāva sa trayodaśo māsaḥ
1.10.8.35	tam evaitat sampādayati
1.10.8.36	tam abhiyajate
1.10.8.37	vaiśvadevena yajeta paśukāmaḥ na varuṇapraghāsair na sākamedhaiḥ
1.10.8.38	sarvo vai puruṣaḥ sāhasro jāyate
1.10.8.39	yāvattarasaṃ tv evaiti
1.10.8.40	prajananaṃ vā etaddhavir yad vaiśvadevam
1.10.8.41	yad vaiśvadevena yajate prajananāya vā etad yajate
1.10.8.42	svāṃ mātrāṃ gacchānīti
1.10.8.43	sa yadā sahasraṃ paśūn gacched atha varuṇapraghāsair yajeta
1.10.8.44	yad evādaḥ sahasram agaṃs tasyaitad aṃho 'vayajati
1.10.9.1	yad barhiḥ prayājeṣu yajati oṣadhīs tad yajati
1.10.9.2	yad barhir anuyājeṣu phalaṃ tat
1.10.9.3	yad barhir vāritīnāṃ yad evādaḥ phalāt prajāyate tad etad yajati
1.10.9.4	yad dura upasthaṃ tat
1.10.9.5	yad uṣāsānaktā vyuṣṭiṃ caiva nimruktiṃ ca
1.10.9.6	yaj joṣṭrī yad eva jātaṃ ca janiṣyamāṇaṃ ca
1.10.9.7	yad ūrjāhutī yad evātti ca pibati ca
1.10.9.8	yad daivyā hotāreme eva
1.10.9.9	yat tisro devīḥ vāg vai tisro devīḥ vācaṃ vā etad yajati
1.10.9.10	atho chandāṃsi vai vāk
1.10.9.11	chandāṃsi vā etad yajati
1.10.9.12	tanūnapād vai yajño 'prasṛtaḥ
1.10.9.13	narāśaṃsaḥ prasṛtaḥ
1.10.9.14	tasmāt tanūnapātaṃ prayājeṣu yajati
1.10.9.15	aprasṛto hi tarhi yajñaḥ
1.10.9.16	tasmād u narāśaṃsam anuyājeṣu yajati
1.10.9.17	prasṛto hi tarhi yajñaḥ
1.10.9.18	vanaspatiṃ yajati
1.10.9.19	somo vai vanaspatiḥ
1.10.9.20	saumīr imāḥ prajāḥ
1.10.9.21	prajāsv eva rasaṃ dadhāti
1.10.9.22	tvaṣṭāraṃ yajati
1.10.9.23	tvaṣṭā hi rūpāṇi vikaroti
1.10.9.24	vājino yajati
1.10.9.25	paśavo vai vājinaḥ
1.10.9.26	tān vā etad yajati
1.10.9.27	atho chandāṃsi vai vājinaḥ
1.10.9.28	chandāṃsi vā etad yajati
1.10.9.29	paśavo vai vājinaḥ
1.10.9.30	tan na saṃsthāpyam
1.10.9.31	yat saṃsthāpayet tān eva saṃsthāpayet
1.10.9.32	asaṃsthitā hy ete sadadi prajāyante
1.10.9.33	na vā eṣa suyajña iva
1.10.9.34	saṃsthite hi prahṛteṣu paridhiṣu juhoti
1.10.9.35	yad avyavānaṃ yajati tena yajñaḥ kriyate
1.10.9.36	anuyajati samiṣṭyā eva pratiṣṭhityai
1.10.9.37	barhir anuṣiñcan gṛhṇāti
1.10.9.38	ṛṣabheṣv eva reto dadhāti
1.10.9.39	ūrdhvajñur āsīno yajati
1.10.9.40	ūrdhvajñavo hi paśavaḥ paśuṣu reto dadhati
1.10.9.41	atho ūrdhvajñur hi prajāpatiḥ prajā asṛjata
1.10.9.42	digbhyo juhoti
1.10.9.43	imā eva diśo rasena vyunatti
1.10.9.44	prācīm uttamāṃ juhoti
1.10.9.45	prācīm eva diśaṃ punar upāvartante
1.10.9.46	samupahvayante
1.10.9.47	somapītha iva hy eṣaḥ
1.10.9.48	ṛtvijaḥ prāśnanti vājino me yajñaṃ vahān iti / samāvañśo bhakṣayanti
1.10.9.49	samāvañśa eva vājaṃ vibhajante
1.10.9.50	ātmanā prāśnāti
1.10.9.51	ātmann eva vājaṃ dhatte
1.10.10.1	tā vaiśvadevena sṛṣṭās tasmiṃs taruṇimani varuṇo 'gṛhṇāt
1.10.10.2	tad āhuḥ
1.10.10.3	ati vai tāḥ prajāpatim acaran
1.10.10.4	tā aticarantīr varuṇenāgrāhayat
1.10.10.5	tasmāt pitā nāticaritavā iti
1.10.10.6	vaiśvadevena vai prajāpatiḥ prajā asṛjata
1.10.10.7	tasya maruto havyaṃ vyamathnata
1.10.10.8	tato 'ṃhogṛhītā asṛjyanta
1.10.10.9	tābhyo bheṣajam aicchat
1.10.10.10	tad vā ātmann evaicchat
1.10.10.11	sa etat paya ātmano 'dhi niramimīta
1.10.10.12	tenābhyo 'ṃho 'vāyajat
1.10.10.13	tad aṃhaso vā eṣāveṣṭir yad varuṇapraghāsāḥ
1.10.10.14	yad varuṇapraghāsair yajate sarvasyāṃhaso 'veṣṭyai
1.10.10.15	jagdhād vai tāḥ prajā varuṇo 'gṛhṇāt
1.10.10.16	tasmād varuṇapraghāsāḥ
1.10.10.17	yāvat kumāre 'mṇo jāta enas tāvad asminn eno bhavati yo varuṇapraghāsair yajate
1.10.10.18	sāvitro 'ṣṭākapālo bhavati
1.10.10.19	gāyatro vai devānāṃ savitā
1.10.10.20	dvādaśakapāla aindrāgno devatayā
1.10.10.21	yad vai tad varuṇagṛhītā avevlīyanteva tad āsv indrāgnī balam adhattām
1.10.10.22	śithirā vai tāḥ prajā varuṇo 'gṛhṇāt
1.10.10.23	tāsv indrāgnī balam adhattām
1.10.10.24	ojo vai vīryam indrāgnī
1.10.10.25	ojo vā etad vīryaṃ madhyataḥ prajānāṃ dhīyate
1.10.10.26	na vai tāḥ prāṇan
1.10.10.27	tā aprāṇatīr varuṇo 'gṛhṇāt
1.10.10.28	prāṇāpānau vā indrāgnī
1.10.10.29	prāṇāpānau vā etan mukhataḥ prajānāṃ dhīyate
1.10.10.30	athaitāni pañca havīṃṣi saṃtatyai
1.10.10.31	niravattyai mārutī
1.10.10.32	nirvaruṇatvāya vāruṇī
1.10.10.33	kantvāya kāyaḥ
1.10.10.34	yad vai tad varuṇagṛhītābhyaḥ kam abhavat tasmāt kāyaḥ
1.10.10.35	prajāpatir vai kaḥ
1.10.10.36	prajāpatir vai tāḥ prajā varuṇenāgrāhayat
1.10.10.37	yat kāya ātmana evainā varuṇān muñcati
1.10.11.1	ṛtaṃ vai satyaṃ yajñaḥ
1.10.11.2	anṛtaṃ strī
1.10.11.3	anṛtaṃ vā eṣā karoti yā patyuḥ krītā saty athānyaiś carati
1.10.11.4	anṛtam eva niravadāya ṛtaṃ satyam upaiti / yan mithuyā pratibrūyāt priyatamena yājayet
1.10.11.5	atha yad vācayati medhyām evaināṃ karoti
1.10.11.6	āmapeṣā bhavanti sarvasyāṃhaso 'veṣṭyai
1.10.11.7	yad bhṛjjyeyur anaveṣṭam aṃhaḥ syāt
1.10.11.8	pātrebhyo vai tāḥ prajā varuṇo 'gṛhṇāt
1.10.11.9	yat pātrāṇi pātrebhya evainā varuṇān muñcati
1.10.11.10	pratipuruṣaṃ bhavanti
1.10.11.11	pratipuruṣam evāṃho 'vayajati
1.10.11.12	ekam adhi bhavati
1.10.11.13	garbhebhyas tena niravadayate
1.10.11.14	annād vai tāḥ prajā varuṇo 'gṛhṇāt / śūrpeṇānnaṃ bibhrati
1.10.11.15	tasmāñśūrpeṇa juhutaḥ
1.10.11.16	strīpuṃsau juhutaḥ
1.10.11.17	mithunā eva prajā varuṇān muñcataḥ
1.10.11.18	purastāt pratyañcau tiṣṭhantau juhutaḥ
1.10.11.19	purastād evāṃho 'vayajataḥ
1.10.11.20	yat pātrāṇi ya eva dvipādaḥ paśavo mithunās teṣām etat purastād aṃho 'vayajataḥ
1.10.11.21	atha yan meṣaś ca meṣī ca ya eva catuṣpādaḥ paśavo mithunās teṣām etad upariṣṭād aṃho 'vayajataḥ
1.10.11.22	ubhayata evāṃho 'vayajataḥ purastāc copariṣṭāc ca
1.10.12.1	yad vai prajā varuṇo gṛhṇāti śamyaṃ caiva yavaṃ cāpi na gṛhṇāti
1.10.12.2	hemanto hi varuṇaḥ
1.10.12.3	yā evāvaruṇagṛhītau tābhyām evainā varuṇān muñcati
1.10.12.4	varuṇo vai yavo varuṇadevatyaḥ
1.10.12.5	svenaivainā bhāgadheyena varuṇān muñcati
1.10.12.6	anṛtād vai tāḥ prajā varuṇo 'gṛhṇāt
1.10.12.7	yad etā anṛtapaśū anṛtād evainā varuṇān muñcato / mithunau bhavataḥ
1.10.12.8	mithunā eva prajā varuṇān muñcataḥ
1.10.12.9	lomaśau bhavato medhyatvāya
1.10.12.10	ye hi paśavo loma jagṛhus te medhaṃ prāpuḥ
1.10.12.11	śamīparṇāni bhavanti śaṃtvāya
1.10.12.12	bhūrjo vai nāmaiṣa vṛkṣaḥ
1.10.12.13	kāryā etasya srucaḥ
1.10.12.14	prajāpatir vā annādyam avarundhaṃ nāśaknot
1.10.12.15	tañ śatedhmenāvārunddha
1.10.12.16	paraḥśatāni kāryāṇy annādyasyāvaruddhyai
1.10.12.17	sahasredhmo ha tv evāṃhaso 'veṣṭiṃ vivyāca
1.10.12.18	paraḥsahasrāṇi kāryāṇi sarvasyāṃhaso 'veṣṭyai
1.10.12.19	yadā pātrāṇi juhvaty athāgniṃ saṃmārṣṭi
1.10.12.20	yasminn evāṃho 'vāyākṣus tasminn utpūte devatā yajā iti / indro vai yatīnt sālāvṛkeyebhyaḥ prāyacchat
1.10.12.21	teṣāṃ vā etāni śīrṣāṇi yat kharjūrāḥ
1.10.12.22	somapītho vā eṣo 'syā udaiṣad yat karīrāṇi
1.10.12.23	saumyāni vai karīrāṇi
1.10.12.24	saumī ha tv evāhutir amuto vṛṣṭiṃ cyāvayati
1.10.12.25	yat karīrāṇi bhavanti vṛṣṭyā annādyasyāvaruddhyai
1.10.13.1	prajāpater vā etaj jyeṣṭhaṃ tokaṃ yat parvatāḥ
1.10.13.2	te pakṣiṇa āsan
1.10.13.3	te parāpātam āsata yatrayatrākāmayanta
1.10.13.4	atha vā iyaṃ tarhi śithirāsīt
1.10.13.5	teṣām indraḥ pakṣān achinat
1.10.13.6	tair imām adṛṃhat
1.10.13.7	ye pakṣā āsaṃs te jīmūtā abhavan
1.10.13.8	tasmād ete sadadi parvatam upaplavante
1.10.13.9	yonir hy eṣām eṣa
1.10.13.10	tato yaḥ prathamo rasaḥ prākṣarat tāni karīrāṇy abhavan
1.10.13.11	tad etad ut prāvṛṣi jīmūtāḥ plavante yajante varuṇapraghāsaiḥ
1.10.13.12	karīrāṇi bhavanti
1.10.13.13	vṛṣṭiṃ taiḥ saṃtanoti
1.10.13.14	tasmāt tarhi bhūyiṣṭhaṃ varṣati
1.10.13.15	vṛṣṭiṃ hi saṃtanoti
1.10.13.16	na vai vaiśvadeva uttaravedim upavapanti
1.10.13.17	upātra vapanti
1.10.13.18	prajātāḥ prajāḥ pratigṛbhṇād iti
1.10.13.19	yeyam uttarā vedir yā atrīḥ prajās tāsām eṣā yoniḥ
1.10.13.20	tā etām anuprajāyante
1.10.13.21	yeyaṃ dakṣiṇā vedir yā ādyāḥ prajās tāsām eṣā yoniḥ
1.10.13.22	tā etām anuprajāyante
1.10.13.23	ubhayīr eva prajāḥ prajanayaty atrīś cādyāś ca
1.10.13.24	ayaṃ vāva hastā āsīn nāyam
1.10.13.25	tad yeyaṃ dakṣiṇā vedis tayemam avindan
1.10.13.26	tasmād eṣa etasya pariveṣṭā kanīyān hi
1.10.13.27	tasmāt kanīyān jyāyāṃsaṃ pariveveṣṭi
1.10.13.28	same prācī bhavataḥ
1.10.13.29	samau hīmau prāñcau hastā / asaṃbhinne bhavataḥ sarvasyāṃhaso 'veṣṭyai
1.10.13.30	yat saṃbhindyur anaveṣṭam aṃhaḥ syāt
1.10.13.31	ekasyāṃ paścāt sambhinatty anusaṃtatyai
1.10.13.32	upemāṃ vapati
1.10.13.33	nemām anabhyārohāya
1.10.13.34	kṣatraṃ vā indraḥ
1.10.13.35	viṇ marutaḥ
1.10.13.36	nānā yajataḥ pāpavasīyasasya vyāvṛttyai
1.10.13.37	yad evādhvaryuḥ karoti tat pratiprasthātā karoti
1.10.13.38	tasmād yad rājā karoti tad viṭ karoti
1.10.13.39	na vai vaiśvadeve triṃśad āhutayaḥ santi na sākamedheṣu
1.10.13.40	varuṇapraghāseṣu vāva triṃśad āhutayaḥ
1.10.13.41	vairājo vai puruṣaḥ
1.10.13.42	daśa hastyā aṅgulayo daśa pādyā daśa prāṇāḥ
1.10.13.43	yat tarhy avabhṛtham abhyavayanti yajamānasya nirvaruṇatvāya
1.10.13.44	yad vai yajñasya svagākṛtiṃ na prāpnoti tad varuṇo gṛhṇāti
1.10.13.45	yan niṣkāṣeṇāvabhṛtham abhyavayanti yad evātra varuṇasya nyaktaṃ tasyaiṣā niravattiḥ
1.10.13.46	anapekṣamāṇā āyanti varuṇasyānanvavāyāya
1.10.13.47	parogoṣṭhaṃ mārjayante
1.10.13.48	parogoṣṭham eva varuṇaṃ niravadayante
1.10.13.49	edho 'sy edhiṣīmahīti
1.10.13.50	nirvaruṇā eva bhūtvaidhitum upayanti
1.10.13.51	samid asi samedhiṣīmahīti samiddhyā eva
1.10.14.1	prajāḥ sṛṣṭvāṃho 'vayajya so 'kāmayata vṛtraṃ hanyām iti
1.10.14.2	sa etābhir devatābhiḥ sayug bhūtvā marudbhir viśāgninānīkenopaplāyata
1.10.14.3	sa vṛtram etya vṛtraṃ dṛṣṭvoruskambhagṛhīto 'nabhidhṛṣṇuvann atiṣṭhat
1.10.14.4	taṃ maruto 'dhyaiyanta
1.10.14.5	te 'tyaiṣan
1.10.14.6	tasya yadā marmāgacchann athāceṣṭat
1.10.14.7	saṃ vā enaṃ tad atapan
1.10.14.8	tasmāt sāṃtapanāḥ
1.10.14.9	agninā vā anīkenendro vṛtram ahan
1.10.14.10	tad anīkatvāyaivaiṣaḥ
1.10.14.11	atho agnir vai devānāṃ senānīḥ
1.10.14.12	tat senotthāpanīyam evaitat
1.10.14.13	indro vai vṛtrāya vajram udyamaṃ nāśaknot
1.10.14.14	sa etaṃ marudbhyo bhāgaṃ niravapat
1.10.14.15	taṃ vīryāya samatapan
1.10.14.16	taṃ tena vīryeṇodayacchan
1.10.14.17	saṃ vā enaṃ tad atapan
1.10.14.18	tasmāt sāṃtapanāḥ
1.10.14.19	madhyaṃdine carur nirupyaḥ
1.10.14.20	tarhy ubhā antau tapati
1.10.14.21	caruḥ syāt
1.10.14.22	taṃ hi sarvatas tapati
1.10.14.23	devā vai vṛtrasya marma nāvindan
1.10.14.24	taṃ marutaḥ kṣurapavinā vyayuḥ
1.10.14.25	saṃ vā enaṃ tad atapan
1.10.14.26	tasmāt sāṃtapanāḥ
1.10.15.1	te vai śvobhūte vṛtraṃ haniṣyantā upāvasan
1.10.15.2	te 'bruvan kasya vāhedaṃ śvo bhavitā kasya vā pacateti
1.10.15.3	ta etam odanam apacan
1.10.15.4	tena paśūn acikayuḥ
1.10.15.5	te 'vidur yatarān vā ima upāvartsyanti ta idaṃ bhaviṣyantīti
1.10.15.6	tebhyo vā etena prātiṣṭhan
1.10.15.7	tān etenāyacchan
1.10.15.8	tat paśūnāṃ vāvaiṣā yatiḥ
1.10.15.9	te vai śvovijayino 'vasan
1.10.15.10	te 'bruvan kasya vāhedaṃ śvo bhavitā kasya vā pacateti
1.10.15.11	ta etam odanam apacan
1.10.15.12	te 'bruvan māhutam aśiṣmeti
1.10.15.13	taṃ marudbhyo gṛhamedhebhyo 'juhavuḥ
1.10.15.14	paśavo vai maruto gṛhamedhāḥ
1.10.15.15	paśubhyo vai te tam ajuhavuḥ
1.10.15.16	te vai saṃyattā āsan
1.10.15.17	te 'surā devebhyaḥ kṣudhaṃ prāhiṇvan
1.10.15.18	tāṃ devāḥ pratiśrutyaitam odanam apacan
1.10.15.19	sā deveṣu lokam avittvā punar asurān prāviśat
1.10.15.20	tato devā abhavan parāsurāḥ
1.10.15.21	tad ya evaṃ vidvān etam odanaṃ pacati bhavaty ātmanā
1.10.15.22	parāsya bhrātṛvyo bhavati
1.10.15.23	api prativeśaṃ pacet
1.10.15.24	bhrātṛvyāyaiva kṣudhaṃ prahiṇoti
1.10.15.25	yad vai cāturmāsyānāṃ pākayajñasyaiva tad eṣāṃ paśavyam
1.10.15.26	paśavyo gṛhamedhaḥ
1.10.15.27	na prayājān yajati nānuyājān / na sāmidhenīḥ anvāha / ājyabhāgau yajati yajñatāyai
1.10.15.28	agnaye samavadyati
1.10.15.29	agnir vai samiṣṭir agniḥ pratiṣṭhitiḥ
1.10.15.30	samiṣṭyā eva pratiṣṭhityai
1.10.15.31	iḍām upahvayante
1.10.15.32	paśavo vā iḍā
1.10.15.33	paśavyo gṛhamedhaḥ
1.10.15.34	tasmād iḍām upahvayante
1.10.15.35	niṣkāṣaṃ nidadhāty anusaṃtatyai
1.10.16.1	teṣāṃ vā ubhayeṣām indraḥ prāvasat
1.10.16.2	te devā etam indrāya bhāgaṃ nyadadhur asmāñ śvo nihitabhāgo vṛṇatā iti
1.10.16.3	ṛṣabham āhvayanti
1.10.16.4	indraṃ vā etaṃ nihvayante
1.10.16.5	ruvatho vaṣaṭkāraḥ
1.10.16.6	atho asurāṇāṃ vā etad ṛṣabham atyāhvayanty asmān prajanayād iti
1.10.16.7	savatsā gāvo vasanti sākamedhatvāya
1.10.16.8	stry aśnāti sākamedhatvāya
1.10.16.9	yat strī nāśnīyād asākamedhāḥ syuḥ
1.10.16.10	atha yat stry aśnāti sākamedhatvāya
1.10.16.11	nirṛtir vā etad yajñasya gṛhṇāti yat stry aśnāti
1.10.16.12	nirṛtir hi strī
1.10.16.13	nirṛtigṛhītā vai darviḥ
1.10.16.14	taptaṃ hy avacarati
1.10.16.15	eṣa khalu vai striyā hasto yad darviḥ
1.10.16.16	yad darvyā juhoti nirṛtigṛhītayaiva nirṛtiṃ niravadayate
1.10.16.17	sa vai śvobhūte vṛtraṃ hantum upaplāyata
1.10.16.18	taṃ marutaḥ parikrīḍanta āsan
1.10.16.19	te 'syāptvā vyanayan
1.10.16.20	te 'bhyadharṣayan
1.10.16.21	tasmāt krīḍayaḥ
1.10.16.22	te vai saṃyattā āsan
1.10.16.23	te devā asurāṇāṃ param antaṃ na parāpaśyan
1.10.16.24	te marutaḥ krīḍīn krīḍato 'pāpaśyaṃs tajjitamanaso vā ima iti
1.10.16.25	tebhyo vā etaṃ bhāgaṃ niravapan
1.10.16.26	tato vā ajayan
1.10.16.27	taj jitvā eva
1.10.16.28	eṣo 'sau vā āditya indro raśmayaḥ krīḍayaḥ
1.10.16.29	sākaṃ raśmibhiḥ pracarati vijityai
1.10.16.30	devā vai vṛtraṃ hataṃ na vyajānan
1.10.16.31	taṃ marutaḥ krīḍayo 'dhyakrīḍan
1.10.16.32	tasmāt krīḍayaḥ
1.10.16.33	athaitāni pañca havīṃṣi saṃtatyai
1.10.16.34	athaiṣa aindrāgnaḥ
1.10.16.35	indrāgnī evāsmai vajram anvabibhṛtām
1.10.16.36	indrāgnī asmai vajram abhyavahatām
1.10.16.37	athaiṣa aindraḥ
1.10.16.38	uddhāraṃ vā etam indrā udaharad vṛtraṃ hatvā / tad uddhāra evāsyaiṣa bhāga eva
1.10.16.39	tasmād rājā saṃgrāmaṃ jitvodājam udajate
1.10.16.40	athaiṣa vaiśvakarmaṇaḥ
1.10.16.41	viśvāni me karmāṇi kṛtāny āsann iti viśvakarmā hi so 'bhavad vṛtraṃ hatvā
1.10.16.42	athaiṣa āghāra āhutīnāṃ saṃtatyai triṃśatvāya
1.10.17.1	prajāḥ sṛṣṭvāṃho 'vayajya vṛtraṃ hatvā te devā amṛtatvam evākāmayanta
1.10.17.2	svargo vai loko 'mṛtatvam
1.10.17.3	saṃvatsaraḥ svargo lokaḥ
1.10.17.4	yad dvādaśāhutayo 'mṛtatvam eva tena spṛṇoti
1.10.17.5	āpad vā etat saṃvatsaram
1.10.17.6	ati vā etat saṃvatsaram akramīt
1.10.17.7	yad dvādaśāhutayaḥ saṃvatsaram eva punar abhiparyāvartate
1.10.17.8	āpad vā etat saṃvatsaram
1.10.17.9	saṃ vā etat saṃvatsaram akṛkṣat
1.10.17.10	yat ṣaṭṣaṭ sampādayati ṣaḍ vā ṛtavaḥ tān vā etat sampādayati
1.10.17.11	tān apipādayati
1.10.17.12	tān apipadyamānān anv apipadyate
1.10.17.13	āpad vā etat saṃvatsaram
1.10.17.14	pitaro vā ṛtavaḥ
1.10.17.15	tān vā etat prajanayati
1.10.17.16	tān prajāyamānān anu prajāyate
1.10.17.17	tataḥ prajāyate
1.10.17.18	etad vā asya saṃvatsaro 'bhīṣṭo 'bhūt
1.10.17.19	abhīṣṭā ṛtavaḥ
1.10.17.20	atha vā asya pitaro 'nabhīṣṭāḥ
1.10.17.21	yad eṣa pitṛyajñas tenaivāsya pitaro 'bhīṣṭāḥ prītā bhavanti
1.10.17.22	dakṣiṇato nirupyam
1.10.17.23	dakṣiṇā hi pitṝṇām
1.10.17.24	atho āhur ubhayata eva nirupyam iti
1.10.17.25	ubhaye hījyante
1.10.17.26	tan na sūrkṣyam
1.10.17.27	dakṣiṇata eva nirupyam
1.10.17.28	dakṣiṇā hi pitṝṇām
1.10.17.29	ṣaṭkapālaḥ puroḍāśo bhavati
1.10.17.30	ṣaḍ vā ṛtavaḥ
1.10.17.31	ta evāsyaitenābhīṣṭāḥ prītā bhavanti
1.10.17.32	na vai dhānābhir na manthena yajñaḥ
1.10.17.33	yad eṣa puroḍāśas tena yajñaḥ
1.10.17.34	athaitā dhānāḥ
1.10.17.35	svadhā vā etā amuṣmiṃl loke
1.10.17.36	atho aparimitā vai saṃvatsarasya rātrayaḥ
1.10.17.37	tā evāsyaitābhir abhīṣṭāḥ prītā bhavanti
1.10.17.38	na vai dhānābhir na puroḍāśena pitṛyajñaḥ
1.10.17.39	yad eṣa manthas tena pitṛyajñaḥ
1.10.17.40	abhivānyāyā gor dugdhe syāt
1.10.17.41	sā hi pitṝṇām
1.10.17.42	nediṣṭhaṃ dakṣiṇāsīnā upamanthati
1.10.17.43	dakṣiṇā hi pitṝṇām
1.10.17.44	ekayopamanthati
1.10.17.45	ekā hi pitṝṇām
1.10.17.46	ikṣuśalākayopamanthati
1.10.17.47	sā hi pitṝṇām
1.10.17.48	na prācy uddhatyā
1.10.17.49	pitṛyajño hi
1.10.17.50	na dakṣiṇā
1.10.17.51	yajño hi / ubhe diśā antaroddhanti
1.10.17.52	ubhaye hījyante
1.10.17.53	upamūlaṃ barhir dāti
1.10.17.54	tena pitṝṇām
1.10.17.55	yad ṛtemūlaṃ tena devānām
1.10.17.56	ubhaye hījyante
1.10.17.57	pariśrayanti
1.10.17.58	antarhitā vā amuṣmād ādityāt pitaraḥ
1.10.17.59	atho antarhitā hi devebhyaś ca manuṣyebhyaś ca pitaraḥ
1.10.17.60	tasmāt pariśrayanti
1.10.17.61	samantaṃ barhiḥ paristṛṇāti
1.10.17.62	samantaṃ hīma ṛtavaḥ pariviṣṭāḥ
1.10.17.63	atho samantān mā pitaro 'bhisamāgacchān iti
1.10.17.64	amuṣmin vai pūrvasminn itarā devatā ijyante
1.10.17.65	yat tatra juhuyād āhutīḥ saṃsṛjet
1.10.17.66	samadaṃ kuryāt
1.10.17.67	gārhapatye śṛtaṃ kurvanti yajñatāyai
1.10.17.68	odanapacanād agnim āharanti
1.10.17.69	tat svin nānyatā āharanti
1.10.18.1	uśantas tvā havāmaha uśantaḥ samidhīmahi / uśann uśata āvaha pitṝn haviṣe attave
1.10.18.2	ity anvāha
1.10.18.3	uśanto hi pitaraḥ
1.10.18.4	anuṣṭubham anvāha
1.10.18.5	anto vā anuṣṭup
1.10.18.6	antaḥ pitaraḥ
1.10.18.7	tasmād anuṣṭubham anvāha
1.10.18.8	ekām anvāha
1.10.18.9	ekalokā hi pitaraḥ
1.10.18.10	trir anvāha
1.10.18.11	tṛtīye hi loke pitaraḥ
1.10.18.12	yad ekām anvāha tena pitṝṇām
1.10.18.13	yat tris tena devānām
1.10.18.14	ubhaye hījyante
1.10.18.15	na hotāraṃ vṛṇīte nārṣeyam
1.10.18.16	mṛtyor evainā utsṛjati
1.10.18.17	apabarhiṣaḥ prayājān yajati
1.10.18.18	prajā vai barhiḥ
1.10.18.19	prajā eva mṛtyor utsṛjati
1.10.18.20	saṃvyayate vai manuṣyebhyaḥ kariṣyan
1.10.18.21	dakṣiṇato devebhyā upavyayate
1.10.18.22	athātra prācīnāvītena bhavyaṃ vyāvṛttyai
1.10.18.23	dakṣiṇato 'vadāyodaṅṅ atikramya dakṣiṇā tiṣṭhan juhoti
1.10.18.24	dakṣiṇā hi pitṝṇām
1.10.18.25	somam agre yajati
1.10.18.26	somo vai pitṝṇāṃ devatā
1.10.18.27	pitṛdevatyaḥ somaḥ
1.10.18.28	yat somaṃ pitṛmantaṃ yajati somapāṃs tat pitṝn yajati yad barhiṣado yajvanas tad yad agniṣvāttān gṛhamedhinaḥ
1.10.18.29	tad yad agniṃ kavyavāhanaṃ dve vā agnes tanvau havyavāhanyā devebhyo havyaṃ vahati kavyavāhanyā pitṛbhyaḥ samiṣṭyā eva pratiṣṭhityai
1.10.18.30	dve vai devānāṃ yājyānuvākye
1.10.18.31	prāṇyayā yacchati gamayaty anyayā
1.10.18.32	athātra tisraḥ kāryāḥ
1.10.18.33	pare hi devebhyaḥ pitaraḥ
1.10.18.34	tad yaiṣā tṛtīyāty evaitayā prādāt
1.10.18.35	pañcakṛtvo 'vadyati
1.10.18.36	pāṅkto yajñaḥ
1.10.18.37	yāvān eva yajñas tam ālabdha
1.10.18.38	svadhā nama iti vaṣaṭkaroti
1.10.18.39	svadhākāraḥ pitṝṇām
1.10.18.40	namaskāro devānām
1.10.18.41	ubhaye hījyante
1.10.18.42	sraktiṣu nidadhāti
1.10.18.43	devān vai pitṝn manuṣyā anuprapibante
1.10.18.44	devān eva pitṝn ayāṭ
1.10.18.45	trir nidadhāti
1.10.18.46	trīn hīdaṃ puruṣān abhismaḥ
1.10.18.47	trīn parān anvācaṣṭe
1.10.18.48	trayo hi pare pitā putraḥ pautro 'nusaṃtatyai
1.10.18.49	sarvāsu sraktiṣu nidadhāti
1.10.18.50	sarvāsu hi dikṣu pitaraḥ
1.10.18.51	sarvā evainaṃ diśo gamayati
1.10.18.52	nāmuṣyāṃ nidadhāti
1.10.18.53	yad amuṣyāṃ nidadhyān mṛtyunaināḥ pariveśayet
1.10.18.54	tām evānūdyanti
1.10.18.55	atha yat tasyāṃ nimārṣṭi tām eva tena prīṇāti
1.10.19.1	atra pitaro mādayadhvam ity uktvā parāyanti
1.10.19.2	ta āhavanīyam upatiṣṭhante
1.10.19.3	susaṃdṛśaṃ tvā vayam ity ā tamitos tiṣṭhanti
1.10.19.4	agnim evopadraṣṭāraṃ kṛtvāntaṃ prāṇasya gacchanti
1.10.19.5	amīmadanta pitarā ity uktvā prapadyante
1.10.19.6	ta ūrṇāṃ daśāṃ vā nyasyanti
1.10.19.7	yad evātra nigacchanti tasyaiṣā niravattiḥ
1.10.19.8	paretana pitaraḥ somyāsā ity āhānuṣaktā vā etān pitaraḥ syur vyāvṛttyai
1.10.19.9	samantam apaḥ pariṣiñcan paryeti
1.10.19.10	mārjanam evaiṣām
1.10.19.11	tad apariṣiñcan punaḥ paryeti
1.10.19.12	amuṃ vā ete lokaṃ nigacchanti ye pitṛyajñena caranti
1.10.19.13	prajāpatis tv evaināṃs tatā unnetum arhati
1.10.19.14	yat prājāpatyām ṛcam anvāha prajāpatir evaināṃs tatā unnayati
1.10.19.15	atha yad apariṣiñcan punaḥ paryety amuṃ vā etaṃ lokaṃ punar upāvartante
1.10.19.16	pitṝn vā etad yajño 'gan
1.10.19.17	pāṅkto yajñaḥ
1.10.19.18	yat paṅktyā punar āyanti sahaiva yajñenāyanti
1.10.19.19	manasvatībhir āyanti
1.10.19.20	mana eva punar upahvayante
1.10.20.1	etad vā asya saṃvatsaro 'bhīṣṭo 'bhūd abhīṣṭā ṛtavaḥ
1.10.20.2	atha vā asya rudrā anabhīṣṭāḥ
1.10.20.3	yad ete tryambakās tenaivāsya rudrā abhīṣṭāḥ prītā bhavanti
1.10.20.4	ekakapālā bhavanti
1.10.20.5	na vai puruṣaḥ kapālair āpyaḥ
1.10.20.6	ekadhaivainam āpnoti
1.10.20.7	atho ekā vā iyam
1.10.20.8	asyām eva pratitiṣṭhati
1.10.20.9	abhighāryā3 nābhighāryā3 iti mīmāṃsante
1.10.20.10	yad abhighārayed rudrāyāsya paśūn apidadhyāt
1.10.20.11	tan na sūrkṣyam
1.10.20.12	abhighāryā eva
1.10.20.13	na hi havir anabhighṛtam asti
1.10.20.14	ekolmukaṃ haranti
1.10.20.15	ekolmukaṃ hi rudrāṇām
1.10.20.16	dhūpāyaddharanti
1.10.20.17	dhūpāyaddhi rudrāṇām
1.10.20.18	etāṃ diśaṃ haranti
1.10.20.19	eṣā hi rudrāṇāṃ dik
1.10.20.20	parācīnaṃ haranti
1.10.20.21	parāñcam eva rudraṃ haranti
1.10.20.22	ākhuṃ te rudra paśuṃ karomīti
1.10.20.23	ākhukirā ekam upavapati
1.10.20.24	paśubhyas tena niravadayate
1.10.20.25	tasmāt tān paśupatir ghātukaḥ
1.10.20.26	catuṣpathe yājayet
1.10.20.27	catuṣpathe vai rudrāṇāṃ gṛhāḥ
1.10.20.28	gṛheṣv eva rudraṃ niravadayata eṣa te rudra bhāgas taṃ juṣasva saha svasrāmbikayā svāheti
1.10.20.29	śarad vai rudrasya yoniḥ svasāmbikā
1.10.20.30	etāṃ vā eṣo 'nvabhyavacarati
1.10.20.31	tasmāccharadi bhūyiṣṭhaṃ hanti
1.10.20.32	tayaivainaṃ saha niravadayate
1.10.20.33	madhyamaparṇena juhoti
1.10.20.34	taddhyarakṣohatam
1.10.20.35	āraṇyena juhoti
1.10.20.36	araṇya eva rudraṃ niravadayate
1.10.20.37	yat pātreṇa juhuyād rudraṃ prajāsv anvavanayet
1.10.20.38	tasmād āraṇyena juhoti
1.10.20.39	avāmba rudram adimahīti
1.10.20.40	anṛṇā evābhūvan
1.10.20.41	bheṣajaṃ gave aśvāya puruṣāya bheṣajam ity anṛṇā eva bhūtvā bheṣajam akrata
1.10.20.42	tryambakaṃ yajāmahā iti pariyanti
1.10.20.43	tatrāpi patikāmā paryeti
1.10.20.44	pativedanam evāsyāḥ
1.10.20.45	tat tān ūrdhvān udasya pratilabhante
1.10.20.46	bhagam eva pratilabhante
1.10.20.47	tān yajamānāya samāvapanti
1.10.20.48	bhagam evāsmai samāvapanti
1.10.20.49	yā patikāmā syāt tasyai samāvapeyuḥ
1.10.20.50	bhagam evāsyai samāvapanti
1.10.20.51	tān mūte kṛtvā vṛkṣa āsañcati
1.10.20.52	rudraiṣa te bhāgaḥ
1.10.20.53	tenāvasena paro mūjavato 'tīhi pinākahastaḥ kṛttivāsā avatatadhanveti
1.10.20.54	girir vai rudrasya yoniḥ
1.10.20.55	ato vā eṣo 'nvabhyavacāraṃ prajāḥ śamāyate
1.10.20.56	svenaivainaṃ bhāgadheyena svaṃ yoniṃ gamayati
1.10.20.57	anapekṣamāṇā āyanti rudrasyānanvavāyāya
1.10.20.58	parogoṣṭhaṃ mārjayante
1.10.20.59	parogoṣṭham eva rudraṃ niravadayante
1.10.20.60	ambī vai strī bhaganāmnī
1.10.20.61	tasmāt tryambakāḥ
1.10.20.62	yasya vai havir apratiṣṭhitam apratiṣṭhitaḥ so 'pratiṣṭhitā asya tryambakāḥ
1.10.20.63	ādityaṃ ghṛte caruṃ nirvapet punar etya gṛheṣu
1.10.20.64	iyaṃ vā aditiḥ
1.10.20.65	iyaṃ pratiṣṭhā
1.10.20.66	yad ādityo 'syām eva pratitiṣṭhati
1.11.1.1	deva savitaḥ prasuva yajñaṃ prasuva yajñapatiṃ bhagāya / divyo gandharvaḥ ketapūḥ ketaṃ punātu vācaspatir vācam adya svadātu naḥ
1.11.1.2	vājasya nu prasave mātaraṃ mahīm aditiṃ nāma vacasā karāmahe / viśvaṃ hy asyāṃ bhuvanam āviveśa tasyāṃ devaḥ savitā dharmaṃ sāviṣat
1.11.1.3	apsv antar amṛtam apsu bheṣajam apām uta praśastiṣu / aśvā bhavata vājinaḥ
1.11.1.4	vāyur vā tvā manur vā tvā gandharvāḥ saptaviṃśatiḥ / te agre aśvam ayuñjaṃs te asmin javam ādadhuḥ
1.11.1.5	apāṃ napād āśuheman ya ūrmiḥ pratūrtiḥ kakubhvān vājasāḥ / tena vājaṃ seṣam
1.11.1.6	devasya savituḥ prasave satyasavaso varṣiṣṭhaṃ nākaṃ ruheyam
1.11.1.7	devasya vayaṃ savituḥ prasave satyasavanasya bṛhaspater vājino vājajito vājaṃ jeṣma
1.11.2.1	vājaṃ vājino jayatādhvānaṃ skabhnuvanto yojanā mimānāḥ
1.11.2.2	kāṣṭhāṃ gacchata
1.11.2.3	śaṃ no bhavantu vājino haveṣu devatātā mitadravaḥ svarkāḥ / jambhayanto 'hiṃ vṛkaṃ rakṣāṃsi sanemy asmad yuyavann amīvāḥ
1.11.2.4	vāje vāje 'vata vājino no dhaneṣu viprā amṛtā ṛtajñāḥ / asya madhvaḥ pibata mādayadhvaṃ tṛptā yāta pathibhir devayānaiḥ
1.11.2.5	te no arvanto havanaśruto havaṃ viśve śṛṇvantu vājino mitadravaḥ / sahasrasā medhasātā saniṣyavo maho ye dhanā samitheṣu jabhrire
1.11.2.6	eṣa sya vājī kṣipaṇiṃ turaṇyati grīvāyāṃ baddho apipakṣa āsan / kratuṃ dadhikrām anu saṃsaniṣyadat pathām aṅkāṃsy anv āpanīphaṇat
1.11.2.7	uta smāsya dravatas turaṇyataḥ parṇaṃ na ver anu vāti pragardhinaḥ / śyenasyeva dravato aṅkasaṃ pari dadhikrāvṇaḥ sahorjā taritrataḥ
1.11.3.1	ā mā vājasya prasavo jagamyād ā mā dyāvāpṛthivī viśvaśaṃbhū / ā mā ganta pitaro viśvarūpā ā mā somo amṛtatvena gamyāt
1.11.3.2	indrāya vācaṃ vadata
1.11.3.3	indrāya vācaṃ saṃvadata
1.11.3.4	indraṃ vājaṃ jāpayata
1.11.3.5	indra vājaṃ jayeyam
1.11.3.6	vaḥ sā satyā saṃvāg abhūd yām indreṇa samadadhvam
1.11.3.7	ajījapata vanaspatayaḥ
1.11.3.8	indrāya vācaṃ vimucyadhvam
1.11.3.9	vājinau vājajitau vājaṃ jitvā bṛhaspater bhāgam avajighratam
1.11.3.10	vājinau vājajitau vājaṃ jitvā bṛhaspater bhāge nimṛjyethām
1.11.3.11	svo rohāvehi
1.11.3.12	svo rohāvehi
1.11.3.13	svo rohāva
1.11.3.14	āyur yajñena kalpate
1.11.3.15	prāṇo yajñena kalpate
1.11.3.16	cakṣur yajñena kalpate
1.11.3.17	śrotraṃ yajñena kalpate
1.11.3.18	mano yajñena kalpate
1.11.3.19	vāg yajñena kalpate
1.11.3.20	brahmā yajñena kalpate
1.11.3.21	pṛṣṭhaṃ yajñena kalpate
1.11.3.22	svar yajñena kalpate
1.11.3.23	yajño yajñena kalpate
1.11.3.24	vājāya svāhā
1.11.3.25	prasavāya svāhā
1.11.3.26	apijāya svāhā
1.11.3.27	kratave svāhā
1.11.3.28	aharpataye svāhā
1.11.3.29	vākpataye svāhā
1.11.3.30	vasave svāhā
1.11.3.31	svar mūrdhā vaiyaśano vyaśyann āntyo 'ntyo bhauvanaḥ
1.11.3.32	bhuvanasya pataye 'dhipataye svāhā
1.11.3.33	annāya tvā
1.11.3.34	vājāya tvā
1.11.3.35	vājajityāyai tvā
1.11.3.36	iṣe tvā
1.11.3.37	ūrje tvā
1.11.3.38	rayyai tvā
1.11.3.39	poṣāya tvā
1.11.3.40	svar devā agāma
1.11.3.41	amṛtā abhūma
1.11.3.42	prajāpateḥ prajā abhūma
1.11.4.1	agne acchā vadeha naḥ pratyaṅ naḥ sumanā bhava / pra no yaccha viśaspate dhanadā asi nas tvam
1.11.4.2	pra no yacchatv aryamā pra bhagaḥ pra bṛhaspatiḥ / pra devāḥ prota sūnṛtā pra vāg devī dadātu naḥ
1.11.4.3	aryamaṇaṃ bṛhaspatim indraṃ dānāya codaya / vācaṃ viṣṇuṃ sarasvatīṃ savitāraṃ ca vājinam
1.11.4.4	somaṃ rājānaṃ varuṇam agnim anvārabhāmahe / ādityān viṣṇuṃ sūryaṃ brahmāṇaṃ ca bṛhaspatim
1.11.4.5	indravāyū susaṃdṛśā suhaveha havāmahe / yathā naḥ sarvā ij janaḥ saṃgame sumanā asat
1.11.4.6	vājasyemaṃ prasavaḥ suṣuve 'gre somaṃ rājānam oṣadhīṣv apsu / sa virājaṃ paryetu prajānan prajāṃ puṣṭiṃ vardhayamāno asme
1.11.4.7	vājasyemāṃ prasavaḥ śiśriye divaṃ sa oṣadhīḥ samanaktu ghṛtena / tā asmabhyaṃ madhumatīr bhavantu vayaṃ rāṣṭre jāgṛyāmā purohitāḥ / vājasyedaṃ prasava ābabhūvemā ca viśvā bhuvanāni sarvataḥ / aditsantaṃ dāpayatu prajānan rayiṃ ca naḥ sarvavīraṃ niyacchatu
1.11.4.8	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyā vācā yantur yantreṇa bṛhaspatiṃ sāmrājyāyābhiṣiñcāmi
1.11.4.9	indraṃ sāmrājyāyābhiṣiñcāmi
1.11.4.10	upayāmagṛhīto 'si
1.11.4.11	druṣadaṃ tvā nṛṣadam āyuṣadam indrāya juṣṭaṃ gṛhṇāmi
1.11.4.12	eṣa te yoniḥ
1.11.4.13	indrāya tvā
1.11.4.14	upayāmagṛhīto 'si
1.11.4.15	pṛthivīṣadaṃ tvāntarikṣasadaṃ nākasadam indrāya juṣṭaṃ gṛhṇāmi
1.11.4.16	eṣa te yoniḥ
1.11.4.17	indrāya tvā
1.11.4.18	upayāmagṛhīto 'si
1.11.4.19	apsuṣadaṃ tvā ghṛtasadaṃ bhūtasadam indrāya juṣṭaṃ gṛhṇāmi
1.11.4.20	eṣa te yoniḥ
1.11.4.21	indrāya tvā
1.11.4.22	upayāmagṛhīto 'si
1.11.4.23	graha viśvajanīna niyantar viprāyāma te
1.11.4.24	yās tisraḥ prathamajā divyaḥ kośaḥ samukṣitaḥ / tāsāṃ viśiśnānām iṣam ūrjaṃ samagrabham
1.11.4.25	indrāya tvā juṣṭaṃ gṛhṇāmi
1.11.4.26	eṣa te yoniḥ
1.11.4.27	indrāya tvā
1.11.4.28	upayāmagṛhīto 'si
1.11.4.29	apāṃ rasam udvayasaṃ sūryāñ śukraṃ samābhṛtam / apāṃ rasasya yo rasas taṃ te gṛbhṇāmy uttamam
1.11.4.30	indrāya tvā juṣṭaṃ gṛhṇāmi
1.11.4.31	eṣa te yoniḥ
1.11.4.32	indrāya tvā
1.11.4.33	kuvid aṅga yavamanto yavaṃ cid yathā dānty anupūrvaṃ viyūya / ihehaiṣāṃ kṛṇuta bhojanāni ye barhiṣā namauktiṃ na jagmuḥ
1.11.4.34	upayāmagṛhīto 'si
1.11.4.35	prajāpataye tvā juṣṭaṃ gṛhṇāmi
1.11.4.36	eṣa te yoniḥ
1.11.4.37	prajāpataye tvā
1.11.4.38	ayā viṣṭhā prajāpataye tvā
1.11.5.1	devā vai nānā yajñān apaśyan
1.11.5.2	atha vā etaṃ sarve 'paśyan
1.11.5.3	tasmin vā ayatanta
1.11.5.4	tasminn ājim ayuḥ
1.11.5.5	taṃ bṛhaspatir udajayat
1.11.5.6	bṛhaspatir vai devānāṃ purohitaḥ
1.11.5.7	yad vai purohito brāhmaṇaṃ śṛṇoti tad rājñe
1.11.5.8	tenendram ayājayat
1.11.5.9	sa svārājyam agacchat
1.11.5.10	sa eṣa svārājyo yajñaḥ
1.11.5.11	svārājyaṃ gacchati ya etena yajate
1.11.5.12	yad bṛhaspatir udajayat tasmād brāhmaṇo yajeta
1.11.5.13	yad indram ayājayaṃs tasmād rājanyaḥ
1.11.5.14	devā vai nānā yajñān āharan
1.11.5.15	imam aham imaṃ tvam iti
1.11.5.16	atha vā etaṃ prajāpatir āharat
1.11.5.17	tasmin vā apitvam aicchanta
1.11.5.18	tebhyaś chandāṃsy ujjitīḥ prāyacchat
1.11.5.19	atha vā etena prajāpatir ayajata
1.11.5.20	sa svārājyam agacchat
1.11.5.21	sa eṣa svārājyo yajñaḥ
1.11.5.22	svārājyam gacchati ya etena yajate
1.11.5.23	annaṃ vai vājaḥ
1.11.5.24	tad ya evaṃ vidvān annam atti vājayati ha vā enam annam adyamānam
1.11.5.25	somo vai vājapeyaḥ
1.11.5.26	tad ya evaṃ vidvānt somaṃ pibati vājaṃ ha gacchati
1.11.5.27	yāvanto hi devāḥ somam apibaṃs te vājam agacchan
1.11.5.28	tasmāt sarvaḥ somaṃ pipāsati
1.11.5.29	vājaṃ ha gacchati
1.11.5.30	vāgghi vājasya prasavaḥ
1.11.5.31	sā vai vāk sṛṣṭā caturdhā vyabhavat
1.11.5.32	eṣu lokeṣu trīṇi turīyāṇi paśuṣu turīyam
1.11.5.33	yā pṛthivyāṃ sāgnau sā rathantare
1.11.5.34	yāntarikṣe sā vāte sā vāmadevye
1.11.5.35	yā divi sā bṛhati sā stanayitnau
1.11.5.36	atha paśuṣu
1.11.5.37	tato yā vāg atyaricyata tāṃ brāhmaṇe nyadadhuḥ
1.11.5.38	tasmād brāhmaṇa ubhayīṃ vācaṃ vadati yaś ca veda yaś ca na
1.11.5.39	yā bṛhadrathantarayor yajñād enaṃ tayāgacchati
1.11.5.40	yā paśuṣu taya ṛteyajñam
1.11.5.41	tad ya evaṃ vedā ha vā enam apratikśātaṃ gacchati
1.11.5.42	yāvatī vāk tāṃ hi veda
1.11.5.43	vācā hi dīyate vācā pradīyate
1.11.5.44	yo gāthānārāśaṃsībhyāṃ sanoti na tasya pratigṛhyam
1.11.5.45	anṛtena hi sa tat sanoti
1.11.5.46	na mattasya
1.11.5.47	yadā hi tasya mado vyety atha taṃ tat tapati
1.11.6.1	saptadaśa vā ete dvayā grahāḥ prājāpatyāḥ
1.11.6.2	saptadaśaḥ puruṣaḥ prājāpatyaś catvāry aṅgāni śirogrīvam ātmā vāk saptamī daśa prāṇāḥ
1.11.6.3	aṅge 'ṅge vai puruṣasya pāpmopaśliṣṭaḥ
1.11.6.4	yad vyatiṣajan grahān gṛhṇāty aṅgād aṅgād evainaṃ pāpmano muñcati
1.11.6.5	śrīr vai somaḥ
1.11.6.6	pāpmā suropayāmaḥ
1.11.6.7	āgate kāle prāñcaḥ somair utkrāmanti pratyañcaḥ suropayāmaiḥ
1.11.6.8	pāpmanaivainaṃ vipunanti
1.11.6.9	tasmād āhur vājapeyayājy eva pūta iti
1.11.6.10	pāpmanā hy enaṃ vipunanti
1.11.6.11	deva savitaḥ prasuva yajñaṃ prasuva yajñapatiṃ bhagāyeti
1.11.6.12	paruṣi paruṣi juhoti
1.11.6.13	utsannayajño vā eṣa
1.11.6.14	ko ha tad veda yad etasya kriyate yan na
1.11.6.15	sarvatvāyaiva prasavāya
1.11.6.16	vājasya nu prasave mātaraṃ mahīm
1.11.6.17	iti ratham upāvaharatīyaṃ vā aditiḥ
1.11.6.18	anayaivainaṃ prasūtaṃ savitrā copāvaharati vājasyojjityai
1.11.6.19	apsv antar amṛtam apsu bheṣajam
1.11.6.20	ity aśvānt snapayanti
1.11.6.21	apsujā vā aśvāḥ
1.11.6.22	svād evainān yoner janayanti
1.11.6.23	vāyur vā tvā manur vā tveti yunakti
1.11.6.24	na vā etān manuṣyā yoktum arhanti
1.11.6.25	devatābhir evainān yunakti
1.11.6.26	apāṃ napād āśuhemann iti rarāṭāni pratimārṣṭi
1.11.6.27	pūrvam eva yajur uditam anu vadati
1.11.6.28	dundubhīn nihrādayanti
1.11.6.29	vāg vā eṣaikāraṇyaṃ prāviśat
1.11.6.30	tām evojjayati
1.11.6.31	atho yā vanaspatiṣu vāk tām evāvarunddhe
1.11.6.32	saptadaśaḥ sarvo bhavati
1.11.6.33	prajāpatir vai saptadaśaḥ
1.11.6.34	prajāpatim evāpnoti
1.11.6.35	utsannayajño vā eṣa
1.11.6.36	saṃvatsarād vā adhy utsannayajño 'varudhyate
1.11.6.37	saṃvatsarād evainam adhy āptvāvarunddhe
1.11.7.1	devasya savituḥ prasave satyasavaso varṣiṣṭhaṃ nākaṃ ruheyam iti brahmā rathacakraṃ sarpati
1.11.7.2	savitṛprasūta eva vajraṃ sarpati vājasyojjityai
1.11.7.3	atho prajāpatir vai brahmā yajñasya
1.11.7.4	prajāpatir evainaṃ vajrād adhi prasuvati vājasyojjityai
1.11.7.5	sāma gāyate
1.11.7.6	satyaṃ vai sāma
1.11.7.7	satyenaivojjayati
1.11.7.8	ujjitīr vājayati
1.11.7.9	annaṃ vai vājo 'nnādyasyojjityai
1.11.7.10	devasya vayaṃ savituḥ prasave satyasavanasya bṛhaspater vājino vājajito vājaṃ jeṣmeti ratham abhyātiṣṭhati
1.11.7.11	savitṛprasūta eva ratham abhyātiṣṭhati vājasyojjityai
1.11.7.12	vājinām ṛco 'nvāha vājasyojjityai
1.11.7.13	ājiṃ dhāvanti vājasyojjityai
1.11.7.14	anudiṣṭai rathair dhāvanti
1.11.7.15	dakṣiṇayaiva svargaṃ lokam eti
1.11.7.16	yad anudiṣṭai rathair dhāvanti dakṣiṇayā vā etad yajamānaḥ saha svargaṃ lokam eti
1.11.7.17	athaiṣa naivāraḥ saptadaśaśarāvaḥ
1.11.7.18	devā oṣadhīṣu pakvāsv ājim ayuḥ
1.11.7.19	tā bṛhaspatir udajayat
1.11.7.20	sa etān nivārān nyavṛṇīta
1.11.7.21	tan nivārāṇāṃ nivāratvam
1.11.7.22	bṛhaspatir vai tā udajayat
1.11.7.23	tam eva bhāginaṃ karoty ahiṃsāyai
1.11.7.24	tam adhaś cātvālaṃ haranti
1.11.7.25	iha vā asā āditya āsīt
1.11.7.26	tam ito 'dhy amuṃ lokam aharan
1.11.7.27	tad yato 'dhy amuṃ lokam aharan yac cātvāle 'vadadhati yajamānam eva svargaṃ lokaṃ haranti
1.11.7.28	ā mā vājasya prasavo jagamyād iti ratheṣu punarāsṛteṣu juhoti
1.11.7.29	yam eva vājam udajaiṣus tam ātman dhatte
1.11.7.30	ajījapata vanaspatayā indrāya vācaṃ vimucyadhvam iti rathavimocanīyaṃ juhoti
1.11.7.31	yajuṣaiva yujyante
1.11.7.32	yajuṣā vimucyante
1.11.7.33	vājinau vājajitau vājaṃ jitvā bṛhaspater bhāgam avajighratam iti bhāginā evainā akaḥ
1.11.7.34	vājinau vājajitau vājaṃ jitvā bṛhaspater bhāge nimṛjyethām iti sarvān evainān prīṇāti
1.11.7.35	ardhavaśāṃ ca suropayāmāṃś ca haranti ya ājiṃ dhāvanti
1.11.7.36	tebhyo yam eva vājam udajaiṣus taṃ parikrīṇīte
1.11.7.37	madhuṣṭhālaṃ brahmaṇe
1.11.7.38	brahmaṇa eva tena parikrīṇīte
1.11.7.39	kakubho rājaputraḥ prāśnāti
1.11.7.40	vīryaṃ vai kakup
1.11.7.41	vīryam evātman dhatte
1.11.8.1	svo rohāvehi svo rohāvehi svo rohāveti svar vā etad rokṣyan patnyā saṃvadate
1.11.8.2	atho anvārambho vā eṣa yajñasya
1.11.8.3	patnyā saha svarge loke bhavataḥ
1.11.8.4	āyur yajñena kalpate
1.11.8.5	prāṇo yajñena kalpate
1.11.8.6	ity etāvān vai puruṣaḥ
1.11.8.7	yāvān eva puruṣas tam āpnoti
1.11.8.8	sa sarvo bhūtvā svargaṃ lokam eti
1.11.8.9	darbhamayaṃ vāso bhavati pavitratvāya
1.11.8.10	gaudhūmaṃ caṣālam
1.11.8.11	prājāpatyā vai godhūmāḥ
1.11.8.12	ardhaṃ praty āsām oṣadhīnām
1.11.8.13	sahaivānnādyenāmuṃ lokam eti
1.11.8.14	vājāya svāhā prasavāya svāheti trayodaśa vā etā āhutayaḥ
1.11.8.15	trayodaśa māsāḥ saṃvatsaraḥ
1.11.8.16	saṃvatsaraṃ vāvāsmā etad upadadhāti svarge loke
1.11.8.17	tasminn eva pratitiṣṭhati
1.11.8.18	annāya tvā vājāya tvā vājajityāyai tvety ūṣapuṭair arpayanti
1.11.8.19	prājāpatyā vā ūṣāḥ
1.11.8.20	śvaḥ śvo bhūyāṃso bhavanti
1.11.8.21	annādyenaivainam arpayanti
1.11.8.22	eti vā eṣo 'smāl lokād yo 'muṃ lokam eti
1.11.8.23	yad ūṣapuṭair arpayanti tenāsmāllokānnaiti
1.11.8.24	tenāsmiṃlloke dhṛtaḥ
1.11.8.25	hiraṇyam abhyavarohati
1.11.8.26	tejo vai hiraṇyam
1.11.8.27	tejasy eva pratitiṣṭhati
1.11.8.28	bastājinam abhyavarohati
1.11.8.29	paśavo vai bastājinam
1.11.8.30	paśuṣv eva pratitiṣṭhati
1.11.8.31	annasyānnasya juhoti vājaprasavyābhiḥ
1.11.8.32	annaṃ vai vājo 'nnādyasyāvaruddhyai
1.11.8.33	ubhayaṃ grāmyaṃ cāraṇyaṃ ca juhoty ubhayasyānnādyasyāvaruddhyai
1.11.8.34	audumbareṇa sruveṇa juhoti
1.11.8.35	ūrg vā udumbara ūrjo 'varuddhyai
1.11.8.36	saptabhir juhoti
1.11.8.37	sapta vai chandāṃsi
1.11.8.38	chandobhir evāsmā annādyam avarunddhe
1.11.8.39	atho vāg vai chandāṃsi
1.11.8.40	vācaivāsmā annādyaṃ prayacchati
1.11.9.1	athaite 'tigrāhyāḥ
1.11.9.2	yad evādaḥ paramannādyam anavaruddhaṃ tasyaite 'varuddhyai gṛhyante
1.11.9.3	athaite paśavā ālabhyante yajñakratūnām avaruddhyai
1.11.9.4	yad āgneyo 'gniṣṭomaṃ tenāvarunddhe
1.11.9.5	yad aindrāgna ukthyaṃ tena
1.11.9.6	yad aindro vṛṣṇiḥ ṣoḍaśinaṃ tena
1.11.9.7	yat sārasvatī meṣī yad evādaḥ saptadaśaṃ stotram anāptam anavaruddhaṃ tad evaitayāpnoti
1.11.9.8	tad avarunddhe
1.11.9.9	athaiṣā vaśā
1.11.9.10	devāś ca vā asurāś cāspardhanta
1.11.9.11	neme devā āsan neme 'surāḥ
1.11.9.12	te devā etāṃ vaśām apaśyan
1.11.9.13	tayā lokaṃ dvitīyam avṛñjatāsuralokam
1.11.9.14	yasyāvadyati sa devalokaḥ
1.11.9.15	yasya nāvadyati so 'suralokaḥ
1.11.9.16	taṃ lokam evaitayā dvitīyaṃ yajamāno vṛṅkte bhrātṛvyalokam eva
1.11.9.17	sārasvaty anyeṣām uttamā bhavati
1.11.9.18	sārasvaty vāg anyeṣāṃ prathamā
1.11.9.19	vāg vai sarasvatī
1.11.9.20	vācā yajñaḥ saṃtataḥ
1.11.9.21	vācaiva yajñaṃ saṃtanoti
1.11.9.22	yad vai yajñasya vidvān na karoti yac cāvidvān antareti tac chidram
1.11.9.23	tad vācaiva sarasvatyā kalpayati
1.11.9.24	aniruktaḥ prātaḥsavaḥ
1.11.9.25	prajāpatim eva tenāpnoti
1.11.9.26	viyonir vai vājapeyaḥ prājāpatyaḥ san niruktasāmā
1.11.9.27	yad aniruktaḥ prātaḥsavas tena sayoniḥ
1.11.9.28	rathantaraṃ sāma bhavaty āśīyā ujjityai
1.11.9.29	atho iyaṃ vai rathantaram
1.11.9.30	asyām eva sūyate
1.11.9.31	vājavatīr mādhyaṃdine pavamāne bhavanti
1.11.9.32	annaṃ vai vājo 'nnādyasyāvaruddhyai
1.11.9.33	citravatīr ārbhave pavamāne bhavanti svargasya lokasya samaṣṭyai
1.11.9.34	śipiviṣṭavatīṣu stuvate
1.11.9.35	eṣā vai prajāpateḥ paśuṣṭhās tanūr yañ śipiviṣṭam
1.11.9.36	tasmāñ śipiviṣṭavatīṣu stuvate
1.11.9.37	āṣṭādaṃṣṭram uttamam ukthānāṃ bhavati
1.11.9.38	uttare eva stotre abhisaṃtanoti
1.11.9.39	yad vai yajñasyātiricyate 'muṃ taṃ lokam abhyatiricyate
1.11.9.40	bṛhat tv evāmuṃ lokam āptum arhati
1.11.9.41	indriyaṃ vai vīryaṃ bṛhat
1.11.9.42	yad bṛhatā stuvate indriye vā etad vīrye tato yajñasya yajamānaḥ pratitiṣṭhati
1.11.10.1	agnir ekākṣarām udajayad aśvinau dvyakṣarāṃ viṣṇus tryakṣarāṃ somaś caturakṣarāṃ savitā pañcākṣarāṃ pūṣā ṣaḍakṣarāṃ marutaḥ saptākṣarāṃ bṛhaspatir aṣṭākṣarāṃ mitro navākṣarāṃ varuṇo daśākṣarām indrā ekādaśākṣarāṃ viśve devā dvādaśākṣarāṃ vasavas trayodaśākṣarāṃ rudrāś caturdaśākṣarām ādityāḥ pañcadaśākṣarām aditiḥ ṣoḍaśākṣarām
1.11.10.2	prajāpatiḥ saptadaśaḥ
1.11.10.3	agnir ekākṣarayā vācam udajayat
1.11.10.4	aśvinau dvyakṣarayā prāṇāpānā udajayatām
1.11.10.5	viṣṇus tryakṣarayā trīṇ imāṃllokān udajayat
1.11.10.6	somaś caturakṣarayā catuṣpadaḥ paśūn udajayat
1.11.10.7	savitā pañcākṣarayā pañca diśā udajayat
1.11.10.8	pūṣā ṣaḍakṣarayā ṣaḍ ṛtūn udajayat
1.11.10.9	marutaḥ saptākṣarayā saptapadāṃ śakvarīm udajayan
1.11.10.10	bṛhaspatir aṣṭākṣarayāṣṭau diśā udajayac catasro diśaś catasro 'kuśalīḥ
1.11.10.11	mitro navākṣarayā nava prāṇān udajayat
1.11.10.12	varuṇo daśākṣarayā virājam udajayat
1.11.10.13	indrā ekādaśākṣarayā triṣṭubham udajayat
1.11.10.14	viśve devā dvādaśākṣarayā jagatīm udajayan
1.11.10.15	vasavas trayodaśākṣarayā trayodaśaṃ māsam udajayan
1.11.10.16	rudrāś caturdaśākṣarayā caturdaśaṃ māsam udajayan
1.11.10.17	ādityāḥ pañcadaśākṣarayā pañcadaśaṃ māsam udajayan
1.11.10.18	aditiḥ ṣoḍaśākṣarayā ṣoḍaśaṃ māsam udajayat
1.11.10.19	prajāpatiḥ saptadaśaḥ
1.11.10.20	agnir ekākṣarayodajayan mām imāṃ pṛthivīm aśvinau dvyakṣarayā pramām antarikṣaṃ viṣṇus tryakṣarayā pratimāṃ svargaṃ lokaṃ somaś caturakṣarayāśrīvīr nakṣatrāṇi
1.11.10.21	savitā pañcākṣarayākṣarapaṅktim udajayat
1.11.10.22	yā hy akṣarapaṅktiḥ sā paṅktiḥ
1.11.10.23	caturdhā hy etasyāḥ pañca pañcākṣarāṇi
1.11.10.24	pūṣā ṣaḍakṣarayā gāyatrīm udajayat
1.11.10.25	caturdhā hy etasyāḥ ṣaṭ ṣaḍakṣarāṇi
1.11.10.26	marutaḥ saptākṣarayoṣṇiham udajayan
1.11.10.27	caturdhā hy etasyāḥ sapta saptākṣarāṇi
1.11.10.28	bṛhaspatir aṣṭākṣarayānuṣṭubham udajayat
1.11.10.29	caturdhā hy etasyā aṣṭāṣṭā akṣarāṇi
1.11.10.30	mitro navākṣarayā bṛhatīm udajayat
1.11.10.31	caturdhā hy etasyā nava navākṣarāṇi
1.11.10.32	varuṇo daśākṣarayā virājam udajayat
1.11.10.33	caturdhā hy etasyā daśa daśākṣarāṇi
1.11.10.34	indrā ekādaśākṣarayā triṣṭubham udajayat
1.11.10.35	caturdhā hy etasyā ekādaśaikādaśākṣarāṇi
1.11.10.36	viśve devā dvādaśākṣarayā jagatīm udajayan
1.11.10.37	caturdhā hy etasyā dvādaśa dvādaśākṣarāṇi
1.11.10.38	vasavas trayodaśākṣarayā trayodaśaṃ māsam udajayan
1.11.10.39	rudrāś caturdaśākṣarayā caturdaśaṃ māsam udajayan
1.11.10.40	ādityāḥ pañcadaśākṣarayā pañcadaśaṃ māsam udajayan
1.11.10.41	aditiḥ ṣoḍaśākṣarayā ṣoḍaśaṃ māsam udajayat
1.11.10.42	prajāpatiḥ saptadaśaḥ
1.11.10.43	agnayā ekākṣarayā chandase svāhā
1.11.10.44	aśvibhyāṃ dvyakṣarāya chandase svāhā
1.11.10.45	viṣṇave tryakṣarāya chandase svāhā
1.11.10.46	somāya caturakṣarāya chandase svāhā
1.11.10.47	savitre pañcākṣarāya chandase svāhā
1.11.10.48	pūṣṇe ṣaḍakṣarāya chandase svāhā
1.11.10.49	marudbhyaḥ saptākṣarāya chandase svāhā
1.11.10.50	bṛhaspataye 'ṣṭākṣarāya chandase svāhā
1.11.10.51	mitrāya navākṣarāya chandase svāhā
1.11.10.52	varuṇāya daśākṣarāya chandase svāhā
1.11.10.53	indrāyaikādaśākṣarāya chandase svāhā
1.11.10.54	viśvebhyo devebhyo dvādaśākṣarāya chandase svāhā
1.11.10.55	vasubhyas trayodaśākṣarāya chandase svāhā
1.11.10.56	rudrebhyaś caturdaśākṣarāya chandase svāhā
1.11.10.57	ādityebhyaḥ pañcadaśākṣarāya chandase svāhā
1.11.10.58	adityai ṣoḍaśākṣarāya chandase svāhā
1.11.10.59	prajāpatiḥ saptadaśaḥ
2.1.1.1	aindrāgnam ekādaśakapālaṃ nirvaped yasya sajātā vīyuḥ
2.1.1.2	ojo vai vīryam indrāgnī
2.1.1.3	ojasaivainān vīryeṇa punar upāsyate
2.1.1.4	aindrāgnam ekādaśakapālaṃ nirvaped bhrātṛvyavān
2.1.1.5	ojo vai vīryam indrāgnī
2.1.1.6	ojasaivainān vīryeṇābhibhavati
2.1.1.7	aindrāgnam ekādaśakapālaṃ nirvapet prajākāmo yo 'laṃ prajāyai san prajāṃ na vindeta
2.1.1.8	prajāpater vā indrāgnī prajām apāgūhatām
2.1.1.9	tā etena bhāgadheyenopādhāvat
2.1.1.10	tā asmai prajāṃ punar adattām
2.1.1.11	indrāgnī khalu vā etasya prajām apagūhato yo 'laṃ prajāyai san prajāṃ na vindate
2.1.1.12	tā eva bhāgadheyenopāsarat
2.1.1.13	tā asmai prajāṃ punar dattaḥ
2.1.1.14	vindadvatī yājyānuvākye bhavataḥ
2.1.1.15	vittyā eva
2.1.1.16	aindrāgnam ekādaśakapālaṃ nirvapet saṃgrāmam abhiprayān
2.1.1.17	ojo vai vīryam indrāgnī
2.1.1.18	ojasaivainaṃ vīryeṇābhiprayāti
2.1.1.19	aindrāgnam ekādaśakapālaṃ nirvapet saṃgrāmaṃ saṃyatya
2.1.1.20	ojo vai vīryam indrāgnī
2.1.1.21	ojasaivainaṃ vīryeṇa jayati
2.1.1.22	sa yadā saṃgrāmaṃ jayed athaindrāgnam ekādaśakapālaṃ nirvapet
2.1.1.23	ojasā vā eṣa vīryeṇa vyṛdhyate yaḥ saṃgrāmaṃ jayati
2.1.1.24	ojo vīryam indrāgnī
2.1.1.25	ojasaivainaṃ vīryeṇa samardhayate
2.1.1.26	aindrāgnam ekādaśakapālaṃ nirvapet pauṣṇaṃ caruṃ janatām abhiprayān
2.1.1.27	ojo vai vīryam indrāgnī
2.1.1.28	ojasaivaināṃ vīryeṇābhiprayāti
2.1.1.29	pūṣā vīryasyānupradātā
2.1.1.30	so 'smai vīryam anuprayacchati
2.1.1.31	aindrāgnam ekādaśakapālaṃ nirvapet pauṣṇaṃ caruṃ kṣetrasya pataye caruṃ kṣetram adhyavasyan
2.1.1.32	ojo vai vīryam indrāgnī
2.1.1.33	ojasaivāsmai vīryeṇa lokaṃ vindataḥ
2.1.1.34	pūṣā vīryasyānupradātā
2.1.1.35	so 'smai vīryam anuprayacchati
2.1.1.36	iyaṃ kṣetrasya patnī
2.1.1.37	asyām eva pratitiṣṭhati
2.1.2.1	agnaye vaiśvānarāya dvādaśakapālaṃ nirvapet kāmāya
2.1.2.2	saṃvatsaro vā agnir vaiśvānaraḥ
2.1.2.3	saṃvatsare kāma āpyate
2.1.2.4	saṃvatsaram evāpat
2.1.2.5	so 'smai kāmam āpnoti yatkāmo bhavati
2.1.2.6	agnaye vaiśvānarāya dvādaśakapālaṃ nirvapet samāntam abhidhrokṣyan
2.1.2.7	saṃvatsaro vā agnir vaiśvānaraḥ
2.1.2.8	saṃvatsarāya samamyate
2.1.2.9	saṃvatsaram evāptvāvaruṇaṃ kāmam abhidruhyati
2.1.2.10	agnaye vaiśvānarāya dvādaśakapālaṃ nirvapet saniṃ praiṣyan
2.1.2.11	saṃvatsaro vā agnir vaiśvānaraḥ
2.1.2.12	saṃvatsarāya pratigṛhyate
2.1.2.13	saṃvatsaram evāptvā sātāṃ saniṃ vanute
2.1.2.14	sa yadā vanvītāthāgnaye vaiśvānarāya dvādaśakapālaṃ nirvapet
2.1.2.15	saṃvatsaro vā agnir vaiśvānaraḥ
2.1.2.16	saṃvatsaram eṣa prayuṅkte
2.1.2.17	saṃvatsara etasmai vanute
2.1.2.18	tam eva bhāginam akaḥ
2.1.2.19	taṃ vyamauk
2.1.2.20	yaṃ dviṣyāt tasmai dakṣiṇāṃ dadyāt
2.1.2.21	pāśena vā eṣa carati
2.1.2.22	tam evāsmin pratimuñcati
2.1.2.23	ekahāyano gaur dakṣiṇā
2.1.2.24	sa hi saṃvatsarasya pratimā
2.1.2.25	agnaye vaiśvānarāya dvādaśakapālaṃ nirvaped anannam atsyan
2.1.2.26	saṃvatsaro vā agnir vaiśvānaraḥ
2.1.2.27	saṃvatsarāyaivainad apyadhāt
2.1.2.28	sa yadānannam adyād athāgnaye vaiśvānarāya dvādaśakapālaṃ nirvapet
2.1.2.29	yad evādo 'nannam atti tad asmai saṃvatsaraḥ svadayati
2.1.2.30	svaditam evātti
2.1.2.31	sīsaṃ dakṣiṇā kṛṣṇaṃ vā vāsaḥ
2.1.2.32	anannaṃ vai sīsam anannaṃ kṛṣṇam
2.1.2.33	anannenaivānannam apahatyānnādyam ātman dhatte
2.1.2.34	agnaye vaiśvānarāya dvādaśakapālaṃ nirvapet saṃgrāmam abhiprayān
2.1.2.35	saṃvatsaro vā agnir vaiśvānaraḥ
2.1.2.36	saṃvatsareṇaivainam abhiprayāti
2.1.2.37	agnaye vaiśvānarāya dvādaśakapālaṃ nirvapet saṃgrāmaṃ saṃyatya
2.1.2.38	yataro vai saṃgṛbhāṇayor āyatanavattaro bhavati sa jayati
2.1.2.39	iyaṃ vā agnir vaiśvānaraḥ
2.1.2.40	imām evāyatanam akṛta
2.1.2.41	asyāṃ parākraṃsta
2.1.2.42	jayati saṃgrāmam
2.1.2.43	sa yadā saṃgrāmaṃ jayed athāgnaye vaiśvānarāya dvādaśakapālaṃ nirvapet
2.1.2.44	saṃvatsaro vā agnir vaiśvānaraḥ
2.1.2.45	saṃvatsaram eṣa prayuṅkte
2.1.2.46	saṃvatsara etasmai jayati
2.1.2.47	tam eva bhāginam akaḥ
2.1.2.48	taṃ vyamauk
2.1.2.49	agnaye vaiśvānarāya dvādaśakapālaṃ nirvaped yaḥ kāmayeta
2.1.2.50	anena rājñemān yavān vrīhīn vādadhīyeti
2.1.2.51	saṃvatsaro vā agnir vaiśvānaraḥ
2.1.2.52	saṃvatsaro 'nnādyasya pradātā
2.1.2.53	tam eva bhāgadheyenopāsarat
2.1.2.54	so 'smā annādyaṃ prayacchati
2.1.2.55	agnaye vaiśvānarāya dvādaśakapālaṃ nirvaped vāruṇaṃ yavamayaṃ carum
2.1.2.56	āmayāvinaṃ yājayet
2.1.2.57	varuṇagṛhīto vā eṣa ya āmayāvī
2.1.2.58	varuṇād evainaṃ tena muñcati
2.1.2.59	asau vā ādityo 'gnir vaiśvānaraḥ
2.1.2.60	amunā vā enam etan nigṛhītaṃ varuṇo gṛhṇāti
2.1.2.61	tata enaṃ muktvā yāvān evāsyātmā taṃ varuṇān muñcati
2.1.2.62	vāruṇaṃ caruṃ nirvaped yavamayam iyantam agnaye vaiśvānarāya dvādaśakapālam
2.1.2.63	bhūtikāmaṃ yājayet
2.1.2.64	varuṇagṛhīto vā eṣa yo bhūtikāmaḥ
2.1.2.65	varuṇād evainaṃ tena muñcati
2.1.2.66	iyāṃś carur bhavati
2.1.2.67	etāvān vā ātmā
2.1.2.68	yāvān evāsyātmā taṃ varuṇāt muktvā
2.1.2.69	asau vā ādityo 'gnir vaiśvānaraḥ
2.1.2.70	amum enam anvārambhayati
2.1.2.71	amuṣyainam ādityasya mātrāṃ gamayati
2.1.3.1	agnaye jātavedase 'ṣṭākapālaṃ nirvaped dadhikrāvṇā ekādaśakapālam agnaye vaiśvānarāya dvādaśakapālaṃ yaḥ sarvavedasī prathamām iṣṭim ālabheta
2.1.3.2	agnir vā etasya tad veda yatrāsyeṣṭaṃ yatra sukṛtam
2.1.3.3	agnir evāsmai tad vindati
2.1.3.4	amedhyo vā eṣa yaḥ sarvaṃ dadāti
2.1.3.5	tad dadhikrāvaivainaṃ medhyaṃ karoti
2.1.3.6	saṃvatsaro vā agnir vaiśvānaraḥ
2.1.3.7	saṃvatsaro vā etasya tad veda yatrāsyeṣṭaṃ yatra sukṛtam
2.1.3.8	saṃvatsara evāsmai tad vindati
2.1.3.9	agnaye surabhimate 'ṣṭākapālaṃ nirvapet
2.1.3.10	abhiśasyamānaṃ yājayet
2.1.3.11	rathaprotaṃ vai dārbhyam abhyaśaṃsan
2.1.3.12	taṃ kaulakāvatī abrūtām
2.1.3.13	tathā tvā yājayiṣyāvo yathā te 'nnam atsyanti
2.1.3.14	yatra grāmyasya paśor nopaśṛṇavas tad gaccha
2.1.3.15	yas tvā kaś copāyat tūṣṇīm evāsva
2.1.3.16	iti
2.1.3.17	taṃ ha sma vai vyāghrā upaghrāyaṃ tūṣṇīm evāpakrāmanti
2.1.3.18	tau vai tatraiva śvo bhūte yajñāyudhair anvetyāgniṃ mathitvāgnaye surabhimate 'ṣṭākapālaṃ niravapatām
2.1.3.19	tato vā enaṃ na paryavṛñjan
2.1.3.20	yam abhiśaṃseyus tam etayā yājayet
2.1.3.21	durabhi vā etam ārad yam abhiśaṃsanti
2.1.3.22	eṣā vā agner bheṣajā tanūr yat surabhiḥ
2.1.3.23	bheṣajam evāsmā akaḥ
2.1.3.24	surabhim enam akaḥ
2.1.3.25	śamayaty eva
2.1.3.26	agnaye pavamānāyāṣṭākapālaṃ nirvaped dadhikrāvṇā ekādaśakapālam agnaye vaiśvānarāya dvādaśakapālaṃ punar etya gṛheṣu
2.1.3.27	pavamāna evainaṃ punāty agnir niṣṭapati
2.1.3.28	apūto vā eṣa yam abhiśaṃsanti
2.1.3.29	nainaṃ dadhikrāvā cana pāvayāṃkriyād iti khalu vā āhuḥ
2.1.3.30	tad dadhikrāvaivainaṃ pāvayati
2.1.3.31	saṃvatsaro vā agnir vaiśvānaraḥ
2.1.3.32	saṃvatsara evainaṃ svadayati
2.1.3.33	āgneyam aṣṭākapālaṃ nirvaped agnīṣomīyam ekādaśakapālaṃ dyāvāpṛthivīyaṃ dvikapālaṃ yaḥ saṃgrāmaṃ jigīṣen nṛjyāyaṃ vā jijyāset
2.1.3.34	ṛddhyā evāgneyaḥ
2.1.3.35	agnīṣomābhyāṃ vai vīryeṇendro vṛtram ahan
2.1.3.36	vṛtraṃ khalu vā eṣa hanti yaḥ saṃgrāmaṃ jayati nṛjyāyaṃ vā jināti
2.1.3.37	tad vārtraghnam evaitat
2.1.3.38	indro vai vṛtrāya vajram udayacchat
2.1.3.39	taṃ dyāvāpṛthivī nānvamanyetām
2.1.3.40	tam etena bhāgadheyenānvamanyetām
2.1.3.41	yad dyāvāpṛthivīyaḥ
2.1.3.42	vajrasyānumatyai
2.1.3.43	atho anumatavajro 'sad iti
2.1.3.44	sa yadā saṃgrāmaṃ jayen nṛjyāyaṃ vā jinīyād athāgneyam aṣṭākapālaṃ nirvaped aindrāgnam ekādaśakapālaṃ dyāvāpṛthivīyaṃ dvikapālam
2.1.3.45	ṛddhyā evāgneyaḥ
2.1.3.46	agnīṣomābhyāṃ vai vīryeṇendro vṛtram ahan
2.1.3.47	sa ojasā vīryeṇa vyārdhyata
2.1.3.48	sa etam aindrāgnam apaśyat
2.1.3.49	tenaujo vīryam ātmann adhatta
2.1.3.50	ojasā vā eṣa vīryeṇa vyṛdhyate yaḥ saṃgrāmaṃ jayati nṛjyāyaṃ vā jināti
2.1.3.51	ojo vīryam indrāgnī
2.1.3.52	ojasaivainaṃ vīryeṇa samardhayataḥ
2.1.3.53	atha yad dyāvāpṛthivīyaḥ
2.1.3.54	ye evāsmai vajram anvamaṃsātāṃ tābhyām eṣa bhāgaḥ kriyate
2.1.4.1	agnīṣomīyam ekādaśakapālaṃ nirvaped brāhmaṇaḥ kāmāya
2.1.4.2	agnīṣomīyo vai brāhmaṇo devatayā
2.1.4.3	svām eva devatāṃ kāmāya bhāgadheyenopāsarat
2.1.4.4	tā asmai kāmaṃ samardhayato yatkāmo bhavati
2.1.4.5	agnīṣomīyam ekādaśakapālaṃ nirvapet
2.1.4.6	brāhmaṇaṃ bhūtikāmaṃ yājayet
2.1.4.7	devā vai satram āsata kurukṣetre 'gniḥ somā indraḥ
2.1.4.8	te 'bruvan
2.1.4.9	yatamaṃ naḥ prathamaṃ yaśa ṛcchāt tan naḥ saheti
2.1.4.10	teṣāṃ vai somaṃ yaśa ārchat
2.1.4.11	tam abhisamagacchanta
2.1.4.12	tasmāt somam abhisaṃgacchante
2.1.4.13	sa hi yaśasvitamaḥ
2.1.4.14	tad vai somo nyakāmayata
2.1.4.15	sa girim agacchat
2.1.4.16	tam agnir anvagacchat
2.1.4.17	tau girā agnīṣomau samabhavatām
2.1.4.18	tasmāt sadadi girā agnir dahati girau somaḥ
2.1.4.19	sa vā indraḥ śithira ivāmanyata
2.1.4.20	so 'gnīṣomā anvagacchat
2.1.4.21	tā abravīt
2.1.4.22	yājayataṃ meti
2.1.4.23	taṃ vā etayāgnīṣomā ayājayatām
2.1.4.24	tasmiṃs tejo 'gnir adadhād indriyaṃ somaḥ
2.1.4.25	tatā indro 'bhavat
2.1.4.26	yo bhūtikāmaḥ syāt tam etayā yājayet
2.1.4.27	teja evāsminn agnir dadhātīndriyaṃ somaḥ
2.1.4.28	bhavaty eva
2.1.4.29	agnīṣomīyam ekādaśakapālaṃ nirvapeñ śyāmākaṃ vasantā brahmavarcasakāmaḥ
2.1.4.30	agnīṣomau vai brahmavarcasasya pradātārau
2.1.4.31	tā eva bhāgadheyenopāsarat
2.1.4.32	tā asmai brahmavarcasaṃ prayacchataḥ
2.1.4.33	vasantā yajeta
2.1.4.34	vasanto vai brāhmaṇasya ṛtuḥ
2.1.4.35	sva evāsmā ṛtau brahmavarcasaṃ prayacchataḥ
2.1.4.36	yat puroḍāśas tenāgneyaḥ
2.1.4.37	yañ śyāmākas tena saumyaḥ
2.1.4.38	sarvam evāgnīṣomābhyāṃ havyaṃ samprādāt
2.1.4.39	tā asmai sarvaṃ brahmavarcasaṃ prayacchataḥ
2.1.4.40	saumāgnī saṃyājye syātām
2.1.4.41	tejo vā agniḥ
2.1.4.42	indriyaṃ somaḥ
2.1.4.43	tejasā ca vāvāsmā etad indriyeṇa cobhayato brahmavarcasaṃ parigṛhṇāti
2.1.4.44	saumāpauṣṇaṃ caruṃ nirvapen nemapiṣṭaṃ paśukāmaḥ
2.1.4.45	somo vai retodhāḥ
2.1.4.46	pūṣā paśūnāṃ prajanayitā
2.1.4.47	soma evāsmai reto dadhāti
2.1.4.48	pūṣā paśūn prajanayati
2.1.4.49	saumendraṃ caruṃ nirvapet purodhākāmaḥ
2.1.4.50	saumyo vai brāhmaṇo devatayā
2.1.4.51	aindro rājanyaḥ
2.1.4.52	anapadoṣyaṃ khalu vai somaḥ prayacchati
2.1.4.53	tam eva bhāgadheyenopāsarat
2.1.4.54	so 'smā anapadoṣyaṃ rāṣṭraṃ prayacchati
2.1.4.55	āgnivāruṇaṃ caruṃ nirvapet samāntam abhidruhyāmayāvī vā
2.1.4.56	anṛtaṃ vā eṣa karoti yaḥ samāntam abhidruhyati
2.1.4.57	devatā vā eṣa ārad yo 'nṛtaṃ karoti
2.1.4.58	agnir vai sarvā devatāḥ
2.1.4.59	atra vai sāpi devatā yām ārat
2.1.4.60	tata enaṃ muñcati
2.1.4.61	yad vāruṇo varuṇād evainaṃ tena muñcati
2.1.4.62	tat kājavaṃ vā etat kriyate sarvasyāveṣṭiḥ sarvasya prāyaścittiḥ
2.1.5.1	saumāraudraṃ ghṛte caruṃ nirvapeñ śuklānāṃ vrīhīṇāṃ brahmavarcasakāmaḥ
2.1.5.2	svarbhānur vā āsuraḥ sūryaṃ tamasāvidhyat
2.1.5.3	taṃ somārudrā abhiṣajyatām
2.1.5.4	tasya vā etenaiva śamalam apāhatām
2.1.5.5	etenāsmiṃs tejo 'dhattām
2.1.5.6	yo brahmavarcasakāmaḥ syāt tam etayā yājayet
2.1.5.7	śamalam evāsyāpahanti
2.1.5.8	tejo 'smin dadhāti
2.1.5.9	iyāṃś carur bhavati
2.1.5.10	etāvān vā ātmā
2.1.5.11	yāvān evāsyātmā tāvad asmiṃs tejo dadhāti
2.1.5.12	śuklā vrīhayo bhavanti śvetā gā ājyāya duhanti
2.1.5.13	teja evaitat saṃbhriyate
2.1.5.14	ghṛtaṃ prokṣaṇaṃ bhavati
2.1.5.15	ghṛtena mārjayante
2.1.5.16	ghṛte bhavati
2.1.5.17	bhūya evāsmiṃs tejo dadhāti
2.1.5.18	yasyā rātryāḥ prātar yakṣyamāṇaḥ syān nāsya tāṃ rātrīm apo gṛhān prahareyuḥ
2.1.5.19	āpo vai śāntiḥ
2.1.5.20	śamayeyur eva
2.1.5.21	pariśrite yājayanti
2.1.5.22	tejasaḥ parigṛhītyai
2.1.5.23	sākaṃ raśmibhiḥ pracaranti
2.1.5.24	sākam evāsya raśmibhiḥ śamalam apaghnanti
2.1.5.25	tiṣyāpūrṇamāse yājayet
2.1.5.26	somo vai candramāḥ
2.1.5.27	rudras tiṣyaḥ
2.1.5.28	saṃpraty evainā upāsarat
2.1.5.29	prācīnaṃ vai saumīr oṣadhayaḥ
2.1.5.30	pratīcīnaṃ raudrīḥ
2.1.5.31	na hi prācīnaṃ śuṣyanti śuṣyanti pratīcīnam
2.1.5.32	manor ṛco bhavanti
2.1.5.33	manur vai yat kiṃcāvadat tad bheṣajam evāvadat
2.1.5.34	tad bheṣajatvāyaiva
2.1.5.35	etāḥ śakvarīr bhavanti
2.1.5.36	śaktyai
2.1.5.37	nārāśaṃsīr bhavanti
2.1.5.38	śāntyai
2.1.5.39	kilāsatvād vā etasya bhayam
2.1.5.40	ati hy apahanti
2.1.5.41	saumāpauṣṇaṃ caruṃ nirvapen nemapiṣṭaṃ paśukāmaḥ
2.1.5.42	saumyo vai brāhmaṇo devatayā
2.1.5.43	paśavaḥ pūṣā
2.1.5.44	svāṃ vā etad devatāṃ paśubhir baṃhayate
2.1.5.45	tvacam evākṛta
2.1.6.1	saumāraudraṃ caruṃ nirvapet kṛṣṇānāṃ vrīhīṇām abhicaran
2.1.6.2	saumīr vā oṣadhayaḥ
2.1.6.3	tata enaṃ niryācya rudrāyāsya paśūn apidadhāti
2.1.6.4	kṛṣṇā vrīhayo bhavanti
2.1.6.5	tamo vai kṛṣṇam
2.1.6.6	mṛtyus tamaḥ
2.1.6.7	mṛtyunaivainaṃ grāhayati
2.1.6.8	śaramayaṃ barhir bhavati vaibhīdaka idhmaḥ
2.1.6.9	śṛṇād iti śaramayaṃ barhir bhavati vibhittyai vaibhīdaka idhmaḥ
2.1.6.10	saumāraudraṃ caruṃ nirvaped udaśvity avicitānāṃ vrīhīṇāṃ yaḥ kāmayeta dvitīyam asya loke janeyam iti
2.1.6.11	saumīr vā imāḥ prajāḥ
2.1.6.12	dvitīyam evāsya loke janayati
2.1.6.13	nemaṃ śaramayaṃ barhir bhavati nemam aśaramayam
2.1.6.14	nemo vaibhīdaka idhmo nemo 'vaibhīdakaḥ
2.1.6.15	dvitīyam evāsya loke janayati
2.1.6.16	saumāraudrīm āmikṣāṃ nirvapet
2.1.6.17	āmayāvinaṃ yājayet
2.1.6.18	āgneyo vai pramītaḥ
2.1.6.19	saumyo jīvan
2.1.6.20	ubhayata evainaṃ niḥkrīṇāti
2.1.6.21	payo vai puruṣaḥ
2.1.6.22	paya etasyāmayati
2.1.6.23	payasaivāsya payo niḥkrīṇāti
2.1.6.24	apinaddhākṣo hotā syāt
2.1.6.25	tam araṇyaṃ parāṇīya vikśāpayet
2.1.6.26	tasmā anaḍvāhaṃ dadyāt
2.1.6.27	taṃ ghnīta
2.1.6.28	tasyāśnīyāt
2.1.6.29	yat tasya nāśnīyāt pramīyeta
2.1.7.1	āgnāvaiṣṇavam ekādaśakapālaṃ nirvaped abhicarann abhicaryamāṇo vā
2.1.7.2	sarasvatīm apy ājyasya yajet
2.1.7.3	agnir vai sarvā devatāḥ
2.1.7.4	devatābhir evāsya devatāḥ praticarati
2.1.7.5	viṣṇur yajñaḥ
2.1.7.6	yajñena yajñam
2.1.7.7	vāk sarasvatī
2.1.7.8	vācā vācam
2.1.7.9	tad abhicaryābhiprāyukta
2.1.7.10	atho praticaryāty eva prāyukta
2.1.7.11	āgnāvaiṣṇavaṃ ghṛte caruṃ nirvapec cakṣuṣkāmaḥ
2.1.7.12	agnir vai manuṣyāṇāṃ cakṣuṣaḥ pradātā viṣṇur devānām
2.1.7.13	etau vai cakṣuṣaḥ pradātārau
2.1.7.14	tā eva bhāgadheyenopāsarat
2.1.7.15	tā asmai cakṣuḥ prayacchataḥ
2.1.7.16	dhenvā vai ghṛtaṃ payo 'naḍuhas taṇḍulāḥ
2.1.7.17	tan mithunam
2.1.7.18	mithunaṃ cakṣuḥ
2.1.7.19	mithunenaivāsmai mithunaṃ cakṣur janayataḥ
2.1.7.20	payo vai ghṛtam
2.1.7.21	payaś cakṣuḥ
2.1.7.22	payasaivāsmai payaś cakṣur janayataḥ
2.1.7.23	tejo vai ghṛtam
2.1.7.24	tejaś cakṣuḥ
2.1.7.25	tejasaivāsmai tejaś cakṣur janayataḥ
2.1.7.26	hiraṇyaṃ dadāti
2.1.7.27	āyur vai hiraṇyam
2.1.7.28	āyuś cakṣuḥ
2.1.7.29	āyuṣaivāsmā āyuś cakṣur dadhāti
2.1.7.30	śatamānaṃ bhavati
2.1.7.31	śatāyur vai puruṣaḥ śatavīryaḥ
2.1.7.32	āyur eva vīryam āpnoti
2.1.7.33	āgnāvaiṣṇavam ekādaśakapālaṃ nirvaped abhicaryamāṇaḥ
2.1.7.34	agnir vai sarvā devatāḥ
2.1.7.35	viṣṇur yajñaḥ
2.1.7.36	devatāś caiva yajñaṃ cāstṛtyai madhyataḥ praviśati
2.1.7.37	āgnāvaiṣṇavam ekādaśakapālaṃ nirvapet saṃgrāme
2.1.7.38	sarasvatīm apy ājyasya yajet
2.1.7.39	agnir vai sarvā devatāḥ
2.1.7.40	devatābhir evāsya devatāḥ praṇudate
2.1.7.41	viṣṇur yajñaḥ
2.1.7.42	yajñena yajñam
2.1.7.43	vāk sarasvatī
2.1.7.44	vācā vācam
2.1.7.45	yadi manyeta prati purastāc carantīti dve puronuvākye kuryād ekāṃ yājyām
2.1.7.46	samam eva dvābhyāṃ kriyate 'ty ekayā prayuṅkte
2.1.7.47	āgnāvaiṣṇavaṃ prātar aṣṭākapālaṃ nirvapet sārasvataṃ caruṃ bārhaspatyaṃ carum āgnāvaiṣṇavam ekādaśakapālaṃ madhyaṃdine sārasvataṃ caruṃ bārhaspatyaṃ carum āgnāvaiṣṇavaṃ dvādaśakapālam aparāhṇe sārasvataṃ caruṃ bārhaspatyaṃ caruṃ yasya bhrātṛvyaḥ somena yajeta
2.1.7.48	agnir vai sarvā devatāḥ
2.1.7.49	devatābhir evāsya devatā āpnoti
2.1.7.50	viṣṇur yajñaḥ
2.1.7.51	yajñena yajñam
2.1.7.52	vāk sarasvatī
2.1.7.53	vācā vācam
2.1.7.54	brahma bṛhaspatiḥ
2.1.7.55	brahmaṇaivāsya brahmāpnoti
2.1.7.56	kapālaiś chandāṃsi
2.1.7.57	puroḍāśaiḥ savanāni
2.1.7.58	maitrāvaruṇam ekakapālaṃ nirvapet payasyāṃ vā
2.1.7.59	anūbandhyām evaitenāpnoti
2.1.7.60	saiṣādhvarakalpeṣṭiḥ
2.1.7.61	yajñam evaitayāpnoti
2.1.8.1	āgnimārutaṃ caruṃ nirvaped vṛṣṭikāmaḥ
2.1.8.2	samānyā mṛdaś caruṃ ca kuryuḥ kumbhaṃ ca
2.1.8.3	yasminn evāgnau caruṃ paceyus tasmin kumbhaṃ dhūpayeyuḥ
2.1.8.4	dhūmo vā asyāmūṃ gacchati nārciḥ
2.1.8.5	tasmād etaṃ dhūpayanti na pacanti
2.1.8.6	yadā havīṃṣy āsādayeyur atha dakṣiṇāyāṃ śroṇyāṃ kumbham āsādyodakena pūrayeyuḥ
2.1.8.7	yadi purā saṃsthānād dīryetādya varṣiṣyatīti brūyāt
2.1.8.8	yadi saṃsthite śvo vraṣṭeti brūyāt
2.1.8.9	yadi ciram iva dīryeta nāddhā vidmeti brūyāt
2.1.8.10	agnir vā ito vṛṣṭim īṭṭe maruto 'mutaś cyāvayanti
2.1.8.11	ete vai vṛṣṭyāḥ pradātāraḥ
2.1.8.12	tān eva bhāgadheyenopāsarat
2.1.8.13	te 'smai vṛṣṭiṃ prayacchanti
2.1.8.14	mārutaṃ caruṃ nirvapet payasi praiyaṅgavaṃ grāmakāmo vā paśukāmo vā pṛśnīnāṃ gavāṃ dugdhe
2.1.8.15	pṛśnīnāṃ gavām ājyaṃ syāt
2.1.8.16	tatrāpi gomūtrasyāścotayeyuḥ
2.1.8.17	pṛśnir vai yad aduhat sa priyaṅgur abhavat
2.1.8.18	iyaṃ vai pṛśnir vāg vā
2.1.8.19	tasyā vā etat payo yat priyaṅgavaḥ
2.1.8.20	svenaivainān payasācchaiti
2.1.8.21	priyavatī yājyānuvākye bhavataḥ
2.1.8.22	priyam enaṃ sajātānāṃ karoti
2.1.8.23	dvipadā ca catuṣpadā ca bhavataḥ
2.1.8.24	dvipadaś caivāsmai catuṣpadaś ca paśūn avarunddhe
2.1.8.25	yathā vatsa ūdhar abhyāyacchati vatsaṃ vā gaur evam enaṃ sajātā abhyāyacchanti
2.1.8.26	mārutaṃ trayodaśakapālaṃ nirvaped yasya yamau putrau gāvau vā jāyeyātām
2.1.8.27	nirvīratāṃ vai puruṣo yamo jāta āśāste 'paśutāṃ gauḥ
2.1.8.28	yat trayodaśam
2.1.8.29	prajāpatir vai trayodaśam
2.1.8.30	prajāpatim evāpnoti
2.1.8.31	yad dvādaśaṃ saṃvatsarāt tena
2.1.8.32	yad gāyatry anuvākyā saṃvatsarāt tena
2.1.8.33	yaj jagatī yājyā paśubhyas tena
2.1.8.34	yan mārutīṣṭiḥ paśubhyas tena
2.1.8.35	mārutaṃ saptakapālaṃ nirvaped yatra viḍ rājānaṃ jijyāset
2.1.8.36	agastyasya kayāśubhīyaṃ sāmidhenīś ca syur yājyānuvākyāś ca
2.1.8.37	agastyo vai marudbhya ukṣṇaḥ praukṣat
2.1.8.38	tān indrāyālabhata
2.1.8.39	te vajram ādāyābhyapatan
2.1.8.40	tān vā etenāśamayat
2.1.8.41	tañ śamayaty evaitena
2.1.8.42	saptakapālo bhavati
2.1.8.43	sapta hi marutaḥ
2.1.8.44	viṇ marutaḥ
2.1.8.45	svenaivainān bhāgadheyena śamayati
2.1.9.1	aindram ekādaśakapālaṃ nirvapen mārutaṃ saptakapālam
2.1.9.2	rājanyaṃ bhūtikāmaṃ yājayet
2.1.9.3	aindro vai rājanyo devatayā
2.1.9.4	mārutī viṭ
2.1.9.5	indriyenaivāsmai viśam upayunakti
2.1.9.6	anukām asmai viśam avivādinīṃ karoti
2.1.9.7	aindram ekādaśakapālaṃ nirvapen mārutaṃ saptakapālaṃ yaḥ kāmayeta viśe ca kṣatrāya ca samadaṃ kuryām iti
2.1.9.8	aindrasyaindrīm anūcya mārutyā yajet
2.1.9.9	mārutasya mārutīm anūcyaindryā yajet
2.1.9.10	sva evaibhyo bhāgadheye samadaṃ karoti
2.1.9.11	yadi kāmayetātṛṃhyaṃ syād iti pūrvārdhe 'nyāṃ janatāyā gāṃ nidadhyāj jaghanārdhe 'nyām api
2.1.9.12	te saṃgacchete
2.1.9.13	tāvad atṛṃhyaṃ bhavati
2.1.9.14	yadi kāmayeta kalpetety ete eva haviṣī nirupya yathāyathaṃ yajet
2.1.9.15	kalpate ha
2.1.9.16	aindram ekādaśakapālaṃ nirvapen mārutaṃ saptakapālam abhicaran
2.1.9.17	upariṣṭād aindrasyāvadyed adhastān mārutasya
2.1.9.18	ubhayata evainān ādīpayati jyeṣṭhataś ca kaniṣṭhataś ca
2.1.9.19	aindram ekādaśakapālaṃ nirvapen mārutīm āmikṣām
2.1.9.20	rājanyaṃ grāmakāmaṃ yājayet
2.1.9.21	madhya āmikṣāyāḥ puroḍāśaṃ nidhāyobhayasyāvadyet
2.1.9.22	kṣatraṃ vā indraḥ
2.1.9.23	viṇ marutaḥ
2.1.9.24	viśaṃ vā etan madhyataḥ praviśati
2.1.9.25	paryūham avadyati
2.1.9.26	viśaivainaṃ paryūhati
2.1.9.27	mārutam ekaviṃśatikapālaṃ nirvaped abhicaran
2.1.9.28	devaviśā vai marutaḥ
2.1.9.29	na vai viśā prattaṃ ghnanti
2.1.9.30	devaviśa evainaṃ niryācya stṛṇute
2.1.9.31	taṃ barhiṣadaṃ kṛtvā samayā sphyena vihanyāt
2.1.9.32	idam aham amuṣyāmuṣyāyaṇasyendravajreṇa śiraś chinadmīti
2.1.9.33	indravajrenaivāsya śiraś chinatti
2.1.9.34	atha yat sphyaḥ
2.1.9.35	vajro vai sphyaḥ
2.1.9.36	vajreṇaivainaṃ stṛṇute
2.1.9.37	enā vyāghraṃ pariṣasvajānāḥ siṃhaṃ mṛjanti mahate dhanāya
2.1.9.38	mahiṣaṃ naḥ subhvaṃ tasthivāṃsaṃ marmṛjyante dvīpinam apsv antaḥ / iti
2.1.9.39	vajro vā āpaḥ
2.1.9.40	yad etad apsumad yajur bhavati vajreṇaivainaṃ stṛṇute
2.1.10.1	agnaye pathikṛte 'ṣṭākapālaṃ nirvaped yasya prajñāteṣṭir atipadyeta
2.1.10.2	bahiṣpathaṃ vā eṣa eti yasya prajñāteṣṭir atipadyate
2.1.10.3	agnir vai devānāṃ pathikṛt
2.1.10.4	tam eva bhāgadheyenopāsarat
2.1.10.5	sa enaṃ panthām apinayati
2.1.10.6	anaḍvān dakṣiṇā
2.1.10.7	sa hi panthām apivahati
2.1.10.8	agnaye vratapataye 'ṣṭākapālaṃ nirvaped ya āhitāgniḥ san pravaset
2.1.10.9	bahu vā eṣa vratam atipādayati ya āhitāgniḥ san pravasati
2.1.10.10	vratye hy ahani striyaṃ vopaiti māṃsaṃ vāśnāti
2.1.10.11	agnir vai devānāṃ vratapatiḥ
2.1.10.12	tam eva bhāgadheyenopāsarat
2.1.10.13	sa enaṃ vratam ālambhayati
2.1.10.14	agnaye vratabhṛte 'ṣṭākapālaṃ nirvaped ya āhitāgniḥ sann aśru kuryāt
2.1.10.15	ānīto vā eṣa devānāṃ ya āhitāgniḥ
2.1.10.16	tasmād etenāśru na kartavai
2.1.10.17	na hi devā aśru kurvanti
2.1.10.18	agnir vai devānāṃ vratabhṛt
2.1.10.19	agnim etasya vratam agan
2.1.10.20	tasmād evādhivratam ālabhate
2.1.10.21	agnaye yaviṣṭhāyāṣṭākapālaṃ nirvaped abhicaryamāṇaḥ
2.1.10.22	yābhir evainam itaraḥ prayuktibhir abhiprayuṅkte tā asmād yaviṣṭho yoyāva
2.1.10.23	agnaye vājasṛte 'ṣṭākapālaṃ nirvapet saṃgrāme
2.1.10.24	vājaṃ vā eṣa sisīrṣati yaḥ saṃgrāmaṃ jigīṣati
2.1.10.25	agnir vai devānāṃ vājasṛt
2.1.10.26	tam eva bhāgadheyenopāsarat
2.1.10.27	so 'smai vājaṃ dhāvati
2.1.10.28	agnaye 'nīkavate 'ṣṭākapālaṃ nirvapet saṃgrāme
2.1.10.29	yadryag vā agner anīkam eti na tat pratidhṛṣe
2.1.10.30	agnir evāsmā anīkāni jayati
2.1.10.31	viṣṇum apy ājyasya yajet
2.1.10.32	ato vai viṣṇur imāṃl lokān udajayat
2.1.10.33	viṣṇor evojjitim anv imāṃl lokān ujjayati
2.1.10.34	praibhyo lokebhyo bhrātṛvyaṃ nudate
2.1.10.35	agnaye rudravate 'ṣṭākapālaṃ nirvaped yaḥ kāmayeta rudrāyāsya paśūn apidadhyām iti
2.1.10.36	agnir vai rudraḥ
2.1.10.37	rudrāyaivāsya paśūn apidadhāti
2.1.10.38	yadi kāmayeta śāmyed ity agnaye surabhimate 'ṣṭākapālaṃ nirvapet
2.1.10.39	eṣā vā agner bheṣajā tanūr yat surabhiḥ
2.1.10.40	bheṣajam evāsmā akaḥ
2.1.10.41	surabhim enam akaḥ
2.1.10.42	śamayaty eva
2.1.10.43	agnaye 'nnavate 'nnādāyānnapataye 'ṣṭākapālaṃ nirvaped yaḥ kāmayeta
2.1.10.44	annavān annādo 'nnapatiḥ syām iti
2.1.10.45	agnir vai devānām annavān annādo 'nnapatiḥ
2.1.10.46	tam eva bhāgadheyenopāsarat
2.1.10.47	sa enam annavantam annādam annapatiṃ karoti
2.1.11.1	agnaye rakṣoghne 'ṣṭākapālaṃ nirvaped yo rakṣobhyo bibhīyāt
2.1.11.2	indraṃ vai rakṣāṃsy asacanta
2.1.11.3	so 'gniṃ prāviśat
2.1.11.4	tāni vā enam abhisamamṛśan
2.1.11.5	sa etā vipruṣo 'janayata yā imāḥ skūyamānasya vipravante
2.1.11.6	tāni vā agninaivāpāhata
2.1.11.7	agnir vai devānāṃ rakṣohā
2.1.11.8	tenaiva rakṣāṃsy apahate
2.1.11.9	naktaṃ yājayet
2.1.11.10	naktaṃ vai rakṣāṃsi prerate
2.1.11.11	yarhy eva prerate tarhy enāny apahate
2.1.11.12	vāmadevasya pañcadaśa sāmidhenīś ca syur yājyānuvākyāś ca
2.1.11.13	vāmadevaś ca vai kusitāyī cājīm ayātām ātmanoḥ
2.1.11.14	sā kusitāyī vāmadevarathasya kūbaram achinat
2.1.11.15	sāparaṃ nyāplavata
2.1.11.16	yugaṃ vā chetsyāmīṣāṃ veti
2.1.11.17	so 'gnim ukhyam avaikṣata
2.1.11.18	sa etaṃ mantram apaśyat
2.1.11.19	tām arcir udauṣat
2.1.11.20	sārciṣā dahyamānā hradaṃ prāviśat
2.1.11.21	sa vāva kausito hradaḥ
2.1.11.22	rakṣāṃsi vai sa tenāpāhata
2.1.11.23	tad rakṣāṃsy evaitenāpahate
2.1.11.24	āgneyam aṣṭākapālaṃ nirvaped yo rāṣṭre spardheta yo vā kāmayeta
2.1.11.25	annādaḥ syād iti
2.1.11.26	devāś ca vā asurāś cāspardhanta
2.1.11.27	tān gāyatrī sarvam annaṃ parigṛhyāntarātiṣṭhat
2.1.11.28	te 'viduḥ
2.1.11.29	yatarān vā iyam upāvartsyati ta idaṃ bhaviṣyantīti
2.1.11.30	tasyāṃ vā ubhaya aicchanta
2.1.11.31	tāṃ nāmnopaipsan
2.1.11.32	dābhīty asurā āhvayan
2.1.11.33	viśvakarman iti devāḥ
2.1.11.34	sā nānyatarāṃś canopāvartata
2.1.11.35	tāṃ devā etena yajuṣāvṛñjata
2.1.11.36	ojo 'si
2.1.11.37	saho 'si
2.1.11.38	balam asi
2.1.11.39	bhrājo 'si
2.1.11.40	devānāṃ dhāma nāmāsi
2.1.11.41	viśvam asi viśvāyuḥ
2.1.11.42	sarvam asi sarvāyur abhibhūr iti
2.1.11.43	saṃvatsaro vai gāyatrī
2.1.11.44	saṃvatsaro vai tad atiṣṭhat
2.1.11.45	saṃvatsaraṃ vā eṣāṃ tad annādyam avṛñjata
2.1.11.46	tat saṃvatsaram evaitad annādyaṃ yajamāno bhrātṛvyasya vṛṅkte
2.1.11.47	saiṣā gāyatrīṣṭiḥ
2.1.11.48	atho āhuḥ
2.1.11.49	rāṣṭrasya saṃvarga iti
2.1.12.1	aindrābārhaspatyaṃ havir nirvaped yo rāṣṭrīyo neva prastiṅnuyāt
2.1.12.2	aditir vai prajākamaudanam apacat
2.1.12.3	soñśiṣṭam āśnāt
2.1.12.4	taṃ vā indram antar eva garbhaṃ santam ayasmayena dāmnāpaumbhat
2.1.12.5	so 'pobdho 'jāyata
2.1.12.6	taṃ vā etena bṛhaspatir ayājayad aindrābārhaspatyena
2.1.12.7	tasya tad dāma svayam eva vyapadyata
2.1.12.8	sa imā diśo vajreṇābhiparyāvartata
2.1.12.9	yo rāṣṭrīyo neva prastiṅnuyāt tam etena yājayed aindrābārhaspatyena
2.1.12.10	paritato hi vā eṣa pāpmanā
2.1.12.11	athaiṣa na prastiṅnoti
2.1.12.12	bṛhaspataye nirupyatā indrāya kriyate
2.1.12.13	sarvata evainaṃ muñcati
2.1.12.14	vajreṇemā diśo 'bhiparyāvartate
2.2.1.1	ādityā bhāgaṃ vaḥ kariṣyāmy amum āmuṣyāyaṇam avagamayateti
2.2.1.2	brūyāddhavir nirvapsyan
2.2.1.3	sa etam ādityaṃ ghṛte caruṃ nirvapet
2.2.1.4	ādityā vā imāḥ prajāḥ
2.2.1.5	tā evopāsarat
2.2.1.6	tā enam avagamayanti
2.2.1.7	saptāśvatthā mayūkhā antarvedi śayīran
2.2.1.8	tānt saṃsthite rathavāhanasya madhyameṣāyām atihanyāt
2.2.1.9	idam aham ādityān badhnāmy āmuṣyāvagama iti
2.2.1.10	ādityān vā etad badhnāti
2.2.1.11	ta enaṃ mokṣamāṇā avagamayanti
2.2.1.12	viśo vīryam apākrāmat
2.2.1.13	tad aśvatthaṃ prāviśat
2.2.1.14	sa tena vīryeṇa bharbharābhavat
2.2.1.15	tad viśa evaitena vīryam avarunddhe
2.2.1.16	yadi saptasu nāvagacched idhme tān api kṛtvaitad eva havir nirvapet
2.2.1.17	ādityā vā imāḥ prajāḥ
2.2.1.18	tā evopāsarat
2.2.1.19	tā enam avagamayanti
2.2.1.20	yady eva saptasu
2.2.1.21	trir vai sapta saptādityāḥ
2.2.1.22	tān evopāsarat
2.2.1.23	tā enam avagamayanti
2.2.1.24	yady ekatayīṣu dvayīṣu vāvagacched aparodhukā enaṃ syuḥ
2.2.1.25	atha yat sarvāsv avagacchati tathā hānaparodhyo 'vagacchati
2.2.1.26	sa yadāvagacched athādityebhyo dhārayadvadbhyo ghṛte caruṃ nirvapet
2.2.1.27	ādityā vā aparoddhāraḥ
2.2.1.28	ādityā avagamayitāraḥ
2.2.1.29	ta enaṃ dādhrati
2.2.1.30	adite 'numanyasva satyāśīr iha manā iti
2.2.1.31	niruddhasya rājñaḥ padam ādadīta
2.2.1.32	tad yaḥ purastād grāmyavādīva syāt tasya sabhāyā abhivātaṃ parītya vidhvaṃsayeyuḥ
2.2.1.33	preta marutaḥ svatavasa enā viśpatyāmuṃ rājānam abhīti
2.2.1.34	tasya gṛhād vrīhīn āhareyuḥ
2.2.1.35	tāṃs tredhā vicinuyāt
2.2.1.36	ye kṛṣṇās tān kṛṣṇājina upanahya nidadhyāt
2.2.1.37	ye śuklās tam ādityaṃ ghṛte caruṃ nirvapet
2.2.1.38	ādityā vā imāḥ prajāḥ
2.2.1.39	tā evopāsarat
2.2.1.40	tā enam avagamayanti
2.2.1.41	atha yebhyo 'dhi vicinuyāt tān udaṅ paretya valmīkavapām udrujya juhuyāt
2.2.1.42	yad adya te ghora āsan juhomy eṣāṃ bandhānāṃ pramocanāya
2.2.1.43	yāṃ tvā jano bhūmir iti
2.2.1.44	pramandate
2.2.1.45	nirṛtiṃ tvāhaṃ pariveda viśvatā iti
2.2.1.46	nirṛtigṛhīto vā eṣa yo niruddhaḥ
2.2.1.47	nirṛtyā evainaṃ tena muñcati
2.2.1.48	etad vai viśam avāgan
2.2.1.49	atha vā asya rājyam anavagatam
2.2.1.50	tad ye 'mī kṛṣṇā vrīhayas taṃ vāruṇaṃ ghṛte caruṃ nirvapet
2.2.1.51	varuṇo vai devānāṃ rājā
2.2.1.52	sa rājyasyāvagamayitā
2.2.1.53	tam eva bhāgadheyenopāsarat
2.2.1.54	sa enaṃ rājyam avagamayati
2.2.1.55	etad vai nānāviśyam
2.2.1.56	ubhayīm evaitena viśam avagacchati daivīṃ ca mānuṣīṃ ca
2.2.2.1	sauryaṃ ghṛte caruṃ nirvapeñ śuklānāṃ vrīhīṇāṃ brahmavarcasakāmaḥ
2.2.2.2	śatamāno rukmo rajato 'dhastāt syāt śatamāno rukmo harita upariṣṭāt
2.2.2.3	iha vā asā āditya āsīt
2.2.2.4	tam ābhyāṃ parigṛhyopariṣṭād āsāṃ prajānāṃ nyadadhuḥ
2.2.2.5	upariṣṭād vā asā āditya imāḥ prajā adhiṣadyātti
2.2.2.6	iyaṃ vai rajatāsau hariṇī
2.2.2.7	ābhyām evainaṃ parigṛhyopariṣṭād āsāṃ prajānāṃ nidadhāti
2.2.2.8	upariṣṭād imāḥ prajā adhiṣadyātti
2.2.2.9	pañca kṛṣṇalāny api prayājeṣu juhuyāt
2.2.2.10	etair vā asā āditya imān pañca ṛtūn anu tejasvī
2.2.2.11	imā evainaṃ pañca diśo 'nu tejasvinaṃ karoti
2.2.2.12	prājāpatyaṃ ghṛte caruṃ nirvapeñ śatakṛṣṇalam āyuṣkāmaḥ
2.2.2.13	devā asurān hatvā mṛtyor abibhayuḥ
2.2.2.14	te devāḥ prajāpatim evopādhāvan
2.2.2.15	tān vā etayā prajāpatir ayājayat
2.2.2.16	tato devā amṛtatvam agacchan
2.2.2.17	amṛtaṃ vai hiraṇyam
2.2.2.18	amṛtam āyuḥ
2.2.2.19	amṛtenaivaiṣv amṛtam āyur āptvādadhāt
2.2.2.20	ya āyuṣkāmaḥ syāt tam etayā yājayet
2.2.2.21	etad vai manuṣyasyāmṛtatvaṃ yat sarvam āyur eti
2.2.2.22	amṛtaṃ vai hiraṇyam
2.2.2.23	amṛtam āyuḥ
2.2.2.24	amṛtenaivāsminn amṛtam āyur āptvā dadhāti
2.2.2.25	tena sa sarvam āyur eti na purāyuṣaḥ pramīyate
2.2.2.26	śatakṛṣṇalo bhavati
2.2.2.27	śatāyur vai puruṣaḥ śatavīryaḥ
2.2.2.28	āyur eva vīryam āpnoti
2.2.2.29	catvāricatvāri kṛṣṇalāny avadyati
2.2.2.30	samṛddhyai
2.2.2.31	sarvaṃ brahmaṇe parihartavā āha
2.2.2.32	sarvaṃ brahmaṇi yajñaṃ pratiṣṭhāpayati
2.2.2.33	sarvam asmin brahmā vīryaṃ dadhāti
2.2.2.34	atho brahma vai brahmā
2.2.2.35	brahmaṇaivāsmin brahmāyur dadhāti
2.2.3.1	bārhaspatyaṃ caruṃ nirvapet purodhākāmaḥ
2.2.3.2	tasya bārhaspatye jyotiṣmatī yājyānuvākye syātām
2.2.3.3	brahma vai bṛhaspatiḥ
2.2.3.4	bārhaspatyo brāhmaṇo devatayā
2.2.3.5	svām eva devatāṃ purodhāyā upāsarat
2.2.3.6	svainaṃ devatā purodhāṃ gamayati
2.2.3.7	yad vai lelāyad vīva bhāti taj jyotiḥ
2.2.3.8	tasmāj jyotiṣmatī
2.2.3.9	yadi neva purodhāṃ gacched aindrābārhaspatyaṃ havir nirvapet
2.2.3.10	brahma caiva kṣatraṃ ca sayujā akaḥ
2.2.3.11	tājag enaṃ purodadhate
2.2.3.12	bārhaspatyaṃ caruṃ nirvapet payasi grāmakāmo vā paśukāmo vā
2.2.3.13	tasya bārhaspatye gaṇavatī yājyānuvākye syātām
2.2.3.14	yo bahupuṣṭas tasya gṛhāt kṣīram āhareyuḥ
2.2.3.15	syāt svāsāṃ gavāṃ dugdham
2.2.3.16	syād udakam
2.2.3.17	puṣṭir evaiṣā saṃbhriyate
2.2.3.18	brahma vai bṛhaspatiḥ
2.2.3.19	bṛhaspatiś chandāṃsi
2.2.3.20	chandobhir bṛhaspatir gaṇī
2.2.3.21	svāṃ vā etad devatāṃ bhūyiṣṭhenārpayati
2.2.3.22	sajātair enaṃ gaṇinaṃ karoti
2.2.3.23	brāhmaṇaspatyaṃ caruṃ nirvapet saṃgrāme
2.2.3.24	tasya brāhmaṇaspatye vīravatī vayasvatī yājyānuvākye syātām
2.2.3.25	chadir darśe yājayet
2.2.3.26	udbarhiḥ prastaraḥ syāt
2.2.3.27	bāṇavantaḥ paridhayaḥ
2.2.3.28	vayāṃsi paraṃ grāmam āviśanti
2.2.3.29	tathā vijñeyaṃ jeṣyāmā iti
2.2.3.30	brahma vai brahmaṇaspatiḥ
2.2.3.31	brahmaivopāsarat
2.2.3.32	brāhmaṇaspatyaṃ caruṃ nirvaped yatra kāmayeta
2.2.3.33	brahmabalaṃ syād iti
2.2.3.34	tasya brāhmaṇaspatye marutvatī yājyānuvākye syātām
2.2.3.35	brahma vai brahmaṇaspatiḥ
2.2.3.36	viṇ marutaḥ
2.2.3.37	brahmaṇi vā etad viśam adhi vināśayati
2.2.3.38	draḍhimne 'śithiratvāya
2.2.4.1	bārhaspatyaṃ caruṃ nirvaped gārmutaṃ paśukāmaḥ
2.2.4.2	prajāpatiḥ paśūn asṛjata
2.2.4.3	te 'smāt sṛṣṭāḥ parāñca āyan
2.2.4.4	tān bṛhaspatiś cānvaitām
2.2.4.5	te yatrāvasaṃs tataḥ śakno garmud ajāyata
2.2.4.6	taṃ vā abravīt
2.2.4.7	anena mā yājayeti
2.2.4.8	tena vā enam ayājayat
2.2.4.9	taṃ paśava upāvartanta
2.2.4.10	yaḥ paśukāmaḥ syāt tam etena yājayet
2.2.4.11	upa hainaṃ paśavā āvartante
2.2.4.12	yadā hi sa tam etenāyājayad atha taṃ paśava upāvartanta
2.2.4.13	saumāpauṣṇaṃ caruṃ nirvaped gārmutaṃ paśukāmaḥ
2.2.4.14	prajāpatiḥ paśūn asṛjata
2.2.4.15	te 'smāt sṛṣṭāḥ parāñca āyan
2.2.4.16	teṣāṃ pūṣaṇam adhipām akarot
2.2.4.17	te yatrāvasaṃs tataḥ śakno garmud ajāyata
2.2.4.18	taṃ vā āharat
2.2.4.19	anena me pratiṣṭheti
2.2.4.20	sa somo 'bravīt
2.2.4.21	mama vā akṛṣṭapacyam iti
2.2.4.22	taṃ saumāpauṣṇaṃ niravapat
2.2.4.23	taṃ paśava upāvartanta
2.2.4.24	yaḥ paśukāmaḥ syāt tam etena yājayet
2.2.4.25	upa hainaṃ paśavā āvartante
2.2.4.26	yadā hi sa tam etenāyājayad atha taṃ paśava upāvartanta
2.2.4.27	somo vai retodhāḥ
2.2.4.28	pūṣā paśūnāṃ prajanayitā
2.2.4.29	soma evāsmai reto dadhāti
2.2.4.30	pūṣā paśūn prajanayati
2.2.4.31	prājāpatyaṃ caruṃ nirvaped gārmutaṃ paśukāmaḥ pṛśnīnāṃ gavāṃ dugdhe pṛśnīnāṃ
2.2.4.32	gavām ājyaṃ syāt
2.2.4.33	tatrāpi gomūtrasyāścotayeyuḥ
2.2.4.34	pṛśnir vai yad aduhat sa garmud abhavat
2.2.4.35	iyaṃ vai pṛśnir vāg vā
2.2.4.36	tasyā vā etañ śiro yad garmutaḥ
2.2.4.37	tasmād etad āṇḍam iva pīyūṣa iva
2.2.4.38	taṃ prājāpatyaṃ caruṃ nirvapet paśukāmaḥ
2.2.4.39	prājāpatyā vai paśavaḥ
2.2.4.40	prajāpatiḥ paśūnāṃ prajanayitā
2.2.4.41	tam eva bhāgadheyenopāsarat
2.2.4.42	so 'smai paśūn prajanayati
2.2.4.43	vāstvamayaṃ raudraṃ caruṃ nirvaped yatra rudraḥ prajāḥ śamāyeta
2.2.4.44	vāstor vai vāstvaṃ jātam
2.2.4.45	vāstvamayaṃ khalu vai rudrasya
2.2.4.46	svenaivainaṃ bhāgadheyena śamayati
2.2.4.47	tayā niṣādasthapatiṃ yājayet
2.2.4.48	sā hi tasyeṣṭiḥ
2.2.4.49	kūṭaṃ dakṣiṇā karṇo vā gardabhaḥ
2.2.5.1	parameṣṭhine dvādaśakapālaṃ nirvaped yaḥ kāmayeta parameṣṭhī syām iti
2.2.5.2	parameṣṭhī vā eṣa devānāṃ yaḥ parameṣṭhī
2.2.5.3	parameṣṭhī rājanyo manuṣyāṇām
2.2.5.4	tam eva bhāgadheyenopāsarat
2.2.5.5	sa enaṃ parameṣṭhinaṃ karoti
2.2.5.6	tasmai dhanuś ca tisraś ca prayacchet
2.2.5.7	agniṣ ṭe tejaḥ prayacchatv indra indriyaṃ pitryāṃ bandhutām iti
2.2.5.8	agnir evāsmai tejaḥ prayacchati
2.2.5.9	indra indriyaṃ pitryāṃ bandhutām
2.2.5.10	vaiśvadevaṃ dvādaśakapālaṃ nirvaped bhrātṛvyavān
2.2.5.11	taṃ barhiṣadaṃ kṛtvā samayā sphyena vyūhet
2.2.5.12	idam ahaṃ māṃ cāmuṃ ca vyūhāmīti
2.2.5.13	yaṃ dviṣyāt tam
2.2.5.14	yad adho 'vamṛdyeta yac ca sphya āśliṣyet tad viṣṇava urukramāyāvadyet
2.2.5.15	viṣṇur evainā antarā vikramate
2.2.5.16	taṃ punaḥ samūhet
2.2.5.17	idam ahaṃ māṃ cāmuṃ ca samūhāmīti
2.2.5.18	yo 'sya priyaḥ syāt tam
2.2.5.19	vaiśvadevīr vā imāḥ prajāḥ
2.2.5.20	tābhir evetaraṃ vyūhati
2.2.5.21	tābhir ātmānaṃ samūhati
2.2.5.22	indrāṇyai caruṃ nirvapet senāyām uttiṣṭhantyām
2.2.5.23	senā vā indrāṇī
2.2.5.24	brahmaṇaivaināṃ purastān mukhato jityai saṃśyati
2.2.5.25	balbajā apīdhme syuḥ
2.2.5.26	śakno vā ete 'dhyutthitāḥ
2.2.5.27	nyāyenaivainām abhinayati
2.2.5.28	yat tasyāṃ senāyāṃ vindeta sā dakṣiṇā
2.2.5.29	vācaspataye caruṃ nirvapeñ śrīkāmaḥ
2.2.5.30	yo vai vāco 'dhyakṣaḥ sa vācaspatiḥ
2.2.5.31	tañ śrīkaraṇam evaitat
2.2.6.1	agnaye vasumate satīnānām aṣṭākapālaṃ nirvapet / somāya rudravate śyāmākaṃ carum / indrāya marutvate naivāram ekādaśakapālam / varuṇāyādityavate yavamayaṃ carum / devā anyonyasya śraiṣṭhye 'tiṣṭhamānāś caturdhā vyudakrāman / agnir vasubhiḥ somo rudrair indro marudbhir varuṇa ādityaiḥ / tān vā etayā bṛhaspatir ayājayat saṃjñānyā / ta indram evābhisamāvartanta / indram abhisamajānata / tad ya etayā yajate tam evābhisamāvartante / tam abhisaṃjānate / tad āhuḥ / aindra ekādaśakapālaḥ kāryā iti / indraṃ hi te 'bhisamāvartanta / indram abhisamajānata
2.2.6.2	saṃjñānaṃ no divā paśoḥ saṃjñānaṃ naktam arvataḥ / saṃjñānaṃ naḥ svebhyaḥ saṃjñānam araṇebhyaḥ / saṃjñānam aśvinā yuvam ihāsmabhyaṃ niyacchatam
2.2.6.3	sam indra rāyā sam iṣā rabhemahi saṃ vājaiḥ puruścandrair abhidyubhiḥ / saṃ devyā pramatyā vīraśuṣmayā goagrayāśvavatyā rabhemahi
2.2.6.4	indravāyū susaṃdṛśā suhaveha havāmahe / yathā naḥ sarvā ij janaḥ saṃgame sumanā asat
2.2.6.5	saṃ vo manāṃsi saṃ vratā sam ākūtīr anaṃsata / amī ye vivratāḥ stha tān vaḥ saṃnamayāmasi
2.2.6.6	samānā vā ākūtāni samānā hṛdayāni vaḥ / samānam astu vo mano yathā vaḥ susahāsati
2.2.6.7	samāno mantraḥ samitiḥ samānī samānaṃ vrataṃ saha cittam eṣām / samānaṃ kratum abhimantrayadhvaṃ samānena vo haviṣā juhomi
2.2.6.8	saṃgacchadhvaṃ saṃjānīdhvaṃ saṃ vo manāṃsi jānatām / devā bhāgaṃ yathā pūrve saṃjānānā upāsate
2.2.7.1	āgneyam aṣṭākapālaṃ nirvapet sāvitraṃ caruṃ vāyavyāṃ yavāgūṃ pratidhug vā bhaumam ekakapālaṃ yasya hiraṇyaṃ naśyed yo vā hiraṇyaṃ vindet
2.2.7.2	agnir vā agre hiraṇyam avindat
2.2.7.3	sa savitrāmantrayata
2.2.7.4	na khalu vai kiṃ cana vāyunānabhigatam asti
2.2.7.5	asyāṃ vai sa tad avindat
2.2.7.6	vittyā evāgneyaḥ
2.2.7.7	prasavāya sāvitraḥ
2.2.7.8	abhinītyai vāyavyā
2.2.7.9	atha yad bhaumaḥ
2.2.7.10	asyāṃ hi sa tad avindat
2.2.7.11	ete vai pradātāraḥ
2.2.7.12	tān eva bhāgadheyenopāsarat
2.2.7.13	te 'smai prayacchanti
2.2.7.14	sa yadā vinded athaitebhya eva nirvapet
2.2.7.15	yair evāvindat tān bhāginaḥ karoti
2.2.7.16	ahiṃsāyai
2.2.7.17	prajāpatir vai somāya rājñe duhitṝr adadān nakṣatrāṇi
2.2.7.18	sa rohiṇyām evāvasan netarāsu
2.2.7.19	tā anupeyamānāḥ punar agacchan
2.2.7.20	taṃ rājayakṣmeṇāgrahayat
2.2.7.21	sa nirasravat
2.2.7.22	tasmād rājayakṣmagṛhīto niḥsravati
2.2.7.23	sa vai prajāpatim evopādhāvat
2.2.7.24	taṃ prajāpatir abravīt
2.2.7.25	ṛtaṃ brūhīti
2.2.7.26	sa ṛtam abravīt
2.2.7.27	yathā sarvāsv eva samāvad vasānīti
2.2.7.28	tasmād eṣa sarvāsv eva samāvad vasati
2.2.7.29	tasmai vai prajāpatiḥ prāyaścittim aicchat
2.2.7.30	tasmā amāvāsyāyāṃ vaiśvadevaṃ caruṃ niravapat
2.2.7.31	tenāsmai prāyaścittim avindat
2.2.7.32	so 'mum āpyāyamānam anvāpyāyata
2.2.7.33	vasīyān abhavat
2.2.7.34	yo rājayakṣmagṛhītaḥ syāt tasmā amāvāsyāyāṃ vaiśvadevaṃ caruṃ nirvapet
2.2.7.35	etena vai sa tasmai prāyaścittim avindat
2.2.7.36	tenaivāsmai prāyaścittiṃ vindati
2.2.7.37	amum evāpyāyamānam anvāpyāyate
2.2.7.38	vasīyān bhavati
2.2.8.1	prajāpatir vai devebhyo bhāgadheyāni vyakalpayat
2.2.8.2	sa indro 'bravīt
2.2.8.3	yad atiricyate tan mameti
2.2.8.4	tad vā indriyam evātyaricyata
2.2.8.5	tad imāṃl lokān ūrdhvam anūdaśrayata
2.2.8.6	tan naikenāpnon na dvābhyām
2.2.8.7	tat tṛtīyenāptvāvārunddha
2.2.8.8	yat trayaḥ puroḍāśā bhavanty ebhyo vā etal lokebhya indriyaṃ vīryam āptvāvarunddhe
2.2.8.9	uttara uttaraḥ puroḍāśo jyāyān bhavati
2.2.8.10	uttara uttaro hi loko jyāyān
2.2.8.11	indrāya rājñe prathamaḥ
2.2.8.12	indrāya svarājñe madhyamaḥ
2.2.8.13	indrāyādhirājāyottamaḥ
2.2.8.14	etāni vai sarvāṇīndro 'bhavad rājyaṃ svārājyam ādhirājyam
2.2.8.15	etāni sarvāṇi bhavati ya etair yajate
2.2.8.16	sarvam etad bhavati ya evaṃ veda
2.2.8.17	prathamām anūcya madhyamayā yajet
2.2.8.18	madhyamām anūcyottamayā yajet
2.2.8.19	uttamām anūcya prathamayā yajet
2.2.8.20	evam asya sarvā anuvākyā bhavanti sarvā yājyāḥ
2.2.8.21	eṣāṃ lokānāṃ pratiprajñātyai
2.2.8.22	atho anusaṃtatyai
2.2.8.23	indrāya gharmavate sūryavatā ekādaśakapālaṃ nirvapet tejaskāmaḥ
2.2.8.24	tejo vai gharmaḥ
2.2.8.25	tejaḥ sūryaḥ
2.2.8.26	teja evāvarunddhe
2.2.8.27	indrāyendriyavatā ekādaśakapālaṃ nirvapet paśukāmaḥ
2.2.8.28	indriyaṃ vai paśavaḥ
2.2.8.29	indra indriyasya pradātā
2.2.8.30	tam eva bhāgadheyenopāsarat
2.2.8.31	so 'smā indriyaṃ paśūn prayacchati
2.2.9.1	indrāyārkavate 'śvamedhavatā ekādaśakapālaṃ nirvapet
2.2.9.2	niruddhaṃ yājayet
2.2.9.3	antaṃ vā eṣa gato yo niruddhaḥ
2.2.9.4	anto 'rkaḥ
2.2.9.5	anto 'śvamedhaḥ
2.2.9.6	antenaivāsmā ante kalpayati
2.2.9.7	vaśā dakṣiṇā
2.2.9.8	vaśaṃ mā nayād iti
2.2.9.9	indrāyārkavate 'śvamedhavatā ekādaśakapālaṃ nirvaped yaḥ kāmayeta jane ma ṛdhyeteti
2.2.9.10	anto vā eṣā ṛddhīnāṃ yaj janaḥ
2.2.9.11	anto 'rkaḥ
2.2.9.12	anto 'śvamedhaḥ
2.2.9.13	antenaivāsmā ante kalpayati
2.2.9.14	vaśā dakṣiṇā
2.2.9.15	vaśaṃ mā nayād iti
2.2.9.16	indrāyārkavate 'śvamedhavatā ekādaśakapālaṃ nirvaped gataśrīḥ
2.2.9.17	yadā vai śriyo 'ntaṃ gacchaty atha pāpīyān bhavati
2.2.9.18	anto 'rkaḥ
2.2.9.19	anto 'śvamedhaḥ
2.2.9.20	antam evālabdha
2.2.9.21	na pāpīyān bhavati
2.2.9.22	indrāyārkavate 'śvamedhavatā ekādaśakapālaṃ nirvaped yaḥ kāmayeta mahāyajño mopanamed iti
2.2.9.23	ete vā indrasya yajñiye tanvau yad arkaś cāśvamedhaś ca
2.2.9.24	te evālabdha
2.2.9.25	tābhyāṃ mahāyajñam ālabhate
2.2.9.26	indrāya gharmavate sūryavatā ekādaśakapālaṃ nirvapet
2.2.9.27	indrāya manyumate manasvatā ekādaśakapālam
2.2.9.28	indrāyendriyavatā ekādaśakapālam
2.2.9.29	indrāyārkavate 'śvamedhavatā ekādaśakapālam
2.2.9.30	bhūtikāmaṃ yājayet
2.2.9.31	idaṃ vā indrasya gharmaś ca sūryaś ca
2.2.9.32	idam asya manyuś ca manaś ca
2.2.9.33	idam asyendraś cendriyaṃ ca
2.2.9.34	idam asyārkaś cāśvamedhaś ca
2.2.9.35	etāni vai sarvāṇīndro 'bhavat
2.2.9.36	etāni sarvāṇi bhavati ya etair yajate
2.2.9.37	sarvam etad bhavati ya evaṃ veda
2.2.10.1	indrāyāṃhomucā ekādaśakapālaṃ nirvapet
2.2.10.2	āmayāvinaṃ yājayet
2.2.10.3	eṣā vā indrasya bheṣajā tanūr yad aṃhomuk
2.2.10.4	tam eva bhāgadheyenopāsarat
2.2.10.5	sa enam aṃhaso muñcati
2.2.10.6	indrāya trātra ekādaśakapālaṃ nirvaped yo jyānyā māraṇād aparodhād vā bibhīyāt
2.2.10.7	indro vai trātā
2.2.10.8	indro 'paroddhā
2.2.10.9	tam eva bhāgadheyenopāsarat
2.2.10.10	sa enaṃ trāyate
2.2.10.11	indrāyānvṛjavā ekādaśakapālaṃ nirvapej jyeṣṭhabandhuḥ
2.2.10.12	indriyaṃ vai jyeṣṭhabandhuḥ
2.2.10.13	indriyeṇaivainān anvṛjūn kurute
2.2.10.14	indrāya pravabhrāyaikādaśakapālaṃ nirvapet saṃgrāme
2.2.10.15	pravabhro vā indro vṛtrāya vajraṃ prāharat
2.2.10.16	pravabhra evaibhyo vajraṃ praharati
2.2.10.17	indrāya vaimṛdhāyaikādaśakapālaṃ nirvapet saṃgrāme
2.2.10.18	mṛdho vā eṣa vihanti yaḥ saṃgrāmaṃ jayati
2.2.10.19	mṛdha eva vihate
2.2.10.20	indrāyābhimātighna ekādaśakapālaṃ nirvapet saṃgrāme
2.2.10.21	abhimātīr vā eṣa hanti yaḥ saṃgrāmaṃ jayati
2.2.10.22	abhimātīr eva hate
2.2.10.23	indrāyābhimātiṣāhā ekādaśakapālaṃ nirvaped yaḥ kāmayeta
2.2.10.24	viṣaheya
2.2.10.25	abhayaṃ me syād iti
2.2.10.26	indro vai vṛtrāya vajram udayacchat
2.2.10.27	taṃ dānavā nānvamanyanta
2.2.10.28	tam etena bhāgadheyenānvamanyanta
2.2.10.29	tato vai so 'bhimātīr ahan
2.2.10.30	vṛtram ahan
2.2.10.31	vṛtraṃ khalu vā eṣa hanti yaḥ saṃgrāmaṃ jayati
2.2.10.32	tad vārtraghnam evaitat
2.2.11.1	aindram ekakapālaṃ nirvapet
2.2.11.2	niruddhaṃ yājayet
2.2.11.3	ā prehi paramasyāḥ parāvatā iti yājyānuvākye syātām
2.2.11.4	parāvataṃ vā eṣa gato yo niruddhaḥ
2.2.11.5	parāvata evainam adhy āptvāvagamayati
2.2.11.6	aindraṃ trayodaśakapālaṃ nirvapet
2.2.11.7	niruddhaṃ yājayet
2.2.11.8	atiriktaṃ vai trayodaśam
2.2.11.9	atirikto niruddhaḥ
2.2.11.10	atiriktād evainam atiriktam āptvāvagamayati
2.2.11.11	indrāya vajriṇā ekādaśakapālaṃ nirvapet
2.2.11.12	indrāya vṛtraghna ekādaśakapālam
2.2.11.13	indrāya vṛtratūrā ekādaśakapālaṃ yasya bhrātṛvyaḥ somena yajeta
2.2.11.14	vajraṃ vā eṣa bhrātṛvyāyoñśrayati yaḥ somena yajate
2.2.11.15	yad vajriṇe
2.2.11.16	vajreṇaivāsya vajraṃ stṛṇute
2.2.11.17	yad vṛtraghne
2.2.11.18	bhrātṛvyo vai vṛtraḥ
2.2.11.19	hanty evainam
2.2.11.20	yad vṛtratūre
2.2.11.21	bhrātṛvyo vai vṛtraḥ
2.2.11.22	taraty evainam
2.2.11.23	indrāya kṣetraṃjayāyaikādaśakapālaṃ nirvaped yaḥ kṣetre paśuṣu vā vivadeta
2.2.11.24	indro vai devānāṃ kṣetraṃjayaḥ
2.2.11.25	tam eva bhāgadheyenopāsarat
2.2.11.26	so 'smai kṣetraṃ paśūn jayati
2.2.11.27	indrāyādhirājāyaikādaśakapālaṃ nirvaped yatra rājānaḥ sadṛśā iva syuḥ
2.2.11.28	indro vai devānām adhirājaḥ
2.2.11.29	tam eva bhāgadheyenopāsarat
2.2.11.30	sa enam ādhirājyaṃ gamayati
2.2.12.1	indrāya manyumate manasvatā ekādaśakapālaṃ nirvapet saṃgrāme
2.2.12.2	manyunā vai vīryaṃ kriyata indriyeṇa jayati
2.2.12.3	vīryaṃ caivaiṣv indriyaṃ ca jityai dadhāti
2.2.12.4	manyave caruṃ nirvapet saṃgrāme
2.2.12.5	manyunā vai vīryaṃ kriyate
2.2.12.6	vīryam evaiṣu jityai dadhāti
2.2.12.7	yaṃ jīvagrāhaṃ gṛhṇīyus taṃ vikṛnteyuḥ
2.2.12.8	manyoḥ svid eva satyam akaḥ
2.2.12.9	indrāya manasvatā ekādaśakapālaṃ nirvaped yaḥ kāmayeta puṇyaḥ syām anādhṛṣya iti
2.2.12.10	mano vai śrīs tviṣiḥ
2.2.12.11	śriyam evāsmiṃs tviṣiṃ dadhāti
2.2.12.12	saṃvatsaraṃ nu purā manaso na kīrtayet
2.2.12.13	saṃvatsareṇa vā anāptam āpyate
2.2.12.14	saṃvatsareṇaivāsmā āptvā śriyaṃ tviṣiṃ dadhāti
2.2.13.1	yasya sānnāyyaṃ candramā abhyudiyād ye puroḍāśyāḥ syus tāṃs tredhā kuryāt
2.2.13.2	ye madhyamās tam agnaye dātre 'ṣṭākapālaṃ nirvapet
2.2.13.3	ye sthaviṣṭhās tam indrāya pradātre dadhaṃś carum
2.2.13.4	ye kṣodiṣṭhās taṃ viṣṇave śipiviṣṭāya śṛte carum
2.2.13.5	agnir vai madhyamasya dātā
2.2.13.6	indro jyeṣṭhasya pradātā
2.2.13.7	atha yat kṣodiṣṭhaṃ tañ śipiviṣṭam
2.2.13.8	tad āpnoti
2.2.13.9	paśūn eva
2.2.13.10	somo vā etasyātiricyate yasya sānnāyyaṃ candramā abhyudeti
2.2.13.11	sa vai paśūn evābhyatiricyate
2.2.13.12	yaḥ paśukāmaḥ syāt so 'māvāsyām iṣṭvā vatsān apākuryāt
2.2.13.13	ye puroḍāśyāḥ syus tāṃs tredhā kuryāt
2.2.13.14	ye kṣodiṣṭhās tam agnaye sanimate 'ṣṭākapālaṃ nirvapet
2.2.13.15	ye madhyamās taṃ viṣṇave śipiviṣṭāya śṛte carum
2.2.13.16	ye sthaviṣṭhās tam indrāya pradātre dadhaṃś carum
2.2.13.17	agnir evāsmai tad vindati yad iha
2.2.13.18	viṣṇus tad yad antarikṣe
2.2.13.19	indras tad yad divi
2.2.13.20	satvāno gā icchanti
2.2.13.21	yad ete taṇḍulā vibhājyante
2.2.13.22	satvāno vā eta eṣṭāraḥ
2.2.13.23	abhiroddhāra eva
2.2.13.24	āgneyam aṣṭākapālaṃ nirvaped gataśrīḥ
2.2.13.25	tasya gaur dhenur dakṣiṇā
2.2.13.26	sa prāṅ prayāya vaiṣṇavaṃ trikapālam
2.2.13.27	tasya vaḍabā dhenur dakṣiṇā
2.2.13.28	sa prāṅ prayāya giriṃ gatvāpo vā prājāpatyaṃ ghṛte carum
2.2.13.29	tasya puruṣī dhenur dakṣiṇā
2.2.13.30	yad āgneya imāṃ tenākramate
2.2.13.31	yad vaiṣṇavo 'ntarikṣaṃ tena
2.2.13.32	yat prājāpatyo 'muṃ tena lokam
2.2.13.33	yat prāṅ prayāty abhi svid evākramīt
2.2.13.34	yad giriṃ gacchaty apo vāntaṃ svid evāgan
2.2.13.35	yat tisro dhenavo dakṣiṇā
2.2.13.36	trayo vā ime lokāḥ
2.2.13.37	imān asmai lokān dhenur akaḥ
2.2.13.38	imān asmai lokān pradāpayati
2.2.13.39	prattān ha vā asmā imāṃl lokān duhe ya evaṃ veda
2.2.13.40	saumendraṃ caruṃ nirvapeñ śyāmākaṃ somavāmine
2.2.13.41	indro vai tvaṣṭuḥ somam apibad anupahūyamānaḥ
2.2.13.42	tasyordhvaḥ somapītho 'patat
2.2.13.43	te śyāmākā abhavan
2.2.13.44	somapīthena vā eṣa vyṛdhyate yaḥ somaṃ vamiti
2.2.13.45	yat saumyaḥ
2.2.13.46	somapīthenaivainaṃ samardhayati
2.2.13.47	indriyeṇa vā eṣa vīryeṇa vyṛdhyate yaḥ somaṃ vamiti
2.2.13.48	yad aindraḥ
2.2.13.49	indriyeṇaivainaṃ vīryeṇa samardhayati
2.2.13.50	śithira iva hi vā etasya somapīthaḥ
2.2.13.51	athaiṣa somaṃ vamiti
2.2.13.52	yañ śyāmākataṇḍulaiḥ śrīṇāti somapīthasya dhṛtyai
2.3.1.1	āgneyam aṣṭākapālaṃ nirvapen maitrāvaruṇīṃ payasyām
2.3.1.2	āmayāvinaṃ yājayet
2.3.1.3	ṛddhyā evāgneyaḥ
2.3.1.4	atho asthanvantam evainaṃ kṛtvā pratiṣṭhāpayati
2.3.1.5	īśvarā vai payasyā ṛte paśor aśāntā nirmṛjaḥ
2.3.1.6	paśur apy ālabhyaḥ
2.3.1.7	śāntyā anirmārgāya
2.3.1.8	ete vai paśavo yad vrīhayaś ca yavāś ca
2.3.1.9	yad vrīhimayaḥ puroḍāśo bhavati tenaiva paśur ālabhyate
2.3.1.10	śāntyā anirmārgāya
2.3.1.11	maitrāvaruṇī brāhmaṇasya syāt
2.3.1.12	maitrāvaruṇo hi brāhmaṇo devatayā
2.3.1.13	aindravāruṇī rājanyasya syāt
2.3.1.14	aindravāruṇo hi rājanyo devatayā
2.3.1.15	āgnivāruṇī vaiśyasya syāt
2.3.1.16	agnir vai sarvā devatāḥ
2.3.1.17	atra vaiśyasyāpi devatā
2.3.1.18	āmayāvinaṃ yājayet
2.3.1.19	svām eva devatāṃ prāyaścittyā upāsarat
2.3.1.20	varuṇagṛhīto vā eṣa ya āmayāvī
2.3.1.21	varuṇād evainaṃ tena muñcati
2.3.1.22	payo vai puruṣaḥ paya etasyāmayati
2.3.1.23	payasaivāsya payo niṣkrīṇāti
2.3.1.24	yad vyūhati
2.3.1.25	vikṛtya hi śalyaṃ madhyato nirharanti
2.3.1.26	tad yakṣmaṃ vāvāsyaitan madhyato nirharanti
2.3.1.27	atha yat punaḥ samuhyāgnaye samavadyati
2.3.1.28	yathā śalyaṃ nirhṛtyoṣṇīṣeṇa veṣṭayanty evaṃ tad bhūtikāmaṃ yājayet
2.3.1.29	svām eva devatāṃ prāyaścittyā upāsarat
2.3.1.30	varuṇagṛhīto vā eṣa yo bhūtikāmaḥ
2.3.1.31	varuṇād evainaṃ tena muñcati
2.3.1.32	payo vai puruṣaḥ
2.3.1.33	paya eṣa icchati yo bhūtim icchati
2.3.1.34	payasaivāsmai payo 'varunddhe
2.3.1.35	yad vyūhati
2.3.1.36	yajñasya gopīthāya
2.3.1.37	atha yat punaḥ samūhati
2.3.1.38	bhūtyaivainaṃ samūhati
2.3.1.39	grāmakāmaṃ yājayet
2.3.1.40	svām eva devatāṃ prāyaścittyā upāsarat
2.3.1.41	varuṇagṛhīto vā eṣa yo grāmakāmaḥ
2.3.1.42	varuṇād evainaṃ tena muñcati
2.3.1.43	payo vai puruṣaḥ
2.3.1.44	paya eṣa icchati yo grāmam icchati
2.3.1.45	payasaivāsmai payo 'varunddhe
2.3.1.46	yad vyūhati
2.3.1.47	yajñasya gopīthāya
2.3.1.48	atha yat punaḥ samūhati
2.3.1.49	grāmeṇaivainaṃ samūhati
2.3.1.50	ekakapālān juhoti
2.3.1.51	atrātra vai varuṇasya pāśāḥ
2.3.1.52	tata enaṃ muñcati
2.3.1.53	yan nānā juhuyād vikarṣaḥ sa yajñasya
2.3.1.54	agnau sarve hotavyāḥ
2.3.1.55	samṛddhyai
2.3.1.56	yā vāṃ mitrāvaruṇā ojasyā tanūs tayā vāṃ vidhema
2.3.1.57	tayemam amuṃ muñcatam aṃhasaḥ
2.3.1.58	yā vāṃ mitrāvaruṇau sahasyā tanūs tayā vāṃ vidhema
2.3.1.59	tayemam amuṃ muñcatam aṃhasaḥ
2.3.1.60	yā vāṃ mitrāvaruṇau yātavyā tanūs tayā vāṃ vidhema
2.3.1.61	tayemam amuṃ muñcatam aṃhasaḥ
2.3.1.62	yā vāṃ mitrāvaruṇau rakṣasyā tanūs tayā vāṃ vidhema
2.3.1.63	tayemam amuṃ muñcatam aṃhasaḥ
2.3.1.64	yā vāṃ mitrāvaruṇā ojasyā sahasyā yātavyā rakṣasyā tanūs tayā vām avidhāma
2.3.1.65	tayemam amum amauktam aṃhasaḥ
2.3.1.66	yas te rājan varuṇa deveṣu pāśas taṃ ta etenāvayaje
2.3.1.67	tasmai te svāhā
2.3.1.68	yas te rājan varuṇānne pāśas taṃ ta etenāvayaje
2.3.1.69	tasmai te svāhā
2.3.1.70	yas te rājan varuṇa dvipātsu catuṣpātsu paśuṣu pāśas taṃ ta etenāvayaje
2.3.1.71	tasmai te svāhā
2.3.1.72	yas te rājan varuṇauṣadhīṣu vanaspatiṣv apsu pṛthivyāṃ dikṣu pāśas taṃ ta etenāvayaje
2.3.1.73	tasmai te svāhā
2.3.1.74	ete vai varuṇasya pāśāḥ
2.3.1.75	tata enaṃ muñcati
2.3.2.1	vaiśvadevaṃ caruṃ nirvaped bhrātṛvyavān
2.3.2.2	devāś ca vā asurāś cāspardhanta
2.3.2.3	te devāḥ saṃgrahaṇenāyajanta
2.3.2.4	te yat kiṃ cāsurāṇāṃ svam āsīt tat samagṛhṇan
2.3.2.5	manāṃsi vāvaiṣāṃ tat samagṛhṇan
2.3.2.6	te 'manasaḥ parābhavan
2.3.2.7	bhrātṛvyavān yajeta
2.3.2.8	manograhaṇaṃ vā etat
2.3.2.9	manāṃsi vā etad bhrātṛvyāṇāṃ saṃgṛhṇāti
2.3.2.10	te 'manasaḥ parābhavanti
2.3.2.11	grāmakāmo yajeta
2.3.2.12	manograhaṇaṃ vā etat
2.3.2.13	manāṃsi vā etat sajātānāṃ saṃgṛhṇāti
2.3.2.14	te 'smān manogṛhītā nāpayanti
2.3.2.15	sarveṣāṃ sajātānāṃ gṛhād ājyam āhareyuḥ
2.3.2.16	yāvatām eva kiyatāṃ ca gṛhād ājyam āharanti teṣāṃ sarveṣāṃ manāṃsi saṃgṛhṇāti
2.3.2.17	te 'smān manogṛhītā nāpayanti
2.3.2.18	āmanena juhoti
2.3.2.19	āmanasa evainān karoti
2.3.2.20	āmanasya deva ye sajātāḥ samanasas tān ahaṃ kāmaye hṛdā
2.3.2.21	te māṃ kāmayantāṃ hṛdā
2.3.2.22	tān mā āmanasas kṛdhi svāhā
2.3.2.23	āmanasya deva ye putrāḥ samanasas tān ahaṃ kāmaye hṛdā
2.3.2.24	te māṃ kāmayantāṃ hṛdā
2.3.2.25	tān mā āmanasas kṛdhi svāhā
2.3.2.26	āmanasya deva yāḥ striyaḥ samanasas tā ahaṃ kāmaye hṛdā
2.3.2.27	tā māṃ kāmayantāṃ hṛdā
2.3.2.28	tā mā āmanasas kṛdhi svāhā
2.3.2.29	āmanasya deva ye paśavaḥ samanasas tān ahaṃ kāmaye hṛdā
2.3.2.30	te māṃ kāmayantāṃ hṛdā
2.3.2.31	tān mā āmanasas kṛdhi svāhā
2.3.2.32	ete vai sajātāḥ sajātā iva putrā iva striya iva paśava iva
2.3.2.33	tair ātmānam abhisaṃyuṅkte
2.3.2.34	tair bhavati
2.3.2.35	pṛṣatī gaur dhenur dakṣiṇā
2.3.2.36	sā hi vaiśvadevī
2.3.2.37	atha yad vaiśvadevīṣṭiḥ
2.3.2.38	vaiśvadevīr vā imāḥ prajāḥ
2.3.2.39	tā evāvārunddha
2.3.2.40	tā ādyā akṛta
2.3.2.41	bahirātmaṃ vai prayājānuyājāḥ
2.3.2.42	ātmā devatā
2.3.2.43	yat prayājānuyājānāṃ purastād vopariṣṭād vā juhuyād bahirātmaṃ sajātān dadhīta
2.3.2.44	atha yan madhyato juhoti
2.3.2.45	madhyata eva sajātān ātman dhatte
2.3.2.46	yadi kāmayeta tājag eyuḥ
2.3.2.47	tājak pareyur iti dārumayeṇa juhuyāt
2.3.2.48	carācarā hi vanaspatayaḥ
2.3.2.49	yadi kāmayeta dhruvāḥ syuḥ
2.3.2.50	kṛcchrād eyur iti mṛnmayena juhuyāt
2.3.2.51	dhruvā hīyam
2.3.2.52	dhruvo 'si
2.3.2.53	dhruvas tvaṃ deveṣv edhi
2.3.2.54	dhruvo 'haṃ sajāteṣu bhūyāsaṃ priyaḥ sajātānām ugraś cettā vasuvit
2.3.2.55	ugro 'si
2.3.2.56	ugras tvaṃ deveṣv edhi
2.3.2.57	ugro 'haṃ sajāteṣu bhūyāsaṃ priyaḥ sajātānām ugraś cettā vasuvit
2.3.2.58	abhibhūr asi
2.3.2.59	abhibhūs tvaṃ deveṣv edhi
2.3.2.60	abhibhūr ahaṃ sajāteṣu bhūyāsaṃ priyaḥ sajātānām ugraś cettā vasuvit
2.3.2.61	paribhūr asi
2.3.2.62	paribhūs tvaṃ deveṣv edhi
2.3.2.63	paribhūr ahaṃ sajāteṣu bhūyāsaṃ priyaḥ sajātānām ugraś cettā vasuvit
2.3.2.64	sūrir asi
2.3.2.65	sūris tvaṃ deveṣv edhi
2.3.2.66	sūrir ahaṃ sajāteṣu bhūyāsaṃ priyaḥ sajātānām ugraś cettā vasuvit
2.3.2.67	ete vai sajātāḥ
2.3.2.68	tān asmin dadhāti
2.3.2.69	tān asmād anapakramiṇaḥ karoti
2.3.3.1	athaiṣo 'śvaḥ pratigṛhyate
2.3.3.2	sa vā ubhayatodan pratigṛhītaḥ
2.3.3.3	nirbabhasty asyendriyaṃ ca paśūṃś ca
2.3.3.4	varuṇo vā aśvo varuṇadevatyaḥ
2.3.3.5	yo vā aśvaṃ pratigṛhṇāti varuṇaṃ sa prasīdati
2.3.3.6	tad aśvahaviṣā yaṣṭavyam
2.3.3.7	nirvaruṇatvāya
2.3.3.8	catuṣkapālā bhavanti
2.3.3.9	catuṣpād vā aśvaḥ
2.3.3.10	kapālair evainam āpnoti
2.3.3.11	yāvanto 'śvās tāvantaḥ puroḍāśā bhavanti
2.3.3.12	sarvata evainaṃ muñcati
2.3.3.13	eko 'dhi bhavati
2.3.3.14	yan nopasmarati tasmā eva sa
2.3.3.15	yaḥ punaḥ pratigrahiṣyant syān na sa yajeta
2.3.3.16	yaddhi punaḥ pratigṛhṇīyāt punar varuṇaṃ prasīdet
2.3.3.17	atha yaḥ punaḥ pratigrahīṣyant syāt tasya vāruṇā nemāḥ syuḥ sauryavāruṇā nemāḥ
2.3.3.18	yad vāruṇo varuṇād evainaṃ tena muñcati
2.3.3.19	atha yat sauryaḥ
2.3.3.20	svām eva devatām upapratigṛhṇāti
2.3.3.21	ātmano 'hiṃsāyai
2.3.3.22	ekaviṃśatiḥ sāmidhenīr bhavanti
2.3.3.23	asā āditya ekaviṃśaḥ
2.3.3.24	prajāpatir asā ādityaḥ
2.3.3.25	prājāpatyo 'śvaḥ
2.3.3.26	yāvān evāśvas tam āpnoti
2.3.3.27	sarve vā anye paśavo yonimantaḥ puruṣayonayaḥ
2.3.3.28	ayonir aśvo 'psujāḥ
2.3.3.29	yad eṣo 'ponaptrīyaś carur bhavati
2.3.3.30	yonimantam evainam akaḥ
2.3.3.31	sva evainaṃ yonau pratiṣṭhāpayati
2.3.3.32	yas te rājan varuṇa gāyatracchandāḥ pāśo brahman pratiṣṭhitas taṃ ta etenāvayaje
2.3.3.33	tasmai te svāhā
2.3.3.34	yas te rājan varuṇa triṣṭupcchandāḥ pāśaḥ kṣatre pratiṣṭhitas taṃ ta etenāvayaje
2.3.3.35	tasmai te svāhā
2.3.3.36	yas te rājan varuṇa jagacchandāḥ pāśo viśi pratiṣṭhitas taṃ ta etenāvayaje
2.3.3.37	tasmai te svāhā
2.3.3.38	yas te rājan varuṇānuṣṭupcchandāḥ pāśo dikṣu pratiṣṭhitas taṃ ta etenāvayaje
2.3.3.39	tasmai te svāhā
2.3.3.40	chandāṃsi vai varuṇasya pāśāḥ
2.3.3.41	tair enaṃ gṛhṇāti
2.3.3.42	yair enaṃ gṛhṇāti tair enaṃ muñcati
2.3.3.43	aponaptrīyābhyāṃ dvābhyāṃ juhoti
2.3.3.44	ya evāpsavyo varuṇas tata enaṃ muñcati
2.3.4.1	agner āyur asi
2.3.4.2	tenāsmā amuṣmā āyur dehi
2.3.4.3	indrasya prāṇo 'si
2.3.4.4	prāṇaṃ dehy amuṣmai yasya te prāṇaḥ svāhā
2.3.4.5	pitṝṇāṃ prāṇo 'si
2.3.4.6	prāṇaṃ dattāmuṣmai yeṣāṃ vaḥ prāṇaḥ svāhā
2.3.4.7	viśveṣāṃ devānāṃ prāṇo 'si
2.3.4.8	prāṇaṃ dattāmuṣmai yeṣāṃ vaḥ prāṇaḥ svāhā
2.3.4.9	bṛhaspateḥ prāṇo 'si
2.3.4.10	prāṇaṃ dehy amuṣmai yasya te prāṇaḥ svāhā
2.3.4.11	prajāpateḥ prāṇo 'si
2.3.4.12	prāṇaṃ dehy amuṣmai yasya te prāṇaḥ svāhā
2.3.4.13	yan navam ait tan navanītam abhavad yad asarpat tat sarpiḥ / yad aghriyata tad ghṛtam
2.3.4.14	ghṛtasya panthām amṛtasya nābhim indreṇa dattaṃ prayataṃ marudbhiḥ / tat tvā viṣṇur anvapaśyat tat tveḍā gavy airayat
2.3.4.15	pāvamānasya tvā stomena gāyatrasya vartanyopāṃśos tvā vīryeṇotsṛje
2.3.4.16	bṛhatā tvā rathaṃtareṇa traiṣṭubhyā vartanyā śukrasya tvā vīryeṇoddhare
2.3.4.17	agneṣ ṭvā mātrayā jāgatyā vartanyā devas tvā savitonnayatu jīvātvai jīvanasyāyai
2.3.4.18	idaṃ varco agninā dattam āgān mahi rādhaḥ saha ojo balaṃ yat / dīrghāyutvāya śataśāradāya pratigṛbhṇāmi mahata indriyāya
2.3.4.19	imam agnā āyuṣe varcase kṛdhi tigmam ojo varuṇa soma rājan / mātevāsmā adite śarma yaccha viśve devā jaradaṣṭir yathāsat
2.3.4.20	agnir āyuḥ
2.3.4.21	tasya manuṣyā āyuṣkṛtaḥ
2.3.4.22	tenāyuṣāyuṣmān edhi
2.3.4.23	brahmāyuḥ
2.3.4.24	tasya brāhmaṇā āyuṣkṛtaḥ
2.3.4.25	tenāyuṣāyuṣmān edhi
2.3.4.26	yajña āyuḥ
2.3.4.27	tasya dakṣiṇā āyuṣkṛtaḥ
2.3.4.28	tenāyuṣāyuṣmān edhi
2.3.4.29	amṛtam āyuḥ
2.3.4.30	tasya devā āyuṣkṛtaḥ
2.3.4.31	tenāyuṣāyuṣmān edhi
2.3.4.32	aśvinoḥ prāṇo 'si
2.3.4.33	tau te prāṇaṃ dattām
2.3.4.34	tena jīva
2.3.4.35	mitrāvaruṇayoḥ prāṇo 'si
2.3.4.36	tau te prāṇaṃ dattām
2.3.4.37	tena jīva
2.3.4.38	bṛhaspateḥ prāṇo 'si
2.3.4.39	sa te prāṇaṃ dadātu
2.3.4.40	tena jīva
2.3.4.41	prajāpateḥ parameṣṭhinaḥ prāṇo 'si
2.3.4.42	sa te prāṇaṃ dadātu
2.3.4.43	tena jīva
2.3.5.1	āgnāvaiṣṇavam ekādaśakapālaṃ nirvapet sārasvataṃ caruṃ bārhaspatyaṃ carum
2.3.5.2	pūrvedyuḥ
2.3.5.3	āmayāvinaṃ yājayet
2.3.5.4	agnir vai sarvā devatāḥ
2.3.5.5	viṣṇur yajñaḥ
2.3.5.6	devatābhiś caivāsmin yajñena cāyur dadhāti
2.3.5.7	vāk sarasvatī
2.3.5.8	brahma bṛhaspatiḥ
2.3.5.9	vācā caivāsmin brahmaṇā cāyur dadhāti
2.3.5.10	atho prāṇā vai devatāḥ
2.3.5.11	prāṇān vā etat pūrvedyur gṛhītvopavasati
2.3.5.12	sa śvo bhūta āgneyam aṣṭākapālaṃ nirvapet saumyaṃ payasi carum ādityaṃ ghṛte caruṃ vāruṇaṃ caruṃ yavamayam iyantam agnaye vaiśvānarāya dvādaśakapālam
2.3.5.13	āmayāvinaṃ yājayet
2.3.5.14	yo vai pramīyate 'gniṃ tasya śarīraṃ gacchati somaṃ rasaḥ
2.3.5.15	yad āgneyaḥ śarīram evāsya tena niṣkrīṇāti
2.3.5.16	yat saumyo rasaṃ tena
2.3.5.17	yāvān eva taṃ niṣkrīya
2.3.5.18	iyaṃ vā aditiḥ
2.3.5.19	asyām adhi prajāḥ prajāyante
2.3.5.20	asyām evainam adhi prajanayati
2.3.5.21	iyāṃś carur bhavati
2.3.5.22	etāvān vā ātmā
2.3.5.23	yāvān evāsyātmā taṃ varuṇān muktvā
2.3.5.24	saṃvatsaro vā agnir vaiśvānaraḥ
2.3.5.25	saṃvatsara evainaṃ pratiṣṭhāpayati
2.3.5.26	saṃvatsarāyuṣam enaṃ karoti
2.3.5.27	agner āyur asi tenāsmā amuṣmā āyur dehīti
2.3.5.28	agnir vai manuṣyāṇām āyuṣaḥ pradātā
2.3.5.29	so 'smā āyuḥ prayacchati
2.3.5.30	pañcabhir juhoti
2.3.5.31	pāṅktaḥ puruṣaḥ
2.3.5.32	yāvān eva puruṣas taṃ samīrayati
2.3.5.33	yāvān eva puruṣas taṃ samīrayitvā
2.3.5.34	ayaṃ vāva yaḥ pavata eṣa prāṇaḥ
2.3.5.35	ābhyo vā eṣa digbhyo 'dhipavate
2.3.5.36	etaddevatyā vā imā diśaḥ
2.3.5.37	yathādevataṃ vāvainam etad ābhyo digbhyo 'dhi samīrayitvā prāṇān asmin dadhāti
2.3.5.38	yan navam ait tan navanītam abhavat
2.3.5.39	yad asarpat tat sarpiḥ
2.3.5.40	yad aghriyata tad ghṛtam iti
2.3.5.41	ghṛtasya vā etan mahimānam udācaṣṭe
2.3.5.42	atho mahayaty evainat
2.3.5.43	pāvamānasya tvā stomena gāyatrasya vartanyā
2.3.5.44	upāṃśos tvā vīryeṇotsṛjā iti
2.3.5.45	yathā vā idaṃ vadhyam utsṛjaty uddharaty unnayaty evaṃ tat
2.3.5.46	etāvad vā asti stomā grahāś chandāṃsi
2.3.5.47	yāvad evāsti tenāsmā āyur dadhāti
2.3.5.48	yajñenāsmā āyur dadhāti
2.3.5.49	sarva ṛtvijaḥ paryāhuḥ
2.3.5.50	sarve vā eta etasmai cikitsanti
2.3.5.51	sarva evāsmā āyur dadhati
2.3.5.52	brahmaṇo hastam ālabhya paryāhuḥ
2.3.5.53	brahma vai brahmā
2.3.5.54	brahmaṇaivāsmin brahmāyur dadhāti
2.3.5.55	hiraṇyād adhi ghṛtaṃ niṣpāyayanti
2.3.5.56	amṛtaṃ vai hiraṇyam
2.3.5.57	āyur ghṛtam
2.3.5.58	amṛtād evainam adhy āyur niṣpāyayanti
2.3.5.59	nir iva dhayati
2.3.5.60	āyur evātman dhatte
2.3.5.61	tad asmā ābadhnāti
2.3.5.62	āyuṣainaṃ samardhayati
2.3.5.63	āgneyyābadhnāti
2.3.5.64	agnir vai sarvā devatāḥ
2.3.5.65	sarvābhir evāsmin devatābhir āyur dadhāti
2.3.5.66	agnir āyuḥ
2.3.5.67	tasya manuṣyā āyuṣkṛtaḥ
2.3.5.68	tenāyuṣāyuṣmān edhīti
2.3.5.69	yo vai devān āyuṣmataś cāyuṣkṛtaś ca veda sarvam āyur eti na purāyuṣaḥ pramīyate
2.3.5.70	ete vai devā āyuṣmantaś cāyuṣkṛtaś ca yad ime prāṇāḥ
2.3.5.71	te 'sminn āyur dadhati
2.3.5.72	aśvinoḥ prāṇo 'si
2.3.5.73	tau te prāṇaṃ dattāṃ
2.3.5.74	tena jīveti
2.3.5.75	ime vā ete prāṇāḥ
2.3.5.76	tān asmin dadhāti
2.3.5.77	tān asmād anapakramiṇaḥ karoti
2.3.5.78	daśa deyāḥ
2.3.5.79	daśa hy ātman prāṇāḥ
2.3.5.80	prāṇān asmin dadhāti
2.3.5.81	aśvo deyaḥ
2.3.5.82	vāso deyam
2.3.5.83	hiraṇyaṃ deyam
2.3.5.84	gaur deyaḥ
2.3.5.85	varo deyaḥ
2.3.5.86	bahu deyam
2.3.6.1	āgneyam aṣṭākapālaṃ nirvaped aindraṃ pañcakapālam
2.3.6.2	dadhi madhu ghṛtaṃ dhānā udakaṃ tat saṃsṛṣṭaṃ bhavati
2.3.6.3	aryamṇe carur bhavati
2.3.6.4	ṛddhyā evāgneyaḥ
2.3.6.5	aindraḥ pañcakapālaḥ
2.3.6.6	pāṅkto yajñaḥ
2.3.6.7	paṅktī yājyānuvākye
2.3.6.8	pāṅktāḥ paśavaḥ
2.3.6.9	pāṅktaḥ puruṣaḥ
2.3.6.10	yāvān eva puruṣas tam āpnoti
2.3.6.11	sa sarvo bhūtvā paśūn āpnoti
2.3.6.12	paśava iva hy etat saṃsṛṣṭam
2.3.6.13	atho yāvanta eva paśavas tān asmai saṃsṛjati
2.3.6.14	tad āhuḥ
2.3.6.15	aindra ekādaśakapālaḥ kāryā iti
2.3.6.16	aindrā hi paśavaḥ
2.3.6.17	atho āhuḥ
2.3.6.18	prājāpatyaṃ kāryam iti
2.3.6.19	prājāpatyā hi paśavaḥ
2.3.6.20	prajāpatiḥ paśūnāṃ prajanayitā
2.3.6.21	tam eva bhāgadheyenopāsarat
2.3.6.22	so 'smai paśūn prajanayati
2.3.6.23	athaiṣo 'ryamṇe caruḥ
2.3.6.24	yo dadāti so 'ryamā
2.3.6.25	dānam aryamā
2.3.6.26	dānakāmā asmai prajā bhavanti
2.3.6.27	agnaye bhrājasvate 'ṣṭākapālaṃ nirvapet sauryaṃ carum agnaye bhrājasvate 'ṣṭākapālam
2.3.6.28	cakṣuṣkāmaṃ yājayet
2.3.6.29	agner vai manuṣyā naktaṃ cakṣuṣā paśyanti sūryasya divā
2.3.6.30	etau vai cakṣuṣaḥ pradātārau
2.3.6.31	tā eva bhāgadheyenopāsarat
2.3.6.32	tā asmai cakṣuḥ prayacchataḥ
2.3.6.33	samānaṃ vai cakṣur dvedhā tu
2.3.6.34	yat samānī devatā carum abhito bhavati nānānam evāsmai cakṣuṣī pratidadhāti
2.3.6.35	yāvad anyatareṇākṣṇā paśyati tāvad ubhābhyāṃ paśyed yac carur antarā na syāt
2.3.6.36	atha yac carur antarā bhavati tasmād idam antarā
2.3.6.37	cakṣuṣor vidhṛtyai
2.3.6.38	śuklā vrīhayo bhavanti śvetā gā ājyāya duhanti
2.3.6.39	evam iva hy asā ādityaḥ
2.3.6.40	samṛddhyai
2.3.6.41	payasi bhavati
2.3.6.42	payo vai ghṛtam
2.3.6.43	payaś cakṣuḥ
2.3.6.44	payasaivāsmai payaś cakṣur dadhāti
2.3.6.45	saurībhir ādadhāti
2.3.6.46	cakṣur asmin dadhāti
2.3.7.1	devā asurāṇāṃ veśatvam upāyan
2.3.7.2	indras tu nāpy upait
2.3.7.3	teṣāṃ vā indriyāṇi vīryāṇy apākrāman
2.3.7.4	agne rathaṃtaram
2.3.7.5	indrasya bṛhat
2.3.7.6	viśveṣāṃ devānāṃ vairūpam
2.3.7.7	savitur vairājam
2.3.7.8	tvaṣṭū revatī
2.3.7.9	marutāṃ śakvarī
2.3.7.10	tāni vā indro 'nvapākrāmat
2.3.7.11	tair ātmānam abhisamayuṅkta
2.3.7.12	tair abhavat
2.3.7.13	yo bhūtikāmaḥ syāt tam etayā yājayet
2.3.7.14	etair evendriyair vīryair ātmānam abhisaṃyuṅkte
2.3.7.15	tair bhavati
2.3.7.16	dvādaśakapālo bhavati
2.3.7.17	vaiśvadevatvāya
2.3.7.18	uttānāni kapālāny upadadhāti
2.3.7.19	tat svic carum akaḥ
2.3.7.20	anirdāhāya
2.3.7.21	abhiśasyamānaṃ yājayet
2.3.7.22	yasya vai devā annam adanty adanti tasya manuṣyā annam
2.3.7.23	sarvā vā etā devatāḥ
2.3.7.24	sarvā vāvāsyaitad devatā annam ajīghasat
2.3.7.25	adanti hāsya manuṣyā annam
2.3.7.26	indrāya rāthaṃtarāyānubrūhīti
2.3.7.27	rathaṃtarasyā ṛcam anūcya bṛhata ṛcā yajet
2.3.7.28	indrāya bārhatāyānubrūhīti
2.3.7.29	bṛhata ṛcam anūcya rathaṃtarasya ṛcā yajet
2.3.7.30	indrāya vairūpāyānubrūhīti
2.3.7.31	vairūpasyā ṛcam anūcya vairājasya ṛcā yajet
2.3.7.32	indrāya vairājāyānubrūhīti
2.3.7.33	vairājasyā ṛcam anūcya vairūpasya ṛcā yajet
2.3.7.34	indrāya raivatāyānubrūhīti
2.3.7.35	revatīm anūcya śakvaryā yajet
2.3.7.36	indrāya śākvarāyānubrūhīti
2.3.7.37	śakvarīm anūcya revatyā yajet
2.3.7.38	etair evainam indriyair etābhir devatābhir vyatiṣajati
2.3.7.39	paryūham avadyati
2.3.7.40	etair evainam indriyair etābhir devatābhiḥ paryūhati
2.3.7.41	paśavo vai bṛhatī
2.3.7.42	agnī rudraḥ
2.3.7.43	yad bṛhatyā vaṣaṭkuryād rudrāyāsya paśūn apidadhyāt
2.3.7.44	atho bṛhatīṃ hy ayātayāmnīṃ paśavo 'nuprajāyante
2.3.7.45	anuvākyāyāś catvāry akṣarāṇi yājyām abhyatyūhati
2.3.7.46	anuṣṭubhaṃ ca sampādayati paṅktiṃ ca
2.3.7.47	vāg vā anuṣṭup
2.3.7.48	prajāpatiḥ paṅktiḥ
2.3.7.49	vāci vā etat prajāpatim apyasrāṭ
2.3.7.50	prajananāya
2.3.7.51	tan mithunam
2.3.7.52	tasmād eva mithunād yajamānaḥ prajayā ca paśubhiś ca prajāyate
2.3.8.1	svādvīṃ tvā svādunā tīvrāṃ tīvreṇa śukrāṃ śukreṇa / devīṃ devenāmṛtām amṛtena sṛjāmi saṃ somena
2.3.8.2	somo 'si
2.3.8.3	aśvibhyāṃ pacyasva
2.3.8.4	sarasvatyai pacyasva
2.3.8.5	indrāya sutrāmṇe pacyasva
2.3.8.6	punātu te parisrutaṃ somaṃ sūryasya duhitā / vāreṇa śaśvatā tanā
2.3.8.7	vāyoḥ pūtaḥ pavitreṇa pratyaṅ somo atisrutaḥ / indrasya yujyaḥ sakhā
2.3.8.8	kuvid aṅga yavamanto yavaṃ cid yathā dānty anupūrvaṃ viyūya / ihehaiṣāṃ kṛṇuta bhojanāni ye barhiṣā namauktiṃ na jagmuḥ
2.3.8.9	upayāmagṛhīto 'si
2.3.8.10	acchidrāṃ tvācchidreṇāśvibhyāṃ juṣṭaṃ gṛhṇāmi
2.3.8.11	eṣa te yoniḥ
2.3.8.12	aśvibhyāṃ tvā
2.3.8.13	upayāmagṛhīto 'si
2.3.8.14	acchidrāṃ tvācchidreṇa sarasvatyai juṣṭaṃ gṛhṇāmi
2.3.8.15	eṣa te yoniḥ
2.3.8.16	sarasvatyai tvā
2.3.8.17	upayāmagṛhīto 'si
2.3.8.18	acchidrāṃ tvācchidreṇendrāya sutrāmṇe juṣṭaṃ gṛhṇāmi
2.3.8.19	eṣa te yoniḥ
2.3.8.20	indrāya tvā sutrāmṇe
2.3.8.21	yad atra śiṣṭaṃ rasinaḥ sutasya yam asyendro apibañ śacībhiḥ / ahaṃ tam asya manasā ghṛtena somaṃ rājānam iha bhakṣayāmi
2.3.8.22	nānā hi vāṃ devahitaṃ sadas kṛtaṃ mā saṃsṛkṣāthāṃ parame vyoman / surā tvam asi śuṣmiṇī soma eṣa mā mā hiṃsiṣṭaṃ svaṃ yonim āviśantau
2.3.8.23	dve srutī aśṛṇavaṃ pitṝṇām ahaṃ devānām uta martyānām / yābhyām idaṃ viśvam ejat sameti yad antarā pitaraṃ mātaraṃ ca
2.3.8.24	ye bhakṣayanto na vasūny ānaśur yān agnayo anvatapyanta dhiṣṇyāḥ / yā teṣām avayā duriṣṭiḥ sviṣṭiṃ nas tāṃ viśvakarmā kṛṇotu
2.3.8.25	ayajñiyān yajñiyān manyamānaḥ prāṇasya vidvānt samare na dhīraḥ / eno mahac cakṛvān baddha eṣa taṃ viśvakarman pramuñcā svastaye
2.3.8.26	yajamānam ṛṣayā enasāhur vihāya prajām anutapyamānāḥ / madhavyau stokā apa tau rarādha saṃ nas tābhyāṃ sṛjatu viśvakarmā
2.3.9.1	kuvalasaktubhir āśvinaṃ śrīṇāti
2.3.9.2	badarasaktubhir aindram
2.3.9.3	karkandhusaktubhiḥ sārasvatam
2.3.9.4	vāg vai sarasvatī
2.3.9.5	vācaivāsmint svādumānaṃ dadhāti
2.3.9.6	atha yainam asā aślīlaṃ vāg abhivadati
2.3.9.7	atyapaviṣṭa vyārdhiṣṭeti
2.3.9.8	sainaṃ punaḥ kalyāṇaṃ vadati
2.3.9.9	siṃhā adhvaryur dhyāyati
2.3.9.10	vyāghrau pratiprasthātā
2.3.9.11	vṛkau yajamānaḥ
2.3.9.12	eṣā surā bhavati
2.3.9.13	sa yair eva tad indriyair vīryair vyṛdhyate tāny asminn āptvā dhattaḥ
2.3.9.14	brāhmaṇasya mūrdhant sādyā
2.3.9.15	medhyatvāya
2.3.9.16	annaṃ vai surā
2.3.9.17	medhyaṃ vā annam
2.3.9.18	tena medhyā
2.3.9.19	ekā puroruk
2.3.9.20	ekā yājyā
2.3.9.21	ekadhāsmin vīryaṃ dadhāti
2.3.9.22	brāhmaṇaḥ pāyayitavyaḥ
2.3.9.23	tena haviḥ kriyate
2.3.9.24	ātmanā peyā
2.3.9.25	ātmann eva vīryaṃ dhatte
2.3.9.26	agnau sarvā hotavyāḥ
2.3.9.27	samṛddhyai
2.3.9.28	madhyato vā eṣa pāpmanā gṛhītaḥ
2.3.9.29	yat samayā vyeti madhyata evainaṃ pāpmano muñcati
2.3.9.30	yad āhavanīye juhuyān na pāpmanā vyāvarteta kriyeta bheṣajam
2.3.9.31	atha yad dakṣiṇe juhoti vi pāpmanāvartate kriyate bheṣajam
2.3.9.32	atha yad vikṣārayati evam iva hy eṣa vikṣarati
2.3.9.33	śatakṣaro bhavati
2.3.9.34	śatāyur vai puruṣaḥ śatavīryaḥ
2.3.9.35	āyur eva vīryam āpnoti
2.3.9.36	yad vā etasya vyārdhi yat prāmāyi pitṝn vā etasya tad agan
2.3.9.37	yat pitṛmatībhir anumantrayante pitṛbhya evainaṃ tena samīrayanti
2.3.9.38	yat tisras tṛtīye hi loke pitaraḥ
2.3.9.39	atha yac catvāro digbhya evainaṃ tena samīrayanti
2.4.1.1	viśvarūpo vai tvāṣṭra āsīt triśīrṣāsurāṇāṃ svasrīyaḥ
2.4.1.2	sa somam ekena śīrṣṇāpibat
2.4.1.3	surām ekena
2.4.1.4	annam ekenāvayat
2.4.1.5	sa indro 'manyata
2.4.1.6	ayaṃ vāvedaṃ bhaviṣyatīti
2.4.1.7	tena samalabhata
2.4.1.8	tena yugaśaram apatat
2.4.1.9	sa takṣāṇaṃ tiṣṭhantam abravīt
2.4.1.10	ādhāvemāny asya śīrṣāṇi chinddhīti
2.4.1.11	tasya takṣopaskandya paraśunā śīrṣāṇy achinat
2.4.1.12	tasmāt takṣṇe śiro dhṛtam
2.4.1.13	tasmād asyānnam anādyam
2.4.1.14	tasya yat somapaṃ śirā āsīt sa kapiñjalo 'bhavat
2.4.1.15	yat surāpaṃ sa kalaviṅkaḥ
2.4.1.16	yenānnam āvayat sa tittiriḥ
2.4.1.17	sa vai tvaṣṭā putre hate somam āharad ṛta indram
2.4.1.18	tam adhaḥ śataśale 'sunot
2.4.1.19	atho āhuḥ sahasraśalā iti
2.4.1.20	tasmin vā indra upahavam aicchata
2.4.1.21	taṃ nopāhvayata
2.4.1.22	taṃ prāsahādāya nāḍyā nirapibat
2.4.1.23	sa somapīthena vyārdhyata
2.4.1.24	tasmāt somo nānupahūtena peyaḥ
2.4.1.25	somapīthena ha vyardhuko bhavati
2.4.1.26	yad ito 'mucyata tau siṃhā abhavatām
2.4.1.27	yad itas tau vyāghrau
2.4.1.28	yad itas tau vṛkau
2.4.1.29	yat prathamaṃ niraṣṭhīvat tat kuvalam abhavat
2.4.1.30	yad dvitīyaṃ tad badaram
2.4.1.31	yat tṛtīyaṃ tat karkandhuḥ
2.4.1.32	yad adhastāt sā surā
2.4.1.33	taṃ vā etayāśvinā ayājayatāṃ sautrāmaṇyā
2.4.1.34	sa yair eva tad indriyair vīryair vyārdhyata tāny asminn āptvādhattām
2.4.1.35	somenātipupuvānaṃ yājayet
2.4.1.36	indriyeṇa vā eṣa vīryeṇa vyṛdhyate yaṃ somo 'tipavate
2.4.1.37	yāvad evendriyaṃ vīryaṃ tad asminn āptvā dadhāti
2.4.1.38	rājasūyenābhiṣiṣicānaṃ yājayet
2.4.1.39	indriyeṇa vā eṣa vīryeṇa vyṛdhyate yo rājasūyenābhiṣiñcate
2.4.1.40	yāvad evendriyaṃ vīryaṃ tad asminn āptvā dadhāti
2.4.1.41	bhūtikāmaṃ yājayet
2.4.1.42	indriyeṇa vā eṣa vīryeṇa vyṛdhyate yo 'laṃ bhūtyai san na bhavati
2.4.1.43	yāvad evendriyaṃ vīryaṃ tad asminn āptvā dadhāti
2.4.1.44	jyogāmayāvinaṃ yājayet
2.4.1.45	indriyeṇa vā eṣa vīryeṇa vyṛdhyate yasya jyog āmayati
2.4.1.46	yāvad evendriyaṃ vīryaṃ tad asminn āptvā dadhāti
2.4.1.47	nānārtena yaṣṭavyam
2.4.1.48	ity āhuḥ
2.4.1.49	ārtayajña iva hy eṣa
2.4.1.50	tad āhuḥ
2.4.1.51	yaṣṭavyam eva
2.4.1.52	sarvo hi puruṣā ārtaḥ sarvo bubhūṣati
2.4.1.53	yad āśvinī
2.4.1.54	aśvinau hy abhiṣajyatām
2.4.1.55	yat sārasvatī
2.4.1.56	vāg vai sarasvatī
2.4.1.57	vācā hy abhiṣajyatām
2.4.1.58	yad aindrī
2.4.1.59	indre hi tau tānīndriyāṇi vīryāṇy āptvādhattām
2.4.2.1	sīsena klībāt kāryā
2.4.2.2	anṛtaṃ vai sīsam
2.4.2.3	anṛtaṃ klībaḥ
2.4.2.4	anṛtaṃ surā
2.4.2.5	anṛtenaivānṛtād anṛtaṃ krīṇāti
2.4.2.6	tad āhuḥ
2.4.2.7	kāryā vaḍabā dakṣiṇeti
2.4.2.8	sṛtvarīva hy eṣā sṛtvarī vaḍabā
2.4.2.9	āśvinaṃ prathamam ālabhante
2.4.2.10	atha sārasvatīm
2.4.2.11	athaindram
2.4.2.12	evam eva vapābhiś carati
2.4.2.13	indra evaiṣu tad adhibhavati
2.4.2.14	aindraḥ punaḥ pracaratāṃ prathamo bhavati
2.4.2.15	indraṃ vā etat punar ālabhante
2.4.2.16	sendriyatvāya
2.4.2.17	aindrī vapānām uttamā bhavaty aindraḥ puroḍāśānāṃ prathamaḥ
2.4.2.18	vīryaṃ vā indraḥ
2.4.2.19	vīrye evainam abhisaṃdhattaḥ
2.4.2.20	prasavāya sāvitraḥ
2.4.2.21	nirvaruṇatvāya vāruṇaḥ
2.4.2.22	madhyato hy eṣa varuṇagṛhītaḥ
2.4.2.23	paścād vā eṣā sṛṣṭā pratīcīnaśīrṣṇī
2.4.2.24	yad upariṣṭāt puroḍāśo bhavaty apihityā acchidratvāya
2.4.2.25	saha samavattaṃ bhavati saheḍām upahvayante
2.4.2.26	saṃhityai
2.4.2.27	atho iḍāyā avidohāya
2.4.2.28	yad vai sautrāmaṇyā vyṛddhaṃ tad asyāḥ samṛddham
2.4.2.29	yad anyadevatyāḥ puroḍāśā bhavanty anyadevatyāḥ paśavas tad asyā vyṛddhaṃ sat samṛddham
2.4.2.30	ardhaṃ vai prajāpater ātmano dhairyam āsīd ardhaṃ mālvyam
2.4.2.31	yad dhairyaṃ tat purastād akuruta yan mālvyaṃ tat paścāt paryauhata
2.4.2.32	yad dhairyaṃ somo vai sa
2.4.2.33	tato brāhmaṇam asṛjata
2.4.2.34	tasmād brāhmaṇaḥ sarva eva brahmābhi dhīraḥ
2.4.2.35	yan mālvyaṃ surā vai sā
2.4.2.36	tato rājanyam asṛjata
2.4.2.37	tasmāj jyāyāṃś ca kanīyāṃś ca snuṣā ca śvaśuraś ca surāṃ pītvā vilālapata āsate
2.4.2.38	mālvyaṃ hi tat
2.4.2.39	pāpmā vai mālvyam
2.4.2.40	tasmād brāhmaṇaḥ surāṃ na pibet
2.4.2.41	pāpmanātmānaṃ net saṃsṛjā iti
2.4.2.42	tad utaitad rāṣṭrīyāya brāhmaṇaṃ brūyāt
2.4.2.43	tad ya evaṃ vidvānt surāṃ pibati na hainaṃ drūṇāti
2.4.2.44	eṣā vai prajāpater vīryavatī tanūḥ
2.4.2.45	vīryaṃ prajāpatiḥ
2.4.2.46	vīryam asmin dadhāti
2.4.3.1	tato yaḥ somo 'tyaricyata tam agnā upaprāvartayat
2.4.3.2	svāhendraśatrur vardhasveti
2.4.3.3	indrasyāhainaṃ śatrum acikīrṣad indram asya śatrum akarot
2.4.3.4	tathā vāk svayam eva vyait
2.4.3.5	sa yaṃ somaṃ prāvartayad yasmiṃś cāgnā upaprāvartayat tā agnīṣomau devate prāṇāpānā abhisamabhavatām
2.4.3.6	sa yāvad ūrdhvabāhuḥ parāvidhyat tāvati vyaramata
2.4.3.7	yadi vā pravaṇaṃ tāvad āsīd yadi vāgner adhi tāvad āsīt
2.4.3.8	sa vā iṣumātram evāhnā tiryaṅṅ avardhateṣumātram anvaṅ
2.4.3.9	atho āhuḥ
2.4.3.10	ahorātre eveṣumātraṃ tiryaṅṅ avardhateṣumātram anvaṅṅ iti
2.4.3.11	atho āhuḥ
2.4.3.12	ardhamāsam atho māsam atho saṃvatsaram iti
2.4.3.13	sa vā imāḥ sarvāḥ srotyāḥ paryaśayat
2.4.3.14	tasmād vā indro 'bibhet
2.4.3.15	tasmād u tvaṣṭābibhet
2.4.3.16	tasyendraḥ prattim aicchat
2.4.3.17	tām asmai prāyacchat
2.4.3.18	tasmai tvaṣṭā vajram asiñcat
2.4.3.19	tapo vai sa vajra āsīt
2.4.3.20	tam udyamaṃ nāśaknot
2.4.3.21	atha vai tarhi viṣṇur anyā devatāsīt
2.4.3.22	so 'bravīt
2.4.3.23	viṣṇā ehīdam āhariṣyāvo yenāyam idam iti
2.4.3.24	sa tredhātmānaṃ vinyadhatta
2.4.3.25	abhiparyāvartād abibhet
2.4.3.26	asyāṃ tṛtīyam
2.4.3.27	antarikṣe tṛtīyam
2.4.3.28	divi tṛtīyam
2.4.3.29	sa yad asyāṃ tṛtīyam āsīt tena vajram udayacchad viṣṇvanuṣṭhitaḥ
2.4.3.30	sa vajram udyataṃ dṛṣṭvābibhet
2.4.3.31	so 'bravīt
2.4.3.32	asti vā idaṃ tyasminn antar vīryam
2.4.3.33	tat te pradāsyāmi
2.4.3.34	mā mā vadhīr iti
2.4.3.35	tad vā asmai prāyacchat
2.4.3.36	tat pratyagṛhṇāt
2.4.3.37	adhā meti
2.4.3.38	tad viṣṇave 'tiprāyacchat
2.4.3.39	tad viṣṇuḥ pratyagṛhṇāt
2.4.3.40	asmāsv indra indriyaṃ dadhātv asmān rāyo maghavānaḥ sacantām
2.4.3.41	asmākaṃ santv āśiṣa iti
2.4.3.42	so 'vet
2.4.3.43	asti vāvāsminn antar vīryam iti
2.4.3.44	sa yad antarikṣe tṛtīyam āsīt tena vajram udayacchad viṣṇvanuṣṭhitaḥ
2.4.3.45	sa vajram udyataṃ dṛṣṭvābibhet
2.4.3.46	so 'bravīt
2.4.3.47	asti vā idaṃ tyasminn antar vīryam
2.4.3.48	tat te pradāsyāmi
2.4.3.49	mā mā vadhīr iti
2.4.3.50	tad vā asmai prāyacchat
2.4.3.51	tat pratyagṛhṇāt
2.4.3.52	dvir mādhā iti
2.4.3.53	tad viṣṇave 'tiprāyacchat
2.4.3.54	tad viṣṇuḥ pratyagṛhṇāt
2.4.3.55	asmāsv indra indriyaṃ dadhātv asmān rāyo maghavānaḥ sacantām
2.4.3.56	asmākaṃ santv āśiṣā iti
2.4.3.57	so 'vet
2.4.3.58	asti vāvāsminn antar vīryam iti
2.4.3.59	sa yad divi tṛtīyam āsīt tena vajram udayacchad viṣṇvanuṣṭhitaḥ
2.4.3.60	sa vajram udyataṃ dṛṣṭvābibhet
2.4.3.61	so 'bravīt
2.4.3.62	asti vā idaṃ tyasminn antar vīryam
2.4.3.63	tat te pradāsyāmi
2.4.3.64	mā mā vadhīḥ
2.4.3.65	saṃdhāṃ nu saṃdadhāvahai yathā tvām eva praviśānīti
2.4.3.66	so 'bravīt
2.4.3.67	yan māṃ praviśeḥ kiṃ me tataḥ syād iti
2.4.3.68	so 'bravīt
2.4.3.69	tvām evendhīya tava bhogāya tvāṃ praviśeyam iti
2.4.3.70	tad vā asmai prāyacchat
2.4.3.71	tat pratyagṛhṇāt
2.4.3.72	trir mādhā iti
2.4.3.73	tad vāva traidhātavyā
2.4.3.74	sahasraṃ vā asmai tat prāyacchad ṛcaḥ sāmāni yajūṃṣi
2.4.3.75	yad vā idaṃ kiṃ ca tat traidhātavyā
2.4.3.76	tad āpnoti paśūn eva
2.4.4.1	udaraṃ vai vṛtraḥ pāpmā kṣud bhrātṛvyaḥ puruṣasya
2.4.4.2	yat tapa upaiti pāpmānaṃ vā etat stṛṇute bhrātṛvyaṃ kṣudham eva
2.4.4.3	tasmin vā avadetām
2.4.4.4	seyam asyā adhy ūrdhvā vāg avadat
2.4.4.5	ubhā jigyathur na parājayethe na parājigye kataraś canainoḥ
2.4.4.6	indraś ca viṣṇo yad apaspṛdhethāṃ tredhā sahasraṃ vi tad airayethām iti
2.4.4.7	satyam āhety abravīt
2.4.4.8	dve eva tṛtīye āhartur ekaṃ pratigrahītur iti
2.4.4.9	tau vai tatraivātiṣṭhetām
2.4.4.10	tasmād aindrāvaiṣṇavam
2.4.4.11	trirātrasya vā upepsāyai traidhātavyāhriyate
2.4.4.12	yāvad vai trirātreṇopāpnoti tāvat traidhātavyayāvarunddhe
2.4.4.13	tasmād āhuḥ
2.4.4.14	sahasradakṣiṇeti
2.4.4.15	uṣṇihākakubhā anvāha
2.4.4.16	gāyatrī vā uṣṇihā
2.4.4.17	atha yāny etāni catvāry akṣarāṇy ṛcy adhi
2.4.4.18	catuṣpādo vā ete paśavaḥ
2.4.4.19	yathā vā idaṃ puroḍāśe puroḍāśo 'dhy evaṃ vā etad yad ṛcy adhy akṣarāṇi
2.4.4.20	prāṇo vai gāyatrī
2.4.4.21	prāṇena paśavo yatāḥ
2.4.4.22	yad uṣṇihākakubhā anvāha paśūnāṃ yatyai
2.4.4.23	agne trī te vājinā trī ṣadhasthā tisras te jihvā ṛtajāta pūrvīḥ
2.4.4.24	tisra u te tanvo devavātās tābhir naḥ pāhi giro aprayucchann iti
2.4.4.25	paridadhāti
2.4.4.26	vīratāyai
2.4.4.27	atho rūpatāyā eva
2.4.4.28	yaj jagatyā paridadhyād antaṃ gacchet
2.4.4.29	atha yat triṣṭubhā paridadhāti nāntaṃ gacchati
2.4.4.30	ojo vai vīryaṃ triṣṭup
2.4.4.31	ojasy eva vīrye pratitiṣṭhati
2.4.5.1	sarvābhyo devatābhyo yajña āhṛtyā iti
2.4.5.2	āhuḥ
2.4.5.3	sarvo vā eṣa yajñaḥ
2.4.5.4	sarvābhyo hi devatābhyo yajña āhriyate
2.4.5.5	sarvāṇi chandāṃsy anvāha
2.4.5.6	sarvāṇi hi chandāṃsi yajñe prayujyante
2.4.5.7	abhicarann āharet
2.4.5.8	sarvo vā eṣa yajñaḥ
2.4.5.9	sarveṇaivainaṃ yajñenābhicarati
2.4.5.10	adakṣiṇas tu syāt
2.4.5.11	tat svin menim akaḥ
2.4.5.12	menir hy adakṣiṇaḥ
2.4.5.13	atha yo yakṣya ity uktvā na yajeta tam etena yājayet
2.4.5.14	sarvo vā eṣa yajñaḥ
2.4.5.15	sarveṇaivāsmai yajñena prāyaścittiṃ vindati
2.4.5.16	uttarauttaraḥ puroḍāśo jyāyān bhavati
2.4.5.17	uttarauttaro hi loko jyāyān
2.4.5.18	yathā vā iyam evam asau
2.4.5.19	atha vā antarikṣaṃ nāsyā rūpaṃ nāmuṣyāḥ
2.4.5.20	tasmād yavamayo madhyataḥ
2.4.5.21	atho evam iva hy antarikṣasya rūpam
2.4.5.22	dvādaśakapālo bhavati
2.4.5.23	yad vai tristris tat traidhātavyāyāḥ samṛddham
2.4.5.24	sarveṣām atighātam avadyati
2.4.5.25	acchambaṭkārāya
2.4.5.26	yāvatā hi na prāpnuyāt tāvatā chambaṭkuryāt
2.4.5.27	etad vai tad yad āhuś chambaṇ ṇāsā iti
2.4.5.28	vāsa iva vai yajña ūyate
2.4.5.29	yat tārpyāṇi viṣīvyanti yajuṣāṃ tad rūpam
2.4.5.30	yad dhenavo dīyanta ukthāmadānāṃ tat
2.4.5.31	yaddhiraṇyaṃ dīyate candraṃ gīyatā iti vai sāmāhuḥ sāmnāṃ tad rūpam
2.4.5.32	etena vai sṛñjayā ayajanta
2.4.5.33	te śriyo 'ntam agacchan
2.4.5.34	tasmān nātibahu yaṣṭavyam
2.4.5.35	īśvaro hi parāṅ atipattoḥ
2.4.5.36	yo vā etena yajate vi sa chinatti
2.4.5.37	putro yājayitavyaḥ
2.4.5.38	anusaṃtatyai
2.4.6.1	āgneyam aṣṭākapālaṃ nirvaped aindram ekādaśakapālaṃ bārhaspatyaṃ carum
2.4.6.2	bhūtikāmaṃ yājayet
2.4.6.3	indro vai śithira ivāmanyata
2.4.6.4	so 'gniṃ ca bṛhaspatiṃ cābravīt
2.4.6.5	yājayataṃ meti
2.4.6.6	taṃ vā etayāgniś ca bṛhaspatiś cāyājayatām
2.4.6.7	tasmiṃs tejo 'gnir adadhād indriyam indro brahma bṛhaspatiḥ
2.4.6.8	tatā indro 'bhavat
2.4.6.9	yo bhūtikāmaḥ syāt tam etayā yājayet
2.4.6.10	teja evāsminn agnir dadhātīndriyam indro brahma bṛhaspatiḥ
2.4.6.11	bhavaty eva
2.4.6.12	yad asmiṃs trīṇi vīryāṇy adhattāṃ tasmāt tridhātuḥ
2.4.6.13	aindra itarā abhisaṃśleṣayanti
2.4.6.14	sendriyatvāya
2.4.7.1	purovāta jinva rāvaṭ svāhā / vātavān varṣan bhīma rāvaṭ svāhā / stanayan varṣann ugra rāvaṭ svāhā / atirātraṃ vavarṣvān pūrta rāvaṭ svāhā / bahu ha vā ayam avarṣīd iti śruta rāvaṭ svāhā / tapati varṣan virāḍ rāvaṭ svāhā / 'vasphūrjan vidyud varṣaṃs tveṣa rāvaṭ svāhā / naśany avasphūrjan varṣan bhūta rāvaṭ svāhā / māndā vaśā jyotiṣmatīr amasvarīḥ śundho ajrā undatīḥ suphenāḥ / mitrabhṛtaḥ kṣatrabhṛtaḥ surāṣṭrā iha no 'vata / vṛṣṇo aśvasya saṃdānam asi / vṛṣṭyai tvopanahyāmi / devā vasavyā agne soma sūryāpo dattodadhiṃ bhinta / divaḥ parjanyād antarikṣāt pṛthivyās tato no vṛṣṭyāvata
2.4.7.2	devāḥ śarmaṇyā mitra varuṇāryamann apo dattodadhiṃ bhinta / divaḥ parjanyād antarikṣāt pṛthivyās tato no vṛṣṭyāvata
2.4.7.3	devāḥ sapītayo 'pāṃ napān narāśaṃsāpo dattodadhiṃ bhinta / divaḥ parjanyād antarikṣāt pṛthivyās tato no vṛṣṭyāvata
2.4.7.4	divā cit tamaḥ kṛṇvanti parjanyenodavāhena / yat pṛthivīṃ vyundanti
2.4.7.5	āyan naraḥ sudānavo dadāśuṣe divaḥ kośam acucyavuḥ / pra parjanyaḥ sṛjatāṃ rodasī anu dhanvanā yantu vṛṣṭayaḥ
2.4.7.6	udīrayatā marutaḥ samudrato divo vṛṣṭiṃ varṣayatā purīṣiṇaḥ / na vo dasrā upadasyanti dhenavaḥ śubhe kam anu rathā avṛtsata
2.4.7.7	sṛjā vṛṣṭiṃ divaḥ / ādbhiḥ samudraṃ pṛṇa / ye devā divibhāgāḥ stha ye antarikṣabhāgā ye pṛthivībhāgās ta idaṃ kṣetram āviśata ta idaṃ kṣetram anuviviśata
2.4.8.1	vṛṣṭir vai devebhyo 'nnādyam apākrāmat
2.4.8.2	tata idaṃ sarvam aśuṣyat
2.4.8.3	te devāḥ prajāpatim evopādhāvan
2.4.8.4	tān vā etayā prajāpatir ayājayat kārīryā
2.4.8.5	tebhyo vṛṣṭim annādyam avārunddha
2.4.8.6	yatra parjanyo na varṣet tad etayā jyeṣṭhaṃ vā purohitaṃ vā yājayet
2.4.8.7	vṛṣṭir vā etebhyo 'nnādyam apakrāmati yatra parjanyo na varṣati
2.4.8.8	yat kārīryā yājayanti vṛṣṭyā annādyasyāvaruddhyai
2.4.8.9	aṣṭau vātahomāḥ
2.4.8.10	aṣṭau diśā iti
2.4.8.11	digbhya evaitair vṛṣṭim āvartayanti
2.4.8.12	māndā vaśā jyotiṣmatīr amasvarīr iti
2.4.8.13	etāni vā apāṃ nāmadheyāni
2.4.8.14	yathā vā idaṃ nāmagrāham asā asā iti hvayaty evaṃ vā etad apo nāmadheyaiś cyāvayati
2.4.8.15	vṛṣṇo aśvasya saṃdānam asīti
2.4.8.16	vṛṣā hy aśvaḥ
2.4.8.17	vṛṣā parjanyaḥ
2.4.8.18	samṛddhyai
2.4.8.19	vṛṣṭyai tvopanahyāmīti
2.4.8.20	vṛṣṭyai hy upanahyati
2.4.8.21	devā vasavyā agne soma sūryeti
2.4.8.22	devatābhir evānvahaṃ vṛṣṭim acchaiti
2.4.8.23	yadi na varṣet tatraiva vaseyuḥ
2.4.8.24	ahorātrābhyām eva vṛṣṭiṃ cyāvayanti
2.4.8.25	karīrāṇi bhavanti
2.4.8.26	vṛṣṭyā annādyasyāvaruddhyai
2.4.8.27	madhūdyutāni bhavanti
2.4.8.28	apāṃ vā eṣa oṣadhīnāṃ rasaḥ
2.4.8.29	apām evainā oṣadhīnāṃ rasenācchaiti
2.4.8.30	rasenaināś cyāvayati
2.4.8.31	agnaye dhāmacchade 'ṣṭākapālaṃ nirvapen mārutaṃ saptakapālaṃ sauryam ekakapālam
2.4.8.32	vṛṣṭikāmaṃ yājayet
2.4.8.33	agnir vā ito vṛṣṭim īṭṭe maruto 'mutaś cyāvayanti
2.4.8.34	tāṃ sūryo raśmibhir varṣati
2.4.8.35	ete vai vṛṣṭyāḥ pradātāraḥ
2.4.8.36	tān eva bhāgadheyenopāsarat
2.4.8.37	te 'smai vṛṣṭiṃ prayacchanti
2.4.8.38	sṛjā vṛṣṭiṃ diva ādbhiḥ samudraṃ pṛṇeti
2.4.8.39	imāś caivāmūś ca samasrāṭ
2.4.8.40	ābhir amūr acchaiti
2.4.8.41	ye devā divibhāgāḥ stha ye antarikṣabhāgā ye pṛthivībhāgās ta idaṃ kṣetram āviśata ta idaṃ kṣetram anuviviśateti
2.4.8.42	imān eva lokān vṛṣṭyai saṃmṛśati
2.5.1.1	saumyaṃ babhruṃ lomaśaṃ piṅgalam ālabheta paśukāmaḥ
2.5.1.2	saumīr vā oṣadhayaḥ
2.5.1.3	oṣadhayaḥ paśavaḥ
2.5.1.4	yat saumyaḥ pratyakṣam evāsmai paśum ālabhate
2.5.1.5	lomaśo bhavati
2.5.1.6	etad vai puṣṭyā rūpam
2.5.1.7	puṣṭim evāvarunddhe
2.5.1.8	babhruḥ piṅgalo bhavati somasya rūpaṃ samṛddhyai
2.5.1.9	yas traitānām uttamo jāyeta taṃ saumāpauṣṇam ālabheta paśukāmaḥ
2.5.1.10	somo vai retodhāḥ
2.5.1.11	pūṣā paśūnāṃ prajanayitā
2.5.1.12	soma evāsmai reto dadhāti
2.5.1.13	pūṣā paśūn prajanayati
2.5.1.14	stanaṃ vā eteṣām dvā abhijāyete
2.5.1.15	ūrjaṃ tṛtīyaḥ
2.5.1.16	ūrg vai paśavaḥ
2.5.1.17	ūrjaivāsmā ūrjaṃ paśūn āptvāvarunddhe
2.5.1.18	trir vā eṣā saṃvatsarasyānyān paśūn parivijāyate
2.5.1.19	etad vai puṣṭyā rūpam
2.5.1.20	puṣṭim evāvarunddhe
2.5.1.21	bhāginīr vā anyāḥ prajāḥ
2.5.1.22	abhāgā anyāḥ
2.5.1.23	yad audumbaro yūpo bhavaty ubhayīr evainā bhāginīḥ karoti
2.5.1.24	māsi māsi vā eṣo 'vāntaram anyebhyo vanaspatibhyaḥ pacyate
2.5.1.25	etad vai puṣṭyā rūpam
2.5.1.26	puṣṭim evāvarunddhe
2.5.1.27	prājāpatyaṃ tūparam ālabheta paśukāmaḥ
2.5.1.28	prājāpatyā vai paśavaḥ
2.5.1.29	prajāpatiḥ paśūnāṃ prajanayitā
2.5.1.30	tam eva bhāgadheyenopāsarat
2.5.1.31	so 'smai paśūn prajanayati
2.5.1.32	yonir vai prajāpatiḥ
2.5.1.33	yoner eva prajāyate
2.5.1.34	sarveṣāṃ vā eṣa paśūnāṃ rūpāṇi prati
2.5.1.35	puruṣasyeva śmaśrūṇi
2.5.1.36	aśvasyeva śiraḥ
2.5.1.37	gardabhasyeva karṇau
2.5.1.38	śuna iva lomāni
2.5.1.39	gor iva pūrvau pādau
2.5.1.40	aver ivāparau
2.5.1.41	ajaḥ khalu vai sarvāṇy eva paśūnāṃ rūpāṇy āptvāvarunddhe
2.5.1.42	sarvāṇy enaṃ paśūnāṃ rūpāṇy upatiṣṭhante
2.5.1.43	hiraṇyagarbhavatyāghāraḥ
2.5.1.44	yāḥ prajāpateḥ sāmidhenīs tāḥ sāmidhenīḥ
2.5.1.45	yāḥ prajāpater āpriyas tā āpriyaḥ
2.5.1.46	hiraṇyaṃ deyaṃ saśukratvāya
2.5.1.47	tārpyaṃ deyaṃ sayonitvāya
2.5.1.48	adhīvāso deyo yajñasya tena rūpāṇy āptvāvarunddhe
2.5.1.49	etena vā upakerū rarādhe
2.5.1.50	ṛdhnoti ya etena yajate
2.5.1.51	dvādaśadhā ha tvai sa prāśitraṃ parijahāra
2.5.1.52	tatra dvādaśa dvādaśa varān dadau
2.5.1.53	yad dvādaśa dīyante tasyaiṣā pratimā
2.5.1.54	śvetaṃ vāyavā ālabheta
2.5.1.55	bhūtikāmaṃ yājayet
2.5.1.56	vāyur vai devānām ojiṣṭhaḥ kṣepiṣṭhaḥ
2.5.1.57	sa enaṃ bhūtyai ninayati
2.5.1.58	tad āhur adhṛtā devateśvarā nirmṛja īśvarainam ārtiṃ ninetor iti
2.5.1.59	tad ati saivainaṃ bhūtyai ninayati
2.5.1.60	śvetaṃ vāyave niyutvatā ālabheta
2.5.1.61	grāmakāmaṃ yājayet
2.5.1.62	vāyur vā imāḥ prajā nasyotā itthaṃ cetthaṃ ca nenīyate
2.5.1.63	yad vāyave vāyur evāsmai nasyotāṃ viśaṃ ninayati
2.5.1.64	niyutvatī yājyānuvākye bhavataḥ
2.5.1.65	grāmam asmin dādhāra
2.5.1.66	śveto bhavati
2.5.1.67	brahmaṇo rūpaṃ samṛddhyai
2.5.1.68	śvetaṃ vāyave niyutvatā ālabheta
2.5.1.69	āmayāvinaṃ yājayet
2.5.1.70	prāṇo vai vāyuḥ
2.5.1.71	prāṇo hi vā etasyāpakrāntaḥ
2.5.1.72	athaitasyāmayati
2.5.1.73	yad vāyave vāyur evāsmai prāṇaṃ ninayati
2.5.1.74	niyutvatī yājyānuvākye bhavataḥ
2.5.1.75	prāṇam asmin dādhāra
2.5.1.76	śveto bhavati
2.5.1.77	brahmaṇo rūpaṃ samṛddhyai
2.5.1.78	śvetaṃ vāyave niyutvatā ālabheta
2.5.1.79	paśukāmaṃ yājayet
2.5.1.80	prāṇo vai vāyuḥ
2.5.1.81	prāṇaṃ vā etat paśavaḥ pratidhāvanti yad varṣeṣu vātaṃ pratijighrati
2.5.1.82	yad vāyave vāyur evāsmai paśūn ninayati
2.5.1.83	niyutvatī yājyānuvākye bhavataḥ
2.5.1.84	paśūn asmin dādhāra
2.5.1.85	śveto bhavati
2.5.1.86	brahmaṇo rūpaṃ samṛddhyai
2.5.2.1	svarbhānur vā āsuraḥ sūryaṃ tamasāvidhyat
2.5.2.2	tasya devās tamo 'pāghnan
2.5.2.3	yat prathamaṃ tamo 'pāghnant sāviḥ kṛṣṇābhavat
2.5.2.4	yad dvitīyaṃ sā lohinī
2.5.2.5	yat tṛtīyaṃ sā balakṣī
2.5.2.6	yad adhyastād apākṛntat sāvir vaśābhavat
2.5.2.7	te 'bruvan devapaśum imaṃ kāmāyālabhāmahā iti
2.5.2.8	atha vā iyaṃ tarhy ṛkṣāsīd alomikā
2.5.2.9	te 'bruvaṃs tasmai kāmāyālabhāmahai yathāsyām oṣadhayaś ca vanaspatayaś ca jāyantā iti
2.5.2.10	tāṃ vai tasmai kāmāyālabhanta
2.5.2.11	tato 'syām oṣadhayaś ca vanaspatayaś cājāyanta
2.5.2.12	yaḥ prajākāmo vā paśukāmo vā syāt sa etām aviṃ vaśām ālabheta
2.5.2.13	pra prajayā ca paśubhiś ca jāyate
2.5.2.14	atho āhur yaḥ prathamas tamasy apahate sūryasya raśmir yūpasya caṣāle 'vātanot sāvir vaśābhavad iti
2.5.2.15	tad ubhayenaiva devapaśur ālabhyate
2.5.2.16	yady asyās taj janma yadi vetaraṃ tat kāmāya kāmāyaivāvir vaśālabhyate
2.5.2.17	āgneyam ajam ālabheta vāruṇaṃ petvam
2.5.2.18	bhūtikāmaṃ yājayet
2.5.2.19	āgneyāni vai puruṣasyāsthāni
2.5.2.20	vāruṇaṃ māṃsam
2.5.2.21	āgneyenaivāsyāgneyaṃ niṣkrīṇāti vāruṇena vāruṇaṃ bhavaty eva
2.5.2.22	sārasvatīṃ meṣīm ālabheta yo vāco gṛhīta
2.5.2.23	vāg vai sarasvatī
2.5.2.24	vācaivāsya vācaṃ bhiṣajyati
2.5.2.25	apannadatī bhavati sarvatvāya
2.5.2.26	anadhiskannā samṛddhyai
2.5.2.27	śvetā malhā ālabheta brahmavarcasakāma āgneyīṃ bārhaspatyāṃ saurīṃ vasantāgneyīṃ prāvṛṣi bārhaspatyāṃ śiśire saurīm
2.5.2.28	yad āgneyī tejas tayāvarunddhe
2.5.2.29	yad bārhaspatyā brahmavarcasaṃ tayā
2.5.2.30	yat saurī rucaṃ tayā
2.5.2.31	trivṛd vāvāsmā etat samṛddhaṃ brahmavarcasaṃ dadhāti
2.5.2.32	saṃvatsaraṃ paryālabhyante
2.5.2.33	saṃvatsareṇa vā anāptam āpyate
2.5.2.34	saṃvatsareṇaivāsmā āptvā tejo brahmavarcasaṃ dadhāti
2.5.2.35	śvetā bhavati brahmaṇo rūpaṃ samṛddhyai
2.5.2.36	vāyavyām ajām ālabheta sārasvatīṃ meṣīm adityā ajām abhiśasyamānaṃ yājayet
2.5.2.37	vāyur vā etasyāślīlaṃ gandhaṃ janatā anuviharati yam abhiśaṃsanti
2.5.2.38	eṣa hīdaṃ sarvam upagacchati
2.5.2.39	yad vāyave vāyur evāsya taṃ gandhaṃ surabhim akaḥ
2.5.2.40	so 'sya surabhir gandho janatā anuvitiṣṭhate
2.5.2.41	vācā vā etam abhiśaṃsanti yam abhiśaṃsanti
2.5.2.42	vāk sarasvatī
2.5.2.43	yat sārasvatī vācaivaiṣāṃ vācaṃ śamayati
2.5.2.44	apratiṣṭhito vā eṣa yam abhiśaṃsanti
2.5.2.45	iyaṃ vā aditiḥ
2.5.2.46	iyaṃ pratiṣṭhā
2.5.2.47	yad ādityāsyām eva pratitiṣṭhati
2.5.2.48	indriyeṇa vā eṣa vīryeṇa vyṛdhyate yam abhiśaṃsanti
2.5.2.49	indriyaṃ vīryaṃ garbhaḥ
2.5.2.50	yad garbhiṇīr bhavantīndriyeṇaivainaṃ vīryeṇa samardhayanti
2.5.3.1	devāś ca vā asurāś cāspardhanta
2.5.3.2	te vai samāvad eva yajñe kurvāṇā āyan
2.5.3.3	yad eva devā akurvata tad asurā akurvata
2.5.3.4	te na vyāvṛtam agacchan
2.5.3.5	te devā etaṃ vāmanaṃ paśum apaśyan
2.5.3.6	taṃ vaiṣṇavam ālabhanta
2.5.3.7	tato viṣṇur imāṃllokān udajayat
2.5.3.8	tato devā asurān ebhyo lokebhyaḥ prāṇudanta
2.5.3.9	tato devā abhavan parāsurāḥ
2.5.3.10	yaḥ sapatnavān bhrātṛvyavān vā syāt sa etaṃ vāmanaṃ vaiṣṇavam ālabheta
2.5.3.11	ato vai viṣṇur imāṃllokān udajayat
2.5.3.12	viṣṇor evojjitim anv imāṃl lokān ujjayati
2.5.3.13	praibhyo lokebhyo bhrātṛvyaṃ nudate
2.5.3.14	viṣama ivālabheta
2.5.3.15	viṣamān iva hīmāṃllokān devā udajayan
2.5.3.16	nimān eva lokān ujjayati
2.5.3.17	indro vai vṛtram ahan
2.5.3.18	sa prāṅ apadyata
2.5.3.19	sa padyamāna indraṃ saptabhir bhogaiḥ paryagṛhṇāt
2.5.3.20	tasmād viṣvañcaḥ paśavo vyudāyan
2.5.3.21	mūrdhato vaidehīr udāyan
2.5.3.22	tasmāt tāsāṃ puro janma pura okaḥ
2.5.3.23	tāsāṃ jaghanata ṛṣabho vaideho 'nūdait
2.5.3.24	tam acāyad ayaṃ vāva māsmād aṃhaso muñced iti
2.5.3.25	tam aindram ālabheta
2.5.3.26	āgneyaṃ tu pūrvam ajam ālabheta
2.5.3.27	sa vā agninaiva vṛtrasya bhogān apidahyāthaindreṇendriyaṃ vīryam ātmann adhatta
2.5.3.28	yaḥ pāpmanā tamasā gṛhīto manyeta sa etam aindram ṛṣabham ālabheta
2.5.3.29	āgneyaṃ tu pūrvam ajam ālabheta
2.5.3.30	agninaiva pāpmano bhogān apidahyāthaindreṇendriyaṃ vīryam ātman dhatte
2.5.3.31	indro vai valam apāvṛṇot
2.5.3.32	tataḥ sahasram udait
2.5.3.33	tasya sahasrasyāgrataḥ kubhra udait
2.5.3.34	tasmād etaṃ sāhasrī lakṣmīr ity āhur yaś ca veda yaś ca na
2.5.3.35	atho āhur imaṃ vā eṣa lokaṃ paśyann abhyudait sa samaiṣat sa eṣa samīṣitaḥ kubhra iti
2.5.3.36	tam aindram ālabheta paśukāmaḥ
2.5.3.37	aindrā vai paśavaḥ
2.5.3.38	indraḥ paśūnāṃ prajanayitā
2.5.3.39	tam eva bhāgadheyenopāsarat
2.5.3.40	so 'smai paśūn prajanayati
2.5.3.41	sa yadā sahasraṃ paśūn gacched athaitaṃ vāmanaṃ vaiṣṇavam ālabheta
2.5.3.42	etasmin vai tat sahasraṃ pratyatiṣṭhat
2.5.3.43	sa tiryaṅ vyaiṣat
2.5.3.44	tasmād eṣa tiryaṅṅ iva vīṣitaḥ
2.5.3.45	etena vai sa tat sahasraṃ paryagṛhṇāt
2.5.3.46	tat sahasrasya vā eṣa parigṛhītyā avikṣobhāya
2.5.3.47	devāś ca vai pitaraś cāsmiṃlloka āsan
2.5.3.48	tad yat kiṃca devānāṃ svam āsīt tad yamo 'yuvata
2.5.3.49	te devāḥ prajāpatim evopādhāvan
2.5.3.50	sa prajāpatir etau mithunau paśū apaśyad ṛṣabhaṃ ca vaśāṃ ca
2.5.3.51	tā ālabhata
2.5.3.52	vaiṣṇavavāruṇīṃ tu pūrvāṃ vaśām ālabhata
2.5.3.53	tān vai varuṇenaiva grāhayitvā viṣṇunā yajñena prāṇudata
2.5.3.54	athaindraṃ deveṣv ālabhata
2.5.3.55	tenaiṣv indriyāṇi vīryāṇy āptvādadhāt
2.5.3.56	yaḥ sapatnavān bhrātṛvyavān vā syāt sa etau mithunau paśū ālabheta ṛṣabhaṃ ca vaśāṃ ca
2.5.3.57	vaiṣṇavavāruṇīṃ tu pūrvāṃ vaśām ālabheta
2.5.3.58	varuṇenaivainān grāhayitvā viṣṇunā yajñena praṇudate
2.5.3.59	athaindreṇendriyaṃ vīryam ātman dhatte
2.5.4.1	sāvitraṃ punarutsṛṣṭam ālabheta yaḥ purā puṇyaḥ san paścā pāpatvaṃ gacchet
2.5.4.2	savitā vai śriyaḥ prasavitā
2.5.4.3	tam eva bhāgadheyenopāsarat
2.5.4.4	sa enaṃ śriyai prasuvati
2.5.4.5	pāpo vā eṣa purā san paścā śriyam aśnute yaḥ purānaḍvānt san paścokṣatvaṃ gacchati
2.5.4.6	yathaiṣa śriyam aśnuta evam evainaṃ śriyaṃ gamayati
2.5.4.7	oṣadhībhyo vehatam ālabheta prajākāmaḥ
2.5.4.8	oṣadhīnāṃ vā eṣā priyā
2.5.4.9	etā vā etāṃ sūtoḥ paribādhante
2.5.4.10	oṣadhayaḥ khalu vā etasya prajām apagūhanti yo 'laṃ prajāyai san prajāṃ na vindate
2.5.4.11	tā eva bhāgadheyenopāsarat
2.5.4.12	tā asmai prajāṃ punar dadati
2.5.4.13	āpo vā oṣadhayaḥ
2.5.4.14	āpo ha tv evāsat khananti
2.5.4.15	tā asmai prajāṃ khananti
2.5.4.16	dyāvāpṛthivīye dhenū saṃmātarā ālabhetānnakāmaḥ
2.5.4.17	yaddhyasau varṣati tad asyāṃ pratitiṣṭhati
2.5.4.18	dyāvāpṛthivī vā annasyeśāte
2.5.4.19	te eva bhāgadheyenopāsarat
2.5.4.20	te asmā annādyaṃ prayacchataḥ
2.5.4.21	sa vatsaṃ vāyava ālabheta
2.5.4.22	vāyur vā anayor vatsaḥ
2.5.4.23	vāyur ime pradāpayati
2.5.4.24	pratte ha vā ime duhe ya evaṃ veda
2.5.4.25	aindrīṃ sūtavaśām ālabheta
2.5.4.26	rājanyaṃ bhūtikāmaṃ yājayet
2.5.4.27	etasyā vā adhīndro 'jāyata
2.5.4.28	sa jāyamāna etaṃ yoniṃ niravartayat
2.5.4.29	sā sūtavaśābhavat
2.5.4.30	atho āhur etad eva sakṛd indriyaṃ vīryaṃ tejo janayitvā nāparaṃ sūtā āśaṃsata
2.5.4.31	sā sūtavaśābhavad iti
2.5.4.32	indriyeṇa vā eṣa vīryeṇa vyṛdhyate yo 'laṃ bhūtyai san na bhavati
2.5.4.33	aindrī bhavati
2.5.4.34	indriyam asmin dadhāti
2.5.4.35	atha yas taṃ vinded yaṃ sūtvā sūtavaśā bhavati tam aindram ālabheta tejaskāmaḥ
2.5.4.36	tad evendriyaṃ vīryaṃ teja āpnoti
2.5.4.37	sārasvatīṃ dhenuṣṭarīm ālabheta yaḥ kṣetre paśuṣu vā vivadeta
2.5.4.38	vāg vai sarasvatī
2.5.4.39	vācaivaiṣāṃ vācaṃ vṛṅkte
2.5.4.40	dhenur vā eṣā satī na duhe
2.5.4.41	taryam evaiṣāṃ vācaṃ karoti
2.5.4.42	dyāvāpṛthivīyāṃ dhenuṃ paryāriṇīm ālabheta yo rājanyo 'bhyardho viśaś caret
2.5.4.43	dyāvāpṛthivībhyāṃ hi vā eṣa nirbhaktaḥ
2.5.4.44	athaiṣo 'bhyardho viśaś carati
2.5.4.45	dyāvāpṛthivī evainaṃ viśi pratiṣṭhāpayataḥ
2.5.4.46	paryāriṇī bhavati
2.5.4.47	paryārīva hy etad rāṣṭram
2.5.4.48	yad abhyardho viśaś carati dyāvāpṛthivī evainaṃ viśi pratiṣṭhāpya
2.5.4.49	sa śvo bhūte vatsaṃ vāyava ālabheta
2.5.4.50	vāyur vā anayor vatsaḥ
2.5.4.51	vāyur imau kṣayau viśaṃ ca pradāpayati
2.5.4.52	prattau ha vā imau kṣayau viśaṃ ca duhe ya evaṃ veda
2.5.5.1	āgneyam ajam ālabheta
2.5.5.2	saumyaṃ babhrum ṛṣabhaṃ piṅgalaṃ bhūtikāmaṃ yājayet
2.5.5.3	ṛddhyā evāgneyaḥ
2.5.5.4	indriyeṇa vā eṣa vīryeṇa vyṛdhyate yo 'laṃ bhūtyai san na bhavati
2.5.5.5	yat saumyaḥ svayaivāsmai devatayendriyaṃ vīryam āptvāvarunddhe
2.5.5.6	bhavaty eva
2.5.5.7	babhruḥ piṅgalo bhavati
2.5.5.8	somasya rūpaṃ samṛddhyai
2.5.5.9	gomṛgaṃ vāyavā ālabheta
2.5.5.10	abhiśasyamānaṃ yājayet
2.5.5.11	apūto vā eṣa yam abhiśaṃsanti
2.5.5.12	vāyur vai devānāṃ pavitram
2.5.5.13	vāyunaivainaṃ pavitreṇa punāti
2.5.5.14	neva vā eṣa grāme nāraṇye yam abhiśaṃsanti
2.5.5.15	neva khalu vā eṣa grāmyaḥ paśur nevāraṇyaḥ
2.5.5.16	tasmād asyaiṣa devatayā paśūnāṃ samṛddhaḥ
2.5.5.17	aindrāgnam anusṛṣṭam ālabheta yasya pitā pitāmahaḥ somaṃ na pibet
2.5.5.18	indriyeṇa vā eṣa vīryeṇa vyṛdhyate yasya pitā pitāmahaḥ somaṃ na pibati
2.5.5.19	yad aindra indriyeṇaivainaṃ vīryeṇa samardhayati
2.5.5.20	devatābhir vā eṣa vyṛdhyate yasya pitā pitāmahaḥ somaṃ na pibati
2.5.5.21	yad āgneyo 'gnir vai sarvā devatā devatābhir evainaṃ samardhayati
2.5.5.22	anusṛṣṭo bhavati
2.5.5.23	anusṛṣṭa iva hy etasya somapītho yasya pitā pitāmahaḥ somaṃ na pibati
2.5.5.24	tasmād asyaiṣa devatayā paśūnāṃ samṛddhaḥ
2.5.5.25	tvāṣṭram avaliptam ālabheta paśukāmaḥ
2.5.5.26	tvāṣṭrā vai paśavaḥ
2.5.5.27	tvaṣṭā paśūnāṃ prajanayitā
2.5.5.28	tam eva bhāgadheyenopāsarat so 'smai paśūn prajanayati
2.5.5.29	saumāpauṣṇaṃ napuṃsakam ālabheta
2.5.5.30	paṇḍakaṃ yājayet
2.5.5.31	yatra tū bhūmer jāyeta tat prajijñāseta / atra vā etasya jāyamānasyendriyaṃ vīryam apākrāmat
2.5.5.32	tad evāsmā indriyaṃ vīryam āptvā dadhāti
2.5.5.33	somaś ca vā etasya pūṣā ca jāyamānasyendriyaṃ vīryam ayuvetām
2.5.5.34	iyaṃ vai pūṣauṣadhayaḥ somaḥ
2.5.5.35	yat saumāpauṣṇaḥ svayaivāsmai devatayendriyaṃ vīryam āptvāvarunddhe
2.5.5.36	bhavaty eva
2.5.5.37	yāny anavadānīyāni tair nairṛtaiḥ pūrvaiḥ pracaranti
2.5.5.38	nirṛtigṛhītā vā eṣā strī yā puṃrūpā
2.5.5.39	nirṛtigṛhīta eṣa pumān yaḥ strīrūpaḥ
2.5.5.40	nirṛtyā evainaṃ tena muñcati
2.5.5.41	na vai nairṛtyāhutir agnim ānaśe
2.5.5.42	yad aṅgāreṣu juhoti tat svid agnau juhoti tad u na
2.5.5.43	yatra vā ada indro vṛṣaṇaśvasya menāsīt tad enaṃ nirṛtiḥ pāpmāgṛhṇāt
2.5.5.44	sa yaṃ pāpmānam apāhata sa napuṃsako 'bhavat
2.5.5.45	yaḥ pāpmanā tamasā gṛhīto manyeta sa etam aindraṃ napuṃsakam ālabheta
2.5.5.46	yenaivendraḥ pāpmānam apāhata tena pāpmānam apahate
2.5.5.47	athaindreṇendriyaṃ vīryam ātman dhatte
2.5.5.48	prajāpatiḥ paśūn asṛjata
2.5.5.49	sa vā etam evāgre napuṃsakam asṛjata
2.5.5.50	taṃ paśavo 'nvasṛjyanta
2.5.5.51	atho āhur etam evāgre sṛṣṭaṃ tvaṣṭre ca patnībhyaś ca napuṃsakam ālabhata
2.5.5.52	tena prajā asṛjateti
2.5.5.53	yaḥ prajākāmo vā paśukāmo vā syāt sa etaṃ tvaṣṭre ca patnībhyaś ca napuṃsakam ālabheta
2.5.5.54	mithunaṃ vai tvaṣṭā ca patnīś ca
2.5.5.55	tvaṣṭāraṃ vā etan mithune 'pyasrāṭ prajananāya
2.5.5.56	tanmithunam
2.5.5.57	tasmādeva mithunādyajamānaḥ prajayā ca paśubhiśca prajāyate
2.5.6.1	prajāpatiḥ prajā asṛjata
2.5.6.2	tā enaṃ sṛṣṭā atyamanyanta
2.5.6.3	tā atimanyamānā varuṇenāgrāhayat
2.5.6.4	tā varuṇagṛhītāḥ kṛṣṇaḥ petvo 'dhyaskandat
2.5.6.5	tasyānuhāya pādam agṛhṇāt
2.5.6.6	tasya śaphaḥ prāvṛhyata
2.5.6.7	sa ekaśitipād abhavat
2.5.6.8	tam acāyat
2.5.6.9	ayaṃ vāvāsāṃ prajānām avaruṇagṛhītaḥ
2.5.6.10	anenemāḥ prajā varuṇān muñcānīti taṃ vāruṇam ālabhata
2.5.6.11	tata imāḥ prajā varuṇāt prāmucyanta
2.5.6.12	tad varuṇapramocanīya evaiṣa
2.5.6.13	yo jyogāmayāvī syāt tam etena yājayet
2.5.6.14	varuṇena hi vā eṣa pāpmanā gṛhītaḥ
2.5.6.15	athaitasya jyog āmayati
2.5.6.16	yad vāruṇo varuṇād evainaṃ tena muñcati
2.5.6.17	ekaśitipād bhavati
2.5.6.18	evam iva hi tasya rūpam āsīt samṛddhyai
2.5.6.19	dvīpe yājayet
2.5.6.20	etā vai pratyakṣaṃ vāruṇīr yad āpaḥ
2.5.6.21	sve vā etad yonau pratyakṣaṃ varuṇam avayajati
2.5.6.22	samantam āpaḥ parivahanti rakṣasām ananvavāyāya
2.5.6.23	vāruṇaṃ kṛṣṇaṃ petvam ālabhetābhicaran
2.5.6.24	yad vāruṇo varuṇenaivainaṃ grāhayitvā stṛṇute
2.5.6.25	kṛṣṇo bhavati
2.5.6.26	tamo vai kṛṣṇam
2.5.6.27	mṛtyus tamaḥ
2.5.6.28	mṛtyunaivainaṃ grāhayati
2.5.6.29	etad vai pāpmano rūpaṃ yat kṛṣṇam
2.5.6.30	kṛṣṇa iva hi pāpmā
2.5.6.31	pāpmanaivainam abhiṣuvati taṃ niyuñjyāt
2.5.6.32	paśuṃ badhnāmi varuṇāya rājñā indrāya bhāgam ṛṣabhaṃ kevalo hi / gātrāṇi devā abhisaṃviśantu yamo gṛhṇātu nirṛtiḥ sapatnān
2.5.6.33	ity etābhya evainaṃ devatābhyo niryācya mṛtyur vai yamaḥ mṛtyunaivainaṃ grāhayati
2.5.6.34	agnaye vaiśvānarāya kṛṣṇaṃ petvam ālabheta samāntam abhidhrokṣyan
2.5.6.35	saṃvatsaro vā agnir vaiśvānaraḥ
2.5.6.36	saṃvatsarāya samamyate
2.5.6.37	saṃvatsaram evāptvāvaruṇaṃ kāmam abhidruhyati
2.5.6.38	āśvinaṃ kṛṣṇalalāmam ālabheta
2.5.6.39	ānujāvaraṃ yājayet
2.5.6.40	aśvinau vai devānām ānujāvarau
2.5.6.41	aśvinā etasya devate ya ānujāvaraḥ
2.5.6.42	tā eva bhāgadheyenopāsarat
2.5.6.43	tā enam agraṃ pariṇayataḥ
2.5.6.44	kṛṣṇo bhavati
2.5.6.45	pāpmānam evāpahate
2.5.6.46	lalāmo bhavati
2.5.6.47	mukhato 'smiṃs tejo dadhāti
2.5.6.48	āśvinaṃ kṛṣṇalalāmam ālabheta
2.5.6.49	āmayāvinaṃ yājayet
2.5.6.50	aśvinau vai devānāṃ bhiṣajau
2.5.6.51	aśvinā etasya devate ya āmayāvī
2.5.6.52	tā eva bhāgadheyenopāsarat
2.5.6.53	tā enaṃ bhiṣajyataḥ
2.5.6.54	kṛṣṇo bhavati
2.5.6.55	pāpmānam evāpahate
2.5.6.56	lalāmo bhavati
2.5.6.57	mukhato 'smiṃs tejo dadhāti
2.5.7.1	chandāṃsi vai yajñāya nātiṣṭhanta
2.5.7.2	sa vaṣaṭkāro 'bhihṛtya gāyatryāḥ śiro 'chinat
2.5.7.3	tasmācchīrṣṇaś chinnād yo raso 'kṣarat tā vaśā abhavan
2.5.7.4	tad vaśānāṃ vaśātvam
2.5.7.5	atho āhuḥ
2.5.7.6	vaśaṃ vai tā akṣaran
2.5.7.7	tā vaśā abhavan
2.5.7.8	tad vaśānāṃ vaśātvam ity atho āhuḥ
2.5.7.9	vasā vai sāsīt
2.5.7.10	tad vasā vā etā iti
2.5.7.11	tato yaḥ prathamo rasaḥ prākṣarat taṃ bṛhaspatir upāgṛhṇāt
2.5.7.12	sā rohiṇī bārhaspatyā
2.5.7.13	tato yo 'tyakṣarat taṃ mitrāvaruṇau
2.5.7.14	sā dvirūpā maitrāvaruṇī
2.5.7.15	tato yo 'tyakṣarat taṃ viśve devāḥ
2.5.7.16	sā bahurūpā vaiśvadevī
2.5.7.17	tato yo 'tyakṣarat tam agniś ca marutaś ca
2.5.7.18	sā pṛśnir āgnimārutī
2.5.7.19	atho āhuḥ
2.5.7.20	kṛṣṇaśabalīty atha yā vipruṣā āsaṃs tānīmāny anyāni rūpāṇi
2.5.7.21	tato yaḥ prathamo drapsaḥ parāpatat taṃ bṛhaspatir abhihāyābhyagṛhṇāt
2.5.7.22	sa ukṣābhavat
2.5.7.23	tad ukṣṇa ukṣatvam
2.5.7.24	atho āhuḥ
2.5.7.25	yad devatā anuvyaukṣata sa ukṣābhavat
2.5.7.26	tad ukṣṇa ukṣatvam iti
2.5.7.27	taṃ brāhmaṇaspatyam ālabheta
2.5.7.28	brāhmaṇaṃ bhūtikāmaṃ yājayet
2.5.7.29	brahma vai brahmaṇaspatiḥ
2.5.7.30	brāhmaṇaspatyo brāhmaṇo devatayā svayaiva
2.5.7.31	asmai devatayendriyaṃ vīryam āptvāvarunddhe
2.5.7.32	bhavaty eva
2.5.7.33	rohiṇīṃ bārhaspatyām ālabheta brahmavarcasakāmaḥ
2.5.7.34	brahma vai bṛhaspatiḥ
2.5.7.35	bārhaspatyo brāhmaṇo devatayā svayaiva
2.5.7.36	asmai devatayāptvā tejo brahmavarcasaṃ dadhāti
2.5.7.37	rohiṇī bhavati
2.5.7.38	brahmaṇo rūpaṃ samṛddhyai
2.5.7.39	maitrāvaruṇīṃ dvirūpām ālabheta paśukāmaḥ
2.5.7.40	ahorātre vai mitrāvaruṇau
2.5.7.41	ahorātre anu paśavaḥ prajāyante
2.5.7.42	tā eva bhāgadheyenopāsarat
2.5.7.43	tā asmai paśūn prajanayataḥ
2.5.7.44	chandasāṃ vā eṣa rasaḥ
2.5.7.45	chandasām evāsmai rasena paśūn dhattaḥ
2.5.7.46	dvirūpā bhavati samṛddhyai
2.5.7.47	vaiśvadevīṃ bahurūpām ālabheta yasmai kāmāya kāmayeta
2.5.7.48	sarvā vā etā devatāḥ
2.5.7.49	sarvā vā etad devatāḥ kāmāya bhāgadheyenopāsarat
2.5.7.50	tā asmai kāmaṃ samardhayanti yatkāmo bhavati
2.5.7.51	chandasāṃ vā eṣa rasaḥ
2.5.7.52	chandasām evāsmai rasena dadhati
2.5.7.53	bahurūpā bhavati samṛddhyai
2.5.7.54	āgnimārutīṃ pṛśnim ālabheta vṛṣṭikāmaḥ
2.5.7.55	agnir vā ito vṛṣṭim īṭṭe
2.5.7.56	maruto 'mutaś cyāvayanti
2.5.7.57	ete vai vṛṣṭyāḥ pradātāraḥ
2.5.7.58	tān eva bhāgadheyenopāsarat
2.5.7.59	te 'smai vṛṣṭiṃ prayacchanti
2.5.7.60	chandasāṃ vā eṣa rasaḥ
2.5.7.61	raso vṛṣṭiḥ
2.5.7.62	chandasām evāsmai rasena rasaṃ vṛṣṭiṃ ninayanti
2.5.7.63	pṛśnir bhavati
2.5.7.64	pṛśnimātaro hi marutaḥ
2.5.7.65	bhaumīṃ kṛṣṇaśabalīm ālabhetānnakāmaḥ
2.5.7.66	iyaṃ vā annasya pradātrikā
2.5.7.67	tām eva bhāgadheyenopāsarat
2.5.7.68	sāsmā annādyaṃ prayacchati
2.5.7.69	na carmāpy āhareyuḥ
2.5.7.70	anannaṃ vai carma
2.5.7.71	anannaṃ kṛṣṇam
2.5.7.72	anannenaivānannam apahatyānnādyam ātman dhatte
2.5.7.73	yad vai tacchīrṣṇaś chinnāt teja indriyaṃ vīryaṃ parāpatat sā babhrur vaśābhavat
2.5.7.74	tad eṣā vaśā
2.5.7.75	annam evetarāḥ
2.5.7.76	tāṃ brāhmaṇaspatyām ālabhetābhicaran
2.5.7.77	brahma vai brahmaṇaspatiḥ
2.5.7.78	brāhmaṇaspatyo brāhmaṇo devatayā
2.5.7.79	yāvad eva brahma tenainaṃ sarveṇābhicarati
2.5.7.80	tejasainaṃ pracchinatti
2.5.7.81	stṛṇuta eva
2.5.7.82	babhrur bhavati
2.5.7.83	brahmaṇo rūpaṃ samṛddhyai
2.5.7.84	saurīṃ śvetām ālabheta brahmavarcasakāmaḥ
2.5.7.85	'sau vā ādityo brahmavarcasasya pradātā
2.5.7.86	tam eva bhāgadheyenopāsarat
2.5.7.87	so 'smai brahmavarcasaṃ prayacchati
2.5.7.88	śvetā bhavati
2.5.7.89	brahmaṇo rūpaṃ samṛddhyai
2.5.7.90	maitrāvaruṇīṃ kṛṣṇakarṇīm ālabheta vṛṣṭikāmaḥ
2.5.7.91	ahorātre vai mitrāvaruṇau
2.5.7.92	ahorātre anuvarṣati
2.5.7.93	etad vā ahno rūpaṃ yacchuklam
2.5.7.94	yat kṛṣṇaṃ tad rātrer
2.5.7.95	dvirūpā bhavati samṛddhyai
2.5.8.1	indrāya manyumate manasvate lalāmam ālabheta saṃgrāme
2.5.8.2	manyunā vai vīryaṃ kriyate
2.5.8.3	indriyeṇa jayati
2.5.8.4	vīryaṃ caivaiṣv indriyaṃ ca jityai dadhāti
2.5.8.5	lalāmo bhavati
2.5.8.6	purastāddhyayaṃ manyuḥ
2.5.8.7	atho brahmaṇaivainān purastān mukhato jityai saṃśyati
2.5.8.8	indrāyābhimātighna ṛṣabham ālabheta bhrātṛvyavān
2.5.8.9	abhimātir vai pāpmā bhrātṛvyaḥ
2.5.8.10	indriyeṇaivābhimātiṃ pāpmānaṃ bhrātṛvyam apahate
2.5.8.11	sa indrāya vṛtraturā ālabheta
2.5.8.12	abhimātir vai pāpmā bhrātṛvyaḥ
2.5.8.13	indriyeṇaivābhimātiṃ pāpmānaṃ bhrātṛvyam apahatya vṛtratūr evābhūt
2.5.8.14	svārājyam eva gacchati
2.5.8.15	vṛtratūr iti hy etam āhur yaḥ svārājyaṃ gacchati
2.5.8.16	aindrāmārutaṃ pṛśnisaktham ālabheta
2.5.8.17	rājanyaṃ grāmakāmaṃ yājayet
2.5.8.18	aindro vai rājanyo devatayā
2.5.8.19	mārutī viṭ
2.5.8.20	indriyeṇaivāsmai viśam upayunakti
2.5.8.21	pṛśnisaktho bhavati
2.5.8.22	paścād evāsmai viśam upadadhāti
2.5.8.23	anukām asmai viśam avivādinīṃ karoti
2.5.8.24	indrāya vajriṇa ṛṣabham ālabheta
2.5.8.25	rājanyaṃ bhūtikāmaṃ yājayet
2.5.8.26	yadā vai rājanyo vajrī bhavaty atha bhūtiṃ gacchati
2.5.8.27	yad vajriṇe vajram evāsmā ādhāt
2.5.8.28	tena vijitiṃ bhūtiṃ gacchati
2.5.8.29	sa enaṃ bhūtyai śremṇa inddhe
2.5.8.30	yad vajriṇā iti tad asyābhicaraṇīyam
2.5.8.31	yaṃ dviṣyāt taṃ tarhi manasā dhyāyet
2.5.8.32	vajram evāsmai praharati
2.5.8.33	stṛṇuta eva
2.5.8.34	saumyaṃ babhrum ṛṣabhaṃ piṅgalam ālabheta yo 'laṃ rājyāya san rājyaṃ na prāpnuyāt
2.5.8.35	somo vai rājaitasya devatā
2.5.8.36	somo hi rājā
2.5.8.37	svām eva devatāṃ rājyāyopāsarat
2.5.8.38	svainaṃ devatā rājyaṃ gamayati
2.5.8.39	babhruḥ piṅgalo bhavati
2.5.8.40	somasya rūpaṃ samṛddhyai
2.5.9.1	yaḥ prathama ekāṣṭakāyāṃ jāyeta yas tam ālapsyamānaḥ syāt sa āgneyam aṣṭākapālaṃ nirvapet
2.5.9.2	agnir vai paśūnāṃ yoniḥ
2.5.9.3	svād evainān yoner niṣkrīṇāty ā medhyād bhavitoḥ
2.5.9.4	agnaye vaiśvānarāya dvādaśakapālaṃ māsi māsi nirvapet
2.5.9.5	saṃvatsaro vā agnir vaiśvānaraḥ
2.5.9.6	saṃvatsarād evainaṃ niṣkrīṇāti
2.5.9.7	sa yadā medhaṃ gacched athendrāyābhimātighna ālabheta
2.5.9.8	abhimātir vai pāpmā bhrātṛvyaḥ
2.5.9.9	indriyeṇaivābhimātiṃ pāpmānaṃ bhrātṛvyam apahate
2.5.9.10	aśvo 'vyuptavaho dakṣiṇā
2.5.9.11	eṣa vai vyāvṛttaḥ pāpmanā
2.5.9.12	pāpmanaivainaṃ vyāvartayati
2.5.9.13	atha yo 'parasyām ekāṣṭakāyāṃ jāyeta tam evam evotsṛjyāthendrāya vṛtraturā ālabheta
2.5.9.14	abhimātir vai pāpmā bhrātṛvyaḥ
2.5.9.15	indriyeṇaivābhimātiṃ pāpmānaṃ bhrātṛvyam apahatya vṛtratūr evābhūt
2.5.9.16	svārājyam eva gacchati
2.5.9.17	vṛtratūr iti hy etam āhur yaḥ svārājyaṃ gacchati
2.5.9.18	śatam avyuptavahā dakṣiṇā
2.5.9.19	ete vai vyāvṛttāḥ pāpmanā
2.5.9.20	pāpmanaivainaṃ vyāvartayati
2.5.9.21	śataṃ bhavanti
2.5.9.22	śatāyur vai puruṣaḥ śatavīryaḥ
2.5.9.23	āyur eva vīryam āpnoti
2.5.9.24	devāś ca vā asurāś cāspardhanta
2.5.9.25	te 'bruvan
2.5.9.26	brahmaṇi no 'smin vijayethām iti
2.5.9.27	aruṇas tūparaś caitreyo devānām āsīcchyeto 'yaḥśṛṅgaḥ śyaineyo 'surāṇām
2.5.9.28	te 'surā utkrodino 'caran
2.5.9.29	arāḍo 'smākaṃ tūparo 'mīṣām iti
2.5.9.30	tau vai samalabhetām
2.5.9.31	tasya devāḥ kṣurapavi śiro 'kurvan
2.5.9.32	tasyāntarā śṛṅge śiro vyavadhāya viṣvañcaṃ vyarujat
2.5.9.33	yāsurī vāg avadat semāṃ prāviśat
2.5.9.34	yodajayat sā vanaspatīn
2.5.9.35	tasmād brāhmaṇo mṛnmayena na pibet
2.5.9.36	asuryā vācātmānaṃ net saṃsṛjā iti
2.5.9.37	tad ya evaṃ vidvān amṛtpātrapo bhavaty ujjitam eva vāca upaiti
2.5.9.38	taṃ brāhmaṇaspatyam ālabhetābhicaran
2.5.9.39	brahma vai brahmaṇaspatiḥ
2.5.9.40	brāhmaṇaspatyo brāhmaṇo devatayā
2.5.9.41	yāvad eva brahma tenainaṃ sarveṇābhicarati
2.5.9.42	tejasainaṃ pracchinatti
2.5.9.43	stṛṇuta eva
2.5.9.44	aruṇas tūparo bhavati
2.5.9.45	evam iva hi tasya rūpam āsīt samṛddhyai
2.5.9.46	devā asurān hatvaibhyo lokebhyaḥ prāṇudanta
2.5.9.47	te rātrīṃ prāviśan
2.5.9.48	tān aśvinā anuprāviśatām
2.5.9.49	tau tamaḥ paryagṛhṇāt
2.5.9.50	tā etam āśvinam añjim ālabhetām
2.5.9.51	tena tamo 'pāghnātām
2.5.9.52	asā enā ādityaḥ purastāj jyotiṣā pratyāgacchat
2.5.9.53	sa ābhyāṃ tamo 'dhyapāhan
2.5.9.54	yaḥ pāpmanā tamasā gṛhīto manyeta sa etam āśvinam añjim ālabheta
2.5.9.55	yenaivāśvinau tamo 'pāghnātāṃ tena pāpmānam apahate
2.5.9.56	asā enam ādityaḥ purastāj jyotiṣā pratyāgacchati
2.5.9.57	so 'smāt tamo 'dhyapahanti
2.5.10.1	asau vā ādityas tejobhir vyārdhyata
2.5.10.2	tata idaṃ sarvaṃ tamo 'bhavat
2.5.10.3	sa prajāpatir etān daśa ṛṣabhān apaśyat
2.5.10.4	atho āhur indro 'paśyad iti
2.5.10.5	tān aindrān ālabhata
2.5.10.6	tair asminn indriyāṇi vīryāṇy āptvādadhāt
2.5.10.7	yal lalāmā ālabhyanta mukhato 'smiṃs tais tejo 'dadhāt
2.5.10.8	yacchitikakuda upariṣṭāt tair yacchvetānūkāśāḥ paścāt tais tato vā asā ādityaḥ sarvatas tejasvy abhavat
2.5.10.9	yas tejaskāmaḥ syāt sa etān aindrān ṛṣabhān ālabheta
2.5.10.10	yal lalāmā ālabhyante mukhato 'smiṃs tais tejo dadhāti
2.5.10.11	yacchitikakuda upariṣṭāt
2.5.10.12	tair yacchvetānūkāśāḥ paścāt taiḥ sarvata evainaṃ tejasvinaṃ karoti
2.5.10.13	amuṣyainam ādityasya mātrāṃ gamayati
2.5.10.14	prājāpatyaṃ daśamaṃ dvādaśe māsā ālabheta
2.5.10.15	dvādaśa māsāḥ saṃvatsaraḥ
2.5.10.16	saṃvatsaram evāptvāvarunddhe
2.5.10.17	navālabhyante
2.5.10.18	nava vai prāṇāḥ
2.5.10.19	prāṇāḥ khalu vai puruṣe vīryam
2.5.10.20	prāṇān asmin vīryaṃ dadhāti
2.5.10.21	daśālabhyante
2.5.10.22	daśākṣarā virāṭ
2.5.10.23	virāḍ etāny evendriyāṇi vīryāṇy ātman dhitveyaṃ virāḍ asyām eva pratitiṣṭhati
2.5.10.24	namo mahimne cakṣuṣe marutāṃ pitas tad ahaṃ gṛṇe te / huto yāhi pathibhir devayānair oṣadhīṣu pratitiṣṭhā śarīraiḥ
2.5.10.25	devānām eṣa upanāha āsīd apāṃ patir vṛṣabha oṣadhīnām / somasya drapsam avṛṇīta pūṣā bṛhann adrir abhavad yat tad āsīt
2.5.10.26	drapsaś caskanda pṛthivīm anu dyām imaṃ ca yonim anu yaś ca pūrvaḥ / samānaṃ yonim anu saṃcarantaṃ drapsaṃ juhomy anu sapta hotrāḥ
2.5.10.27	pitā vatsānāṃ patir aghnyānām utāyaṃ pitā mahatāṃ gargarāṇām / vatso jarāyu pratidhuk pīyūṣa āmikṣā mastu ghṛtam asya yoniḥ
2.5.10.28	tvāṃ gāvo 'vṛṇata rājyāya tvāṃ vardhanti marutaḥ svarkāḥ / varṣman kṣatrasya kakubbhiḥ śiśriyāṇas tato na ugro vibhajā vasūni
2.5.11.1	vāyavyam ajam ālabheta
2.5.11.2	aindraṃ vṛṣṇaṃ vṛṣabhaṃ vā vāruṇaṃ petvaṃ bhūtikāmaṃ yājayet
2.5.11.3	yad vāyave vāyur evainaṃ bhūtyai ninayati
2.5.11.4	indriyeṇa vā eṣa vīryeṇa vyṛdhyate yo 'laṃ bhūtyai san na bhavati
2.5.11.5	yad aindra indriyeṇaivainaṃ vīryeṇa samardhayati
2.5.11.6	varuṇagṛhīto vā eṣa yo 'laṃ bhūtyai san na bhavati
2.5.11.7	yad vāruṇo varuṇād evainaṃ tena muñcati
2.5.11.8	etān evābhicarann ālabheta
2.5.11.9	yad vāyave vāyur evāsmai vajraṃ saṃśyati
2.5.11.10	aindro vai vajraḥ
2.5.11.11	indriyeṇa khalu vai vajraḥ prahriyate
2.5.11.12	yad aindro vajram evāsmai praharati
2.5.11.13	yad vāruṇo varuṇenaivainaṃ grāhayitvā stṛṇute
2.5.11.14	sauryaṃ balakṣaṃ petvam ālabheta brahmavarcasakāmaḥ
2.5.11.15	asau vā ādityo brahmavarcasasya pradātā
2.5.11.16	tam eva bhāgadheyenopāsarat
2.5.11.17	so 'smai brahmavarcasaṃ prayacchati
2.5.11.18	yad balakṣaḥ samṛddhas tena
2.5.11.19	yad alūnaḥ samṛddhas tena
2.5.11.20	yat pīvā samṛddhas tena
2.5.11.21	trivṛd vāvāsmā etat samṛddhaṃ brahmavarcasaṃ dadhāti
2.5.11.22	ādityaṃ bahurūpam ālabheta yasyāśvine śasyamāne sūryo nodiyāt
2.5.11.23	parācīr vā etasmai vyucchanti yasyāśvine śasyamāne sūryo nodeti
2.5.11.24	yad ādityo 'mum evāsmā unnayati
2.5.11.25	bahurūpo bhavati
2.5.11.26	bahūni vai raśmīnāṃ rūpāṇi
2.5.11.27	raśmīnām evāsmai rūpāṇy āptvonnayati
2.5.11.28	agnir vai sṛṣṭo na vyarocata
2.5.11.29	so 'gnaye tejasvine 'jaṃ kṛṣṇagrīvam ālabhata
2.5.11.30	tena tejasvy abhavat
2.5.11.31	so 'kāmayata
2.5.11.32	sarvatra vibhaveyam iti
2.5.11.33	so 'gnaye vibhūtimate 'jaṃ kṛṣṇagrīvam ālabhata
2.5.11.34	tena sarvatra vyabhavat
2.5.11.35	so 'kāmayata
2.5.11.36	sarvatrāpibhāgaḥ syām iti
2.5.11.37	so 'gnaye bhāgine 'jaṃ kṛṣṇagrīvam ālabhata
2.5.11.38	tena sarvatrāpibhāgo 'bhavat
2.5.11.39	so 'kāmayata
2.5.11.40	dānakāmā me prajāḥ syur iti
2.5.11.41	so 'gnaye dātre 'jaṃ kṛṣṇagrīvam ālabhata
2.5.11.42	tenāsmai dānakāmāḥ prajā abhavan
2.5.11.43	yaḥ kāmayeta tejasvī syāṃ sarvatra vibhaveyaṃ sarvatrāpibhāgaḥ syāṃ dānakāmā me prajāḥ syur iti sa etān ajān kṛṣṇagrīvān ālabheta
2.5.11.44	tejasvī bhavati
2.5.11.45	sarvatra vibhavati
2.5.11.46	sarvatrāpibhāgo bhavati
2.5.11.47	dānakāmā asmai prajā bhavanti
2.5.11.48	prājāpatyaṃ bahurūpam ālabheta paśukāmaḥ
2.5.11.49	prājāpatyā vai paśavaḥ
2.5.11.50	prajāpatiḥ paśūnāṃ prajanayitā
2.5.11.51	tam eva bhāgadheyenopāsarat
2.5.11.52	so 'smai paśūn prajanayati
2.5.11.53	bahurūpo bhavati
2.5.11.54	bahūni vai paśūnāṃ rūpāṇi
2.5.11.55	paśūnām evāsmai rūpāṇy āptvāvarunddhe
2.5.11.56	yāmaṃ śukaharim ālabheta śuṇṭhaṃ vā yaḥ kāmayeta
2.5.11.57	yamaloka ṛdhnuyām ity etena vai yamo 'muṣmiṃlloka ārdhnot
2.5.11.58	yamo 'muṣya lokasyādhipatyam ānaśe
2.5.11.59	tam eva bhāgadheyenopāsarat
2.5.11.60	sa enam amuṣya lokasyādhipatyaṃ gamayati
2.5.11.61	ekadhā vā etena yamaloka ṛdhnoti
2.5.11.62	pare vayasi yaṣṭavyaṃ
2.5.11.63	tājagghi pramīyate
2.5.11.64	śuṇṭho vā bhavati śukaharir vā
2.5.11.65	eṣa hy etasya devatayā paśūnāṃ samṛddhaḥ
2.6.1.1	anumatyā aṣṭākapālaṃ nirvapanti ye pratyañcaḥ śamyām atiśīyante
2.6.1.2	tan nairṛtam ekakapālam
2.6.1.3	ubhau saha śṛtau kurvanti
2.6.1.4	nairṛtena pūrveṇa pracaranti
2.6.1.5	dakṣiṇā paretya svakṛtā iriṇa ekolmukaṃ nidhāya visraṃsikāyāḥ kāṇḍābhyāṃ juhoti
2.6.1.6	juṣāṇā nirṛtir vetu svāhā
2.6.1.7	vāsaḥ kṛṣṇaṃ bhinnāntaṃ dakṣiṇā
2.6.1.8	punar etyānumatyā aṣṭākapālena pracaranti
2.6.1.9	dhenur dakṣiṇā
2.6.1.10	atha ya udañcaḥ śamyām atiśīyante tān udaṅ paretya valmīkavapām udrujya juhuyāt
2.6.1.11	idam aham amuṣyāmuṣyāyaṇasya kṣetriyam avayaje
2.6.1.12	tat punar apidadhāti
2.6.1.13	idam aham amuṣyāmuṣyāyaṇasya kṣetriyam apidadhāmi
2.6.1.14	śvo bhūta ādityebhyo bhuvadvadbhyo ghṛte caruḥ
2.6.1.15	varo dakṣiṇā
2.6.1.16	śvo bhūta āgnāvaiṣṇava ekādaśakapālaḥ
2.6.1.17	anaḍvān vāmano dakṣiṇā
2.6.1.18	śvo bhūte 'gnīṣomīyā ekādaśakapālaḥ
2.6.1.19	hiraṇyaṃ dakṣiṇā
2.6.1.20	śvo bhūta aindrāgna ekādaśakapālaḥ
2.6.1.21	anaḍvān ṛṣabho dakṣiṇā
2.6.1.22	śvo bhūta āgneyo 'ṣṭākapālaḥ
2.6.1.23	māhendraṃ dadhi
2.6.1.24	vāsaḥ kṣaumaṃ dakṣiṇā
2.6.2.1	aindrāgnam ekādaśakapālaṃ nirvaped āgnendraṃ vā
2.6.2.2	vaiśvadevaś caruḥ
2.6.2.3	saumyaḥ śyāmākaś caruḥ
2.6.2.4	dyāvāpṛthivīyā ekakapālaḥ
2.6.2.5	vatsaḥ prathamajo dakṣiṇā
2.6.2.6	sīraṃ dvādaśāyogaṃ dakṣiṇoṣṭāro vānaḍvān
2.6.3.1	āgneyo 'ṣṭākapālaḥ
2.6.3.2	vāruṇo yavamayaś caruḥ
2.6.3.3	raudro gāvīdhukaś caruḥ
2.6.3.4	aindraṃ dadhi
2.6.3.5	dhenur anaḍvāhī dakṣiṇā
2.6.3.6	apāṃ nyayanād apāmārgān āharanti
2.6.3.7	tānt saktūn kṛtvā dakṣiṇā paretya svakṛtā iriṇa ekolmukaṃ nidhāya parṇamayena sruveṇa juhoti
2.6.3.8	devasya tvā savituḥ prasave 'śvinor bāhubhyāṃ pūṣṇo hastābhyām indrasyaujasā
2.6.3.9	rakṣohāsi svāhā
2.6.3.10	hataṃ rakṣaḥ
2.6.3.11	avadhiṣma rakṣaḥ
2.6.3.12	varo dakṣiṇā
2.6.3.13	ye devāḥ puraḥsado agninetrā rakṣohaṇas te no 'vantu
2.6.3.14	te naḥ pāntu
2.6.3.15	tebhyaḥ svāhā
2.6.3.16	ye devā dakṣiṇātsado yamanetrā rakṣohaṇas te no 'vantu
2.6.3.17	te naḥ pāntu
2.6.3.18	tebhyaḥ svāhā
2.6.3.19	ye devāḥ paścātsado marunnetrā rakṣohaṇas te no 'vantu
2.6.3.20	te naḥ pāntu
2.6.3.21	tebhyaḥ svāhā
2.6.3.22	ye devā uttarātsado mitrāvaruṇanetrā rakṣohaṇas te no 'vantu
2.6.3.23	te naḥ pāntu
2.6.3.24	tebhyaḥ svāhā
2.6.3.25	ye devā upariṣado 'vasvadvantaḥ somanetrā rakṣohaṇas te no 'vantu
2.6.3.26	te naḥ pāntu
2.6.3.27	tebhyaḥ svāhā
2.6.3.28	idam ahaṃ rakṣo 'bhisamūhāmi
2.6.3.29	agne saṃdaha rakṣaḥ
2.6.3.30	saṃdagdhaṃ rakṣaḥ
2.6.3.31	agnaye puraḥsade svāhā
2.6.3.32	yamāya dakṣiṇātsade svāhā
2.6.3.33	marudbhyaḥ paścātsadbhyaḥ svāhā
2.6.3.34	mitrāvaruṇābhyām uttarātsadbhyāṃ svāhā
2.6.3.35	somāyopariṣade 'vasvadvate rakṣoghne svāhā
2.6.3.36	rathaḥ pañcavāhī dakṣiṇā
2.6.4.1	anumatyai caruḥ
2.6.4.2	rākāyai caruḥ
2.6.4.3	sinīvālyai caruḥ
2.6.4.4	kuhvai caruḥ
2.6.4.5	dhātre dvādaśakapālaḥ
2.6.4.6	paṣṭhauhī dakṣiṇā
2.6.4.7	āgnāvaiṣṇava ekādaśakapālaḥ
2.6.4.8	aindrāvaiṣṇavaś caruḥ
2.6.4.9	vaiṣṇavas trikapālaḥ
2.6.4.10	vāmano dakṣiṇā
2.6.4.11	saumāpauṣṇa ekādaśakapālaḥ
2.6.4.12	aindrāpauṣṇaś caruḥ
2.6.4.13	pauṣṇaś caruḥ
2.6.4.14	śyāmo dakṣiṇā
2.6.4.15	agnaye vaiśvānarāya dvādaśakapālaḥ
2.6.4.16	vāruṇo yavamayaś caruḥ
2.6.4.17	hiraṇyaṃ cāśvaś ca dakṣiṇā
2.6.5.1	bārhaspatyaś carur brahmaṇo gṛhe
2.6.5.2	śitipṛṣṭho dakṣiṇā
2.6.5.3	aindra ekādaśakapālo rājño gṛhe
2.6.5.4	ṛṣabho dakṣiṇā
2.6.5.5	ādityaś carur mahiṣyā gṛhe
2.6.5.6	dhenur dakṣiṇā
2.6.5.7	nairṛtaś carur nakhāvapūtānāṃ parivṛktyā gṛhe
2.6.5.8	śyenī vaṇḍāpasphurā dakṣiṇā
2.6.5.9	āgneyo 'ṣṭākapālaḥ senānyo gṛhe
2.6.5.10	hiraṇyaṃ dakṣiṇā
2.6.5.11	āśvino dvikapālaḥ saṃgrahītur gṛhe
2.6.5.12	savatyau dakṣiṇā
2.6.5.13	sāvitro 'ṣṭākapālaḥ kṣattur gṛhe
2.6.5.14	śyeto dakṣiṇā
2.6.5.15	vāruṇo yavamayo daśakapālaḥ sūtasya gṛhe
2.6.5.16	babhrur mahāniraṣṭo dakṣiṇā
2.6.5.17	mārutaḥ saptakapālo vaiśyasya grāmaṇyo gṛhe
2.6.5.18	pṛśniḥ paṣṭhauhī dakṣiṇā
2.6.5.19	pauṣṇaś carur bhāgadughasya gṛhe
2.6.5.20	śyāmo dakṣiṇā
2.6.5.21	vaiṣṇavas trikapālas takṣarathakārayor gṛhe
2.6.5.22	sarvāyasāni dakṣiṇā
2.6.5.23	raudro gāvīdhukaś carur akṣāvāpasya gṛhe govikartasya ca
2.6.5.24	asir vālāpitastho dakṣiṇā śabalo vā trivatso 'bhidhānī vā kesarapāśā
2.6.6.1	indrāyāṃhomucā ekādaśakapālaṃ nirvapet
2.6.6.2	indrāya sutrāmṇā ekādaśakapālam
2.6.6.3	ṛṣabho dakṣiṇā
2.6.6.4	svayaṃrugṇāyā aśvatthaśākhāyāḥ pātraṃ bhavati
2.6.6.5	atha śvetāṃ śvetavatsāṃ duhanti
2.6.6.6	tat svayaṃ mūrchati
2.6.6.7	svayaṃ mathyate
2.6.6.8	svayaṃvilīnam ājyaṃ bhavati
2.6.6.9	atha maitrābārhaspatyaṃ havir nirvapanti
2.6.6.10	ye kṣodiṣṭhās taṇḍulās taṃ bārhaspatyaṃ caruṃ śṛtaṃ kurvanti
2.6.6.11	tatra tat pātram apidhāyājyam āsicya ye sthaviṣṭhās taṇḍulās tān āvapanti
2.6.6.12	ubhau saha śṛtau kurvanti
2.6.6.13	maitreṇa pūrveṇa pracaranti
2.6.6.14	aśvo maitrasya dakṣiṇā
2.6.6.15	śitipṛṣṭho bārhaspatyasya
2.6.6.16	agnaye gṛhapataya āpatantānām aṣṭākapālaṃ nirvapet
2.6.6.17	somāya vanaspataye śyāmākaṃ carum
2.6.6.18	savitre prasavitre satīnānām aṣṭākapālam
2.6.6.19	bṛhaspataye vācaspataye naivāraṃ carum
2.6.6.20	indrāya jyeṣṭhāya hāyanānām ekādaśakapālam
2.6.6.21	mitrāya satyasya pataye nāmbānāṃ carum
2.6.6.22	varuṇāya dharmasya pataye yavamayaṃ carum
2.6.6.23	rudrāya paśupataye gāvīdhukaṃ carum
2.6.6.24	savitā tvā prasavānāṃ suvatām
2.6.6.25	agnir gārhapatyānām
2.6.6.26	somo vanaspatīnām
2.6.6.27	bṛhaspatir vācām
2.6.6.28	indro jyaiṣṭhyānām
2.6.6.29	mitraḥ satyānām
2.6.6.30	varuṇo dharmaṇām
2.6.6.31	rudraḥ paśūnām
2.6.6.32	te devā asapatnam imaṃ suvadhvam amum āmuṣyāyaṇam amuṣyāḥ putram amuṣyāṃ viśi mahate kṣatrāya mahate jānarājyāya
2.6.6.33	śukrajyotiś ca citrajyotiś ca
2.6.6.34	satyajyotiś ca jyotiṣmāṃś ca
2.6.6.35	satyaś ca ṛtapāś cātyaṃhāḥ
2.6.6.36	ṛtajic ca satyajic ca
2.6.6.37	senajic ca suṣeṇaś ca
2.6.6.38	antimitraś ca dūre'mitraś ca gaṇaḥ
2.6.6.39	ṛtaś ca satyaś ca
2.6.6.40	dhruvaś ca dharuṇaś ca
2.6.6.41	dhartā ca vidhartā ca vidhārayaḥ
2.6.7.1	devīr āpo apāṃ napāt
2.6.7.2	rāṣṭradāḥ stha
2.6.7.3	rāṣṭraṃ datta svāhā
2.6.7.4	devīr āpo apāṃ napāt
2.6.7.5	rāṣṭradāḥ stha
2.6.7.6	rāṣṭram amuṣmai datta
2.6.7.7	vṛṣormir asi
2.6.7.8	vṛṣaseno 'si
2.6.7.9	apāṃ patir asi
2.6.7.10	aprahāvarīḥ stha
2.6.7.11	parivāhiṇīḥ stha
2.6.7.12	ojasvinīḥ stha
2.6.7.13	māndāḥ stha
2.6.7.14	vrajakṣitaḥ stha
2.6.7.15	sūryavarcasaḥ stha
2.6.7.16	sūryatvacasaḥ stha
2.6.7.17	marutām ojaḥ stha
2.6.7.18	vaśāḥ stha
2.6.7.19	śakvarīḥ stha
2.6.7.20	viśvabhṛtaḥ stha janabhṛtaḥ
2.6.7.21	apām oṣadhīnāṃ rasaḥ
2.6.7.22	śraviṣṭhāḥ stha
2.6.7.23	rāṣṭradāḥ stha
2.6.7.24	rāṣṭram amuṣmai datta
2.6.8.1	devīr āpo madhumatīḥ saṃsṛjyadhvaṃ mahi kṣatraṃ kṣatriyāya vanvānāḥ / anādhṛṣṭāḥ sīdatorjasvatīr mahi varcaḥ kṣatriyāya dadhatīḥ
2.6.8.2	apo devīr madhumatīr agṛbhṇām ūrjasvatī rājasūyāś citānāḥ / yābhir mitrāvaruṇā abhyaṣiñcaṃs tābhir indram anayann aty arātīḥ / anibhṛṣṭam asi vāco bandhus tapojāḥ / somasya dātram / śukrā vaḥ śukreṇa punāmi / candrā vaś candreṇa punāmi / devo vaḥ savitā punātv acchidreṇa pavitreṇa / vasoḥ sūryasya raśmibhiḥ / svāhā rājasūyāḥ / sadhamādo dyumnyā ūrjā ekā anādhṛṣṭā apasyo vasānāḥ / pastyāsu cakre varuṇaḥ sadhastham apāṃ śiśur mātṛtamāsv antaḥ
2.6.8.3	rudra yat te giriparaṃ nāma tasmin hutam asi / yameṣṭam asi svāhā / somā indro varuṇo mitro agnis te devā dharmadhṛto dharmaṃ dhārayantu
2.6.9.1	kṣatrasya yonir asi
2.6.9.2	kṣatrasyolbam asi
2.6.9.3	kṣatrasya nābhir asi
2.6.9.4	āvitto agnir gṛhapatiḥ
2.6.9.5	āvittā indro vṛddhaśravāḥ
2.6.9.6	āvittau mitrāvaruṇau dhṛtavratau
2.6.9.7	āvitte dyāvāpṛthivī ṛtāvṛdhau
2.6.9.8	āvittaḥ pūṣā viśvavedāḥ
2.6.9.9	āvittā devy aditiḥ
2.6.9.10	āvitto 'yam asā āmuṣyāyaṇo 'muṣyāḥ putro 'muṣyāṃ viśi mahate kṣatrāya mahate jānarājyāya
2.6.9.11	eṣa te janate rājā
2.6.9.12	somo 'smākaṃ brāhmaṇānāṃ rājā
2.6.9.13	indrasya vajro 'si vārtraghnaḥ
2.6.9.14	tvayāyaṃ vṛtraṃ vadhyāt
2.6.9.15	śatrubādhanāḥ stha
2.6.9.16	pāta prāñcam
2.6.9.17	pāta pratyañcam
2.6.9.18	pāta tiryañcam
2.6.9.19	pātānvañcam
2.6.9.20	pātordhvam
2.6.9.21	digbhya enaṃ pāta
2.6.9.22	mitro 'si
2.6.9.23	varuṇo 'si
2.6.9.24	hiraṇyavarṇam uṣaso vyuṣṭā ayaḥsthūṇam uditau sūryasya
2.6.9.25	ārohatho varuṇa mitra gartaṃ tataś cakrāthe aditiṃ ditiṃ ca
2.6.10.1	samidham ātiṣṭha
2.6.10.2	gāyatrī tvā chandasām avatu
2.6.10.3	trivṛt stomaḥ
2.6.10.4	rathantaraṃ sāma
2.6.10.5	agnir devatā
2.6.10.6	brahma draviṇam
2.6.10.7	ugrām ātiṣṭha
2.6.10.8	triṣṭup tvā chandasām avatu
2.6.10.9	pañcadaśaḥ stomaḥ
2.6.10.10	bṛhat sāma
2.6.10.11	indro devatā
2.6.10.12	kṣatraṃ draviṇam
2.6.10.13	prācīm ātiṣṭha
2.6.10.14	jagatī tvā chandasām avatu
2.6.10.15	saptadaśaḥ stomaḥ
2.6.10.16	vairūpaṃ sāma
2.6.10.17	viśve devā devatā
2.6.10.18	viḍ draviṇam
2.6.10.19	udīcīm ātiṣṭha
2.6.10.20	anuṣṭup tvā chandasām avatu
2.6.10.21	ekaviṃśaḥ stomaḥ
2.6.10.22	vairājaṃ sāma
2.6.10.23	mitrāvaruṇau devatā
2.6.10.24	puṣṭaṃ draviṇam
2.6.10.25	ūrdhvām ātiṣṭha
2.6.10.26	paṅktis tvā chandasām avatu
2.6.10.27	triṇavatrayastriṃśau stomau
2.6.10.28	śākvararaivate sāmanī
2.6.10.29	bṛhaspatir devatā
2.6.10.30	phalaṃ draviṇam
2.6.10.31	somasya tviṣir asi tviṣimat
2.6.10.32	taveva me tviṣir bhūyāt
2.6.10.33	pratyastaṃ namuceḥ śiraḥ
2.6.10.34	aveṣṭā dandaśūkāḥ
2.6.10.35	mṛtyoḥ pāhi
2.6.10.36	didivaḥ pāhi
2.6.11.1	agnaye svāhā / somāya svāhā / savitre svāhā / sarasvatyai svāhā / pūṣṇe svāhā / bṛhaspataye svāhā / indrāya svāhā / ghoṣāya svāhā / ślokāya svāhā / aṃśāya svāhā / bhagāya svāhā / kṣetrasya pataye svāhā / somasya tvā dyumnenāgnes tejasendrasyendriyeṇa viśveṣāṃ tvā devānāṃ kratunābhiṣiñcāmi / indrasya yonir asi / janaya / ati dyūn pāhi / samāvavṛtrann adharāg udak tā ahiṃ budhnyam anv īyamānāḥ / tāḥ parvatasya vṛṣabhasya pṛṣṭhān nāvo viyanti susico na vāṇīḥ
2.6.11.2	indrasya vajro 'si vājasaniḥ / tvayāyaṃ vājaṃ set / mitrāvaruṇayos tvā praśāstroḥ praśiṣā yunajmi / viṣṇoḥ kramo 'si sapatnahā / marutāṃ prasave jaya / āptaṃ manaḥ / sam indriyeṇa / eṣa vajro vājasātamas tena nau putro vājaṃ set
2.6.12.1	iyad asi / āyur asi / āyur me dhehi / yuṅṅ asi / varco 'si / varco me dhehi / ūrg asi / ūrjaṃ mayi dhehi / mitro 'si / varuṇo 'si / sad asi / sam ahaṃ viśvair devaiḥ / namo mātre pṛthivyai / mā māṃ mātā pṛthivī hiṃsīt / prati tyan nāma rājyam adhāyi svāṃ tanvaṃ varuṇo 'suṣot / śucer mitrasya vratyā abhūmāmanmahi mahad ṛtasya nāma
2.6.12.2	sarve vrātā varuṇasyābhūma ni mitrayur aratīn atārīt / aśūśubhanta yajñiyā ṛtena ni trito jarimāṇaṃ na ānaṭ
2.6.12.3	syonāsi suṣadā / syonām āsīda / suṣadām āsīda / niṣasāda dhṛtavrato varuṇaḥ pastyāsv ā / sāmrājyāya sukratuḥ
2.6.12.4	agnaye svāhā / somāya svāhā / indrasyaujase svāhā / marutāṃ balāya svāhā
2.6.12.5	haṃsaḥ śuciṣad vasur antarikṣasaddhotā vediṣad atithir duroṇasat / nṛṣad varasad ṛtasad vyomasad abjā gojā ṛtajā adrijā ṛtam
2.6.12.6	brahmā3ṃs tvaṃ brahmāsi / savitāsi satyasavaḥ / brahmā3ṃs tvaṃ brahmāsi / mitro 'si suśevaḥ / brahmāsi / indro 'si satyaujāḥ / brahmā3ṃs tvaṃ brahmāsi / varuṇo 'si viśvaujāḥ / eṣa vajras tena me radhya / diśo abhyabhūd ayam / prajāpate na tvad etāny anyo viśvā jātāni pari tā babhūva / yasmai kaṃ juhumas tan no astu / asā amuṣya putro 'muṣyāsau putraḥ / vayaṃ syāma patayo rayīṇām
2.6.13.1	apāṃ naptre svāhā
2.6.13.2	ūrjo naptre svāhā
2.6.13.3	agnaye gṛhapataye svāhā
2.6.13.4	sāvitro 'ṣṭākapālaḥ
2.6.13.5	śyeto dakṣiṇā
2.6.13.6	sārasvataś caruḥ
2.6.13.7	dhenur dakṣiṇā
2.6.13.8	pauṣṇaś caruḥ
2.6.13.9	śyāmo dakṣiṇā
2.6.13.10	bārhaspatyaś caruḥ
2.6.13.11	śitipṛṣṭho dakṣiṇā
2.6.13.12	aindra ekādaśakapālaḥ
2.6.13.13	ṛṣabho dakṣiṇā
2.6.13.14	vāruṇo yavamayo daśakapālaḥ
2.6.13.15	babhrur mahāniraṣṭo dakṣiṇā
2.6.13.16	tvāṣṭro 'ṣṭākapālaḥ
2.6.13.17	aṃsepāñ śuṇṭho 'dhirūḍhākarṇo vā dakṣiṇā
2.6.13.18	āgneyo 'ṣṭākapālaḥ
2.6.13.19	hiraṇyam aṣṭāpṛḍaṃ dakṣiṇā
2.6.13.20	saumyaś caruḥ
2.6.13.21	babhrur dakṣiṇā
2.6.13.22	vaiṣṇavas trikapālaḥ
2.6.13.23	vāmano dakṣiṇā
2.6.13.24	āgneyo 'ṣṭākapālaḥ
2.6.13.25	hiraṇyaṃ dakṣiṇā
2.6.13.26	bārhaspatyaś caruḥ
2.6.13.27	śitipṛṣṭho dakṣiṇā
2.6.13.28	aindra ekādaśakapālaḥ
2.6.13.29	ṛṣabho dakṣiṇā
2.6.13.30	vaiśvadevaś caruḥ
2.6.13.31	piśaṅgo dakṣiṇā
2.6.13.32	maitrāvaruṇy āmikṣā
2.6.13.33	vaśā dakṣiṇā
2.6.13.34	āgneyo 'ṣṭākapālaḥ
2.6.13.35	saumyaś caruḥ
2.6.13.36	sāvitro dvādaśakapālaḥ
2.6.13.37	bārhaspatyaś caruḥ
2.6.13.38	agnaye vaiśvānarāya dvādaśakapālaḥ
2.6.13.39	tvāṣṭro 'ṣṭākapālaḥ
2.6.13.40	dakṣiṇo rathavāhanavāho dakṣiṇā
2.6.13.41	sārasvataś caruḥ
2.6.13.42	pauṣṇaś caruḥ
2.6.13.43	maitraś caruḥ
2.6.13.44	vāruṇaś caruḥ
2.6.13.45	adityai caruḥ
2.6.13.46	kṣetrasya pataye caruḥ
2.6.13.47	savyo rathavāhanavāho dakṣiṇā
2.6.13.48	mārutī pṛśniḥ paṣṭhauhī garbhiṇī
2.6.13.49	ādityājā malihā garbhiṇī
2.6.13.50	savitre prasavitre satīnānām aṣṭākapālaḥ
2.6.13.51	aśvibhyām pūṣṇa ekādaśakapālaḥ
2.6.13.52	sarasvatyai satyavāce caruḥ
2.6.13.53	daṇḍa upānahau śuṣkadṛtiḥ sā dakṣiṇā
2.7.1.1	yuñjānaḥ prathamaṃ manas tatvāya savitā dhiyaḥ / agniṃ jyotir nicāyya pṛthivyā adhy ābharat
2.7.1.2	yuktena manasā vayaṃ devasya savituḥ save / svargyāya śaktaye / yuktvāya savitā devānt svaryato dhiyā divam / bṛhaj jyotiḥ kariṣyataḥ savitā prasuvāti tān
2.7.1.3	yuñjate manaḥ / yuje vāṃ brahma pūrvyaṃ namobhir vi śloka etu pathyeva sūriḥ / śṛṇvantu viśve amṛtasya putrā ā ye dhāmāni divyāni tasthuḥ
2.7.1.4	yasya prayāṇam anv anya id yayur devā devasya mahimānam arcataḥ / yaḥ pārthivāni vimame sa etaśo rajāṃsi devaḥ savitā mahitvanā
2.7.1.5	deva savitaḥ / imaṃ me deva savitar yajñaṃ praṇaya devāyuvam / vasuvidaṃ satrājitaṃ dhanajitaṃ svarvidam / ṛcā stomaṃ samardhaya gāyatreṇa rathantaram / bṛhad gāyatravartani / devasya tvā savituḥ prasave 'śvinor bāhubhyāṃ pūṣṇo hastābhyām ādade / nārir asi / gāyatreṇa chandasā pṛthivyāḥ sadhasthād agniṃ purīṣyam aṅgirasvad ābhara / ā traiṣṭubhena chandasā / abhrir asi / nārir asi / tvayā vayam agniṃ śakema khanituṃ sadhasthā ā jāgatena chandasā / hasta ādhāya savitā bibhrad abhriṃ hiraṇyayīm / agniṃ jyotir nicāyya pṛthivyā adhy ābharat / ānuṣṭubhena chandasā
2.7.2.1	pratūrtaṃ vājinn ādrava variṣṭhām anu saṃvatam / divi te janma paramam antarikṣe tava nābhiḥ / pṛthivyām adhi yonir it
2.7.2.2	yuñjāthāṃ rāsabhaṃ yuvam asmin yāme vṛṣaṇvasū / agniṃ bharantā asmayum
2.7.2.3	yoge yoge tavastaraṃ vāje vāje havāmahe / sakhāyā indram ūtaye
2.7.2.4	pratūrvann ehy avakrāmann aśastīḥ / rudrasya gāṇapatyān mayobhūr ehi
2.7.2.5	urv antarikṣaṃ vīhi
2.7.2.6	svastigavyūtir abhayāni kṛṇvan / pūṣṇā sayujā saha
2.7.2.7	agniṃ purīṣyam aṅgirasvad ābhara / agniṃ purīṣyam aṅgirasvad acchemaḥ / agniṃ purīṣyam aṅgirasvad bhariṣyāmaḥ
2.7.2.8	anv agniḥ
2.7.2.9	āgatya vājy adhvānaṃ sarvā mṛdho vidhūnute / agniṃ sadhasthe mahati cakṣuṣā nicikīṣati
2.7.2.10	ākramya vājin pṛthivīm agnim iccha rucā tvam / bhūmyā vṛtvāya no brūhi yataḥ khanema taṃ vayam
2.7.2.11	dyaus te pṛṣṭhaṃ pṛthivī sadhastham ātmāntarikṣaṃ samudro yoniḥ / vikśāya cakṣuṣā tvam abhitiṣṭha pṛtanyataḥ
2.7.2.12	utkrāma mahate saubhagāyāsmād āsthānād draviṇodā vājin / vayaṃ syāma sumatau pṛthivyā agniṃ khananta upasthe asyāḥ
2.7.2.13	udakramīd draviṇodā vājy arvākaḥ su lokaṃ sukṛtaṃ pṛthivyāḥ / tataḥ khanema supratīkam agniṃ svo ruhāṇā adhi nāka uttame
2.7.2.14	ā tvā jigharmi manasā ghṛtena pratikṣiyantaṃ bhuvanāni viśvā / pṛthuṃ tiraścā vayasā bṛhantaṃ vyaciṣṭham annaṃ rabhasaṃ dṛśānam
2.7.2.15	ā viśvataḥ pratyañcaṃ jigharmy arakṣasā manasā taj juṣasva / maryaśrīḥ spṛhayadvarṇo agnir nābhidhṛṣe tanvā jarhṛṣāṇaḥ
2.7.2.16	pari vājapatiḥ
2.7.2.17	pari tvāgne puraṃ vayaṃ vipraṃ sahasya dhīmahi / dhṛṣadvarṇaṃ dive dive hantāraṃ bhaṅgurāvatām
2.7.2.18	tvam agne dyubhis tvam āśuśukṣaṇis tvam adbhyas tvam aśmanas pari / tvaṃ vanebhyas tvam oṣadhībhyas tvaṃ nṛṇāṃ nṛpate jāyase śuciḥ
2.7.2.19	devasya tvā savituḥ prasave 'śvinor bāhubhyāṃ pūṣṇo hastābhyāṃ pṛthivyāḥ sadhasthe agniṃ purīṣyam aṅgirasvat khanāmi / jyotiṣmantaṃ tvāgne supratīkam ajasreṇa bhānunā dīdyatam / śivaṃ prajābhyo 'hiṃsantaṃ pṛthivyāḥ sadhasthe agniṃ purīṣyam aṅgirasvat khanāmaḥ
2.7.3.1	apāṃ pṛṣṭham asi yonir agneḥ samudram abhitaḥ pinvamānam / vardhamāno maha ā ca puṣkare divo mātrayā variṇā prathasva
2.7.3.2	śarma ca stho varma ca stho achidre bahule ubhe / vyacasvatī saṃvasethāṃ bhartam agniṃ purīṣyam
2.7.3.3	saṃvasethāṃ svarvidā samīcī urasā tmanā / agniṃ bhariṣyantī antā rocamānam ajasram it
2.7.3.4	purīṣyo 'si viśvabharāḥ / atharvā tvā prathamo niramanthad agne
2.7.3.5	tvām agne puṣkarād adhy atharvā niramanthata / mūrdhno viśvasya vāghataḥ
2.7.3.6	tam u tvā dadhyaṅṅ ṛṣiḥ putra īdhe atharvaṇaḥ / vṛtrahaṇaṃ puraṃdaram
2.7.3.7	tam u tvā pāthyo vṛṣā samīdhe dasyuhantamam / dhanaṃjayaṃ raṇe raṇe
2.7.3.8	sīda hotaḥ sva u loke cikitvānt sādayā yajñaṃ sukṛtasya yonau / devāvīr devān haviṣā yajāsy agne bṛhad yajamāne vayo dhāḥ
2.7.3.9	ni hotā hotṛṣadane vidānas tveṣo dīdivāṁ asadat sudakṣaḥ / adabdhavratapramatir vasiṣṭhaḥ sahasraṃbharaḥ śucijihvo agniḥ
2.7.3.10	saṃsīdasva mahaṁ asi śocasva devavītamaḥ / vi dhūmam agne aruṣaṃ medhya sṛja praśasta darśatam
2.7.3.11	janiṣva hi jenyo agre ahnāṃ hito hiteṣv aruṣo vaneṣu / dame dame sapta ratnā dadhāno 'gnir hotā niṣasāda yajīyān
2.7.3.12	ayam iha
2.7.3.13	imaṃ stomam arhate jātavedase ratham iva saṃmahemā manīṣayā / bhadrā hi naḥ pramatir asya saṃsady agne sakhye mā riṣāmā vayaṃ tava
2.7.3.14	ayaṃ te
2.7.4.1	apo devīr upasṛjā madhumatīr ayakṣmāya prajābhyaḥ / tāsām āsthānād ujjihatām oṣadhayaḥ supippalāḥ
2.7.4.2	saṃ te vāyur mātariśvā dadhātūttānāyā hṛdayaṃ yad vikastam / yo devānāṃ carasi prāṇathena kasmai deva vaṣaḍ astu tubhyam
2.7.4.3	sujāto jyotiṣā śarma varūtham āsadat svaḥ / vāso agne viśvarūpaṃ saṃvyayasva vibhāvaso
2.7.4.4	ud u tiṣṭha svadhvara stavāno devyā kṛpā / dṛśā ca bhāsā bṛhatā suśikmanāgne yāhi suśastibhiḥ
2.7.4.5	ūrdhva ū ṣu ṇa ūtaye tiṣṭhā devo na savitā / ūrdhvo vājasya sanitā yad añjibhir vāghadbhir vihvayāmahe
2.7.4.6	sajāto garbho asi rodasyor agne cārur vibhṛtā oṣadhīṣu / citraḥ śiśuṣ pari tamāṃsy aktaḥ pra mātṛbhyo adhi kanikradad gāḥ
2.7.4.7	sthiro bhava vīḍvaṅga āśur bhava vājy arvan / pṛthur bhava suṣadas tvam agneḥ purīṣyavāhanaḥ
2.7.4.8	śivo bhava prajābhyo mānuṣībhyas tvam aṅgiraḥ / mā dyāvāpṛthivīṃ hiṃsīr māntarikṣaṃ mā vanaspatīn
2.7.4.9	praitu vājī kanikradan nānadad rāsabhaḥ patvā / bharann agniṃ purīṣyaṃ mā pādy āyuṣaḥ purā
2.7.4.10	vṛṣāgniṃ vṛṣaṇaṃ bharann apāṃ garbhaṃ samudriyam / agnā āyāhi vītaye
2.7.4.11	ṛtaṃ satyam ṛtaṃ satyam / agniṃ purīṣyam aṅgirasvad bharāmaḥ
2.7.5.1	oṣadhayaḥ pratigṛbhṇītāgnim etaṃ śivam āyantam abhy atra yuṣmān / vyasyan viśvā anirā amīvā niṣīdan no apa durmatiṃ jahi
2.7.5.2	oṣadhayaḥ pratimodadhvam enaṃ puṣpavatīḥ supippalāḥ / ayaṃ vo garbha ṛtviyaḥ pratnaṃ sadhastham āsadat
2.7.5.3	vi pājasā pṛthunā śośucāno bādhasva ripūn rakṣaso amīvāḥ / suśarmaṇo bṛhataḥ śarmaṇi syām agner ahaṃ suhavasya praṇītau
2.7.5.4	āpo hi ṣṭhā mayobhuvas tā na ūrje dadhātana / mahe raṇāya cakṣase
2.7.5.5	yo vaḥ śivatamo rasas tasya bhājayateha naḥ / uśatīr iva mātaraḥ
2.7.5.6	tasmā araṃ gamāma vo yasya kṣayāya jinvatha / āpo janayathā ca naḥ
2.7.5.7	mitraḥ saṃsṛjyā pṛthivīṃ bhūmiṃ ca jyotiṣā svaḥ / sujātaṃ jātavedasam ayakṣmāya tvā saṃsṛjāmi prajābhyaḥ
2.7.5.8	rudrāḥ saṃsṛjyā pṛthivīṃ bṛhaj jyotiḥ samīdhire / teṣāṃ bhānur ajasrā iñ śukro deveṣu rocate
2.7.5.9	saṃsṛṣṭāṃ vasubhī rudrair dhīraiḥ karmaṇyāṃ mṛdam / hastābhyāṃ mṛdvīṃ kṛtvā sinīvālī kṛṇotu tām
2.7.5.10	sinīvālī sukapardā sukarīrā svopaśā / sā tubhyam adite mahy okhāṃ dadātu hastayoḥ
2.7.5.11	ukhāṃ kṛṇotu śaktyā bāhubhyām aditir dhiyā / mātā putraṃ yathopasthe sāgniṃ bibhartu garbhā ā
2.7.6.1	makhasya śiro 'si
2.7.6.2	vasavas tvā kṛṇvantu gāyatreṇa chandasāṅgirasvad ukhe
2.7.6.3	dhruvāsi
2.7.6.4	pṛthivy asi
2.7.6.5	dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
2.7.6.6	rudrās tvā kṛṇvantu traiṣṭubhena chandasāṅgirasvad ukhe
2.7.6.7	dhruvāsi
2.7.6.8	antarikṣam asi
2.7.6.9	dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
2.7.6.10	ādityās tvā kṛṇvantu jāgatena chandasāṅgirasvad ukhe
2.7.6.11	dhruvāsi
2.7.6.12	dyaur asi
2.7.6.13	dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
2.7.6.14	viśve tvā devā vaiśvānarāḥ kṛṇvantv ānuṣṭubhena chandasāṅgirasvad ukhe
2.7.6.15	dhruvāsi
2.7.6.16	diśo 'si
2.7.6.17	dhārayā mayi prajāṃ rāyaspoṣaṃ gaupatyaṃ suvīryaṃ sajātān asmai yajamānāya
2.7.6.18	adityā rāsnāsi
2.7.6.19	aditiṣ ṭe bilaṃ gṛbhṇātu
2.7.6.20	kṛtvāya sā mahīm ukhāṃ mṛnmayīṃ yonim agnaye
2.7.6.21	tāṃ putrebhyaḥ prāyacchad aditiḥ śrapayān iti
2.7.6.22	vasavas tvā dhūpayantv aṅgirasvat
2.7.6.23	rudrās tvā dhūpayantv aṅgirasvat
2.7.6.24	ādityās tvā dhūpayantv aṅgirasvat
2.7.6.25	indras tvā dhūpayatv aṅgirasvat
2.7.6.26	varuṇas tvā dhūpayatv aṅgirasvat
2.7.6.27	viṣṇus tvā dhūpayatv aṅgirasvat
2.7.6.28	bṛhaspatiṣ ṭvā dhūpayatv aṅgirasvat
2.7.6.29	aditiṣ ṭvā devī viśvadevyavatī pṛthivyāḥ sadhasthe aṅgirasvat khanatv avaṭa
2.7.6.30	devānāṃ tvā patnīr devīr viśvadevyavatīḥ pṛthivyāḥ sadhasthe aṅgirasvad dadhatūkhe
2.7.6.31	dhiṣaṇā tvā devī viśvadevyavatī pṛthivyāḥ sadhasthe aṅgirasvad abhīnddhām ukhe
2.7.6.32	gnās tvā devīr viśvadevyavatīḥ pṛthivyāḥ sadhasthe aṅgirasvañ śrapayantūkhe
2.7.6.33	varūtrī tvā devī viśvadevyavatī pṛthivyāḥ sadhasthe aṅgirasvat pacatām ukhe
2.7.6.34	janayas tvācchinnapatrā devīr viśvadevyavatīḥ pṛthivyāḥ sadhasthe aṅgirasvat pacantūkhe
2.7.6.35	mitrasya carṣaṇīdhṛtaḥ śravo devasya sānasi
2.7.6.36	dyumnaṃ citraśravastamam
2.7.6.37	devas tvā savitodvapatu supāṇiḥ svaṅguriḥ
2.7.6.38	subāhur uta śaktyā
2.7.6.39	uttiṣṭha bṛhatī bhavordhvā tiṣṭha dhruvā tvam
2.7.6.40	avyathamānā pṛthivy āśā diśā āpṛṇa
2.7.6.41	mitraitāṃ ta ukhāṃ paridadāmy abhittyai
2.7.6.42	eṣā mā bhedi
2.7.6.43	vasavas tvāchṛndantu gāyatreṇa chandasāṅgirasvad ukhe
2.7.6.44	rudrās tvāchṛndantu traiṣṭubhena chandasāṅgirasvad ukhe
2.7.6.45	ādityās tvāchṛndantu jāgatena chandasāṅgirasvad ukhe
2.7.6.46	viśve tvā devā vaiśvānarā āchṛndantv ānuṣṭubhena chandasāṅgirasvad ukhe
2.7.7.1	ākūtam agniṃ prayujaṃ svāhā / mano medhām agniṃ prayujaṃ svāhā / cittaṃ vijñātam agniṃ prayujaṃ svāhā / vāco vidhṛtam agniṃ prayujaṃ svāhā / prajāpataye manave svāhā / agnaye vaiśvānarāya svāhā / viśvo devasya netur marto vurīta sakhyam / viśvo rāya iṣudhyati dyumnaṃ vṛṇīta puṣyase
2.7.7.2	svāhā / mā su bhitthā mā su riṣo dṛṃhasva vīrayasva su / amba dhṛṣṇu vīrayasvāgniś cedaṃ kariṣyathaḥ
2.7.7.3	dṛṃhasva devi pṛthivi svastaye āsurī māyā svadhayā kṛtāsi / juṣṭaṃ devebhya idam astu havyam ariṣṭā tvam udihi yajñe asmin
2.7.7.4	drvannaḥ sarpirāsutiḥ pratno hotā vareṇyaḥ / sahasas putro adbhutaḥ
2.7.7.5	parasyā adhi saṃvato 'varaṃ abhyātara / yatrāham asmi taṃ ava
2.7.7.6	paramasyāḥ parāvato rohidaśva ihāgahi / purīṣyaḥ purupriyo agne tvaṃ tarā mṛdhaḥ
2.7.7.7	yad agne yāni kāni cā te dārūṇi dadhmasi / sarvaṃ tad astu te ghṛtaṃ taj juṣasva yaviṣṭhya
2.7.7.8	yad atty upajihvikā yad vamro atisarpati / sarvaṃ tad astu te ghṛtaṃ taj juṣasva yaviṣṭhya
2.7.7.9	rātrīṃ rātrīm aprayāvaṃ bharanto 'śvāyeva tiṣṭhate ghāsam asmai / rāyaspoṣeṇa sam iṣā madanto 'gne mā te prativeśā riṣāma
2.7.7.10	nābhā pṛthivyāḥ samidhāno agniṃ rāyaspoṣāya bṛhate havāmahe / iraṃmadaṃ bṛhadukthaṃ yajatraṃ jetāram agniṃ pṛtanāsu sāsahim
2.7.7.11	yāḥ senā abhītvarīr āvyādhinīr ugaṇā uta / ye stenā ye ca taskarās tāṃs te agne apidadhāmy āsye
2.7.7.12	ye janeṣu malimlavaḥ stenāsas taskarā vane / ye kakṣeṣv aghāyavas tāṃs te dadhāmi jambhayoḥ
2.7.7.13	daṃṣṭrābhyāṃ malimlūn agne jambhābhyāṃ taskaraṃ uta / hanubhyāṃ stenān bhagavas tāṃs tvaṃ khāda sukhāditam
2.7.7.14	yo asmabhyam arātīyād yaś ca no dveṣate janaḥ / nindād yo asmān dipsāc ca sarvāṃs tān mṛsmṛsākuru
2.7.7.15	ud eṣāṃ bāhūn atiram ud varco atho balam / kṣiṇomi brahmaṇāmitrān unnayāmi svān aham
2.7.7.16	saṃśitaṃ me brahma saṃśitaṃ vīryaṃ balam / saṃśitaṃ kṣatraṃ me jiṣṇu yasyāham asmi purohitaḥ
2.7.7.17	brahma kṣatraṃ sayujā na vyathete brahmāha kṣatraṃ jinvati kṣatriyasya / kṣatraṃ brahma jinvati brāhmaṇasya yat samīcī kṛṇuto vīryāṇi
2.7.8.1	dṛśāno rukma uruyā vibhāti durmarṣam āyuḥ śriye rucānaḥ / agnir ajaro 'bhavat sahobhir yad enaṃ dyaur ajanayat suretāḥ
2.7.8.2	naktoṣāsā samanasā virūpe dhāpayete śiśum ekaṃ samīcī / dyāvākṣāmā rukmo antar vibhāti devā agniṃ dhārayan draviṇodāḥ
2.7.8.3	viśvā rūpāṇi pratimuñcate kaviḥ prāsāvīd bhadraṃ dvipade catuṣpade / vi nākam akśat savitā vareṇyo 'nu prayāṇam uṣaso virājati
2.7.8.4	suparṇo 'si garutmān / trivṛt te śiraḥ / gāyatraṃ cakṣuḥ / bṛhadrathantare pakṣau / stoma ātmā / chandāṃsy aṅgāni / yajūṃṣi nāma / sāma te tanūr vāmadevyam / yajñāyajñiyaṃ puccham / dhiṣṇyāḥ śaphāḥ / suparṇo 'si garutmān / divaṃ gaccha / svaḥ pata / viṣṇoḥ kramo 'si sapatnahā / gāyatraṃ chandā āroha / pṛthivīm anuvikramasva / viṣṇoḥ kramo 'sy abhimātihā / traiṣṭubhaṃ chandā āroha / antarikṣam anuvikramasva / viṣṇoḥ kramo 'sy arātīyato hantā / jāgataṃ chandā āroha / divam anuvikramasva / viṣṇoḥ kramo 'si śatrūyato hantā / ānuṣṭubhaṃ chandā āroha / diśo 'nuvikramasva / akrandad agniḥ stanayann iva dyauḥ kṣāmā rerihad vīrudhaḥ samañjan / sadyo jajñāno vi hīm iddho akśad ā rodasī bhānunā bhāty antaḥ
2.7.8.5	agne 'bhyāvartin / agne aṅgiraḥ / punar ūrjā / saha rayyā / ā tvāhārṣam antar abhūr dhruvas tiṣṭhāvicācalat / viśas tvā sarvā vāñchantv asme rāṣṭrāṇi dhāraya
2.7.8.6	ud uttamaṃ varuṇa pāśam asmat / agre bṛhann uṣasām ūrdhvo asthān nirjaganvān tamaso jyotiṣāgāt / agnir bhānunā ruśatā svaṅgā ā jāto viśvā sadmāny aprāḥ
2.7.8.7	haṃsaḥ śuciṣat / sīda tvaṃ mātur asyā upasthe viśvāny agne vayunāni vidvān / mainām arciṣā mā tapasābhiśocīr antar asyāṃ śukrajyotir vibhāhi
2.7.8.8	antar agne rucā tvam ukhāyāṃ sadane sve / tasyai tvaṃ harasā tapan jātavedaḥ śivo bhava
2.7.8.9	śivo bhūtvā mahyam agne athā sīda śivas tvam / śivāḥ kṛtvā diśaḥ sarvāḥ svaṃ yonim ihāsadaḥ
2.7.9.1	divas pari prathamaṃ jajñe agnir asmad dvitīyaṃ pari jātavedāḥ / tṛtīyam apsu nṛmaṇā ajasram indhāna enaṃ janate svādhīḥ
2.7.9.2	vidmā te agne tredhā trayāṇi vidmā te sadma vibhṛtaṃ purutrā / vidmā te nāma paramaṃ guhā yad vidmā tam utsaṃ yata ābabhūtha
2.7.9.3	samudre tvā nṛmaṇā apsv antar nṛcakṣā īdhe divo agnā ūdhan / tṛtīye tvā rajasi tasthivāṃsam ṛtasya yonau mahiṣā agṛbhṇan
2.7.9.4	śrīṇām udāro dharuṇo rayīṇāṃ manīṣāṇāṃ prārpaṇaḥ somagopāḥ / vasuḥ sūnuḥ sahaso apsu rājā vibhāty agra uṣasām idhānaḥ
2.7.9.5	uśik pāvako aratiḥ sumedhā martyeṣv agnir amṛto nidhāyi / iyarti dhūmam aruṣo bharibhrad uñ śukreṇa śociṣā dyām inakṣan
2.7.9.6	akrandad agniḥ / viśvasya jajñe bhuvanasya rājā rodasī apṛṇāj jāyamānaḥ / vīḍuṃ cid adrim abhinat parāyan janā yad agnim ayajanta pañca
2.7.9.7	naktoṣāsā / yas te adya kṛṇavad bhadraśoce 'pūpaṃ deva ghṛtavantam agne / pra taṃ naya prataraṃ vasyo acchābhi dyumnaṃ devahitaṃ yaviṣṭhya
2.7.9.8	ā taṃ bhaja sauśravaseṣv agna uktha ukthā ābhaja śasyamāne / priyaḥ sūrye priyo agnā bhavāty uj jātena bhinadad uj janitvaiḥ
2.7.9.9	tvām agne yajamānā anu dyūn dūtaṃ kṛṇvānā ayajanta havyaiḥ / tvayā saha draviṇam icchamānā vrajaṃ gomantam uśijo vivavruḥ
2.7.9.10	astāvy agnir nṛṇāṃ suśevo vaiśvānara ṛṣibhiḥ somagopāḥ / adveṣye dyāvāpṛthivī huve devā dhatta rayim asme suvīram
2.7.10.1	ud u tvā viśve devā agne bharantu cittibhiḥ / sa no bhava śivas tvaṃ supratīko vibhāvasuḥ
2.7.10.2	pred agne jyotiṣmān yāhi śivebhir arcibhiṣ ṭvam / bṛhadbhir bhānubhir bhāsan mā hiṃsīs tanvā prajāḥ
2.7.10.3	akrandad agniḥ / samidhāgniṃ duvasyata ghṛtair bodhayatātithim / āsmin havyā juhotana
2.7.10.4	pra prāyam agnir bharatasya śṛṇve vi yat sūryo na rocate bṛhad bhāḥ / abhi yaḥ pūruṃ pṛtanāsu tasthau dīdāya daivyo atithiḥ śivo naḥ
2.7.10.5	āpo devīḥ pratigṛbhṇīta bhasmaitat syone kṛṇudhvaṃ surabhā u loke / tasmai namantāṃ janayaḥ sanīḍā māteva putraṃ bibhṛtā sv enat
2.7.10.6	apsv agne sadhiṣ ṭava sauṣadhīr anurudhyase / garbhaḥ saṃjāyase punaḥ
2.7.10.7	garbho 'sy oṣadhīnāṃ garbho vanaspatīnām / garbho viśvasya bhūtasyāgne garbho apām asi
2.7.10.8	prasadya bhasmanā yonim apaś ca pṛthivīm agne / saṃgatya mātṛbhiṣ ṭvaṃ jyotiṣmān punar āsadaḥ
2.7.10.9	punar āsadya sadanam apaś ca pṛthivīm agne / śeṣe mātur yathopasthe antar asyāṃ śivatamaḥ
2.7.10.10	punar ūrjā / saha rayyā / bodhā me asya vacaso yaviṣṭha maṃhiṣṭhasya prabhṛtasya svadhāvaḥ / nindati tvo anu tvo vavanda vandāruṃ te tanvaṃ vande agne
2.7.10.11	sa bodhi sūrir maghavā vasudāvā vasupatiḥ / yuyodhy asmad dveṣāṃsi yāni kāni ca cakṛma
2.7.11.1	apeta vīta vi ca sarpatāto ye 'tra stha purāṇā ye ca nūtanāḥ / adād idaṃ yamo 'vasānaṃ pṛthivyā akrann imaṃ pitaro lokam asmai
2.7.11.2	agner bhasmāsi / agneḥ purīṣam asi / saṃjñānam asi kāmadharaṇam / mayi te kāmadharaṇaṃ bhūyāt / ayaṃ so agnir yasmint somam indraḥ sutaṃ dadhe jaṭhare vāvaśānaḥ / sahasriyaṃ vājam atyaṃ na saptiṃ sasavānt saṃstūyase jātavedaḥ
2.7.11.3	agne divo arṇam acchā jigāsy acchā devān ūciṣe dhiṣṇyā ye / yāḥ parastād rocanāḥ sūryasya yāś cāvastād upatiṣṭhantā āpaḥ
2.7.11.4	agne yat te divi varcaḥ pṛthivyāṃ yat parvateṣv oṣadhīṣv apsu / yenāntarikṣam urv ātatantha tveṣaḥ sa bhānur arṇavo nṛcakṣaḥ
2.7.11.5	purīṣyāso agnayaḥ pravaṇena sajoṣasaḥ / juṣantāṃ havyam āhutam anamīvā iṣo mahīḥ
2.7.11.6	iḍām agne purudaṃsaṃ saniṃ goḥ śaśvattamaṃ havamānāya sādha / syān naḥ sūnus tanayo vijāvāgne sā te sumatir bhūtv asme
2.7.11.7	ayaṃ te / cid asi / tayā devatayāṅgirasvad dhruvā sīda / paricid asi / tayā devatayāṅgirasvad dhruvā sīda / citaḥ stha / paricitaḥ stha / ūrdhvaśritaḥ śrayadhvam / samitaṃ saṃkalpethāṃ saṃpriyau rociṣṇū sumanasyamānau / iṣam ūrjam abhi saṃvasānau
2.7.11.8	saṃ vāṃ manāṃsi saṃ vratā sam u cittāny ākaram / agne purīṣyādhipā bhava tvaṃ nā iṣam ūrjaṃ yajamānāya dhehi
2.7.11.9	tvam agne purīṣyo rayimān puṣṭimān asi / śivāḥ kṛtvā diśaḥ sarvāḥ svaṃ yonim ihāsadaḥ
2.7.11.10	bhavataṃ naḥ / māteva putraṃ pṛthivī purīṣyam agniṃ sve yonā abhār ukhā / tāṃ viśvair devair ṛtubhiḥ saṃvidānaḥ prajāpatir viśvakarmā vimuñcatu
2.7.12.1	asunvantam ayajamānam iccha stenasyetyām anvihi taskarasya / anyam asmad iccha sā ta ityā namo devi nirṛte tubhyam astu
2.7.12.2	namaḥ su te nirṛte tigmatejo 'yasmayaṃ vicṛtā bandham etam / yamena tvaṃ yamyā saṃvidānottame nāke adhi rohayainam
2.7.12.3	yad adya te / yaṃ te devī nirṛtir ābabandha pāśaṃ grīvāsv avicartyam / taṃ te viṣyāmy āyuṣo nu madhye 'thā jīvaḥ pitum addhi pramuktaḥ
2.7.12.4	yad asya pāre rajaso mahaś citraṃ jyotir ajāyata / tan naḥ parṣad ati dviṣo 'gne vaiśvānara / svāhā / bhūtyai namaḥ / niveśanaḥ saṃgamano vasūnāṃ viśvā rūpāṇy abhicaṣṭe śacībhiḥ / deva iva savitā satyadharmendro na tasthau samare pathīnām
2.7.12.5	yena devā jyotiṣordhvā udāyan yenādityā vasavo yena rudrāḥ / yenāṅgiraso mahimānam ānaśus tena yantu yajamānāḥ svasti
2.7.12.6	pūṣā yunaktu savitā yunaktu bṛhaspatir vo yunaktu / agnes tejasā sūryasya varcasā
2.7.12.7	sīrā yuñjanti kavayo yugā vi tanvate pṛthak / dhīrā deveṣu sumnayā
2.7.12.8	yunakta sīrā vi yugā tanota kṛte yonau vapateha bījam / girā ca śruṣṭiḥ sabharā asan no nedīyā it sṛṇyaḥ pakvam āyat
2.7.12.9	lāṅgalaṃ pavīravaṃ suśevaṃ somapitsaru / ud id vapatu gām aviṃ prasthāvad rathavāhanam / prapharvyaṃ ca pīvarīm
2.7.12.10	śunaṃ suphālā vitudantu bhūmiṃ śunaṃ kīnāśo abhyetu vāhaiḥ / śunāsīrā haviṣā tośamānā supippalā oṣadhīḥ kartanāsme
2.7.12.11	śunaṃ naro lāṅgalenānaḍudbhir bhagaḥ phālaiḥ sīrapatir marudbhiḥ / parjanyo bījam īrayāno dhinotu śunāsīrā kṛṇutaṃ dhānyaṃ naḥ
2.7.12.12	śunāsīrā prakṛṣataṃ kṛṇutaṃ dhānyaṃ bahu / bhūmir iyam ṛtviyavatī tāṃ phālā upajighnatu
2.7.12.13	ghṛtena sītā madhunā samajyatāṃ viśvair devair anumatā marudbhiḥ / ūrjo bhāgaṃ madhumat pinvamānāsmānt sīte payasābhyāvavṛtsva
2.7.12.14	ud yojanam antaryāmam īṣāṃ khṛgalyaṃ śavam / aṣṭrāṃ tāḍaṃ pratīnāhā ubhe maṇḍūkyau yuje
2.7.12.15	udasthād gojid aśvajiddhiraṇyajit sūnṛtayā parīvṛtaḥ / ekacakreṇa savitā rathenorjo bhāgaṃ pṛthivyā yāty āpṛṇan
2.7.12.16	imām indra hastacyutiṃ sacyutiṃ jaghanacyutim / sasūtim indra sagdhitim ūrjaṃ sapītim utkṛṣe
2.7.12.17	uṣṭārayoḥ pīlvayor atho ābandhanīyayoḥ / sarveṣāṃ vidma vo nāma vāhāḥ kīlālapeśasaḥ
2.7.12.18	vimucyadhvam aghnyā devayānā atāriṣṭa tamasas pāram asya / jyotir āpāma
2.7.13.1	yā oṣadhayaḥ prathamajā devebhyas triyugaṃ purā / manve nu babhrūṇām ahaṃ śataṃ dhāmāni sapta ca
2.7.13.2	śataṃ vo amba dhāmāni sahasram uta vo ruhaḥ / athā śatakrato yūyam imaṃ me agadaṃ kṛta
2.7.13.3	puṣpavatīḥ prasūvarīḥ phalinīr aphalā uta / aśvā iva sajitvarīr vīrudhaḥ pārayiṣṇavaḥ
2.7.13.4	oṣadhīr iti mātaras tad vo devīr upabruve / rapāṃsi vighnatīr ita rapaś cātayamānāḥ
2.7.13.5	aśvatthe vo niveśanaṃ parṇe vo vasatiḥ kṛtā / gobhājā it kilāsatha yat sanavātha pūruṣam
2.7.13.6	yad oṣadhayaḥ saṃgacchante rājānaḥ samitā iva / vipraḥ sa ucyate kavī rakṣohāmīvacātanaḥ
2.7.13.7	niṣkṛtir nāma vo mātāthā tvam asi saṃkṛtiḥ / sarāḥ patatriṇīḥ sthana yad āmayati niṣkṛta
2.7.13.8	aśvāvatīṃ somavatīm ūrjayantīm udojasam / āyukṣi sarvā oṣadhīr asmā ariṣṭatātaye
2.7.13.9	yad imā vājayann aham oṣadhīr hasta ādadhe / ātmā yakṣmasya naśyati purā jīvagṛbho yathā
2.7.13.10	uñ śuṣmā oṣadhīnāṃ gāvo goṣṭhād iverate / dhanaṃ saniṣyantīnām ātmānaṃ tava pūruṣa
2.7.13.11	ati viśvāḥ pariṣṭhāḥ stena iva vrajam akramuḥ
2.7.13.12	oṣadhayaḥ prācucyavur yat kiṃca tanvo rapaḥ
2.7.13.13	yās ta āviviśur ātmānaṃ yā ātasthuḥ paruḥ paruḥ / tās te yakṣmaṃ vibādhantām ugro madhyamaśīr iva
2.7.13.14	sākaṃ yakṣma prapata cāṣeṇa kikidīvyā / sākaṃ vātasya dhrājyā sākaṃ naśya nihākayā
2.7.13.15	anyā vo anyām avatv anyānyasyā upāvata / tāḥ sarvāḥ saṃvidānā oṣadhayaḥ prāvata vācaṃ me
2.7.13.16	yāḥ phalinīr yā aphalā akośā yāś ca kośinīḥ / bṛhaspatiprasūtās tā no muñcantv aṃhasaḥ
2.7.13.17	avapatantīr avadan diva oṣadhayas pari / yaṃ jīvam aśnavāmahe na sa riṣyāti pūruṣaḥ
2.7.13.18	divaṃ brūmo nakṣatrāṇi bhūmiṃ yakṣāṇi parvatān / samudrān nadyo veśantāṃs te no muñcantv aṃhasaḥ
2.7.13.19	brūmo rājānaṃ varuṇaṃ dhātāram uta pūṣaṇam / tvaṣṭāram agrīyaṃ brūmas te no muñcantv aṃhasaḥ
2.7.14.1	mā no hiṃsīj janitā yaḥ pṛthivyā yo divaṃ satyadharmā vyānaṭ / yaś cāpaś candrāḥ prathamo jajāna kasmai devāya haviṣā vidhema
2.7.14.2	abhyāvartasva pṛthivi yajñena payasā saha / vapāṃ te agnir iṣito arohat
2.7.14.3	agne yañ śukraṃ yac candraṃ yat pūtaṃ yac ca yajñiyam / tad devebhyo bharāmasi
2.7.14.4	iṣam ūrjam aham ita ādi ghṛtasya dhārāṃ mahiṣasya yonim / ā no goṣu viśatv oṣadhīṣu jahāmi sedim anirām amīvām
2.7.14.5	kāmaṃ kāmadughe dhukṣva prajābhyā oṣadhībhyaḥ / indrāyāgnaye pūṣṇe mitrāya varuṇāya ca
2.7.14.6	agne tava śravo vayo mahi bhrājanty arcayo vibhāvaso / bṛhadbhāno śavasā vājam ukthyaṃ dadhāsi dāśuṣe kave
2.7.14.7	pāvakavarcāḥ śukravarcā anūnavarcā udiyarṣi bhānunā / putro mātarā vicarann upāvasy obhe pṛṇāsi rodasī
2.7.14.8	irajyann agne prathayasva jantubhir asme rāyo amartya / sa darśatasya vapuṣo virājasi pṛṇakṣi sānasiṃ rayim
2.7.14.9	ūrjo napāj jātavedaḥ suśastibhir mandasva dhītibhir hitaḥ / tva eṣaḥ saṃdadhur bhūrivarpasaś citrotayo vāmajātāḥ
2.7.14.10	ṛtāvānaṃ mahiṣaṃ viśvadarśatam agniṃ sumnāya dadhire puro janāḥ / śrutkarṇaṃ saprathastamaṃ tvā girā daivaṃ mānuṣā yujā
2.7.14.11	iṣkartāram adhvarasya pracetasaṃ kṣayantaṃ rādhaso mahaḥ / rātiṃ vāmasya subhagāṃ mahīm iṣaṃ dadhāsi sānasiṃ kratum
2.7.14.12	āpyāyasva sametu te viśvataḥ soma vṛṣṇyam / bhavā vājasya saṃgathe
2.7.14.13	saṃ te payāṃsi sam u yantu vājāḥ saṃ vṛṣṇyāny abhimātiṣāhaḥ / āpyāyamāno amṛtāya soma divi śravāṃsy uttamāni dhiṣva
2.7.15.1	brahma jajñānaṃ prathamaṃ purastād vi sīmataḥ suruco vena āvaḥ / sa budhnyā upamā asya viṣṭhāḥ sataś ca yonim asataś ca vivaḥ
2.7.15.2	hiraṇyagarbhaḥ samavartatāgre bhūtasya jātaḥ patir eka āsīt / sa dādhāra pṛthivīṃ dyām utemāṃ kasmai devāya haviṣā vidhema
2.7.15.3	adbhyaḥ saṃbhṛtaḥ pṛthivyā rasāc ca viśvakarmaṇaḥ samavartatādhi / tasya tvaṣṭā vidadhad rūpam eti tat puruṣasya devam ājānam agre
2.7.15.4	drapsaś caskanda / namo astu sarpebhyo ye ke ca pṛthivīm anu / ye antarikṣe ye divi tebhyaḥ sarpebhyo namaḥ
2.7.15.5	ya iṣavo yātudhānānāṃ ye vanaspatīnām / ye 'vaṭeṣu śerate tebhyaḥ sarpebhyo namaḥ
2.7.15.6	ye amī rocane divo ye vā sūryasya raśmiṣu / ye apsu ṣadāṃsi cakrire tebhyaḥ sarpebhyo namaḥ
2.7.15.7	kṛṇuṣva pājaḥ prasitiṃ na pṛthvīṃ yāhi rājevāmavaṁ ibhena / tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ
2.7.15.8	tava bhramāsa āśuyā patanty anuspṛśa dhṛṣatā śośucānaḥ / tapobhir agne juhvā pataṅgān asaṃdito visṛja viṣvag ulkāḥ
2.7.15.9	prati spaśo visṛjā tūrṇitamo bhavā pāyur viśo asyā adabdhaḥ / yo no dūre aghaśaṃso yo anty agne mākiṣ ṭe vyathir ādadharṣīt
2.7.15.10	ud agne tiṣṭha praty ā tanuṣva ny amitraṃ oṣatāt tigmahete / yo no arātiṃ samidhāna cakre nīcā taṃ dhakṣy atasaṃ na śuṣkam
2.7.15.11	ūrdhvo bhava pratividhyādhy asmad āviṣkṛṇuṣva daivyāny agne / ava sthirā tanuhi yātujūnāṃ jāmim ajāmiṃ pramṛṇīhi śatrūn
2.7.15.12	ayam agniḥ sahasriṇo vājasya śatinas patiḥ / mūrdhā kavī rayīṇām
2.7.15.13	agneṣ ṭvā tejasā sādayāmi / tayā devatayāṅgirasvad dhruvā sīda
2.7.15.14	bhuvo yajñasya rajasaś ca netā yatrā niyudbhiḥ sacase śivābhiḥ / divi mūrdhānaṃ dadhiṣe svarṣāṃ jihvām agne cakṛṣe havyavāham
2.7.15.15	indrasya tvaujasā sādayāmi / tayā devatayāṅgirasvad dhruvā sīda / dhruvāsi dharuṇā / astṛtā viśvakarmaṇā sudhṛtā / mā tvā samudra udvadhīn mā suparṇaḥ / avyathamānā pṛthivīṃ dṛṃha / tejo 'si / tejo me yaccha / pṛthivīṃ yaccha / pṛthivīṃ dṛṃha / pṛthivīṃ mā hiṃsīḥ / pṛthivyā mā pāhi / jyotir asi / jyotir me yaccha / antarikṣaṃ yaccha / antarikṣaṃ dṛṃha / antarikṣaṃ mā hiṃsīḥ / antarikṣān mā pāhi / svar asi / svar me yaccha / divaṃ yaccha / divaṃ dṛṃha / divaṃ mā hiṃsīḥ / divo mā pāhi / yās te agna ārdrā yonayo yāḥ kulāyinīr ye te agnā indavo yā u nābhayaḥ / tābhiṣ ṭvam ubhayībhiḥ saṃvidānaḥ prajānaṃs tanveha niṣīda
2.7.15.16	kāṇḍātkāṇḍāt prarohantī paruṣaḥparuṣas pari / evā no dūrve pratanu sahasreṇa śatena ca
2.7.15.17	yā śatena pratanoṣi sahasreṇa virohasi / tasyai te devīṣṭake vidhema haviṣā vayam
2.7.16.1	yās te agne sūrye ruco divam ātanvanti raśmibhiḥ / tābhir no adya sarvābhī ruce janāya nas kṛdhi
2.7.16.2	yā vo devāḥ sūrye ruco goṣv aśveṣu yā rucaḥ / indrāgnī tābhiḥ sarvābhī rucaṃ no dhehi bṛhaspate
2.7.16.3	virāḍ jyotir adhārayat / svarāḍ jyotir adhārayat / samrāḍ jyotir adhārayat / bhūr asi bhuvanasya retā iṣṭakā svargo lokaḥ / manasā tvānvārohāmi / agnir jyotir jyotir agniḥ / tayā devatayāṅgirasvad dhruvā sīda / sūr asi suvanasya retā iṣṭakā svargo lokaḥ / vācā tvānvārohāmi / sūryo jyotir jyotiḥ sūryaḥ / tayā devatayāṅgirasvad dhruvā sīda / bṛhaspatiṣ ṭvā sādayatu pṛthivyāḥ pṛṣṭhe jyotiṣmatīṃ viśvasmai prāṇāyāpānāya vyānāyodānāya pratiṣṭhāyai caritrāya / viśvaṃ jyotir yaccha / agniṣ ṭe 'dhipatiḥ / tayā devatayāṅgirasvad dhruvā sīda / viśvakarmā tvā sādayatv antarikṣasya pṛṣṭhe jyotiṣmatīṃ viśvasmai prāṇāyāpānāya vyānāyodānāya pratiṣṭhāyai caritrāya / viśvaṃ jyotir yaccha / vāyuṣ ṭe 'dhipatiḥ / tayā devatayāṅgirasvad dhruvā sīda / parameṣṭhī tvā sādayatu divaḥ pṛṣṭhe jyotiṣmatīṃ viśvasmai prāṇāyāpānāya vyānāyodānāya pratiṣṭhāyai caritrāya / viśvaṃ jyotir yaccha / sūryas te 'dhipatiḥ / tayā devatayāṅgirasvad dhruvā sīda / aṣāḍhāsi sahamānā sahasvārātiṃ sahasva pṛtanāyataḥ / sahasravīryāsi sā mā jinva
2.7.16.4	madhu vātā ṛtāyate madhu kṣaranti sindhavaḥ / mādhvīr naḥ santv oṣadhīḥ
2.7.16.5	madhu naktam utoṣaso madhumat pārthivaṃ rajaḥ / madhu dyaur astu naḥ pitā
2.7.16.6	madhumān no vanaspatir madhumaṃ astu sūryaḥ / mādhvīr gāvo bhavantu naḥ
2.7.16.7	apāṃ tvā gahmant sādayāmi samudrasyodmann avataś chāyāyām / namaḥ samudrāya / namaḥ samudrasya cakṣase / anu tvā divyā vṛṣṭiḥ sacatām / mā tvā sūryo 'bhitāpsīn māgnir vaiśvānaraḥ / acchinnapatraḥ prajā anuvīkṣasva / trīnt samudrānt samasṛpat svargo 'pāṃ patir vṛṣabha iṣṭakānām / tatra gaccha yatra pūrve paretāḥ purīṣaṃ vasānaḥ sukṛtasya lokam
2.7.16.8	mahī dyauḥ pṛthivī ca na imaṃ yajñaṃ mimikṣatām / pipṛtāṃ no bharīmabhiḥ
2.7.16.9	idaṃ viṣṇuḥ / adha smā te vanaspate vāto vivāty agram it / uto nv indrāya pātave sunu somam ulūkhala
2.7.16.10	naktoṣāsā / syūtā devebhir amṛtenāgād ukhā svasāram adhi vedim asthāt / satyaṃ pūrvair ṛṣibhiḥ saṃvidāno agniḥ pravidvaṃ iha tat kṛṇotu / pṛthivi pṛthivyāṃ sīda mātur mātari mātā / syonāsi suṣadā / syonām āsīda / suṣadām āsīda / niṣasāda dhṛtavrato varuṇaḥ pastyāsv ā / sāmrājyāya sukratuḥ
2.7.16.11	kratuṃ devānāṃ mahimānam īmahe agniṃ sadhasthe sadaneṣv adbhutam / vaiśvānaraṃ brahmaṇā viśvavyacasaṃ stomasya dhāman nidadhe purīṣyam
2.7.16.12	samidhyamānaṃ samidhā samindhate agniṃ sadhasthe sadaneṣu sukratum / vaiśvānaraṃ brahmaṇā viśvavyacasaṃ stomasya dhāman pavamānam ābhṛtam
2.7.17.1	agne yukṣvā hi ye tavāśvāso deva sādhavaḥ / araṃ vahanty āśavaḥ
2.7.17.2	yukṣvā hi devahūtamān aśvān agne rathīr iva / ni hotā pūrvyaḥ sadaḥ
2.7.17.3	sam it sravanti sarito na dhenā antar hṛdā manasā pūyamānāḥ / ghṛtasya dhārā abhicākaśīmi hiraṇyayo vetaso madhye agneḥ
2.7.17.4	ṛce tvā / ruce tvā / bhāse tvā / jyotiṣe tvā / abhūd idaṃ viśvasya bhuvanasya vājinam agner vaiśvānarasya ca / agnis tejasā tejasvān / rukmo varcasā varcasvān / sahasradā asi / sahasrāya tvā / ādityaṃ garbhaṃ payasā samaṅgdhi sahasrasya pratimāṃ viśvarūpam / parivṛṅgdhi harasā mābhiśocīḥ śatāyuṣaṃ kṛṇuhi cīyamānaḥ
2.7.17.5	vātasya jūtiṃ varuṇasya nābhim aśvaṃ jajñānaṃ salilasya madhye / śiśuṃ nadīnāṃ harim adribudhnam agne mā hiṃsīḥ parame vyoman
2.7.17.6	ajasram indum aruṣaṃ bhuraṇyum agnim īḍe pūrvacittiṃ namobhiḥ / sa parvabhir ṛtuśaḥ kalpamāno gāṃ mā hiṃsīr aditiṃ virājam
2.7.17.7	tvaṣṭur varutrīṃ varuṇasya nābhim aviṃ jajñānāṃ rajasaḥ parasmāt / mahīṃ sāhasrīm asurasya māyām agne mā hiṃsīḥ parame vyoman
2.7.17.8	yo agnir agnes tapaso 'dhi jātaḥ śokāt pṛthivyā uta vā divas pari / ya imāḥ prajā viśvakarmā jajāna tam agne heḍaḥ pari te vṛṇaktu
2.7.17.9	imaṃ mā hiṃsīr dvipādaṃ paśuṃ sahasrākṣo medhāya cīyamānaḥ / mayum āraṇyam anu te diśāmi / tena cinvānas tanvaṃ niṣīda / mayuṃ te śug ṛcchatu / yaṃ dviṣmas taṃ te śug ṛcchatu / imaṃ mā hiṃsīr ekaśaphaṃ paśuṃ kanikradaṃ vājinaṃ vājineṣu / gauram āraṇyam anu te diśāmi / tena cinvānas tanvaṃ niṣīda / gauraṃ te śug ṛcchatu / yaṃ dviṣmas taṃ te śug ṛcchatu / imaṃ sāhasraṃ śatadhāram utsaṃ vyacyamānaṃ salilasya madhye / ghṛtaṃ duhānām aditiṃ janāyāgne mā hiṃsīḥ parame vyoman / gavayam āraṇyam anu te diśāmi / tena cinvānas tanvaṃ niṣīda / gavayaṃ te śug ṛcchatu / yaṃ dviṣmas taṃ te śug ṛcchatu / imam ūrṇāyuṃ varuṇasya nābhiṃ tvacaṃ paśūnāṃ dvipadāṃ catuṣpadām / tvaṣṭur devānāṃ prathamaṃ janitram agne mā hiṃsīḥ parame vyoman
2.7.17.10	meṣam āraṇyam anu te diśāmi / tena cinvānas tanvaṃ niṣīda / meṣaṃ te śug ṛcchatu / yaṃ dviṣmas taṃ te śug ṛcchatu / ajo hy agner ajaniṣṭa śokāt / so apaśyaj janitāram agre / tena devā devatām agram āyaṃs tena roham āyann upa medhyāsaḥ / śarabham āraṇyam anu te diśāmi / tena cinvānas tanvaṃ niṣīda / śarabhaṃ te śug ṛcchatu / yaṃ dviṣmas taṃ te śug ṛcchatu
2.7.18.1	apāṃ tvemant sādayāmi
2.7.18.2	apāṃ tvodmant sādayāmi
2.7.18.3	apāṃ tvāyane sādayāmi
2.7.18.4	apāṃ tvā jyotiṣi sādayāmi
2.7.18.5	apāṃ tvā bhasmani sādayāmi
2.7.18.6	samudre tvā sadane sādayāmi
2.7.18.7	arṇave tvā sadane sādayāmi
2.7.18.8	salile tvā sadane sādayāmi
2.7.18.9	apāṃ tvā kṣaye sādayāmi
2.7.18.10	apāṃ tvā sadhriṣu sādayāmi
2.7.18.11	apāṃ tvā sadane sādayāmi
2.7.18.12	apāṃ tvā sadhasthe sādayāmi
2.7.18.13	apāṃ tvā yonau sādayāmi
2.7.18.14	apāṃ tvā purīṣe sādayāmi
2.7.18.15	apāṃ tvā pāthasi sādayāmi
2.7.18.16	gāyatreṇa tvā chandasā sādayāmi
2.7.18.17	traiṣṭubhena tvā chandasā sādayāmi
2.7.18.18	jāgatena tvā chandasā sādayāmi
2.7.18.19	ānuṣṭubhena tvā chandasā sādayāmi
2.7.18.20	pāṅktena tvā chandasā sādayāmi
2.7.19.1	ayaṃ puro bhūḥ
2.7.19.2	tasya prāṇo bhauvāyanaḥ
2.7.19.3	vasantaḥ prāṇāyanaḥ
2.7.19.4	gāyatrī vāsantī
2.7.19.5	gāyatryā gāyatram
2.7.19.6	gāyatrād upāṃśuḥ
2.7.19.7	upāṃśos trivṛt
2.7.19.8	trivṛto rathantaram
2.7.19.9	vasiṣṭhā ṛṣiḥ
2.7.19.10	prajāpatigṛhītayā tvayā prāṇaṃ gṛhṇāmi prajābhyaḥ
2.7.19.11	ayaṃ dakṣiṇā viśvakarmā
2.7.19.12	tasya mano vaiśvakarmaṇam
2.7.19.13	grīṣmo mānasaḥ
2.7.19.14	triṣṭub graiṣmī
2.7.19.15	triṣṭubhaḥ svāram
2.7.19.16	svārād antaryāmaḥ
2.7.19.17	antaryāmāt pañcadaśaḥ
2.7.19.18	pañcadaśād bṛhat
2.7.19.19	bharadvājā ṛṣiḥ
2.7.19.20	prajāpatigṛhītayā tvayā mano gṛhṇāmi prajābhyaḥ
2.7.19.21	ayaṃ paścā viśvavyacāḥ
2.7.19.22	tasya cakṣur vaiśvavyacasam
2.7.19.23	varṣāṇi cākṣuṣāṇi
2.7.19.24	jagatī vārṣī
2.7.19.25	jagatyā ṛksamam
2.7.19.26	ṛksamāñ śukraḥ
2.7.19.27	śukrāt saptadaśaḥ
2.7.19.28	saptadaśād vairūpam
2.7.19.29	jamadagnir ṛṣiḥ
2.7.19.30	prajāpatigṛhītayā tvayā cakṣur gṛhṇāmi prajābhyaḥ
2.7.19.31	idam uttarāt svaḥ
2.7.19.32	tasya śrotraṃ sauvam
2.7.19.33	śarañ śrautrī
2.7.19.34	anuṣṭup śāradī
2.7.19.35	anuṣṭubha aiḍam
2.7.19.36	aiḍān manthī
2.7.19.37	manthina ekaviṃśaḥ
2.7.19.38	ekaviṃśād vairājam
2.7.19.39	viśvāmitrā ṛṣiḥ
2.7.19.40	prajāpatigṛhītayā tvayā śrotraṃ gṛhṇāmi prajābhyaḥ
2.7.19.41	iyam upari matiḥ
2.7.19.42	tasyā vāṅ mātyā
2.7.19.43	hemanto vācyaḥ
2.7.19.44	paṅktir haimantī
2.7.19.45	paṅktyā nidhanavat
2.7.19.46	nidhanavata āgrāyaṇaḥ
2.7.19.47	āgrāyaṇāt triṇavatrayastriṃśau
2.7.19.48	triṇavatrayastriṃśābhyāṃ śākvararaivate
2.7.19.49	viśvakarmā ṛṣiḥ
2.7.19.50	prajāpatigṛhītayā tvayā vācaṃ gṛhṇāmi prajābhyaḥ
2.7.20.1	prācī dik
2.7.20.2	vasanta ṛtuḥ
2.7.20.3	agnir devatā
2.7.20.4	brahma draviṇam
2.7.20.5	gāyatrī chandaḥ
2.7.20.6	rathantaraṃ sāma
2.7.20.7	trivṛt stomaḥ
2.7.20.8	sa u pañcadaśavartaniḥ
2.7.20.9	sānagā ṛṣiḥ
2.7.20.10	tryavir vayaḥ
2.7.20.11	kṛtam ayānām
2.7.20.12	purovāto vātaḥ
2.7.20.13	pitaraḥ pitāmahāḥ pare 'vare
2.7.20.14	te no 'vantu
2.7.20.15	te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
2.7.20.16	dakṣiṇā dik
2.7.20.17	grīṣma ṛtuḥ
2.7.20.18	indro devatā
2.7.20.19	kṣatraṃ draviṇam
2.7.20.20	triṣṭup chandaḥ
2.7.20.21	bṛhat sāma
2.7.20.22	pañcadaśaḥ stomaḥ
2.7.20.23	sa u saptadaśavartaniḥ
2.7.20.24	sanātanā ṛṣiḥ
2.7.20.25	dityavāḍ vayaḥ
2.7.20.26	tretāyānām
2.7.20.27	dakṣiṇādvāto vātaḥ
2.7.20.28	pitaraḥ pitāmahāḥ pare 'vare
2.7.20.29	te no 'vantu
2.7.20.30	te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
2.7.20.31	pratīcī dik
2.7.20.32	varṣā ṛtuḥ
2.7.20.33	viśve devā devatā
2.7.20.34	viḍ draviṇam
2.7.20.35	jagatī chandaḥ
2.7.20.36	vairūpaṃ sāma
2.7.20.37	saptadaśaḥ stomaḥ
2.7.20.38	sa u ekaviṃśavartaniḥ
2.7.20.39	ahabhūnā ṛṣiḥ
2.7.20.40	trivatso vayaḥ
2.7.20.41	dvāparo 'yānām
2.7.20.42	paścādvāto vātaḥ
2.7.20.43	pitaraḥ pitāmahāḥ pare 'vare
2.7.20.44	te no 'vantu
2.7.20.45	te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
2.7.20.46	udīcī dik
2.7.20.47	śarad ṛtuḥ
2.7.20.48	mitrāvaruṇau devatā
2.7.20.49	puṣṭaṃ draviṇam
2.7.20.50	anuṣṭup chandaḥ
2.7.20.51	vairājaṃ sāma
2.7.20.52	ekaviṃśaḥ stomaḥ
2.7.20.53	sa u triṇavavartaniḥ
2.7.20.54	purāṇā ṛṣiḥ
2.7.20.55	turyavāḍ vayaḥ
2.7.20.56	abhibhavo 'yānām
2.7.20.57	uttarādvāto vātaḥ
2.7.20.58	pitaraḥ pitāmahāḥ pare 'vare
2.7.20.59	te no 'vantu
2.7.20.60	te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
2.7.20.61	ūrdhvā dik
2.7.20.62	hemantaśiśirā ṛtū
2.7.20.63	bṛhaspatir devatā
2.7.20.64	phalaṃ draviṇam
2.7.20.65	paṅktiś chandaḥ
2.7.20.66	śākvararaivate sāmanī
2.7.20.67	triṇavaḥ stomaḥ
2.7.20.68	sa u trayastriṃśavartaniḥ
2.7.20.69	suparṇā ṛṣiḥ
2.7.20.70	paṣṭhavāḍ vayaḥ
2.7.20.71	āskando 'yānām
2.7.20.72	upariṣṭādvāto vātaḥ
2.7.20.73	pitaraḥ pitāmahāḥ pare 'vare
2.7.20.74	te no 'vantu
2.7.20.75	te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau
2.8.1.1	lokaṃ pṛṇa chidraṃ pṛṇāthā sīda dhruvā tvam
2.8.1.2	indrāgnī tvā bṛhaspatir asmin yonā asīṣadan / tā asya sūdadohasaḥ somaṃ śrīṇanti pṛśnayaḥ
2.8.1.3	janman devānāṃ viśas triṣv ā rocane divaḥ / dhruvakṣitir dhruvayonir dhruvāsi dhruvaṃ yonim āsīda sādhyā
2.8.1.4	ukhyasya ketuṃ prathamaṃ juṣāṇā aśvinādhvaryū sādayatām iha tvā
2.8.1.5	kulāyinī ghṛtavatī puraṃdhiḥ syone sīda sadane pṛthivyāḥ
2.8.1.6	abhi tvā rudrā vasavo gṛṇantv idaṃ brahma pipṛhi saubhagāya
2.8.1.7	aśvinādhvaryū sādayatām iha tvā
2.8.1.8	svair dakṣair dakṣapiteha sīda devānāṃ sumne bṛhate raṇāya
2.8.1.9	pitevaidhi sūnave yaḥ suśevaḥ svāveśayā tanvā saṃviśasva
2.8.1.10	aśvinādhvaryū sādayatām iha tvā
2.8.1.11	pṛthivyāḥ purīṣam asy apso nāma tāṃ tvā viśve abhigṛṇantu devāḥ
2.8.1.12	stomapṛṣṭhā ghṛtavatīha sīda prajāvad asme draviṇāyajasva
2.8.1.13	aśvinādhvaryū sādayatām iha tvā
2.8.1.14	adityās tvā pṛṣṭhe sādayāmi
2.8.1.15	antarikṣasya dhartrīṃ viṣṭambhanīṃ diśām
2.8.1.16	bhuvanasyādhipatnīm
2.8.1.17	ūrmir drapso apām asi
2.8.1.18	aśvinādhvaryū sādayatām iha tvā
2.8.1.19	sajūr ṛtubhiḥ
2.8.1.20	sajūr vidhābhiḥ
2.8.1.21	sajūr devaiḥ
2.8.1.22	sajūr devair vayunādhaiḥ
2.8.1.23	agnaye tvā vaiśvānarāya
2.8.1.24	aśvinādhvaryū sādayatām iha tvā
2.8.1.25	sajūr ṛtubhiḥ
2.8.1.26	sajūr vidhābhiḥ
2.8.1.27	sajūr vasubhiḥ
2.8.1.28	sajūr ṛtubhiḥ
2.8.1.29	sajūr vidhābhiḥ
2.8.1.30	sajū rudraiḥ
2.8.1.31	sajūr ṛtubhiḥ
2.8.1.32	sajūr vidhābhiḥ
2.8.1.33	sajūr ādityaiḥ
2.8.1.34	sajūr ṛtubhiḥ
2.8.1.35	sajūr vidhābhiḥ
2.8.1.36	sajūr viśvair devair vaiśvānaraiḥ
2.8.1.37	sajūr devair vayunādhaiḥ
2.8.1.38	agnaye tvā vaiśvānarāya
2.8.1.39	aśvinādhvaryū sādayatām iha tvā
2.8.2.1	prāṇaṃ me pāhi
2.8.2.2	apānaṃ me pāhi
2.8.2.3	vyānaṃ me pāhi
2.8.2.4	cakṣur ma uruyā vibhāhi
2.8.2.5	śrotraṃ me ślokaya
2.8.2.6	apaḥ pinva
2.8.2.7	oṣadhīr jinva
2.8.2.8	dvipād ava
2.8.2.9	catuṣpāt pāhi
2.8.2.10	divo vā vṛṣṭim eraya
2.8.2.11	kṣatraṃ vayaḥ
2.8.2.12	mayantaṃ chandaḥ
2.8.2.13	viṣṭambho vayaḥ
2.8.2.14	adhipatiś chandaḥ
2.8.2.15	mūrdhā vayaḥ
2.8.2.16	prajāpatiś chandaḥ
2.8.2.17	viśvakarmā vayaḥ
2.8.2.18	parameṣṭhī chandaḥ
2.8.2.19	tryavir vayaḥ
2.8.2.20	triṣṭup chandaḥ
2.8.2.21	dityavāḍ vayaḥ
2.8.2.22	virāṭ chandaḥ
2.8.2.23	pañcāvir vayaḥ
2.8.2.24	gāyatrī chandaḥ
2.8.2.25	trivatso vayaḥ
2.8.2.26	uṣṇihā chandaḥ
2.8.2.27	turyavāḍ vayaḥ
2.8.2.28	anuṣṭup chandaḥ
2.8.2.29	paṣṭhavāḍ vayaḥ
2.8.2.30	bṛhatī chandaḥ
2.8.2.31	ukṣā vayaḥ
2.8.2.32	kakup chandaḥ
2.8.2.33	ṛṣabho vayaḥ
2.8.2.34	satobṛhatī chandaḥ
2.8.2.35	anaḍvān vayaḥ
2.8.2.36	paṅktiś chandaḥ
2.8.2.37	dhenur vayaḥ
2.8.2.38	jagatī chandaḥ
2.8.2.39	basto vayaḥ
2.8.2.40	yuvalaṃ chandaḥ
2.8.2.41	vṛṣṇir vayaḥ
2.8.2.42	viśālaṃ chandaḥ
2.8.2.43	puruṣo vayaḥ
2.8.2.44	tandraṃ chandaḥ
2.8.2.45	siṃho vayaḥ
2.8.2.46	chadiś chandaḥ
2.8.2.47	vyāghro vayaḥ
2.8.2.48	anādhṛṣyaṃ chandaḥ
2.8.3.1	indrāgnī avyathamānām iṣṭakāṃ dṛṃhataṃ yuvam / pṛṣṭhena dyāvāpṛthivī āpṛṇāntarikṣaṃ ca vibādhasva
2.8.3.2	rājñy asi prācī dik / virāḍ asi dakṣiṇā dik / samrāḍ asi pratīcī dik / svarāḍ asy udīcī dik / adhipatny asy ūrdhvā dik / āyur me pāhi / prāṇaṃ me pāhi / apānaṃ me pāhi / vyānaṃ me pāhi / cakṣur me pāhi / śrotraṃ me pāhi / mano me pinva / vācaṃ me jinva / ātmānaṃ me pāhi / jyotir me yaccha / mā chandaḥ / pramā chandaḥ / pratimā chandaḥ / asrīvīś chandaḥ / paṅktiś chandaḥ / uṣṇihā chandaḥ / gāyatrī chandaḥ / triṣṭup chandaḥ / jagatī chandaḥ / anuṣṭup chandaḥ / virāṭ chandaḥ / bṛhatī chandaḥ / pṛthivī chandaḥ / antarikṣaṃ chandaḥ / dyauś chandaḥ / nakṣatrāṇi chandaḥ / samā chandaḥ / kṛṣiś chandaḥ / vāk chandaḥ / manaś chandaḥ / gauś chandaḥ / aśvaś chandaḥ / ajā chandaḥ / hiraṇyaṃ chandaḥ / agnir devatā / vāto devatā / sūryo devatā / candramā devatā / vasavo devatā / rudrā devatā / ādityā devatā / maruto devatā / indro devatā / varuṇo devatā / bṛhaspatir devatā / viśve devā devatā / mūrdhāsi rāṭ / dhruvāsi dharuṇā / dhartry asi dharaṇī / āyuṣe tvā / varcase tvā / kṛṣyai tvā / kṣemāya tvā / yantrī rāṭ / yantry asi yamanī / dhartry asi dharitrī / iṣe tvā / ūrje tvā / rayyai tvā / poṣāya tvā
2.8.4.1	āśus trivṛt
2.8.4.2	bhāntaḥ pañcadaśaḥ
2.8.4.3	vyomā saptadaśaḥ
2.8.4.4	pratūrtir aṣṭādaśaḥ
2.8.4.5	tapo navadaśaḥ
2.8.4.6	abhīvartaḥ saviṃśaḥ
2.8.4.7	dharuṇa ekaviṃśaḥ
2.8.4.8	varco dvāviṃśaḥ
2.8.4.9	saṃbharaṇas trayoviṃśaḥ
2.8.4.10	yoniś caturviṃśaḥ
2.8.4.11	garbhāḥ pañcaviṃśaḥ
2.8.4.12	ojas triṇavaḥ
2.8.4.13	virāṭ triṃśaḥ
2.8.4.14	kratur ekatriṃśaḥ
2.8.4.15	vidhṛtir dvātriṃśaḥ
2.8.4.16	pratiṣṭhā trayastriṃśaḥ
2.8.4.17	bradhnasya viṣṭapaṃ catustriṃśaḥ
2.8.4.18	nākaḥ ṣaṭtriṃśaḥ
2.8.4.19	vīvarto 'ṣṭācatvāriṃśaḥ
2.8.4.20	dhartraṃ catuṣṭomaḥ
2.8.5.1	agner bhāgo 'si
2.8.5.2	dīkṣāyā ādhipatyam
2.8.5.3	brahma spṛtam
2.8.5.4	trivṛt stomaḥ
2.8.5.5	indrasya bhāgo 'si
2.8.5.6	viṣṇor ādhipatyam
2.8.5.7	kṣatraṃ spṛtam
2.8.5.8	pañcadaśaḥ stomaḥ
2.8.5.9	nṛcakṣasāṃ bhāgo 'si
2.8.5.10	dhātur ādhipatyam
2.8.5.11	janitraṃ spṛtam
2.8.5.12	saptadaśaḥ stomaḥ
2.8.5.13	mitrasya bhāgo 'si
2.8.5.14	varuṇasyādhipatyam
2.8.5.15	divo vṛṣṭiḥ
2.8.5.16	vātaḥ spṛtaḥ
2.8.5.17	ekaviṃśaḥ stomaḥ
2.8.5.18	adityā bhāgo 'si
2.8.5.19	pūṣṇa ādhipatyam
2.8.5.20	ojaḥ spṛtam
2.8.5.21	triṇavaḥ stomaḥ
2.8.5.22	vasūnāṃ bhāgo 'si
2.8.5.23	rudrāṇām ādhipatyam
2.8.5.24	catuṣpāt spṛtam
2.8.5.25	caturviṃśaḥ stomaḥ
2.8.5.26	ādityānāṃ bhāgo 'si
2.8.5.27	marutām ādhipatyam
2.8.5.28	garbhāḥ spṛtāḥ
2.8.5.29	pañcaviṃśaḥ stomaḥ
2.8.5.30	savitur bhāgo 'si
2.8.5.31	bṛhaspater ādhipatyam
2.8.5.32	samīcīr diśaḥ spṛtāḥ
2.8.5.33	catuṣṭomaḥ stomaḥ
2.8.5.34	yavānāṃ bhāgo 'si
2.8.5.35	ayavānām ādhipatyam
2.8.5.36	prajāḥ spṛtāḥ
2.8.5.37	catuścatvāriṃśaḥ stomaḥ
2.8.5.38	ṛbhūṇāṃ bhāgo 'si
2.8.5.39	viśveṣāṃ devānām ādhipatyam
2.8.5.40	bhūtaṃ niśāntaṃ spṛtam
2.8.5.41	trayastriṃśaḥ stomaḥ
2.8.6.1	ekayāstuvata
2.8.6.2	prajā adhīyanta
2.8.6.3	prajānāṃ patir adhipatir āsīt
2.8.6.4	tisṛbhir astuvata
2.8.6.5	brahmāsṛjyata
2.8.6.6	brahmaṇaspatir adhipatir āsīt
2.8.6.7	pañcabhir astuvata
2.8.6.8	bhūtāny asṛjyanta
2.8.6.9	bhūtānāṃ patir adhipatir āsīt
2.8.6.10	saptabhir astuvata
2.8.6.11	saptaṛṣayo 'sṛjyanta
2.8.6.12	dhātādhipatir āsīt
2.8.6.13	navabhir astuvata
2.8.6.14	pitaro 'sṛjyanta
2.8.6.15	aditir adhipatir āsīt
2.8.6.16	ekādaśabhir astuvata
2.8.6.17	ārtavā asṛjyanta
2.8.6.18	ṛtavo 'dhipataya āsan
2.8.6.19	trayodaśabhir astuvata
2.8.6.20	māsā asṛjyanta
2.8.6.21	saṃvatsaro 'dhipatir āsīt
2.8.6.22	pañcadaśabhir astuvata
2.8.6.23	kṣatram asṛjyata
2.8.6.24	indro 'dhipatir āsīt
2.8.6.25	saptadaśabhir astuvata
2.8.6.26	grāmyāḥ paśavo 'sṛjyanta
2.8.6.27	bṛhaspatir adhipatir āsīt
2.8.6.28	navadaśabhir astuvata
2.8.6.29	śūdrāryā asṛjyetām
2.8.6.30	ahorātre adhipatnī āstām
2.8.6.31	ekaviṃśatyāstuvata
2.8.6.32	ekaśapham asṛjyata
2.8.6.33	varuṇo 'dhipatir āsīt
2.8.6.34	trayoviṃśatyāstuvata
2.8.6.35	kṣudrāḥ paśavo 'sṛjyanta
2.8.6.36	pūṣādhipatir āsīt
2.8.6.37	pañcaviṃśatyāstuvata
2.8.6.38	āraṇyāḥ paśavo 'sṛjyanta
2.8.6.39	vāyur adhipatir āsīt
2.8.6.40	saptaviṃśatyāstuvata
2.8.6.41	vanaspatayo 'sṛjyanta
2.8.6.42	somo 'dhipatir āsīt
2.8.6.43	navaviṃśatyāstuvata
2.8.6.44	dyāvāpṛthivī vyaitām
2.8.6.45	vasavo rudrā anuvyāyan
2.8.6.46	ta u evādhipataya āsan
2.8.6.47	ekatriṃśatāstuvata
2.8.6.48	prajā asṛjyanta
2.8.6.49	yavāś cāyavāś cādhipataya āsan
2.8.6.50	trayastriṃśatāstuvata
2.8.6.51	bhūtāny aśāmyan
2.8.6.52	prajāpatiḥ parameṣṭhy adhipatir āsīt
2.8.7.1	agne jātān praṇudā naḥ sapatnān praty ajātān jātavedo nudasva / adhi no brūhi sumanā aheḍañ śarmaṃs te syāma trivarūthā udbhau
2.8.7.2	sahasā jātān praṇudā naḥ sapatnān praty ajātān jātavedo nudasva / adhi no brūhi sumanasyamāno vayaṃ syāma praṇudā naḥ sapatnān
2.8.7.3	catuścatvāriṃśī stomaḥ / varco draviṇam / ṣoḍaśī stomaḥ / ojo draviṇam / agneḥ purīṣam asy apso nāma tāṃ tvā viśve abhigṛṇantu devāḥ / stomapṛṣṭhā ghṛtavatīha sīda prajāvad asme draviṇāyajasva
2.8.7.4	tayā devatayāṅgirasvad dhruvā sīda / evaś chandaḥ / varivaś chandaḥ / ācchac chandaḥ / manaś chandaḥ / śaṃbhūś chandaḥ / paribhūś chandaḥ / sindhuś chandaḥ / vyacaś chandaḥ / samudraṃ chandaḥ / salilaṃ chandaḥ / kakup chandaḥ / trikakup chandaḥ / kāvyaṃ chandaḥ / aṅkupaṃ chandaḥ / akṣarapaṅktiś chandaḥ / padapaṅktiś chandaḥ / viṣṭārapaṅktiś chandaḥ / kṣuro bhṛjaś chandaḥ / pakṣaś chandaḥ / pracchac chandaḥ / saṃyac chandaḥ / viyac chandaḥ / bṛhac chandaḥ / rathantaraṃ chandaḥ / nikāyaṃ chandaḥ / vīvadhaṃ chandaḥ / giraś chandaḥ / bhṛjaś chandaḥ / saṃstup chandaḥ / anuṣṭup chandaḥ / evaś chandaḥ / varivaś chandaḥ / vayaś chandaḥ / vayaskṛc chandaḥ / viśālaṃ chandaḥ / viṣpardhāś chandaḥ / chadiś chandaḥ / dūrohaṇaṃ chandaḥ / tandraṃ chandaḥ / aṅkāvaṅkaṃ chandaḥ
2.8.8.1	raśminā kṣayāya kṣayaṃ jinva
2.8.8.2	pretyā dharmaṇe dharma jinva
2.8.8.3	anvityā dive divaṃ jinva
2.8.8.4	saṃdhināntarikṣāyāntarikṣaṃ jinva
2.8.8.5	pratidhinā pṛthivyai pṛthivīṃ jinva
2.8.8.6	viṣṭambhena vṛṣṭyai vṛṣṭiṃ jinva
2.8.8.7	pravāyāhne 'har jinva
2.8.8.8	anuvāya rātryai rātrīṃ jinva
2.8.8.9	uśijā vasubhyo vasūn jinva
2.8.8.10	praketena rudrebhyo rudrān jinva
2.8.8.11	suditinādityebhya ādityān jinva
2.8.8.12	tantunā prajābhyaḥ prajā jinva
2.8.8.13	ojasā pitṛbhyaḥ pitṝn jinva
2.8.8.14	pṛtanāṣāhā paśubhyaḥ paśūn jinva
2.8.8.15	revatauṣadhībhyā oṣadhīr jinva
2.8.8.16	abhijitā yuktagrāvṇendrāyendraṃ jinva
2.8.8.17	adhipatinā prāṇāya prāṇaṃ jinva
2.8.8.18	dharuṇenāpānāyāpānaṃ jinva
2.8.8.19	saṃsarpeṇa cakṣuṣe cakṣur jinva
2.8.8.20	vayodhasādhītāyādhītaṃ jinva
2.8.8.21	trivṛtā trivṛte trivṛj jinva
2.8.8.22	pravṛtā pravṛte pravṛj jinva
2.8.8.23	savṛtā savṛte savṛj jinva
2.8.8.24	anūvṛtānuvṛte 'nūvṛj jinva
2.8.8.25	viroheṇa virohāya virohaṃ jinva
2.8.8.26	praroheṇa prarohāya prarohaṃ jinva
2.8.8.27	saṃroheṇa saṃrohāya saṃrohaṃ jinva
2.8.8.28	anūroheṇānūrohāyānūrohaṃ jinva
2.8.8.29	vasukena vasukāya vasukaṃ jinva
2.8.8.30	veṣaśriyā veṣaśriyai veṣaśrīṃ jinva
2.8.8.31	vasyaṣṭyā vasyaṣṭyai vasyaṣṭiṃ jinva
2.8.8.32	ākrāntyākrāntyā utkrāntiṃ jinva
2.8.8.33	utkrāntyotkrāntyā ākrāntiṃ jinva
2.8.9.1	rājñy asi
2.8.9.2	prācī dik
2.8.9.3	vasavas te devā adhipatayaḥ
2.8.9.4	agnir hetīnāṃ pratidhartā
2.8.9.5	trivṛt tvā stomaḥ pṛthivyāṃ śrayatu
2.8.9.6	ājyam uktham avyathāyai stabhnotu
2.8.9.7	rathantaraṃ sāma pratiṣṭhityā antarikṣe
2.8.9.8	ṛṣayas tvā prathamajā deveṣu divo mātrayā variṇā prathantu
2.8.9.9	vidhartā cāyam adhipatiś ca
2.8.9.10	te tvā sarve saṃvidānā nākasya pṛṣṭhe svarge loke yajamānaṃ ca sādayantu
2.8.9.11	virāḍ asi
2.8.9.12	dakṣiṇā dik
2.8.9.13	rudrās te devā adhipatayaḥ
2.8.9.14	indro hetīnāṃ pratidhartā
2.8.9.15	pañcadaśas tvā stomaḥ pṛthivyāṃ śrayatu
2.8.9.16	praugam uktham avyathāyai stabhnotu
2.8.9.17	bṛhat sāma pratiṣṭhityā antarikṣe
2.8.9.18	ṛṣayas tvā prathamajā deveṣu divo mātrayā variṇā prathantu
2.8.9.19	vidhartā cāyam adhipatiś ca
2.8.9.20	te tvā sarve saṃvidānā nākasya pṛṣṭhe svarge loke yajamānaṃ ca sādayantu
2.8.9.21	samrāḍ asi
2.8.9.22	pratīcī dik
2.8.9.23	ādityās te devā adhipatayaḥ
2.8.9.24	somo hetīnāṃ pratidhartā
2.8.9.25	saptadaśas tvā stomaḥ pṛthivyāṃ śrayatu
2.8.9.26	marutvatīyam uktham avyathāyai stabhnotu
2.8.9.27	vairūpaṃ sāma pratiṣṭhityā antarikṣe
2.8.9.28	ṛṣayas tvā prathamajā deveṣu divo mātrayā variṇā prathantu
2.8.9.29	vidhartā cāyam adhipatiś ca
2.8.9.30	te tvā sarve saṃvidānā nākasya pṛṣṭhe svarge loke yajamānaṃ ca sādayantu
2.8.9.31	svarāḍ asi
2.8.9.32	udīcī dik
2.8.9.33	marutas te devā adhipatayaḥ
2.8.9.34	varuṇo hetīnāṃ pratidhartā
2.8.9.35	ekaviṃśas tvā stomaḥ pṛthivyāṃ śrayatu
2.8.9.36	niṣkevalyam uktham avyathāyai stabhnotu
2.8.9.37	vairājaṃ sāma pratiṣṭhityā antarikṣe
2.8.9.38	ṛṣayas tvā prathamajā deveṣu divo mātrayā variṇā prathantu
2.8.9.39	vidhartā cāyam adhipatiś ca
2.8.9.40	te tvā sarve saṃvidānā nākasya pṛṣṭhe svarge loke yajamānaṃ ca sādayantu
2.8.9.41	adhipatny asi
2.8.9.42	ūrdhvā dik
2.8.9.43	viśve te devā adhipatayaḥ
2.8.9.44	bṛhaspatir hetīnāṃ pratidhartā
2.8.9.45	triṇavatrayastriṃśau tvā stomau pṛthivyāṃ śrayatām
2.8.9.46	vaiśvadevāgnimārute ukthe avyathāyai stabhnutām
2.8.9.47	śākvararaivate sāmanī pratiṣṭhityā antarikṣe
2.8.9.48	ṛṣayas tvā prathamajā deveṣu divo mātrayā variṇā prathantu
2.8.9.49	vidhartā cāyam adhipatiś ca
2.8.9.50	te tvā sarve saṃvidānā nākasya pṛṣṭhe svarge loke yajamānaṃ ca sādayantu
2.8.10.1	ayaṃ puro harikeśaḥ sūryaraśmiḥ
2.8.10.2	tasya rathakṛtsnaś ca rathaujāś ca senānīgrāmaṇyau
2.8.10.3	puñjikasthalā ca kṛtasthalā cāpsarasau
2.8.10.4	yātudhānā hetiḥ
2.8.10.5	rakṣāṃsi prahetiḥ
2.8.10.6	tebhyo namo astu
2.8.10.7	te no mṛḍantu
2.8.10.8	te yaṃ dviṣmo yaś ca no dveṣṭi tam eṣāṃ jambhe dadhmaḥ
2.8.10.9	ayaṃ dakṣiṇā viśvakarmā
2.8.10.10	tasya rathasvanaś ca rathecitraś ca senānīgrāmaṇyau
2.8.10.11	menakā ca sahajanyā cāpsarasau
2.8.10.12	daṅkṣṇavaḥ paśavo hetiḥ
2.8.10.13	pauruṣeyo vadhaḥ prahetiḥ
2.8.10.14	tebhyo namo astu
2.8.10.15	te no mṛḍantu
2.8.10.16	te yaṃ dviṣmo yaś ca no dveṣṭi tam eṣāṃ jambhe dadhmaḥ
2.8.10.17	ayaṃ paścā vidadvasuḥ
2.8.10.18	tasya rathaprotaś cāsamarathaś ca senānīgrāmaṇyau
2.8.10.19	āmlocantī ca pramlocantī cāpsarasau
2.8.10.20	vyāghrā hetiḥ
2.8.10.21	sarpāḥ prahetiḥ
2.8.10.22	tebhyo namo astu
2.8.10.23	te no mṛḍantu
2.8.10.24	te yaṃ dviṣmo yaś ca no dveṣṭi tam eṣāṃ jambhe dadhmaḥ
2.8.10.25	ayam uttarāt saṃyadvasuḥ
2.8.10.26	tasya senajic ca suṣeṇaś ca senānīgrāmaṇyau
2.8.10.27	viśvācī ca ghṛtācī cāpsarasau
2.8.10.28	āpo hetiḥ
2.8.10.29	vātaḥ prahetiḥ
2.8.10.30	tebhyo namo astu
2.8.10.31	te no mṛḍantu
2.8.10.32	te yaṃ dviṣmo yaś ca no dveṣṭi tam eṣāṃ jambhe dadhmaḥ
2.8.10.33	ayam upary arvāgvasuḥ
2.8.10.34	tasya tārkṣyaś cāriṣṭanemiś ca senānīgrāmaṇyau
2.8.10.35	urvaśī ca pūrvacittiś cāpsarasau
2.8.10.36	avasphūrjad dhetiḥ
2.8.10.37	vidyut prahetiḥ
2.8.10.38	tebhyo namo astu
2.8.10.39	te no mṛḍantu
2.8.10.40	te yaṃ dviṣmo yaś ca no dveṣṭi tam eṣāṃ jambhe dadhmaḥ
2.8.11.1	prācyā tvā diśā sādayāmi
2.8.11.2	agninā devena devatayā gāyatreṇa chandasāgneḥ śirā upadadhāmi
2.8.11.3	gāyatrasya chandaso 'gneḥ śīrṣṇāgneḥ śirā upadadhāmi
2.8.11.4	dakṣiṇayā tvā diśā sādayāmi
2.8.11.5	indreṇa devena devatayā traiṣṭubhena chandasāgneḥ pakṣam upadadhāmi
2.8.11.6	traiṣṭubhasya chandaso 'gneḥ pakṣeṇāgneḥ pakṣam upadadhāmi
2.8.11.7	pratīcyā tvā diśā sādayāmi
2.8.11.8	viśvebhir devebhir devatayā jāgatena chandasāgneḥ puccham upadadhāmi
2.8.11.9	jāgatasya chandaso 'gneḥ pucchenāgneḥ puccham upadadhāmi
2.8.11.10	udīcyā tvā diśā sādayāmi
2.8.11.11	mitrāvaruṇābhyāṃ devābhyāṃ devatayānuṣṭubhena chandasāgneḥ pakṣam upadadhāmi
2.8.11.12	ānuṣṭubhasya chandaso 'gneḥ pakṣeṇāgneḥ pakṣam upadadhāmi
2.8.11.13	ūrdhvayā tvā diśā sādayāmi
2.8.11.14	bṛhaspatinā devena devatayā pāṅktena chandasāgneḥ pṛṣṭham upadadhāmi
2.8.11.15	pāṅktasya chandaso 'gneḥ pṛṣṭhenāgneḥ pṛṣṭham upadadhāmi
2.8.12.1	madhuś ca mādhavaś ca vāsantikā ṛtū / agner antaḥśleṣo 'si / kalpetāṃ dyāvāpṛthivī kalpantām āpā oṣadhayaḥ / kalpantām agnayaḥ pṛthaṅ mama jyaiṣṭhyāya savratāḥ
2.8.12.2	ye agnayaḥ samanaso 'ntarā dyāvāpṛthivī / vāsantikā ṛtū abhikalpamānā indram iva devā abhisaṃviśantu
2.8.12.3	śukraś ca śuciś ca graiṣmā ṛtū / nabhaś ca nabhasyaś ca vārṣikā ṛtū / iṣaś corjaś ca śāradā ṛtū / sahaś ca sahasyaś ca haimantikā ṛtū / tapaś ca tapasyaś ca śaiśirā ṛtū / agner antaḥśleṣo 'si / kalpetāṃ dyāvāpṛthivī kalpantām āpā oṣadhayaḥ / kalpantām agnayaḥ pṛthaṅ mama jyaiṣṭhyāya savratāḥ
2.8.12.4	ye agnayaḥ samanaso 'ntarā dyāvāpṛthivī / śaiśirā ṛtū abhikalpamānā indram iva devā abhisaṃviśantu
2.8.13.1	purovātasanir asi
2.8.13.2	abhrasanir asi
2.8.13.3	vidyutsanir asi
2.8.13.4	stanayitnusanir asi
2.8.13.5	vṛṣṭisanir asi
2.8.13.6	agner yāny asi
2.8.13.7	agner agneyāny asi
2.8.13.8	vāyor yāny asi
2.8.13.9	vāyor vāyoyāny asi
2.8.13.10	devānāṃ yāny asi
2.8.13.11	devānāṃ devayāny asi
2.8.13.12	viśveṣāṃ devānāṃ yāny asi
2.8.13.13	viśveṣāṃ devānāṃ devayāny asi
2.8.13.14	saṃyāny asi
2.8.13.15	antarikṣasad asi
2.8.13.16	antarikṣe sīda
2.8.13.17	ambā ca bulā ca nitatnī ca stanayantī cābhrayantī ca meghayantī ca cupuṇīkā
2.8.13.18	salilāya tvā
2.8.13.19	mṛḍīkāya tvā
2.8.13.20	satīkāya tvā
2.8.13.21	ketāya tvā
2.8.13.22	suketāya tvā
2.8.13.23	saketāya tvā
2.8.13.24	vivasvate tvā
2.8.13.25	dive tvā jyotiṣe
2.8.13.26	ādityebhyas tvā
2.8.14.1	udapurā nāmāsy annena viṣṭā / tāṃ tvā praimy ātmanā puruṣair gobhir aśvair āyuṣā varcasā prajayā dhanena sanyā medhayā rayyā poṣeṇa / manuṣyās te goptāraḥ / agnir adhipatiḥ / tayā devatayāṅgirasvad dhruvā sīda / aparājitā nāmāsi brahmaṇā viṣṭā / tāṃ tvā praimy ātmanā puruṣair gobhir aśvair āyuṣā varcasā prajayā dhanena sanyā medhayā rayyā poṣeṇa / marutas te goptāraḥ / vāyur adhipatiḥ / tayā devatayāṅgirasvad dhruvā sīda / adhidyaur nāmāsy amṛtena viṣṭā / tāṃ tvā praimy ātmanā puruṣair gobhir aśvair āyuṣā varcasā prajayā dhanena sanyā medhayā rayyā poṣeṇa / viśve te devā goptāraḥ / sūryo 'dhipatiḥ / tayā devatayāṅgirasvad dhruvā sīda / prajāpatiṣ ṭvā sādayatu pṛthivyāḥ pṛṣṭhe / bhūr asi / bhūmir asi / pratho 'si / pṛthivy asi / aditir asi viśvadhāyā viśvasya bhuvanasya dhartrī / pṛthivīṃ yaccha / pṛthivīṃ dṛṃha / pṛthivīṃ mā hiṃsīḥ / pṛthivyā mā pāhi viśvasmai prāṇāyāpānāya vyānāyodānāya pratiṣṭhāyai caritrāya / agniṣ ṭvābhipātu mahyā svastyā chardiṣā śaṃtamena / viśvakarmā sādayatv antarikṣasya pṛṣṭhe / antarikṣaṃ yaccha / antarikṣaṃ dṛṃha / antarikṣaṃ mā hiṃsīḥ / antarikṣān mā pāhi viśvasmai prāṇāyāpānāya vyānāyodānāya pratiṣṭhāyai caritrāya / vāyuṣ ṭvābhipātu mahyā svastyā chardiṣā śaṃtamena / parameṣṭhī tvā sādayatu divaḥ pṛṣṭhe vyacasvatīṃ prathasvatīṃ bhāsvatīṃ raśmīvatīm / ā yā divaṃ bhāsy ā pṛthivīm orv antarikṣam / divaṃ yaccha / divaṃ dṛṃha / divaṃ mā hiṃsīḥ / divo mā pāhi viśvasmai prāṇāyāpānāya vyānāyodānāya pratiṣṭhāyai caritrāya / sūryas tvābhipātu mahyā svastyā chardiṣā śaṃtamena / prothad aśvo na yavase 'viṣyan yadā mahaḥ saṃvaraṇād vyasthāt / ād asya vāto anuvāti śocir adha smā te vrajanaṃ kṛṣṇam astu
2.8.14.2	āyoṣ ṭvā sadane sādayāmi samudrasyodmann avataś chāyāyām / namaḥ samudrāya / namaḥ samudrasya cakṣase / sahasrasya māsi / sahasrasya pramāsi / sahasrasya pratimāsi / sahasrasya saṃmāsi / sahasrasyonmāsi / sāhasro 'si / sahasrāya tvā / imā me agnā iṣṭakā dhenavaḥ santu / ekā ca śataṃ ca / śataṃ ca sahasraṃ ca / sahasraṃ cāyutaṃ ca / ayutaṃ ca prayutaṃ ca / prayutaṃ cāyutaṃ ca / arbudaṃ ca nyarbudaṃ ca / samudraś ca madhyaṃ ca / antaś ca parārdhaś ca / imā me agnā iṣṭakā dhenavaḥ santu ṣaṣṭiḥ sahasram ayutam akṣīyamāṇāḥ / ṛtuṣṭhāḥ stha ṛtāvṛdho ghṛtaścuto madhuścutā ūrjasvatīḥ payasvatīḥ svadhāyinīḥ kulāyinīḥ / tā me agnā iṣṭakā dhenavaḥ santu virājo nāma kāmadughā amutrāmuṣmiṃlloke
2.9.1.1	ā tvā vahantu harayaḥ sucetasaḥ śvetair aśvair iha ketumadbhiḥ / vātajavair balavadbhir manojavair asmin yajñe mama havyāya śarva
2.9.1.2	devānāṃ ca ṛṣīṇāṃ cāsurāṇāṃ ca pūrvajam / mahādevaṃ sahasrākṣaṃ śivam āvāhayāmy aham
2.9.1.3	tat puruṣāya vidmahe mahādevāya dhīmahi / tan no rudraḥ pracodayāt
2.9.1.4	tad gāṅgaucyāya vidmahe girisutāya dhīmahi / tan no gaurī pracodayāt
2.9.1.5	tat kumārāya vidmahe kārttikeyāya dhīmahi / tan naḥ skandaḥ pracodayāt
2.9.1.6	tat karāṭāya vidmahe hastimukhāya dhīmahi / tan no dantī pracodayāt
2.9.1.7	tac caturmukhāya vidmahe padmāsanāya dhīmahi / tan no brahmā pracodayāt
2.9.1.8	tat keśavāya vidmahe nārāyaṇāya dhīmahi / tan no viṣṇuḥ pracodayāt
2.9.1.9	tad bhāskarāya vidmahe prabhākarāya dhīmahi / tan no bhānuḥ pracodayāt
2.9.1.10	tat somarājāya vidmahe mahārājāya dhīmahi / tan naś candraḥ pracodayāt
2.9.1.11	taj jvalanāya vidmahe vaiśvānarāya dhīmahi / tan no vahniḥ pracodayāt
2.9.1.12	tat tyajapāya vidmahe mahājapāya dhīmahi / tan no dhyānaḥ pracodayāt
2.9.1.13	tat paramātmāya vidmahe vainateyāya dhīmahi / tan naḥ sṛṣṭiḥ pracodayāt
2.9.2.1	namas te rudra manyava uto tā iṣave namaḥ / namas te astu dhanvane bāhubhyām uta te namaḥ
2.9.2.2	yā te rudra śivā tanūr aghorāpāpakāśinī / tayā nas tanvā śaṃtamayā giriśantābhicākaśīhi
2.9.2.3	yām iṣuṃ giriśanta haste bibharṣy astave / śivāṃ giriśa tāṃ kuru mā hiṃsīḥ puruṣaṃ jagat
2.9.2.4	śivena vacasā tvā giriśācchāvadāmasi / yathā naḥ sarvā ij janaḥ saṃgame sumanā asat
2.9.2.5	adhyavocad adhivaktā prathamo daivyo bhiṣak / ahīṃś ca sarvān jambhayant sarvāś ca yātudhānyaḥ / adharācīḥ parāsuva / asau yas tāmro aruṇa uta babhruḥ sumaṅgalaḥ / ye ceme abhito rudrā dikṣu śritāḥ sahasraśaḥ / avaiṣāṃ heḍa īmahe / asau yo 'vasarpati nīlagrīvo vilohitaḥ / utainaṃ gopā adṛśrann utainam udahāryaḥ / utainaṃ viśvā bhūtāni sa dṛṣṭo mṛḍayātu naḥ
2.9.2.6	namo nīlakapardāya sahasrākṣāya mīḍhuṣe / atho ye asya satvāna idaṃ tebhyo 'karaṃ namaḥ
2.9.2.7	namas tā āyudhāyānātatāya dhṛṣṇave / ubhābhyām uta te namo bāhubhyāṃ tava dhanvane
2.9.2.8	pramuñca dhanvanas tvam ubhayor ārtnyor jyām / yāś ca te hastā iṣavaḥ parā tā bhagavo vapa
2.9.2.9	avatatya dhanuṣ ṭvaṃ sahasrākṣa śateṣudhe / praśīrya śalyānāṃ mukhaṃ śivo naḥ sumanā bhava
2.9.2.10	vijyaṃ dhanuḥ kapardino viśalyo bāṇavaṃ uta / aneśann asya yā iṣava ābhūr asya niṣaṅgathiḥ
2.9.2.11	pari te dhanvano hetir asmān vṛṇaktu viśvataḥ / atho ya iṣudhis tavāre asmin nidhehi tam
2.9.2.12	yā te hetir mīḍhuṣṭama śivaṃ babhūva te dhanuḥ / tayāsmān viśvatas tvam ayakṣmayā paribhuja
2.9.3.1	namo hiraṇyabāhave senānye
2.9.3.2	diśāṃ ca pataye namaḥ
2.9.3.3	namo vṛkṣebhyo harikeśebhyaḥ
2.9.3.4	paśūnāṃ pataye namaḥ
2.9.3.5	namo harikeśāyopavītine
2.9.3.6	puṣṭānāṃ pataye namaḥ
2.9.3.7	namaḥ śaṣpiñjarāya tviṣīmate
2.9.3.8	pathīnāṃ pataye namaḥ
2.9.3.9	namo babhluśāya vyādhine
2.9.3.10	annasya pataye namaḥ
2.9.3.11	namo rudrāyātatāyine
2.9.3.12	kṣetrasya pataye namaḥ
2.9.3.13	namo bhavasya hetyai
2.9.3.14	jagatas pataye namaḥ
2.9.3.15	namaḥ sūtāyāhantvāya
2.9.3.16	vanānāṃ pataye namaḥ
2.9.3.17	namo rohitāya sthapataye
2.9.3.18	vṛkṣāṇāṃ pataye namaḥ
2.9.3.19	namo mantriṇe vāṇijāya
2.9.3.20	kakṣāṇāṃ pataye namaḥ
2.9.3.21	namo bhuvantaye vārivaskṛtāya
2.9.3.22	oṣadhīnāṃ pataye namaḥ
2.9.3.23	namaḥ sahamānāya nivyādhine
2.9.3.24	āvyādhinīnāṃ pataye namaḥ
2.9.3.25	nama ākrandayata uccairghoṣāya
2.9.3.26	satvānāṃ pataye namaḥ
2.9.3.27	namaḥ kṛtsnavītāya dhāvate
2.9.3.28	pattīnāṃ pataye namaḥ
2.9.3.29	namo niṣaṅgiṇe kakubhāya
2.9.3.30	stenānāṃ pataye namaḥ
2.9.3.31	namo vañcate parivañcate
2.9.3.32	stāyūnāṃ pataye namaḥ
2.9.3.33	namo nicerave paricarāya
2.9.3.34	araṇyānāṃ pataye namaḥ
2.9.3.35	namo niṣaṅgiṇa iṣudhimate
2.9.3.36	taskarāṇāṃ pataye namaḥ
2.9.3.37	namaḥ sṛgāyibhyo jighāṃsadbhyaḥ
2.9.3.38	muṣṇatāṃ pataye namaḥ
2.9.3.39	namo 'simadbhyo naktaṃ caradbhyaḥ
2.9.3.40	prakṛntānāṃ pataye namaḥ
2.9.3.41	nama uṣṇīṣiṇe giricarāya
2.9.3.42	kuluñcānāṃ pataye namo namaḥ
2.9.4.1	nama iṣukṛdbhyo dhanuṣkṛdbhyaś ca vo namaḥ
2.9.4.2	namā iṣumadbhyo dhanvāyibhyaś ca vo namaḥ
2.9.4.3	nama ātanvānebhyaḥ pratidadhānebhyaś ca vo namaḥ
2.9.4.4	nama āyacchadbhyo visṛjadbhyaś ca vo namaḥ
2.9.4.5	namo 'syadbhyo vidhyadbhyaś ca vo namaḥ
2.9.4.6	namaḥ svapadbhyo jāgradbhyaś ca vo namaḥ
2.9.4.7	namaḥ śayānebhyā āsīnebhyaś ca vo namaḥ
2.9.4.8	namas tiṣṭhadbhyo dhāvadbhyaś ca vo namaḥ
2.9.4.9	namaḥ sabhābhyaḥ sabhāpatibhyaś ca vo namaḥ
2.9.4.10	namo 'śvebhyo 'śvapatibhyaś ca vo namaḥ
2.9.4.11	nama āvyādhinībhyo vividhyantībhyaś ca vo namaḥ
2.9.4.12	namā ugaṇābhyas tṛṃhatībhyaś ca vo namaḥ
2.9.4.13	namo gaṇebhyo gaṇapatibhyaś ca vo namaḥ
2.9.4.14	namo vrātebhyo vrātapatibhyaś ca vo namaḥ
2.9.4.15	namaḥ kṛcchrebhyaḥ kṛcchrapatibhyaś ca vo namaḥ
2.9.4.16	namo virūpebhyo viśvarūpebhyaś ca vo namaḥ
2.9.4.17	namaḥ senābhyaḥ senānībhyaś ca vo namaḥ
2.9.4.18	namo rathibhyo varūthibhyaś ca vo namaḥ
2.9.4.19	namaḥ kṣattṛbhyaḥ saṃgrahītṛbhyaś ca vo namaḥ
2.9.4.20	namo bṛhadbhyo 'rbhakebhyaś ca vo namaḥ
2.9.4.21	namo yuvabhya āśīnebhyaś ca vo namo namaḥ
2.9.5.1	namo brāhmaṇebhyo rājanyebhyaś ca vo namaḥ
2.9.5.2	namaḥ sūtebhyo viśyebhyaś ca vo namaḥ
2.9.5.3	namas takṣabhyo rathakārebhyaś ca vo namaḥ
2.9.5.4	namaḥ kulālebhyaḥ karmārebhyaś ca vo namaḥ
2.9.5.5	namo niṣādebhyaḥ puñjiṣṭebhyaś ca vo namaḥ
2.9.5.6	namaḥ śvanībhyo mṛgayubhyaś ca vo namaḥ
2.9.5.7	namaḥ śvabhyaḥ śvapatibhyaś ca vo namaḥ
2.9.5.8	namo bhavāya ca śarvāya ca
2.9.5.9	namo rudrāya ca paśupataye ca
2.9.5.10	namo vyuptakeśāya ca kapardine ca
2.9.5.11	namo nīlagrīvāya ca śitikaṇṭhāya ca
2.9.5.12	namaḥ sahasrākṣāya ca śatadhanvane ca
2.9.5.13	namo giriśāya ca śipiviṣṭāya ca
2.9.5.14	namo mīḍhuṣṭarāya ceṣumate ca
2.9.5.15	namo hrasvāya ca vāmanāya ca
2.9.5.16	namo bṛhate ca varṣīyase ca
2.9.5.17	namo vṛddhāya ca suvṛdhvane ca
2.9.5.18	namo 'grīyāya ca prathamāya ca
2.9.5.19	nama āśave cājirāya ca
2.9.5.20	namaḥ śībhāya ca śīghrāya ca
2.9.5.21	namā ūrmyāya cāvasvanyāya ca
2.9.5.22	namo dvīpyāya ca srotasyāya ca
2.9.6.1	nama āśuṣeṇāya cāśurathāya ca
2.9.6.2	namo bilmine ca kavacine ca
2.9.6.3	namo varmiṇe ca varūthine ca
2.9.6.4	namaḥ śūrāya cāvabhindate ca
2.9.6.5	namaḥ śrutāya ca śrutasenāya ca
2.9.6.6	namo jyāyase ca kanīyase ca
2.9.6.7	namaḥ pūrvajāya cāparajāya ca
2.9.6.8	namo madhyamāya cāpagalbhāya ca
2.9.6.9	namo jaghanyāya ca budhnyāya ca
2.9.6.10	namaḥ sobhyāya ca pratisarāya ca
2.9.6.11	namo yāmyāya ca kṣemyāya ca
2.9.6.12	namo 'vasānyāya ca ślokyāya ca
2.9.6.13	nama urvaryāya ca khalyāya ca
2.9.6.14	namo vanyāya ca kakṣyāya ca
2.9.6.15	namaḥ śravāya ca pratiśravāya ca
2.9.6.16	namaḥ pathyāya ca srutyāya ca
2.9.6.17	namo nādyāya ca vaiśantāya ca
2.9.6.18	namo nīpyāya ca bhidyāya ca
2.9.6.19	namo 'vaṭyāya ca kūpyāya ca
2.9.6.20	namaḥ sūdyāya ca sarasyāya ca
2.9.7.1	namo dundubhaye cāhananīyāya ca
2.9.7.2	namo dhṛṣṇave ca pramṛśāya ca
2.9.7.3	namo niṣaṅgiṇe ceṣudhimate ca
2.9.7.4	namas tigmeṣave cāyudhine ca
2.9.7.5	namaḥ svāyudhāya ca sudhanvane ca
2.9.7.6	namo meghyāya ca vidyutyāya ca
2.9.7.7	namo varṣyāya cāvarṣyāya ca
2.9.7.8	namo vīdhriyāya cātapyāya ca
2.9.7.9	namo vātyāya ca reṣmaṇyāya ca
2.9.7.10	namo vāstavyāya ca vāstupāya ca
2.9.7.11	namaḥ somāya ca rudrāya ca
2.9.7.12	namas tāmrāya cāruṇāya ca
2.9.7.13	namaḥ śaṃgave ca paśupataye ca
2.9.7.14	nama ugrāya ca bhīmāya ca
2.9.7.15	namo 'grevadhāya ca dūrevadhāya ca
2.9.7.16	namo hantre ca hanīyase ca
2.9.7.17	namo vṛkṣebhyo harikeśebhyaḥ
2.9.7.18	namas tārāya
2.9.7.19	namaḥ śaṃbhave ca mayobhave ca
2.9.7.20	namaḥ śaṃkarāya ca mayaskarāya ca
2.9.7.21	namaḥ śivāya ca śivatarāya ca
2.9.8.1	namaḥ śikhaṇḍine ca pulastine ca
2.9.8.2	namaḥ kiṃśilāya ca kṣeṇāya ca
2.9.8.3	nama iriṇyāya ca prapathyāya ca
2.9.8.4	namo gṛhyāya ca goṣṭhyāya ca
2.9.8.5	namo gehyāya ca talpyāya ca
2.9.8.6	namaḥ kūlyāya ca tīrthyāya ca
2.9.8.7	namaḥ pāryāya cāvāryāya ca
2.9.8.8	namaḥ prataraṇāya cottaraṇāya ca
2.9.8.9	namaḥ pravāhyāya ca sikatyāya ca
2.9.8.10	namaḥ phenyāya ca śaṣpyāya ca
2.9.8.11	namo nīveṣyāya ca hṛdyāya ca
2.9.8.12	namaḥ kāṭyāya ca gahvareṣṭhyāya ca
2.9.8.13	namaḥ śuṣyāya ca harityāya ca
2.9.8.14	namaḥ pāṃsavyāya ca rajasyāya ca
2.9.8.15	namo lopyāya colapāya ca
2.9.8.16	namā ūrmyāya ca sūrmyāya ca
2.9.8.17	namaḥ parṇāya ca parṇaśādāya ca
2.9.8.18	namo 'paguramāṇāya cābhighnate ca
2.9.8.19	nama ākhidate ca prakhidate ca
2.9.8.20	nama ākhidāya ca prakhidāya ca
2.9.9.1	namo girikebhyo devānāṃ hṛdayebhyaḥ / namo vicinvatkebhyaḥ / nama ākṣiṇakebhyaḥ / nama ānṛhatebhyaḥ / drāpe andhasaspate daridra nīlalohita / eṣāṃ paśūnām āsāṃ prajānāṃ mā bhair mā ruṅ mo ca naḥ kiṃ canāmamat
2.9.9.2	imā rudrāya tavase kapardine kṣayadvīrāya prabharāmahe matīḥ / yathā naḥ śam asad dvipade catuṣpade viśvaṃ puṣṭaṃ grāme asminn anāturam
2.9.9.3	yā te rudra śivā tanūḥ śivā viśvāha bheṣajā / śivā rutasya bheṣajā tayā no mṛḍa jīvase
2.9.9.4	pari no rudrasya hetir vṛṇaktu pari tveṣasya durmatir aghāyoḥ / ava sthirā maghavadbhyas tanuṣva mīḍhvas tokāya tanayāya mṛḍa
2.9.9.5	mīḍhuṣṭama śivatama śivo na edhi sumanā bhava / avatatya dhanuṣ ṭvam akruddhaḥ sumanā bhava / pinākaṃ bibhrad āgahi kṛttiṃ vasānā uccara
2.9.9.6	vyakṛḍa vilohita namas te astu bhagavaḥ / yās te sahasraṃ hetayo 'nyāṃs te asman nivapantu tāḥ
2.9.9.7	sahasrāṇi sahasraśo hetayas tava bāhvoḥ / tāsām īśāno maghavan parācīnā mukhā kṛdhi
2.9.9.8	asaṃkhyātā sahasrāṇi ye rudrā adhi bhūmyām / teṣāṃ sahasrayojane 'va dhanvāni tanmasi
2.9.9.9	ye asmin mahaty arṇave antarikṣe bhavā adhi / teṣāṃ sahasrayojane 'va dhanvāni tanmasi
2.9.9.10	ye nīlagrīvāḥ śitikaṇṭhā divaṃ rudrā upaśritāḥ / teṣāṃ sahasrayojane 'va dhanvāni tanmasi
2.9.9.11	ye nīlagrīvāḥ śitikaṇṭhāḥ śarvā adhaḥ kṣamācarāḥ / teṣāṃ sahasrayojane 'va dhanvāni tanmasi
2.9.9.12	ye vṛkṣeṣu śaṣpiñjarā nīlagrīvā vilohitāḥ / teṣāṃ sahasrayojane 'va dhanvāni tanmasi
2.9.9.13	ye bhūtānām adhipatayo viśikhāsaḥ kapardinaḥ / teṣāṃ sahasrayojane 'va dhanvāni tanmasi
2.9.9.14	ye pathāṃ pathirakṣaya ailamṛḍā vo yudhaḥ / teṣāṃ sahasrayojane 'va dhanvāni tanmasi
2.9.9.15	ye tīrthāni pracaranti sṛgavanto niṣaṅgiṇaḥ / teṣāṃ sahasrayojane 'va dhanvāni tanmasi
2.9.9.16	ye anneṣu vividhyanti pātreṣu pibato janān / teṣāṃ sahasrayojane 'va dhanvāni tanmasi
2.9.9.17	ya etāvanto vā bhūyāṃso vā diśo rudrā vitasthire / teṣāṃ sahasrayojane 'va dhanvāni tanmasi
2.9.9.18	namo astu rudrebhyo ye divi yeṣāṃ varṣam iṣavaḥ / tebhyo daśa prācīr daśa dakṣiṇā daśa pratīcīr daśodīcīr daśordhvāḥ / tebhyo namo astu / te no mṛḍantu / te yaṃ dviṣmo yaś ca no dveṣṭi tam eṣāṃ jambhe dadhmaḥ / namo astu rudrebhyo ye antarikṣe yeṣāṃ vātā iṣavaḥ / tebhyo daśa prācīr daśa dakṣiṇā daśa pratīcīr daśodīcīr daśordhvāḥ / tebhyo namo astu / te no mṛḍantu / te yaṃ dviṣmo yaś ca no dveṣṭi tam eṣāṃ jambhe dadhmaḥ / namo astu rudrebhyo ye pṛthivyāṃ yeṣām annam iṣavaḥ / tebhyo daśa prācīr daśa dakṣiṇā daśa pratīcīr daśodīcīr daśordhvāḥ / tebhyo namo astu / te no mṛḍantu / te yaṃ dviṣmo yaś ca no dveṣṭi tam eṣāṃ jambhe dadhmaḥ
2.9.10.1	aghorebhyo atha ghorebhyo aghoraghoratarebhyaś ca / sarvataḥ śarvaśarvebhyo namas te rudra rūpebhyo namaḥ
2.9.10.2	yaḥ pathaḥ samanuyāti svargaṃ lokaṃ gām iva supraṇītau / tena tvaṃ bhagavān yāhi pathā
2.9.10.3	ime hiraṇyavarṇāḥ svaṃ yonim āviśantau / gaccha tvaṃ bhagavān punarāgamanāya punardarśanāya sahadevyāya sahavṛṣāya sahagaṇāya sahapārṣadāya yathāhutāya namonamāya namaḥśivāya / namas te astu / mā mā hiṃsīḥ / āvāhitam āvāhita / namaskṛtaṃ namaskṛta / visarjitaṃ visarjita / pathaṃ gaccha pathaṃ gaccha / divaṃ gaccha divaṃ gaccha / svar gaccha svar gaccha / jyotir gaccha jyotir gaccha / namas te astu / mā mā hiṃsīḥ
2.10.1.1	aśmann ūrjaṃ parvate śiśriyāṇām adbhya oṣadhībhyo vanaspatibhyo 'dhi saṃbhṛtām / tāṃ nā iṣam ūrjaṃ dhatta marutaḥ saṃrarāṇāḥ / aśmaṃs te kṣut / mayi tā ūrk / yaṃ dviṣmas taṃ te śug ṛcchatu / samudrasya tvāvakayāgne parivyayāmasi / pāvako asmabhyaṃ śivo bhava
2.10.1.2	himasya tvā jarāyuṇāgne parivyayāmasi / pāvako asmabhyaṃ śivo bhava
2.10.1.3	upa jmann upa vetase 'vatara nadīṣv ā / agne pittam apām asi maṇḍūki tābhir āgahi / semaṃ no yajñaṃ pāvakavarṇaṃ śivaṃ kṛdhi
2.10.1.4	apām idaṃ nyayanaṃ samudrasya niveśanam / anyāṃs te asmat tapantu hetayaḥ pāvako asmabhyaṃ śivo bhava
2.10.1.5	agne pāvaka rociṣā / sa naḥ pāvaka dīdivaḥ / pāvakayā yaś citayantyā kṛpā kṣāman ruruca uṣaso na ketunā / ā yo ghṛṇe na tatṛṣāṇo ajaras tūrvan na yāmann etaśasya nū raṇe
2.10.1.6	namas te harase śociṣe cātho te arciṣe namaḥ / anyāṃs te asmat tapantu hetayaḥ pāvako asmabhyaṃ śivo bhava
2.10.1.7	druṣade vaṭ / nṛṣade vaṭ / apsuṣade vaṭ / barhiṣade vaṭ / vanarṣade vaṭ / svarvide vaṭ / annapate annasya no dehy anamīvasya śuṣmiṇaḥ / prapra dātāraṃ tāriṣā ūrjaṃ no dhehi dvipade catuṣpade
2.10.1.8	ye devā devānāṃ yajñiyā yajñiyānāṃ saṃvatsarīyam upa bhāgam āsate / ahutādo haviṣo yajñe asmint svayaṃ pibantu madhuno ghṛtasya
2.10.1.9	ye devā devebhyo adhi devatvam āyan ye brahmaṇaḥ puraetāro asya / yebhyo na ṛte pavate dhāma kiṃ cana na te divo na pṛthivyā adhi snuṣu
2.10.1.10	prāṇadā apānadā vyānadā varcodhā varivodhāḥ / anyāṃs te asmat tapantu hetayaḥ pāvako asmabhyaṃ śivo bhava
2.10.2.1	agnis tigmena śociṣā yāsad viśvaṃ ny atriṇam / agnir no vanate rayim
2.10.2.2	ya imā viśvā bhuvanāni juhvad ṛṣir hotā nyasīdat pitā naḥ / sa āśiṣā draviṇam icchamānaḥ prathamacchad avaraṃ āviveśa
2.10.2.3	kiṃ svid vanaṃ ka u sa vṛkṣa āsīd yato dyāvāpṛthivī niṣṭatakṣuḥ / manīṣiṇo manasā pṛcchated u tad yad adhyatiṣṭhad bhuvanāni dhārayan
2.10.2.4	kiṃ svid āsīd adhiṣṭhānam ārambhaṇaṃ katamat svit kathāsīt / yato bhūmiṃ janayan viśvakarmā vi dyām aurṇon mahinā viśvacakṣāḥ / yo viśvacakṣur uta viśvatomukho viśvatohasta uta viśvataspāt / saṃ bāhubhyām adhamat saṃ patatrair dyāvābhūmī janayan deva ekaḥ
2.10.2.5	yā te dhāmāni paramāṇi yāvamā yā madhyamā viśvakarmann utemā / śikṣā sakhibhyo haviṣā svadhāvaḥ svayaṃ yajasva tanvaṃ juṣāṇaḥ
2.10.2.6	viśvakarman haviṣā vardhanena trātāram indram akṛṇor avadhyam / tasmai viśaḥ samanamanta daivīr ayam ugro vihavyo yathāsat
2.10.2.7	viśvakarman haviṣā vāvṛdhānaḥ svayaṃ yajasva pṛthivīm uta dyām / muhyantv anye abhito janāsa ihāsmākaṃ maghavā sūrir astu
2.10.2.8	vācaspatiṃ viśvakarmāṇam ūtaye manoyujaṃ vāje adyāhuvema / sa no nediṣṭhā havanā jujoṣa viśvaśaṃbhūr avase sādhukarmā
2.10.3.1	cakṣuṣaḥ pitā manasā hi dhīro ghṛtam ene ajanan namnamāne / yaded antā adadṛhanta pūrvā ād id dyāvāpṛthivī aprathetām
2.10.3.2	viśvakarmā vimame yo vihāyā dhartā vidhartā paramota saṃdṛk / teṣām iṣṭāni sam iṣā madanti yatrā saptaṛṣīn para ekam āhuḥ / ta āyajanta draviṇā sam asminn ṛṣayaḥ pūrve jaritāro na bhūnā / asūrtā sūrte rajasi niṣattā ye bhūtāni samakṛṇvann imāni
2.10.3.3	yo naḥ pitā janitā yo vidhartā yo naḥ sato abhy ā saj jajāna / yo devānāṃ nāmadhā eka eva taṃ saṃpraśnaṃ bhuvanā yanty anyā
2.10.3.4	paro divaḥ para enā pṛthivyāḥ paro devebhyo asuraṃ yad asti / kaṃ svid garbhaṃ prathamaṃ dadhrā āpo yatra devāḥ samagacchanta sarve / tam id garbhaṃ prathamaṃ dadhrā āpo yatra devāḥ samapaśyanta viśve / ajasya nābhā adhy ekam arpitaṃ yasmin viśvā bhuvanādhi tasthuḥ
2.10.3.5	viśvakarmā ced ajaniṣṭa deva ād id gandharvo abhavad dvitīyaḥ / tṛtīyaḥ pitā janitauṣadhīnām apāṃ garbhaṃ vyadadhuḥ purutrā
2.10.3.6	na taṃ vidātha ya imā jajānānyad yuṣmākam antaraṃ babhūva / nīhāreṇa prāvṛtā jalpyā cāsutṛpa ukthaśāsaś caranti
2.10.4.1	ud enam uttaraṃ nayāgne ghṛtenāhuta / sam enaṃ varcasā sṛja prajayā ca bahuṃ kṛdhi
2.10.4.2	indremaṃ prataraṃ naya sajātānām asad vaśī / rāyaspoṣeṇa saṃsṛja devebhyo bhāgadā asat
2.10.4.3	yasya kurmo gṛhe havis tam agne vardhayā tvam / tasmai devā adhibruvann ayaṃ ca brahmaṇaspatiḥ
2.10.4.4	āśuḥ śiśāno vṛṣabho na yudhmo ghanāghanaḥ kṣobhanaś carṣaṇīnām / saṃkrandano 'nimiṣa ekavīraḥ śataṃ senā ajayat sākam indraḥ
2.10.4.5	saṃkrandanenānimiṣeṇa jiṣṇunā yutkāreṇa duścyavanena dhṛṣṇunā / tad indreṇa jayata tat sahadhvaṃ yudho narā iṣuhastena vṛṣṇā
2.10.4.6	sa iṣuhastaiḥ sa niṣaṅgibhir vaśī saṃsṛṣṭāsu yutsv indro gaṇeṣu / saṃsṛṣṭajit somapā bāhuśardhy ūrdhvadhanvā pratihitābhir astā
2.10.4.7	bṛhaspate paridīyā rathena rakṣohāmitraṃ apabādhamānaḥ / prabhañjant senāḥ pramṛṇo yudhā jayann asmākam edhy avitā rathānām
2.10.4.8	abhi gotrāṇi sahasā gāhamāna ādāyo vīraḥ śatamanyur indraḥ / duścyavanaḥ pṛtanāṣāḍ ayodhyo 'smākaṃ senā avatu pra yutsu
2.10.4.9	balavijñāyaḥ sthaviraḥ pravīraḥ sahasvān vājī sahamāna ugraḥ / abhivīro abhisatvā sahojij jaitram indra ratham ātiṣṭha govit
2.10.4.10	gotrabhidaṃ govidaṃ vajrabāhuṃ jayantam ajma pramṛṇantam ojasā / imaṃ sajātā anuvīrayadhvam indraṃ sakhāyo anu saṃrabhadhvam
2.10.4.11	indra eṣāṃ netā bṛhaspatir dakṣiṇā yajñaḥ pura etu somaḥ / devasenānām abhibhañjatīnāṃ jayantīnāṃ maruto yantu madhye
2.10.4.12	indrasya vṛṣṇo varuṇasya rājña ādityānāṃ marutāṃ śardha ugram / mahāmanasāṃ bhuvanacyavānāṃ ghoṣo devānāṃ jayatām udasthāt
2.10.4.13	asmākam indraḥ samṛteṣu dhvajeṣv asmākaṃ yā iṣavas tā jayantu / asmākaṃ vīrā uttare bhavantv asmān u devā avatā bhareṣv ā
2.10.5.1	ud u tvā / pañca diśo daivīr yajñam avantu devīr apāmatiṃ durmatiṃ bādhamānāḥ / rāyaspoṣe yajñapatim ābhajantī rāyaspoṣe adhi yajño asthāt
2.10.5.2	samiddhe agnā adhi māmahāna ukthapatrā īḍyo gṛbhītaḥ / taptaṃ gharmaṃ parigṛhyāyajantorjā yad yajñam aśamanta devāḥ
2.10.5.3	daivyāya dhātre deṣṭre devaśrīḥ śrīmanāḥ śatapāt / parigṛhya yajñam āyan
2.10.5.4	harikeśaḥ sūryaraśmiḥ purastāt savitā jyotir udayaṃ ajasram / tasya pūṣā prasave yāti vidvānt saṃpaśyan viśvā bhuvanāni gopāḥ
2.10.5.5	devā deveṣv adhvaryanto asthur vītaṃ śamitrā śamitaṃ yajadhyai / turīyo yajño yatra havyam eti tato vākā āśiṣo no juṣantām
2.10.5.6	indraṃ viśvā avīvṛdhant samudravyacasaṃ giraḥ / rathītamaṃ rathīnāṃ vājānāṃ satpatiṃ patim
2.10.5.7	vimāna eṣa divo madhya āsta āpapṛvān rodasī antarikṣam / sa viśvācīr abhicaṣṭe ghṛtācīr antarā pūrvam aparaṃ ca ketum
2.10.5.8	ukṣā samudre aruṇaḥ suparṇaḥ pūrvasya yoniṃ pitur āviveśa / madhye divo nihitaḥ pṛśnir aśmā vicakrame rajasas pāty antau
2.10.5.9	sumnahūr yajña ā ca vakṣad yakṣad agnir devo devaṃ ā ca vakṣat / devahūr yajña ā ca vakṣad yakṣad agnir devo devaṃ ā ca vakṣat
2.10.5.10	vājasya mā prasaveneti dve
2.10.6.1	kramadhvam agninā nākam ukhyaṃ hasteṣu bibhrataḥ / divaḥ pṛṣṭhaṃ svar gatvā miśrā devebhir ādhvam
2.10.6.2	prācīm anu / agne prehi prathamo devāyatāṃ cakṣur devānām uta martyānām / iyakṣamāṇā bhṛgubhiḥ saha svar yantu yajamānāḥ svasti
2.10.6.3	pṛthivyā aham ud antarikṣam āruham antarikṣād divam āruham / divo nākasya pṛṣṭhāt svar jyotir agām aham
2.10.6.4	svar yanto nāpekṣantā ā dyāṃ rohanti rodasī / yajñaṃ ye viśvatodhāraṃ suvidvāṃso vitenire
2.10.6.5	naktoṣāsā / agne sahasrākṣa / suparṇo 'si garutmān / pṛṣṭhe pṛthivyāḥ sīda / bhāsāntarikṣam āpṛṇa / jyotiṣā divam uttabhāna / tejasā diśā uddṛṃha / ājuhvānaḥ supratīkaḥ purastād agne svaṃ yonim āsīda sādhyā / asmint sadhasthe adhy uttarasmin viśve devā yajamānaś ca sīdata
2.10.6.6	tāṃ savitur vareṇyasya citrām āhaṃ vṛṇe sumatiṃ viśvajanyām / yām asya kaṇvo aduhat prapīnāṃ sahasradhārāṃ payasā mahīṃ gām
2.10.6.7	vidhema te parame janmann agne vidhema stomair avare sadhasthe / yasmād yoner udārithā yajā taṃ pra tve samiddhe juhure havīṃṣi
2.10.6.8	preddho agne dīdihi puro no 'jasrayā sūrmyā yaviṣṭha / tāṃ śaśvantā upayanti vājāḥ
2.10.6.9	agne tam adya / sapta te agne / citiṃ juhomi manasā yathā devā ihāgaman / vītihotrā ṛtāvṛdhaḥ
2.10.6.10	samudrasya vo vayunasya patman juhomi viśvakarmaṇe / viśvāhādābhyaṃ haviḥ
2.11.1.1	śukrajyotiś ca citrajyotiś ca
2.11.1.2	satyajyotiś ca jyotiṣmāṃś ca
2.11.1.3	satyaś ca ṛtapāś cātyaṃhāḥ
2.11.1.4	ṛtajic ca satyajic ca
2.11.1.5	senajic ca suṣeṇaś ca
2.11.1.6	antimitraś ca dūre'mitraś ca gaṇaḥ
2.11.1.7	ṛtaś ca satyaś ca
2.11.1.8	dhruvaś ca dharuṇaś ca
2.11.1.9	dhartā ca vidhartā ca vidhārayaḥ
2.11.1.10	īdṛṅ caitādṛṅ ca
2.11.1.11	sadṛṅ ca pratisadṛṅ ca
2.11.1.12	mitaś ca saṃmitaś ca sabharāḥ
2.11.1.13	īdṛkṣāsa etādṛkṣāsa ū ṣu ṇaḥ
2.11.1.14	sadṛkṣāsaḥ pratisadṛkṣāsā etana
2.11.1.15	mitāsaś ca saṃmitāso na ūtaye sabharaso maruto yajñe asmin
2.11.1.16	indraṃ daivīr viśo maruto 'nuvartmānaḥ
2.11.1.17	yathendraṃ daivīr viśo maruto 'nuvartmāno 'bhavann evam imaṃ yajamānaṃ daivīś ca viśo mānuṣīś cānuvartmāno bhavantu
2.11.2.1	vājaś ca me prasavaś ca me
2.11.2.2	prayatiś ca me prasṛtiś ca me
2.11.2.3	dhītiś ca me kratuś ca me
2.11.2.4	svaraś ca me ślokaś ca me
2.11.2.5	śrāvaś ca me śrutiś ca me
2.11.2.6	jyotiś ca me svaś ca me
2.11.2.7	prāṇaś ca me 'pānaś ca me
2.11.2.8	vyānaś ca me 'suś ca me
2.11.2.9	cittaṃ ca mā ādhītaṃ ca me
2.11.2.10	vāk ca me manaś ca me
2.11.2.11	cakṣuś ca me śrotraṃ ca me
2.11.2.12	dakṣaś ca me balaṃ ca me
2.11.2.13	ojaś ca me sahaś ca me
2.11.2.14	āyuś ca me jarā ca me
2.11.2.15	ātmā ca me tanūś ca me
2.11.2.16	śarma ca me varma ca me
2.11.2.17	aṅgāni ca me 'sthāni ca me
2.11.2.18	parūṃṣi ca me śarīrāṇi ca me
2.11.2.19	jyaiṣṭhyaṃ ca mā ādhipatyaṃ ca me
2.11.2.20	manyuś ca me bhāmaś ca me
2.11.2.21	amaś ca me 'mbhaś ca me
2.11.2.22	jemā ca me mahimā ca me
2.11.2.23	varimā ca me prathimā ca me
2.11.2.24	varṣmā ca me drāghmā ca me
2.11.2.25	vṛddhaṃ ca me vṛddhiś ca me
2.11.3.1	satyaṃ ca me śraddhā ca me
2.11.3.2	jagac ca me dhanaṃ ca me
2.11.3.3	vaśaś ca me tviṣiś ca me
2.11.3.4	krīḍā ca me modaś ca me
2.11.3.5	sūktaṃ ca me sukṛtaṃ ca me
2.11.3.6	jātaṃ ca me janiṣyamāṇaṃ ca me
2.11.3.7	vittaṃ ca me vedyaṃ ca me
2.11.3.8	bhūtaṃ ca me bhavyaṃ ca me
2.11.3.9	ṛddhaṃ ca mā ṛddhiś ca me
2.11.3.10	sugaṃ ca me supathaṃ ca me
2.11.3.11	kﾱptaṃ ca me kﾱptiś ca me
2.11.3.12	matiś ca me sumatiś ca me
2.11.3.13	śaṃ ca me mayaś ca me
2.11.3.14	priyaṃ ca me 'nukāmaś ca me
2.11.3.15	kāmaś ca me saumanasaś ca me
2.11.3.16	bhagaś ca me draviṇaṃ ca me
2.11.3.17	bhadraṃ ca me śreyaś ca me
2.11.3.18	vasīyaś ca me yaśaś ca me
2.11.3.19	ṛtaṃ ca me 'mṛtaṃ ca me
2.11.3.20	ayakṣmaṃ ca me 'nāmayac ca me
2.11.3.21	jīvātuś ca me dīrghāyutvaṃ ca me
2.11.3.22	anamitraṃ ca me 'bhayaṃ ca me
2.11.3.23	sukhaṃ ca me śayanaṃ ca me
2.11.3.24	sūṣāś ca me sudinaṃ ca me
2.11.4.1	yantā ca me dhartā ca me
2.11.4.2	kṣemaś ca me dhṛtiś ca me
2.11.4.3	viśvaṃ ca me mahaś ca me
2.11.4.4	saṃvic ca me jñātraṃ ca me
2.11.4.5	sūś ca me prasūś ca me
2.11.4.6	sīraṃ ca me layaś ca me
2.11.4.7	ūrk ca me sūnṛtā ca me
2.11.4.8	payaś ca me rasaś ca me
2.11.4.9	ghṛtaṃ ca me madhu ca me
2.11.4.10	sagdhiś ca me sapītiś ca me
2.11.4.11	kṛṣiś ca me vṛṣṭiś ca me
2.11.4.12	jaitraṃ ca mā audbhetraṃ ca me
2.11.4.13	rayiś ca me rāyaś ca me
2.11.4.14	puṣṭaṃ ca me puṣṭiś ca me
2.11.4.15	vibhu ca me prabhu ca me
2.11.4.16	pūrṇaṃ ca me pūrṇataraṃ ca me
2.11.4.17	kuyavaṃ ca me 'kṣitiś ca me
2.11.4.18	akṣuc ca me 'nnaṃ ca me
2.11.4.19	vrīhayaś ca me yavāś ca me
2.11.4.20	māṣāś ca me tilāś ca me
2.11.4.21	aṇavaś ca me priyaṅgavaś ca me
2.11.4.22	śyāmākāś ca me nīvārāś ca me
2.11.4.23	godhūmāś ca me masūrāś ca me
2.11.4.24	mudgāś ca me kharvāś ca me
2.11.5.1	parvatāś ca me girayaś ca me
2.11.5.2	sikatāś ca me vanaspatayaś ca me
2.11.5.3	aśmā ca me mṛttikā ca me
2.11.5.4	hiraṇyaṃ ca me 'yaś ca me
2.11.5.5	sīsaṃ ca me trapu ca me
2.11.5.6	śyāmaṃ ca me lohitāyasaṃ ca me
2.11.5.7	agniś ca mā āpaś ca me
2.11.5.8	oṣadhayaś ca me vīrudhaś ca me
2.11.5.9	kṛṣṭapacyāś ca me 'kṛṣṭapacyāś ca me
2.11.5.10	grāmyāś ca me paśava āraṇyāś ca yajñena kalpantām
2.11.5.11	vittaṃ ca me vittiś ca me
2.11.5.12	bhūtaṃ ca me bhūtiś ca me
2.11.5.13	arthaś ca mā ema ca me
2.11.5.14	ityā ca me gatiś ca me
2.11.5.15	karma ca me śaktiś ca me
2.11.5.16	vasu ca me vasatiś ca me
2.11.5.17	agniś ca mā indraś ca me
2.11.5.18	somaś ca mā indraś ca me
2.11.5.19	savitā ca mā indraś ca me
2.11.5.20	sarasvatī ca mā indraś ca me
2.11.5.21	pūṣā ca mā indraś ca me
2.11.5.22	aditiś ca mā indraś ca me
2.11.5.23	dhātā ca mā indraś ca me
2.11.5.24	tvaṣṭā ca mā indraś ca me
2.11.5.25	mitraś ca mā indraś ca me
2.11.5.26	varuṇaś ca mā indraś ca me
2.11.5.27	viṣṇuś ca mā indraś ca me
2.11.5.28	bṛhaspatiś ca mā indraś ca me
2.11.5.29	vasavaś ca mā indraś ca me
2.11.5.30	rudrāś ca mā indraś ca me
2.11.5.31	ādityāś ca mā indraś ca me
2.11.5.32	marutaś ca mā indraś ca me
2.11.5.33	pṛthivī ca mā indraś ca me
2.11.5.34	antarikṣaṃ ca mā indraś ca me
2.11.5.35	dyauś ca mā indraś ca me
2.11.5.36	nakṣatrāṇi ca mā indraś ca me
2.11.5.37	samā ca mā indraś ca me
2.11.5.38	kṛṣiś ca mā indraś ca me
2.11.5.39	vṛṣṭiś ca mā indraś ca me
2.11.5.40	diśaś ca mā indraś ca me
2.11.5.41	viśve ca me devā indraś ca me
2.11.5.42	aṃśuś ca me raśmiś ca me
2.11.5.43	adhipatiś ca me 'dābhyaś ca me
2.11.5.44	upāṃśuś ca me 'ntaryāmaś ca me
2.11.5.45	aindravāyavaś ca me maitrāvaruṇaś ca me
2.11.5.46	āśvinaś ca me pratiprasthānaś ca me
2.11.5.47	śukraś ca me manthī ca me
2.11.5.48	āgrāyaṇaś ca me vaiśvadevaś ca me
2.11.5.49	aindrāgnaś ca me kṣullakavaiśvadevaś ca me
2.11.5.50	dhruvaś ca me vaiśvānaraś ca me
2.11.5.51	marutvatīyāś ca me niṣkevalyaś ca me
2.11.5.52	sāvitraś ca me sārasvataś ca me
2.11.5.53	pātnīvataś ca me hāriyojanaś ca me
2.11.5.54	srucaś ca me camasāś ca me
2.11.5.55	vāyavyāni ca me droṇakalaśaś ca me
2.11.5.56	adhiṣavaṇe ca me grāvāṇaś ca me
2.11.5.57	pūtabhṛc ca me 'pūtabhṛc ca me
2.11.5.58	barhiś ca me vediś ca me
2.11.5.59	avabhṛthaś ca me svagākāraś ca me
2.11.6.1	agniś ca gharmaś ca
2.11.6.2	arkaś ca sūryaś ca
2.11.6.3	prāṇaś cāśvamedhaś ca
2.11.6.4	aditiś ca pṛthivī ca
2.11.6.5	ditiś ca dyauś ca
2.11.6.6	śakvarīr aṅgulayo diśaś ca me yajñena kalpantām
2.11.6.7	ṛtuś ca vrataṃ ca
2.11.6.8	saṃvatsaraś ca tapaś ca
2.11.6.9	ahorātre ūrvaṣṭīve bṛhadrathantare ca me yajñena kalpetām
2.11.6.10	ekā ca tisraś cā trayastriṃśataḥ
2.11.6.11	catasraś cāṣṭau cāṣṭācatvāriṃśataḥ
2.11.6.12	tryaviś ca tryavī ca
2.11.6.13	dityavāṭ ca dityauhī ca
2.11.6.14	pañcāviś ca pañcāvī ca
2.11.6.15	trivatsaś ca trivatsā ca
2.11.6.16	turyavāṭ ca turyauhī ca
2.11.6.17	paṣṭhavāṭ ca paṣṭhauhī ca
2.11.6.18	ukṣā ca vaśā ca
2.11.6.19	ṛṣabhaś ca vehac ca
2.11.6.20	dhenuś cānaḍvāṃś ca
2.11.6.21	stomaś ca yajuś ca
2.11.6.22	ṛk ca sāma ca
2.11.6.23	dīkṣā ca tapaś ca
2.11.6.24	bṛhac ca rathantaraṃ ca
2.11.6.25	oṣadhayo vanaspatayo diśaś ca me yajñena kalpantām
2.11.6.26	annāya tvā
2.11.6.27	vājāya tvā
2.11.6.28	vājajityāyai tvā
2.11.6.29	iṣe tvā
2.11.6.30	ūrje tvā
2.11.6.31	rayyai tvā
2.11.6.32	poṣāya tvā
2.12.1.1	viśve no adya maruto viśva ūtī viśve bhavantv agnayaḥ samiddhāḥ / viśve no devā avasāgamann iha viśvam astu draviṇaṃ vājo asme
2.12.1.2	vājo me sapta pradiśaś catasro vā parāvataḥ / vājo mā viśvair devair dhanasātā ihāvatu
2.12.1.3	vājaḥ purastād uta madhyato no vājo devān ṛtubhiḥ kalpayāti / vājasya hi prasave nannamīti viśvā āśā vājapatir bhaveyam
2.12.1.4	vājo me adya prasuvāti dānaṃ vājo devān haviṣā vardhayāti / vājo hi mā sarvavīraṃ cakāra sarvā āśā vājapatir jayeyam
2.12.1.5	saṃ mā sṛjāmi payasā pṛthivyāḥ saṃ mā sṛjāmy adbhir oṣadhībhiḥ / so 'haṃ vājaṃ saneyam agne
2.12.1.6	payaḥ pṛthivyāṃ payā oṣadhīṣu payo divy antarikṣe payo dhāḥ / payasvatīḥ pradiśaḥ santu mahyam
2.12.2.1	ṛtāṣāḍ ṛtadhāmāgnir gandharvaḥ
2.12.2.2	tasyauṣadhayo 'psaraso mudā nāma
2.12.2.3	sa na idaṃ brahma kṣatraṃ pātu
2.12.2.4	tā na idaṃ brahma kṣatraṃ pāntu
2.12.2.5	tasmai svāhā vaṭ
2.12.2.6	tābhyaḥ svāhā vaṭ
2.12.2.7	saṃhito viśvasāmā sūryo gandharvaḥ
2.12.2.8	tasya marīcayo 'psarasa āyuvo nāma
2.12.2.9	suṣumṇaḥ sūryaraśmiś candramā gandharvaḥ
2.12.2.10	tasya nakṣatrāṇy apsaraso bekurayo nāma
2.12.2.11	iṣiro viśvavyacā vāto gandharvaḥ
2.12.2.12	tasyāpo 'psarasā ūrjo nāma
2.12.2.13	bhujī suparṇo yajño gandharvaḥ
2.12.2.14	tasya dakṣiṇā apsarasā eṣṭayo nāma
2.12.2.15	bṛhaspatir viśvakarmendro gandharvaḥ
2.12.2.16	tasya maruto 'psarasā ojo nāma
2.12.2.17	prajāpatiḥ parameṣṭhī mano gandharvaḥ
2.12.2.18	tasya ṛksāmāṇy apsarasaḥ stavā nāma
2.12.2.19	amṛḍayo dūrehetir mṛtyur gandharvaḥ
2.12.2.20	tasya prajā apsaraso bhīravo nāma
2.12.2.21	sa no bhuvanasya pate yasya ta upari gṛhā virāṭpate 'smai brahmaṇe 'smai kṣatrāya mahi śarma yaccha
2.12.2.22	yasya te viśvā āśā apsarasaḥ plīyā nāma sa na idaṃ brahma kṣatraṃ pātu
2.12.2.23	tā na idaṃ brahma kṣatraṃ pāntu
2.12.2.24	tasmai svāhā vaṭ
2.12.2.25	tābhyaḥ svāhā vaṭ
2.12.3.1	samudro 'si nabhasvān ārdradānuḥ / śaṃbhūr mayobhūr abhi mā vāhi svāhā / avasyur asi duvasvān / śaṃbhūr mayobhūr abhi mā vāhi svāhā / māruto 'si marutāṃ gaṇaḥ / śaṃbhūr mayobhūr abhi mā vāhi svāhā / sajūr abdā āyavabhiḥ / sajūr uṣā āruṇībhiḥ / sajoṣā aśvinā daṃsobhiḥ / sajūḥ sūrā etaśena / sajūr vaiśvānara iḍayā ghṛtena svāhā / agniṃ yunajmi śavasā ghṛtena divyaṃ suparṇaṃ vayasaṃ bṛhantam / tena vayaṃ patema bradhnasya viṣṭapaṃ svo ruhāṇā adhi nāka uttame
2.12.3.2	imau te pakṣā ajarau patatriṇau yābhyāṃ rakṣāṃsy apahaṃsy agne / tābhyāṃ vayaṃ patema sukṛtām u lokaṃ yatrā ṛṣayo jagmuḥ prathamā ye purāṇāḥ
2.12.3.3	indur dakṣaḥ śyena ṛtāvā hiraṇyapakṣaḥ śakuno bhuraṇyuḥ / mahānt sadhasthe dhruva ā niṣattaḥ / namas te astu / mā mā hiṃsīḥ / divo mūrdhāsi nābhiḥ pṛthivyā ūrg apām oṣadhīnām / viśvāyuḥ śarma saprathā namas pathe viśvasya mūrdhann adhitiṣṭhasi śritaḥ
2.12.3.4	samudre te hṛdayam antar āyur apo dattodadhiṃ bhinta / divaḥ parjanyād antarikṣāt pṛthivyās tato no vṛṣṭyāvata
2.12.3.5	vi te muñcāmi raśanāṃ vi raśmīn vi yoktrāṇi paricartanāni / dhattād asmabhyaṃ draviṇeha bhadraṃ pra mā brūtād bhāgadāṃ devatāsu
2.12.3.6	iṣṭo yajño bhṛgubhir draviṇodā yatibhir āśīrdā vasubhiḥ / iṣṭo agnir āhutaḥ pipartu na iṣṭaṃ haviḥ / svagedaṃ devebhyo namaḥ
2.12.4.1	yenā ṛṣayas tapasā satram āsatendhānā agniṃ svar ābharantaḥ / yam āhur manavaḥ stīrṇabarhiṣaṃ tasminn ahaṃ nidadhe nāke agnim
2.12.4.2	taṃ patnībhir anugacchema devāḥ putrair bhrātṛbhir uta vā hiraṇyaiḥ / nākaṃ gṛbhṇānāḥ sukṛtasya loke tṛtīye pṛṣṭhe adhi rocane divaḥ
2.12.4.3	ā vāco madhyam aruhad bhuraṇyur ayam agniḥ satpatiś cekitānaḥ / pṛṣṭhe pṛthivyā nihito davidyutad adhaspadaṃ kṛṇutāṃ ye pṛtanyavaḥ
2.12.4.4	ayam agnir vīratamo vayodhāḥ sahasrīyo jyotatām aprayucchan / vibhrājamānaḥ salilasya madhyā upa prayāhi divyāni dhāman
2.12.4.5	agne cyavasva sam anu prayāhy āviṣ patho devayānān kṛṇuṣva / idamidaṃ sukṛtam ārabhasva yatrā ṛṣayo jagmuḥ prathamā ye purāṇāḥ
2.12.4.6	saṃpracyavadhvam upa saṃ prayātāviṣ patho devayānān kṛṇudhvam / ebhiḥ sukṛtair anugacchema devā yatra naḥ pūrve pitaraḥ paretāḥ
2.12.4.7	udbudhyasvāgne pratijāgṛhy enam iṣṭāpūrte saṃsṛjethām ayaṃ ca / punaḥ kṛṇvantaḥ pitaro yuvāno 'nvātāṃsus tava tantum etam
2.12.4.8	yena vahasi sahasraṃ yenāgne sarvavedasam / tenemaṃ yajñaṃ no vaha svar deveṣu gantave
2.12.4.9	ayaṃ te
2.12.5.1	samās tvāgnā ṛtavo vardhayantu saṃvatsarā ṛṣayo yāni satyā / saṃ divyena dīdihi rocanena viśvā ābhāhi pradiśaś catasraḥ
2.12.5.2	saṃ cedhyasvāgne pra ca bodhayainam uc ca tiṣṭha mahate saubhagāya / mā ca riṣad upasattā te agne brahmāṇas te yaśasaḥ santu mānye
2.12.5.3	tvām agne vṛṇate brāhmaṇā ime śivo agne saṃvaraṇe bhavā naḥ / sapatnahāgne abhimātijid bhava sve gaye jāgṛhy aprayucchan
2.12.5.4	ihaivāgne adhidhārayā rayiṃ mā tvā nikran pūrvacittau nikāriṇaḥ / kṣatram agne suyamam astu tubhyam upasattā vardhatāṃ te aniṣṭṛtaḥ
2.12.5.5	kṣatreṇāgne svena saṃrabhasva mitreṇāgne mitradheye yatasva / sajātānāṃ madhyameṣṭheyāya rājñām agne vihavyo dīdihīha
2.12.5.6	ati niho ati sṛdho aty acittim ati nirṛtim adya / viśvā hy agne duritā tara tvam athāsmabhyaṃ sahavīraṃ rayiṃ dāḥ
2.12.5.7	anādhṛṣyo jātavedā aniṣṭṛto virāḍ agne kṣatrabhṛd dīdihīha / vy amīvāḥ pramuñcan mānuṣāṇāṃ śivebhir adya paripāhi no vṛdhe
2.12.5.8	bṛhaspate savitar bodhayainaṃ saṃśitaṃ cit saṃtaraṃ saṃśiśādhi / vardhayainaṃ mahate saubhagāya viśve cainam anumadantu devāḥ
2.12.5.9	amutrabhūyād adha yad yamasya bṛhaspate abhiśaster amuñcaḥ / pratyūhatām aśvinā mṛtyum asmād devānām agne bhiṣajā śacībhiḥ
2.12.5.10	ud vayaṃ tamasas pari jyotiḥ paśyantā uttaram / devaṃ devatrā sūryam aganma jyotir uttamam
2.12.6.1	ūrdhvā asya samidho bhavanty ūrdhvā śukrā śocīṃṣy agneḥ / dyumattamā supratīkasya sūnoḥ
2.12.6.2	tanūnapād asuro viśvavedā devo devebhyo devayānān / patho anaktu madhvā ghṛtena / madhvā yajñaṃ nakṣati prīṇānaḥ
2.12.6.3	narāśaṃso agniḥ sukṛd devaḥ savitā viśvavāraḥ / acchāyam eti śavasā ghṛtena
2.12.6.4	īḍāno vahnir namasāgniṃ sruco adhvareṣu prayatsu / sa yakṣad asya mahimānam agneḥ
2.12.6.5	sa īṃ mandrā suprayasā starīman / barhiṣo mitramahāḥ / vasuś cetiṣṭho vasudhātamaś ca
2.12.6.6	dvāro devīr anv asya viśvā vratā dadante agneḥ / uruvyacaso dhāmnā patyamānāḥ
2.12.6.7	te asya yoṣaṇe divye na yonā uṣāsānaktā / imaṃ yajñam avatām adhvaraṃ naḥ
2.12.6.8	daivyā hotārā ūrdhvam imam adhvaraṃ no 'gner jihvābhigṛṇītam / kṛṇutaṃ naḥ sviṣṭam
2.12.6.9	tisro devīr barhir edaṃ syonam iḍā sarasvatī mahī / bhāratī gṛṇānā
2.12.6.10	tan nas turīpam adbhutaṃ purukṣu tvaṣṭaḥ suvīryam / rāyaspoṣaṃ viṣya nābhim asme
2.12.6.11	vanaspate 'vasṛjā rarāṇas tmanā devebhyaḥ / agnir havyaṃ śamitā sūdayāti
2.12.6.12	agne svāhā kṛṇuhi jātavedā indrāya devebhyaḥ / viśve devā havir idaṃ juṣantām
2.13.1.1	sam anyā yanty upayanty anyāḥ samānam ūrvaṃ nadyaḥ pṛṇanti / tam u śuciṃ śucayo dīdivāṃsam apāṃ napātaṃ paritasthur āpaḥ
2.13.1.2	hiraṇyavarṇaḥ sa hiraṇyasaṃdṛg apāṃ napāt sed u hiraṇyavarṇaḥ / hiraṇyayāt pari yoner niṣadya hiraṇyadā dadaty annam asmai
2.13.1.3	hiraṇyavarṇāḥ śucayaḥ pāvakā yāsu jātaḥ kaśyapo yāsv indraḥ / agniṃ yā garbhaṃ dadhire virūpās tā nā āpaḥ śaṃ syonā bhavantu
2.13.1.4	yāsāṃ rājā varuṇo yāti madhye satyānṛte avapaśyan janānām / madhuścutaḥ śucayo yāḥ pāvakās tā nā āpaḥ śaṃ syonā bhavantu
2.13.1.5	yāsāṃ devā divi kṛṇvanti bhakṣaṃ yā antarikṣe bahudhā bhavanti / yāḥ pṛthivīṃ payasondanti śukrās tā nā āpaḥ śaṃ syonā bhavantu
2.13.1.6	śivena mā cakṣuṣā paśyatāpaḥ śivayā tanvopaspṛśata tvacaṃ me / sarvaṃ agnīṃr apsuṣado huve mayi varco balam ojo nidhatta
2.13.1.7	yad adaḥ saṃprayatīr ahā anadatā hate / tasmād ā nadyo nāma stha tā vo nāmāni sindhavaḥ
2.13.1.8	saṃpracyutā varuṇena yañ śībhaṃ samavalgata / tad āpnod indro vo yatīs tasmād āpo anuṣṭhana
2.13.1.9	apakāmaṃ syandamānā avīvarata vo hi kam / indro vaḥ śaktibhir devīs tasmād vār nāma vo hitam
2.13.1.10	eko vo devo apyatiṣṭhat syandamānā yathāvaśam / udāniṣur mahīr iti tasmād udakam ucyate
2.13.1.11	ād it paśyāmy uta vā śṛṇomy ā mā ghoṣo gacchati vār nv āsām / tīvro raso madhupṛcām araṃgama ā mā prāṇena saha varcasāgan
2.13.1.12	āpo devīr ghṛtaminvā ū āpo agnīṣomau bibhraty āpā it tāḥ / manye bhejāno amṛtasya tarhi hiraṇyavarṇā atṛpaṃ yadā vaḥ
2.13.1.13	āpo hi ṣṭheti tisraḥ / divi śrayasva / antarikṣe yatasva / pṛthivyā saṃbhava / bhrājaṃ gaccha
2.13.2.1	tapo yonir asi
2.13.2.2	viśvābhis tvā dhībhir acchidrām upadadhāmi
2.13.2.3	ṛtaṃ yoniḥ
2.13.2.4	satyaṃ yoniḥ
2.13.2.5	brahma yoniḥ
2.13.2.6	kṣatraṃ yoniḥ
2.13.2.7	pṛthivī yoniḥ
2.13.2.8	antarikṣaṃ yoniḥ
2.13.2.9	dyaur yoniḥ
2.13.2.10	diśo yoniḥ
2.13.3.1	prāṇād apānaṃ saṃtanu
2.13.3.2	apānād vyānaṃ saṃtanu
2.13.3.3	vyānāc cakṣuḥ saṃtanu
2.13.3.4	cakṣuṣaḥ śrotraṃ saṃtanu
2.13.3.5	śrotrāt pṛthivīṃ saṃtanu
2.13.3.6	pṛthivyā antarikṣaṃ saṃtanu
2.13.3.7	antarikṣād divaṃ saṃtanu
2.13.3.8	divo diśaḥ saṃtanu
2.13.3.9	digbhyaḥ svargaṃ lokam anusaṃtanu
2.13.4.1	ṛcā tvā chandasā sādayāmi
2.13.4.2	vaṣaṭkāreṇa tvā chandasā sādayāmi
2.13.4.3	hiṃkāreṇa tvā chandasā sādayāmi
2.13.4.4	prastāvena tvā chandasā sādayāmi
2.13.4.5	udgīthena tvā chandasā sādayāmi
2.13.4.6	pratihāreṇa tvā chandasā sādayāmi
2.13.4.7	stutena tvā chandasā sādayāmi
2.13.4.8	nidhanena tvā chandasā sādayāmi
2.13.5.1	dūtaṃ vo viśvavedasaṃ havyavāham amartyam / yajiṣṭham ṛñjase girā
2.13.5.2	aganma mahā namasā yaviṣṭhaṃ yo dīdāya samiddhaḥ sve duroṇe / citrabhānuṃ rodasī antar urvī svāhutaṃ viśvataḥ pratyañcam
2.13.5.3	ayam iha / dadhanve vā yad īm anu vocad brahmāṇi ver u tat / pari viśvāni kāvyā nemiś cakram ivābhuvat
2.13.5.4	obhe suścandra viśpate darvī śrīṇīṣa āsani / uto nā ut pupūryā uktheṣu śavasas pate / iṣaṃ stotṛbhyā ābhara
2.13.6.1	indro dadhīco asthabhir vṛtrāṇy apratiṣkutaḥ / jaghāna navatīr nava
2.13.6.2	atrāha gor amanvata nāma tvaṣṭur apīcyam / itthā candramaso gṛhe
2.13.6.3	icchann aśvasya yañ śiraḥ parvateṣv apaśritam / avindañ śaryaṇāvati
2.13.6.4	indram id gāthino bṛhad indram arkebhir arkiṇaḥ / indraṃ vāṇīr anūṣata
2.13.6.5	indro dīrghāya cakṣasā ā sūryaṃ rohayad divi / vi gobhir adrim airayat
2.13.6.6	indrā id dharyoḥ sacā saṃmiślā ā vacoyujā / indro vajrī hiraṇyayaḥ
2.13.6.7	indra vājeṣu no 'va sahasrapradhaneṣu ca / ugra ugrābhir ūtibhiḥ
2.13.6.8	tam indraṃ vājayāmasi mahe vṛtrāya hantave / sa vṛṣā vṛṣabho bhuvat
2.13.6.9	indraḥ sa dāmane kṛta ojiṣṭhaḥ sa bale hitaḥ / dyumnī ślokī sa somyaḥ
2.13.6.10	girā vajro na saṃbhṛtaḥ sabalo anapacyutaḥ / vavakṣa ugro astṛtaḥ
2.13.7.1	ayam agniḥ sahasriṇaḥ / agnir mūrdhā / tvām agne puṣkarād adhi / abodhy agniḥ samidhā janānāṃ prati dhenum ivāyatīm uṣāsam / yahvā iva pra vayām ujjihānāḥ pra bhānavaḥ sisrate nākam accha
2.13.7.2	avocāma kavaye medhyāya vaco vandāru vṛṣabhāya vṛṣṇe / gaviṣṭhiro namasā stomam agnau divīva rukmam uruvyañcam aśret
2.13.7.3	abodhi hotā yajathāya devān ūrdhvo agniḥ sumanāḥ prātar asthāt / samiddhasya ruśad adarśi pājo mahān devas tamaso niramoci
2.13.7.4	janasya gopā ajaniṣṭa jāgṛvir agniḥ sudakṣaḥ suvitāya navyase / ghṛtapratīko bṛhatā divispṛśā dyumad vibhāti bharatebhyaḥ śuciḥ
2.13.7.5	tvām agne aṅgiraso guhā hitam anvavindañ śiśriyāṇaṃ vane vane / sa jāyase mathyamānaḥ saho mahat tvām āhuḥ sahasas putram aṅgiraḥ
2.13.7.6	tubhyedam agne madhumattamaṃ vacas tubhyaṃ manīṣā iyam astu śaṃ hṛde / tvāṃ giraḥ sindhum ivāvanīr mahīr āpṛṇanti śavasā vardhayanti ca
2.13.7.7	saṃ sam id yuvase vṛṣann agne viśvāny arya ā / iḍas pade samidhyase sa no vasūny ābhara
2.13.7.8	agniṃ vaḥ pūrvyaṃ girā devam īḍe vasūnām / saparyavaḥ purupriyaṃ mitraṃ na kṣetrasādhasam
2.13.7.9	tvāṃ citraśravastama havante vikṣu jantavaḥ / śociṣkeśaṃ purupriyāgne havyāya voḍhave
2.13.7.10	ā te agna idhīmahi dyumantaṃ devājaram / yaddha syā te panīyasī samid dīdayati dyavi / iṣaṃ stotṛbhyā ābhara / agniṃ taṃ manye yo vasur astaṃ yaṃ yanti dhenavaḥ / astam arvanta āśavo 'staṃ nityāso vājinaḥ / iṣaṃ stotṛbhyā ābhara / so agnir yo vasur gṛṇe saṃ yam āyanti dhenavaḥ / sam arvanto raghudruvaḥ saṃ sujātāsaḥ sūrayaḥ / iṣaṃ stotṛbhyā ābhara
2.13.8.1	enā vo agniṃ namasorjo napātam āhuve / priyaṃ cetiṣṭham aratiṃ svadhvaraṃ viśvasya dūtam amṛtam
2.13.8.2	tvam agne gṛhapatis tvaṃ hotā no adhvare / tvaṃ potā viśvavāra pracetā yakṣi veṣi ca vāryam
2.13.8.3	devo vo draviṇodāḥ pūrṇāṃ vivaṣṭy āsicam / ud vā siñcadhvam upa vā pṛṇadhvam ād id vo deva ohate / agne vājasya gomatā īśānaḥ sahaso yaho / asme dhehi jātavedo mahi śravaḥ
2.13.8.4	sa idhāno vasuḥ kavir agnir īḍenyo girā / revad asmabhyaṃ purvaṇīka dīdihi
2.13.8.5	kṣapo rājann uta tmanāgne vastor utoṣasaḥ / sa tigmajambha rakṣaso daha prati
2.13.8.6	agne tam adyāśvaṃ na stomaiḥ kratuṃ na bhadraṃ hṛdispṛśam / ṛdhyāmā tā ohaiḥ / adhā hy agne krator bhadrasya / dakṣasya sādhoḥ / rathīr ṛtasya bṛhato babhūtha / ābhiṣ ṭe adya gīrbhir gṛṇantaḥ / agne dāśema / pra te divo na stanayanti śuṣmaiḥ / agniṃ hotāraṃ manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam / ya ūrdhvayā svadhvaraḥ / devācyā kṛpā / ghṛtasya vibhrāṣṭim anu śukraśociṣaḥ / ājuhvānasya sarpiṣaḥ / haṃsaḥ śuciṣat / abhi tyaṃ devaṃ savitāram / agne tvaṃ no antamaḥ / adhā hy agne / evā hy agne
2.13.9.1	āyāhi suṣumā hi tā indra somaṃ pibā imam / edaṃ barhiḥ sado mama
2.13.9.2	ā tvā brahmayujā harī vahatām indra keśinā / upa brahmāṇi naḥ śṛṇu
2.13.9.3	brahmāṇas tvā vayaṃ yujā somapām indra sominaḥ / sutāvanto havāmahe
2.13.9.4	abhi tvā śūra nonumo 'dugdhā iva dhenavaḥ / īśānam asya jagataḥ svardṛśam īśānam indra tasthuṣaḥ / na tvāvaṃ anyo divyo na pārthivo na jāto na janiṣyate / aśvāyanto maghavann indra vājino gavyantas tvā havāmahe
2.13.9.5	tvām iddhi havāmahe sātā vājasya kāravaḥ / tvāṃ vṛtreṣv indra satpatiṃ naras tvāṃ kāṣṭhāsv arvataḥ
2.13.9.6	sa tvaṃ naś citra vajrahasta dhṛṣṇuyā mahaḥ stavāno adrivaḥ / gām aśvaṃ rathyam indra saṃkira satrā vājaṃ na jigyuṣe
2.13.9.7	kayā naś citra ābhuvad ūtī sadāvṛdhaḥ sakhā / kayā śaciṣṭhayā vṛtā
2.13.9.8	kas tvā satyo madānāṃ maṃhiṣṭho matsad andhasaḥ / dṛḍhā cid āruje vasu
2.13.9.9	abhī ṣu ṇaḥ sakhīnām avitā jaritṝṇām / śataṃ bhavāsy ūtibhiḥ
2.13.9.10	yajñāyajñā vo agnaye girāgirā ca dakṣase / prapra vayam amṛtaṃ jātavedasaṃ priyaṃ mitraṃ na śaṃsiṣam
2.13.9.11	ūrjo napātaṃ sa hināyam asmayur dāśema havyadātaye / bhuvad vājeṣv avitā bhuvad vṛdha uta trātā tanūnām
2.13.10.1	ṛtūnāṃ patnī prathameyam āgād ahnāṃ netrī janitry uta prajānām / ekā satī bahudhoṣo vyucchājīrṇā tvaṃ jaraya sarvam anyat
2.13.10.2	ko virājo mithunatvaṃ praveda ṛtūn ko asyāḥ ka u veda rūpam / dohān ko veda katidhā vidugdhāḥ kati dhāmāni kati ye vivāsāḥ
2.13.10.3	iyam eva sā yā prathamā vyaucchat sāpsv antaś carati praviṣṭā / vadhūr mimāya navagaj janitrī traya enāṃ mahimānaḥ sacante
2.13.10.4	chandasvatī uṣasau pepiśāne samānaṃ yonim anusaṃcarete / sūryapatnī vicarataḥ prajānatī ketumatī ajare bhūriretasau
2.13.10.5	ṛtasya panthām anu tisra āgus trayo gharmāso anu retasāguḥ / prajām ekā jinvaty ūrjam ekā kṣatram ekā rakṣati devayūnām
2.13.10.6	catuṣṭomam adadhād yā turīyā yajñasya pakṣā ṛṣayo bhavantī / gāyatrīṃ triṣṭubhaṃ jagatīṃ virājam arkaṃ yuñjānāḥ svar ābharann idam
2.13.10.7	pañcabhir dhātā vidadhā idaṃ tāsāṃ svar ajanan pañca pañca / tāsām u yanti prayaveṇa pañca nānā rūpāṇi kratavo vasānāḥ
2.13.10.8	ṛtasya dhāman prathamā vyūṣuṣy apām ekā mahimānaṃ bibharti / sūryasyaikā carati niṣkṛtāni gharmasyaikā savitaikāṃ niyacchate
2.13.10.9	idaṃ śreyo manyamāno vā āgām ahaṃ vo asmi sakhyāya śevaḥ / samānajanmā kratur asty ekaḥ sarvaḥ sarvā vicaratu prajānan
2.13.10.10	bhūyāsma te sumatau viśvavedā āṣṭhāḥ pratiṣṭhām avido hi gādham / satyaṃ vadantīr mahimānam āpānyā vo anyām ati mā prayukta
2.13.10.11	ruśadvidhānā samanā purastāt prajānatī yāmam uṣā ayāsīt / brahmadviṣas tamasā devaśatrūn abhivahantī viśvavārā vyavāṭ
2.13.10.12	pañca vyuṣṭīr anu pañca dohā gāṃ pañcanāmnīm ṛtavo 'nu pañca / pañca diśaḥ pañcadaśena kﾱptāḥ samānamūrdhnīr abhi lokam ekam
2.13.10.13	triṃśat svasārā upayanti niṣkṛtaṃ samānaṃ ketuṃ pratimuñcamānāḥ / ṛtūṃs tanvate kavayaḥ prajānatīr madhye chandasaḥ pariyanti bhāsvatīḥ
2.13.10.14	jyotiṣmatīḥ pratimuñcate nabho devī rātrī sūryasya vratāni / vipaśyanti paśavo jāyamānā nānārūpā mātur asyā upasthe
2.13.10.15	prathamā ha vyuvāsa sā dhenur abhavad yame / sā naḥ payasvatī duhā uttarāmuttarāṃ samām
2.13.11.1	pṛṣṭo divi pṛṣṭo agniḥ pṛthivyāṃ pṛṣṭo viśvā oṣadhīr āviveśa / vaiśvānaraḥ sahasā pṛṣṭo agniḥ sa no divā sa riṣas pātu naktam
2.13.11.2	tvaṃ yaviṣṭha dāśuṣo nṝṃṣ pāhi śṛṇudhī giraḥ / rakṣā tokam uta tmanā
2.13.11.3	agne dhāmāni tava jātavedo deva svadhāvo 'mṛtasya nāma / yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho
2.13.12.1	yavā ayavā ūmā evā abdaḥ sagaraḥ sumekaḥ
2.13.12.2	agne kahya
2.13.12.3	agne kiṃśila
2.13.12.4	agne dudhra
2.13.12.5	agne vanya
2.13.12.6	agne kakṣya
2.13.12.7	yā tā iṣur yuvā nāma tayā vidhema
2.13.12.8	tasyai te namaḥ
2.13.12.9	tasyās tā upa patsuto jīvā bhūyāsma
2.13.12.10	te yaṃ dviṣmo yaś ca no dveṣṭi tam asyā jambhe dadhmaḥ
2.13.13.1	yo apsv antar agnir yo vṛtre yaḥ puruṣe yo aśmani / ya āviveśauṣadhīr yo vanaspatīṃs tebhyo agnibhyo hutam astv etat
2.13.13.2	yaḥ some antar yo goṣv antar vayāṃsi ya āviveśa yo mṛgeṣu / ya āviveśa dvipado yaś catuṣpadas tebhyo agnibhyo hutam astv etat
2.13.13.3	yenendrasya rathaṃ saṃbabhūvur yo vaiśvānara uta viśvadāvyaḥ / dhīro yaḥ śakraḥ paribhūr adābhyas tebhyo agnibhyo hutam astv etat
2.13.13.4	viśvādam agniṃ yam u kāmam āhur yaṃ dātāraṃ pratigrahītāram āhuḥ / yaṃ johavīmi pṛtanāsu sāsahiṃ tebhyo agnibhyo hutam astv etat
2.13.13.5	ukṣānnāya vaśānnāya somapṛṣṭhāya vedhase / stomair vidhemāgnaye
2.13.13.6	vaiśvānarajyeṣṭhebhyas tebhyo agnibhyo hutam astv etat
2.13.14.1	mā chandaḥ
2.13.14.2	tat pṛthivī
2.13.14.3	agnir devatā
2.13.14.4	tena chandasā tena brahmaṇā tayā devatayāṅgirasvad dhruvā sīda
2.13.14.5	pramā chandaḥ
2.13.14.6	tad antarikṣam
2.13.14.7	vāyur devatā
2.13.14.8	pratimā chandaḥ
2.13.14.9	tad dyauḥ
2.13.14.10	sūryo devatā
2.13.14.11	asrīvīś chandaḥ
2.13.14.12	tad diśaḥ
2.13.14.13	somo devatā
2.13.14.14	gāyatrī chandaḥ
2.13.14.15	tad ajā
2.13.14.16	bṛhaspatir devatā
2.13.14.17	triṣṭup chandaḥ
2.13.14.18	taddhiraṇyam
2.13.14.19	indro devatā
2.13.14.20	jagatī chandaḥ
2.13.14.21	tad gauḥ
2.13.14.22	prajāpatir devatā
2.13.14.23	anuṣṭup chandaḥ
2.13.14.24	tad āyuḥ
2.13.14.25	mitro devatā
2.13.14.26	uṣṇik chandaḥ
2.13.14.27	tac cakṣuḥ
2.13.14.28	pūṣā devatā
2.13.14.29	virāṭ chandaḥ
2.13.14.30	tad aśvaḥ
2.13.14.31	varuṇo devatā
2.13.14.32	bṛhatī chandaḥ
2.13.14.33	tat kṛṣiḥ
2.13.14.34	parjanyo devatā
2.13.14.35	paṅktiś chandaḥ
2.13.14.36	tat puruṣaḥ
2.13.14.37	parameṣṭhī devatā
2.13.14.38	tena chandasā tena brahmaṇā tayā devatayāṅgirasvad dhruvā sīda
2.13.15.1	pṛthivy asi janmanā vaśā
2.13.15.2	sāgniṃ garbham adhatthāḥ
2.13.15.3	sā mayā saṃbhava
2.13.15.4	antarikṣam asi janmanā vaśā
2.13.15.5	sā vāyuṃ garbham adhatthāḥ
2.13.15.6	sā mayā saṃbhava
2.13.15.7	dyaur asi janmanā vaśā
2.13.15.8	sādityaṃ garbham adhatthāḥ
2.13.15.9	sā mayā saṃbhava
2.13.15.10	nakṣatrāṇyasi janmanā vaśā
2.13.15.11	sā candramasaṃ garbham adhatthāḥ
2.13.15.12	sā mayā saṃbhava
2.13.15.13	ṛg asi janmanā vaśā
2.13.15.14	sā sāma garbham adhatthāḥ
2.13.15.15	sā mayā saṃbhava
2.13.15.16	viḍ asi janmanā vaśā
2.13.15.17	sā rājānaṃ garbham adhatthāḥ
2.13.15.18	sā mayā saṃbhava
2.13.15.19	vāg asi janmanā vaśā
2.13.15.20	sā prāṇaṃ garbham adhatthāḥ
2.13.15.21	sā mayā saṃbhava
2.13.15.22	āpo 'si janmanā vaśā
2.13.15.23	sā yajñaṃ garbham adhatthāḥ
2.13.15.24	sā mayā saṃbhava
2.13.16.1	yā devy asīṣṭake kumāry upaśīvarī sā mopaśeṣva jāyeva sadam it patim
2.13.16.2	yā devy asīṣṭake prapharvy upaśīvarī sā mopaśeṣva jāyeva sadam it patim
2.13.16.3	yā devy asīṣṭake yuvatir upaśīvarī sā mopaśeṣva jāyeva sadam it patim
2.13.16.4	yā devy asīṣṭaka āyurdāḥ prāṇadā apānadā vyānadāś cakṣurdāḥ śrotradāḥ pṛthivyām antarikṣe divaḥ pṛṣṭha upaśīvarī sā mopaśeṣva jāyeva sadam it patim
2.13.16.5	yā devīḥ stheṣṭakāḥ suśevā upaśīvarīs tā mopaśedhvaṃ jāyā iva sadam it patim
2.13.17.1	savayase tvā
2.13.17.2	abhivayase tvā
2.13.17.3	ūrdhvavayase tvā
2.13.17.4	bṛhadvayase tvā
2.13.17.5	sahīyase tvā
2.13.17.6	sahamānāya tvā
2.13.17.7	sāsahaye tvā
2.13.17.8	sahasvate tvā
2.13.17.9	abhīṣāhe tvā
2.13.17.10	abhibhve tvā
2.13.17.11	abhimātiṣāhe tvā
2.13.17.12	abhimātighne tvā
2.13.18.1	bhūyaskṛd asi
2.13.18.2	varivaskṛd asi
2.13.18.3	prācy asi
2.13.18.4	ūrdhvāsi
2.13.18.5	antarikṣam asi
2.13.18.6	ojodāṃ tvaujasi sādayāmi
2.13.18.7	payodāṃ tvā payasi sādayāmi
2.13.18.8	tejodāṃ tvā tejasi sādayāmi
2.13.18.9	yaśodāṃ tvā yaśasi sādayāmi
2.13.18.10	varcodāṃ tvā varcasi sādayāmi
2.13.18.11	pṛthivyās tvā draviṇe sādayāmi
2.13.18.12	antarikṣasya tvā draviṇe sādayāmi
2.13.18.13	divas tvā draviṇe sādayāmi
2.13.18.14	diśāṃ tvā draviṇe sādayāmi
2.13.18.15	draviṇodāṃ tvā draviṇe sādayāmi
2.13.18.16	apsuṣad asi
2.13.18.17	gṛdhrasad asi
2.13.18.18	śyenasad asi
2.13.18.19	suparṇasad asi
2.13.18.20	nākasad asi
2.13.19.1	jyotiṣmatīṃ tvā sādayāmi
2.13.19.2	jyotiṣkṛtaṃ tvā sādayāmi
2.13.19.3	jyotirvidaṃ tvā sādayāmi
2.13.19.4	ūrdhvajyotiṣaṃ tvā sādayāmi
2.13.19.5	bṛhajjyotiṣaṃ tvā sādayāmi
2.13.19.6	viśvajyotiṣaṃ tvā sādayāmi
2.13.19.7	ajasrāṃ tvā sādayāmi
2.13.19.8	bhāsvatīṃ tvā sādayāmi
2.13.19.9	dīpyamānāṃ tvā sādayāmi
2.13.19.10	rocamānāṃ tvā sādayāmi
2.13.19.11	jvalantīṃ tvā sādayāmi
2.13.19.12	malmalābhavantīṃ tvā sādayāmi
2.13.19.13	jāgratīṃ tvā sādayāmi
2.13.19.14	bodhayantīṃ tvā sādayāmi
2.13.20.1	kṛttikā nakṣatram
2.13.20.2	agnir devatā
2.13.20.3	agne rucaḥ stha
2.13.20.4	prajāpateḥ somasya dhātuḥ
2.13.20.5	ṛce tvā
2.13.20.6	ruce tvā
2.13.20.7	bhāse tvā
2.13.20.8	jyotiṣe tvā
2.13.20.9	tena chandasā tena brahmaṇā tayā devatayāṅgirasvad dhruvā sīda
2.13.20.10	rohiṇī nakṣatram
2.13.20.11	prajāpatir devatā
2.13.20.12	invagā nakṣatram
2.13.20.13	maruto devatā
2.13.20.14	bāhur nakṣatram
2.13.20.15	rudro devatā
2.13.20.16	punarvasur nakṣatram
2.13.20.17	aditir devatā
2.13.20.18	tiṣyo nakṣatram
2.13.20.19	bṛhaspatir devatā
2.13.20.20	āśleṣā nakṣatram
2.13.20.21	sarpā devatā
2.13.20.22	maghā nakṣatram
2.13.20.23	pitaro devatā
2.13.20.24	phalgunīr nakṣatram
2.13.20.25	bhago devatā
2.13.20.26	phalgunīr nakṣatram
2.13.20.27	aryamā devatā
2.13.20.28	hasto nakṣatram
2.13.20.29	savitā devatā
2.13.20.30	citrā nakṣatram
2.13.20.31	tvaṣṭā devatā
2.13.20.32	niṣṭyaṃ nakṣatram
2.13.20.33	vāyur devatā
2.13.20.34	viśākhaṃ nakṣatram
2.13.20.35	indrāgnī devatā
2.13.20.36	anūrādhā nakṣatram
2.13.20.37	mitro devatā
2.13.20.38	jyeṣṭhā nakṣatram
2.13.20.39	varuṇo devatā
2.13.20.40	mūlaṃ nakṣatram
2.13.20.41	nirṛtir devatā
2.13.20.42	aṣāḍhā nakṣatram
2.13.20.43	āpo devatā
2.13.20.44	aṣāḍhā nakṣatram
2.13.20.45	viśve devā devatā
2.13.20.46	abhijin nakṣatram
2.13.20.47	brahmā devatā
2.13.20.48	śroṇā nakṣatram
2.13.20.49	viṣṇur devatā
2.13.20.50	śraviṣṭhā nakṣatram
2.13.20.51	vasavo devatā
2.13.20.52	indro devatā
2.13.20.53	proṣṭhapadā nakṣatram
2.13.20.54	ahir budhnyo devatā
2.13.20.55	proṣṭhapadā nakṣatram
2.13.20.56	aja ekapād devatā
2.13.20.57	revatī nakṣatram
2.13.20.58	pūṣā devatā
2.13.20.59	aśvayujau nakṣatram
2.13.20.60	aśvinau devatā
2.13.20.61	bharaṇīr nakṣatram
2.13.20.62	yamo devatā
2.13.20.63	brāhmaṇo nakṣatram
2.13.20.64	somo devatā
2.13.20.65	agne rucaḥ stha
2.13.20.66	prajāpateḥ somasya dhātuḥ
2.13.20.67	ṛce tvā
2.13.20.68	ruce tvā
2.13.20.69	bhāse tvā
2.13.20.70	jyotiṣe tvā
2.13.20.71	tena chandasā tena brahmaṇā tayā devatayāṅgirasvad dhruvā sīda
2.13.21.1	samīcī nāmāsi
2.13.21.2	prācī dik
2.13.21.3	tasyās te 'gnir adhipatiḥ
2.13.21.4	asito rakṣitā
2.13.21.5	yaś ca te 'dhipatir yaś ca rakṣitā tābhyāṃ namo astu
2.13.21.6	tau no mṛḍatām
2.13.21.7	te yaṃ dviṣmo yaś ca no dveṣṭi tam enayor jambhe dadhmaḥ
2.13.21.8	ojasyā nāmāsi
2.13.21.9	dakṣiṇā dik
2.13.21.10	tasyās tā indro 'dhipatiḥ
2.13.21.11	tiraścīnarājī rakṣitā
2.13.21.12	yaś ca te 'dhipatir yaś ca rakṣitā tābhyāṃ namo astu
2.13.21.13	tau no mṛḍatām
2.13.21.14	te yaṃ dviṣmo yaś ca no dveṣṭi tam enayor jambhe dadhmaḥ
2.13.21.15	prācī nāmāsi
2.13.21.16	pratīcī dik
2.13.21.17	tasyās te somo 'dhipatiḥ
2.13.21.18	svajo rakṣitā
2.13.21.19	yaś ca te 'dhipatir yaś ca rakṣitā tābhyāṃ namo astu
2.13.21.20	tau no mṛḍatām
2.13.21.21	te yaṃ dviṣmo yaś ca no dveṣṭi tam enayor jambhe dadhmaḥ
2.13.21.22	suṣadā nāmāsi
2.13.21.23	udīcī dik
2.13.21.24	tasyās te varuṇo 'dhipatiḥ
2.13.21.25	sṛdāgū rakṣitā
2.13.21.26	yaś ca te 'dhipatir yaś ca rakṣitā tābhyāṃ namo astu
2.13.21.27	tau no mṛḍatām
2.13.21.28	te yaṃ dviṣmo yaś ca no dveṣṭi tam enayor jambhe dadhmaḥ
2.13.21.29	avasthā nāmāsi
2.13.21.30	avācī dik
2.13.21.31	tasyās te viṣṇur adhipatiḥ
2.13.21.32	kalmāṣagrīvo rakṣitā
2.13.21.33	yaś ca te 'dhipatir yaś ca rakṣitā tābhyāṃ namo astu
2.13.21.34	tau no mṛḍatām
2.13.21.35	te yaṃ dviṣmo yaś ca no dveṣṭi tam enayor jambhe dadhmaḥ
2.13.21.36	adhipatnī nāmāsi
2.13.21.37	ūrdhvā dik
2.13.21.38	tasyās te bṛhaspatir adhipatiḥ
2.13.21.39	citro rakṣitā
2.13.21.40	yaś ca te 'dhipatir yaś ca rakṣitā tābhyāṃ namo astu
2.13.21.41	tau no mṛḍatām
2.13.21.42	te yaṃ dviṣmo yaś ca no dveṣṭi tam enayor jambhe dadhmaḥ
2.13.22.1	svayaṃ kṛṇvānaḥ sugam aprayāvaṃ tigmaśṛṅgo vṛṣabhaḥ śośucānaḥ / pratnaṃ sadhastham anupaśyamānā ā tantum agnir divyaṃ tatāna
2.13.22.2	tvaṃ tantur uta setur agne tvaṃ panthā bhavasi devayānaḥ / tvayāgne pṛṣṭhaṃ vayam āruhema yatra devaiḥ sadhamādaṃ madema
2.13.22.3	atisargaṃ dadato mānavāyordhvaṃ panthām anupaśyamānāḥ / ajuṣanta maruto yajñam etaṃ vṛṣṭidyāvānam amṛtaṃ svarvidam
2.13.22.4	āvartamāno bhuvanasya madhye prajāḥ kṛṇvan janayan virūpāḥ / saṃvatsaraḥ parameṣṭhī dhṛtavrato yajñaṃ naḥ pātu rajasaḥ parasmāt
2.13.22.5	prajāṃ dadātu parivatsaro no dhātā dadhātu sumanasyamānaḥ / bahvīḥ sākaṃ bahudhā viśvarūpā ekavratā mām abhisaṃviśantu
2.13.23.1	hiraṇyagarbhaḥ samavartatāgre bhūtasya jātaḥ patir eka āsīt / sa dādhāra pṛthivīṃ dyām utemāṃ kasmai devāya haviṣā vidhema
2.13.23.2	yaḥ prāṇato nimiṣataś ca rājā patir viśvasya jagato babhūva / īśe yo asya dvipadaś catuṣpadaḥ kasmai devāya haviṣā vidhema
2.13.23.3	ya ojodā baladā yasya viśva upāsate praśiṣaṃ yasya devāḥ / yasya chāyāmṛtaṃ yasya mṛtyuḥ kasmai devāya haviṣā vidhema
2.13.23.4	yasyeme viśve girayo mahitvā samudraṃ yasya rasayā sahāhuḥ / diśo yasya pradiśaḥ pañca devīḥ kasmai devāya haviṣā vidhema
2.13.23.5	yena dyaur ugrā pṛthivī ca dṛḍhā yena svaḥ stabhitaṃ yena nākaḥ / yo antarikṣaṃ vimame varīyaḥ kasmai devāya haviṣā vidhema
2.13.23.6	ya ime dyāvāpṛthivī tastabhāne adhārayad rodasī rejamāne / yasminn adhi vitataḥ sūrā eti kasmai devāya haviṣā vidhema / āpo ha yan mahatīr viśvam āyan garbhaṃ dadhānā janayantīr agnim / tato devānāṃ niravartatāsuḥ kasmai devāya haviṣā vidhema
2.13.23.7	ā naḥ prajāṃ janayatu prajāpatir dhātā dadhātu sumanasyamānaḥ / saṃvatsara ṛtubhiḥ saṃvidāno mayi puṣṭiṃ puṣṭipatir dadhātu
3.1.1.1	juhūm agre saṃmārṣṭi
3.1.1.2	juhūr vai yajñamukham
3.1.1.3	mukhato vā etad yajñam ālabdha
3.1.1.4	juhvā vai devā virājam ahvayanta
3.1.1.5	taj juhvā juhūtvam
3.1.1.6	annaṃ vai virāṭ
3.1.1.7	annaṃ juhūḥ
3.1.1.8	arko 'gniḥ
3.1.1.9	yaj juhvā juhoty annasya cārkasya cāvaruddhyai
3.1.1.10	aṣṭau kṛtvo juhvāṃ gṛhṇāti
3.1.1.11	aṣṭākṣarā gāyatrī
3.1.1.12	gāyatrī yajñamukham
3.1.1.13	yajñamukham evālabdha
3.1.1.14	yat sāvitrāṇi hūyante prasūtyai
3.1.1.15	atho yajuṣām eva nānāvīryatvāya
3.1.1.16	agnir vai yatrayatrāgacchat taṃ savitānvapaśyat
3.1.1.17	yat sāvitrāṇi hūyante 'gner evānukśātyai
3.1.1.18	agniṃ jyotir nicāyya pṛthivyā adhyābharad iti
3.1.1.19	savitā vā etad agre jyotiḥ pṛthivyāḥ samabharat
3.1.1.20	tasmād evam āha
3.1.1.21	yuktimanti ca juhoti manasvanti ca
3.1.1.22	yuktena hi manasā yajñas tāyate
3.1.1.23	ṣaḍ ṛgmāṇi bhavanti
3.1.1.24	ṣaḍ vā ṛtavaḥ
3.1.1.25	ṛtuṣv eva pratitiṣṭhati
3.1.1.26	eti vā eṣa yajñamukhād yo 'nyām āgneyyā agre devatām upaiti
3.1.1.27	yat sāvitrāṇi na syur iyāt sāvitrāt prasavāt
3.1.1.28	aṣṭau vā etāni yajūṃṣi
3.1.1.29	aṣṭākṣarā gāyatrī
3.1.1.30	gāyatrī yajñamukham
3.1.1.31	tena yajñamukhān naiti
3.1.1.32	yad u sāvitrāṇi tena sāvitrāt prasavān naiti
3.1.1.33	chandobhir juhoti
3.1.1.34	chandobhir vā etad agnaye baliṃ hārayati
3.1.1.35	bahavo hāsya balihṛto bhavanti
3.1.1.36	ṛg vai yajñasya nedīyaḥ
3.1.1.37	yajur yajamānasya
3.1.1.38	yadi kāmayeta yajñaṃ yajñayaśasenārpayeyam ity ṛguttamāni kuryāt
3.1.1.39	yajñaṃ vā etad yajñayaśasenārpayati
3.1.1.40	yadi kāmayeta yajamānaṃ yajñayaśasenārpayeyam iti yajuruttamāni kuryāt
3.1.1.41	yajamānaṃ vā etad yajñayaśasenārpayati
3.1.1.42	āhutīnāṃ vā abhikrāntyā yajamāna ṛdhnoti
3.1.1.43	yaṃ kāmayetardhnuyād iti tasya sakṛt sarvāṇy anudrutya juhuyāt
3.1.1.44	ṛdhnoti
3.1.1.45	atha yaṃ kāmayeta pāpīyānt syād iti tasya nānā juhuyāt
3.1.1.46	pāpīyān bhavati
3.1.1.47	ṛcā stomaṃ samardhayety āha
3.1.1.48	samṛddhyā eva
3.1.1.49	gāyatreṇa rathantaram iti
3.1.1.50	iyaṃ vai gāyatrī
3.1.1.51	iyaṃ rathantaram
3.1.1.52	asau bṛhat
3.1.1.53	anayor vā eṣā lokayor vyāptyā antataḥ kriyate
3.1.1.54	aṣṭau vā etāni yajūṃṣi
3.1.1.55	aṣṭākṣarā gāyatrī
3.1.1.56	akṣaraśo vā etad gāyatrīṃ prīṇāti
3.1.1.57	atha yad āhutir navamī
3.1.1.58	tena trivṛto yajñamukhān naiti
3.1.1.59	atha yad ekām āhutim aṣṭābhir yajurbhir juhoti tasmād ekasmai sate bahavo baliṃ haranti
3.1.1.60	bahavo hāsya balihṛto bhavanti
3.1.1.61	yajuruttamāni bhavanti
3.1.1.62	brahma vai yajuḥ
3.1.1.63	brahmaṇi vā etad antato yajñasya yajamānaḥ pratitiṣṭhati
3.1.2.1	sāvitrair abhrim ādatte prasūtyai
3.1.2.2	caturbhir ādatte
3.1.2.3	catvāri vai chandāṃsi
3.1.2.4	chandobhir evādatte
3.1.2.5	atho brahma vai chandāṃsi
3.1.2.6	brahmaṇaivādatte
3.1.2.7	iyaṃ vai gāyatrī
3.1.2.8	antarikṣaṃ triṣṭup
3.1.2.9	dyaur jagatī
3.1.2.10	diśo 'nuṣṭup
3.1.2.11	savitṛprasūto vā etad ebhyo lokebhyaś chandobhir digbhyaś cāgniṃ saṃbharati
3.1.2.12	yatra vā ado 'gnir hotrād bhīṣāpākrāmat sa sarveṣu bhūteṣv avasat
3.1.2.13	yāṃ vanaspatiṣv avasat tāṃ veṇā avasat
3.1.2.14	sa yatra niradahat tāni kalmāṣāṇy abhavan
3.1.2.15	yena samacarat tat suṣiram
3.1.2.16	yatrāvasat tat parva
3.1.2.17	yad vaiṇavy abhrir bhavati svenaivainaṃ yoninā saṃbharati
3.1.2.18	yo vai vanaspatīnāṃ phalagrahitamaḥ sa eṣāṃ vīryavattamaḥ
3.1.2.19	veṇur vai vanaspatīnāṃ phalagrahitamaḥ
3.1.2.20	sa eṣāṃ vīryavattamaḥ
3.1.2.21	annaṃ vai phalam
3.1.2.22	annam arkaḥ
3.1.2.23	arko 'gniḥ
3.1.2.24	arkeṇa vā etad annam arkam agniṃ saṃbharati
3.1.2.25	vyāmamātrī kāryā
3.1.2.26	etāvad vai puruṣe vīryam
3.1.2.27	vīryasaṃmitā kriyate
3.1.2.28	atho etāvān vai puruṣe mahimā
3.1.2.29	mahimno 'varuddhyai
3.1.2.30	aratnimātrī kāryā
3.1.2.31	yajñaparuṣā saṃmitā
3.1.2.32	prādeśamātrī kāryā
3.1.2.33	viṣṇunā yajñena saṃmitā
3.1.2.34	ubhyataḥkṣṇut kāryobhayasyānnādyasyāvaruddhyai
3.1.2.35	anyataḥkṣṇut kāryā
3.1.2.36	anyataḥkṣṇud dhi phālaḥ
3.1.2.37	tāvantam arkaṃ karoti
3.1.2.38	annaṃ vā arkaḥ
3.1.2.39	annādyasyāvaruddhyai
3.1.2.40	audumbarī kāryā
3.1.2.41	ūrg vā udumbaraḥ
3.1.2.42	ūrjo 'varuddhyai
3.1.2.43	aparimitā kāryā
3.1.2.44	aparimitasyāvaruddhyai
3.1.2.45	ya eva kaś ca vṛkṣaḥ phalagrahis tasya kāryānnādyasyāvaruddhyai
3.1.3.1	aśvena vai devā agre vijitiṃ vyajayanta
3.1.3.2	yad aśvena yanti vijityai
3.1.3.3	agnir vai yatrayatrāgacchat taṃ prajāpatir anvapaśyat
3.1.3.4	prājāpatyo 'śvaḥ
3.1.3.5	yad aśvena yanty agner evānukśātyai
3.1.3.6	prajāpatir vā agniṃ saṃbhariṣyant sa ebhyo lokebhyo 'śvaṃ nirmāya digbhyaś cāgniṃ samabharat
3.1.3.7	yad āha divi te janma paramam antarikṣe tava nābhiḥ pṛthivyām adhi yonir id iti yathādevataṃ vā etad ebhyo lokebhyo 'śvaṃ nirmāya digbhyaś cāgniṃ saṃbharati
3.1.3.8	yuñjāthāṃ rāsabhaṃ yuvam ity āha yuktyā eva
3.1.3.9	gardabhena saṃbharati
3.1.3.10	eṣa hi paśūnām anupajīvanīyatamaḥ
3.1.3.11	agnir vā etasyāgre sṛṣṭasya yone reto niradahat
3.1.3.12	tasmād eṣa samāvad anyaiḥ paśubhī reto dhatte 'tha kaniṣṭhaḥ
3.1.3.13	aśvaṃ pūrvaṃ nayanti gardabham aparaṃ pāpavasīyasasya vyāvṛttyai
3.1.3.14	tasmāñ śreyāṃsaṃ pūrvaṃ yantaṃ pāpīyān paścād anveti
3.1.3.15	yadi kāmayeta pāpavasīyasaṃ syād iti gardabhaṃ pūrvaṃ nayeyur aparam aśvam
3.1.3.16	etena vai vipūjanaḥ saurākiḥ pāpavasīyasaṃ cakāra
3.1.3.17	tat pāpavasīyasam evaitena karoti
3.1.3.18	yogeyoge tavastaram ity ūtimatyā vājavatyā yanti
3.1.3.19	annaṃ vai vājaḥ
3.1.3.20	gātur ūtiḥ
3.1.3.21	annāya ca khalu vai gātave cāgniś cīyate
3.1.3.22	yad ūtimatyā vājavatyā yanty annasya ca gātoś cāvaruddhyai
3.1.3.23	bhavati vā eṣa yo 'gniṃ cinute
3.1.3.24	sarvo vai bhavata irasyati
3.1.3.25	vajrī vā eṣa prājāpatyo yad aśvaḥ
3.1.3.26	yad āha pratūrvann ehy avakrāmann aśastīr iti vajreṇa vā etad aśastīr arātīyantam avakrāmati
3.1.3.27	raudrā vai paśavaḥ
3.1.3.28	agnī rudraḥ
3.1.3.29	yad rudrāt paśūn aniryācyāgniṃ cinvīta rudro 'sya paśūn abhimānukaḥ syāt
3.1.3.30	yad āha rudrasya gāṇapatyān mayobhūr ehīti rudrād vā etat paśūn niryācyāgniṃ cinute
3.1.3.31	aghātuko 'sya paśupatiḥ paśūn bhavati
3.1.3.32	urv antarikṣaṃ vīhīty āhaiṣāṃ lokānāṃ vidhṛtyai
3.1.3.33	rakṣāṃsi vā etau jighāṃsanty agniṃ saṃbhariṣyantau
3.1.3.34	yad āha svastigavyūtir abhayāni kṛṇvann iti svastim evābhyām akaḥ
3.1.3.35	purīṣaṃ vā agner āyatanam
3.1.3.36	aṅgirasa etam agre samabharan
3.1.3.37	yad āhāgniṃ purīṣyam aṅgirasvad ābhareti sāyatanam evainaṃ devatābhiḥ saṃbharati
3.1.3.38	yena puruṣeṇa saṃgaccheta tam abhimantrayeta
3.1.3.39	agniṃ purīṣyam aṅgirasvad acchemā iti vājam eva tena tasmād vṛṅkte
3.1.3.40	prajāpataye procyāgniś cetavyā ity āhuḥ
3.1.3.41	yataḥ sūryasyodayanaṃ tato valmīkavapām apaghnan brūyāt
3.1.3.42	agniṃ purīṣyam aṅgirasvad bhariṣyāmā iti
3.1.3.43	iyaṃ vai prajāpatiḥ
3.1.3.44	tasyā eṣa karṇo yad valmīkaḥ
3.1.3.45	tasmā eva procyāgniṃ cinute
3.1.3.46	śṛṇvanti hainam agniṃ cikyānam asā agnim aceṣṭeti
3.1.3.47	tasmāt pāpīyāñ śreyasaḥ karṇa āha
3.1.3.48	karṇaḥ karṇāyāha
3.1.4.1	anv agnir uṣasām agram akśad ity āhānukśātyā eva
3.1.4.2	āgatya vājy adhvānaṃ sarvā mṛdho vidhūnutā iti
3.1.4.3	mṛdha eva vyasthata
3.1.4.4	aicchad vā etaṃ prajāpatiḥ pūrvayarcā
3.1.4.5	avindad uttarayā
3.1.4.6	aiṣīd evainaṃ pūrvayarcā
3.1.4.7	avidad uttarayā
3.1.4.8	dyaus te pṛṣṭhaṃ pṛthivī sadhastham iti
3.1.4.9	dyaur hy etasya pṛṣṭham
3.1.4.10	pṛthivī sadhastham ātmāntarikṣaṃ samudro yonir iti
3.1.4.11	ātmā hy etasyāntarikṣam
3.1.4.12	samudro yoniḥ
3.1.4.13	vikśāya cakṣuṣā tvam abhitiṣṭha pṛtanyata iti pṛtanyantam evābhitiṣṭhati
3.1.4.14	yaṃ dviṣyāt taṃ brūyād amum abhitiṣṭheti
3.1.4.15	tam evābhitiṣṭhati
3.1.4.16	utkrāmety āhotkrāntyā eva
3.1.4.17	yatra vai yajñasyānurūpaṃ kriyate tad yajamāna ṛdhnoti
3.1.4.18	utkrāmodakramīd ity anurūpaṃ vā etat kriyate yajñasyāvaruddhyai
3.1.4.19	kṛṣṇo vai bhūtvāgnir aśvaṃ prāviśat
3.1.4.20	sa etad agacchad yatra mṛgaśaphaḥ
3.1.4.21	yad aśvasya pade juhoty agnimaty eva juhoty āyatanavati
3.1.4.22	andho 'dhvaryuḥ syād yad anāyatane juhuyāt
3.1.4.23	etad vai tad yad āhuḥ
3.1.4.24	mṛgaśapham are 'nvarāḍ iti manasvatībhyāṃ juhoti
3.1.4.25	manasā hy āhutīr āpyante
3.1.4.26	triṣṭubbhyāṃ juhotīndriyasyāvaruddhyai
3.1.4.27	annavatībhyāṃ juhoty annādyasyāvaruddhyai
3.1.4.28	gāyatryā parilikhati
3.1.4.29	asyā evainaṃ tena parigṛhṇāti
3.1.4.30	triṣṭubhā
3.1.4.31	antarikṣāt tena
3.1.4.32	anuṣṭubhā parilikhati
3.1.4.33	anuṣṭub vai sarvāṇi chandāṃsi paribhūḥ
3.1.4.34	tasmād anuṣṭubhā parilikhati
3.1.4.35	sāvitrair abhrim ādatte prasūtyai
3.1.4.36	dvābhyāṃ khanati
3.1.4.37	dvipād yajamānaḥ pratiṣṭhityai
3.1.4.38	śug vā atra prajā ṛcchati yatrāgniḥ khāyate cīyate vā
3.1.4.39	yad āha śivaṃ prajābhyo 'hiṃsantam iti prajābhya evainaṃ śivam akaḥ
3.1.5.1	apāṃ pṛṣṭham asīty āha
3.1.5.2	apāṃ hy etat pṛṣṭham
3.1.5.3	pṛṣṭhenaivainat pṛṣṭham akaḥ
3.1.5.4	yonir agner iti
3.1.5.5	yonir vā eṣo 'gner yat puṣkaraparṇam
3.1.5.6	nābhir vadhakaḥ
3.1.5.7	sayonir eva sanābhiḥ saṃbhriyate
3.1.5.8	divo mātrayā variṇā prathasveti
3.1.5.9	anayor evainaṃ mātrayā variṇā prathayati
3.1.5.10	śarma ca stho varma ca sthā iti kṛṣṇājinaṃ ca puṣkaraparṇaṃ ca saṃstṛṇāti
3.1.5.11	ime evāsmā etad dyāvāpṛthivī saṃstṛṇāti
3.1.5.12	vyacasvatī saṃvasethām iti
3.1.5.13	na vā etaṃ manuṣyā yantum arhanti
3.1.5.14	ābhyām evainaṃ parigṛhṇāti
3.1.5.15	kṛṣṇājinena saṃbharati
3.1.5.16	eṣa hi paśūnām anupajīvanīyatamaḥ
3.1.5.17	atho āraṇyān eva paśūñ śucārpayati
3.1.5.18	lomataḥ saṃbharati
3.1.5.19	ato vai kṛṣṇājinasya sadevam
3.1.5.20	yajñenaiva yajñaṃ saṃbharati
3.1.5.21	puṣkaraparṇena saṃbharati
3.1.5.22	yonir vā eṣo 'gner yat puṣkaraparṇam
3.1.5.23	svenaivainaṃ yoninā saṃbharati
3.1.5.24	gāyatrībhir brāhmaṇasya saṃbharati
3.1.5.25	gāyatro hi brāhmaṇaḥ
3.1.5.26	triṣṭubhā rājanyasya
3.1.5.27	traiṣṭubho hi rājanyaḥ
3.1.5.28	jagatībhir vaiśyasya
3.1.5.29	jāgato hi vaiśyaḥ
3.1.5.30	yaṃ kāmayeta ṛdhnuyād iti tasya gāyatrībhiś ca triṣṭubbhiś ca saṃbharet
3.1.5.31	ṛdhnoti
3.1.5.32	purīṣyo 'si viśvaṃbharā atharvā tvā prathamo niramanthad agnā iti
3.1.5.33	prajāpatir vā atharvā
3.1.5.34	sa etam agre 'manthat
3.1.5.35	so 'janayat
3.1.5.36	sva evainaṃ manthati
3.1.5.37	sa janayati
3.1.5.38	tisṛbhiḥ saṃbharati
3.1.5.39	trayo vā ime lokāḥ
3.1.5.40	ebhya evainaṃ lokebhyaḥ saṃbharati
3.1.5.41	yajus turīyam
3.1.5.42	digbhya evainaṃ tena saṃbharati
3.1.5.43	purovātaṃ vai vātaṃ varṣam anupratitiṣṭhati
3.1.5.44	varṣam anv oṣadhayaḥ
3.1.5.45	oṣadhīr anu paśavaḥ
3.1.5.46	paśūn anu manuṣyāḥ
3.1.5.47	etā vai pratiṣṭhāḥ
3.1.5.48	tā yajamāno 'varunddhe
3.1.5.49	apo devīr upasṛjā madhumatīr ity āhauṣadhīnāṃ pratiṣṭhityai
3.1.5.50	tāsām āsthānād ujjihatām oṣadhayaḥ supippalā iti
3.1.5.51	tasmād etāsām āsthānād ujjihatā oṣadhayaḥ supippalāḥ
3.1.5.52	saṃ te vāyur mātariśvā dadhātv iti
3.1.5.53	tasmād etasyā yat kṛṣyate yat khāyate tat saṃdhīyate
3.1.5.54	yad ghṛtena juhuyāñ śucemām arpayet
3.1.5.55	atha yad apa upasṛjati śamayaty eva
3.1.5.56	yo devānāṃ carasi prāṇathena kasmai deva vaṣaḍ astu tubhyam iti
3.1.5.57	ṣaḍ vā ṛtavaḥ
3.1.5.58	ṛtuṣu vā etad vṛṣṭiṃ pratiṣṭhāpayati
3.1.5.59	tasmāt sarva ṛtavo vṛṣṭimantaḥ
3.1.5.60	sujāto jyotiṣeti svargyam evainam akaḥ
3.1.5.61	vāso agne viśvarūpaṃ saṃvyayasva vibhāvasā iti
3.1.5.62	chandāṃsi vā agner vāsaḥ
3.1.5.63	chandāṃsy eṣa vaste
3.1.5.64	chandobhir evainaṃ paridadāti
3.1.5.65	āgāmukam enam asmiṃl loke vāso bhavaty anagno 'muṣmiṃl loke bhavati ya evaṃ veda
3.1.5.66	varuṇamenir vā eṣa etarhi
3.1.5.67	ud u tiṣṭha svadhvarety ūrdhvām eva varuṇamenim utsṛjati
3.1.5.68	dvābhyām utsṛjati
3.1.5.69	dvipād yajamānaḥ pratiṣṭhityai
3.1.5.70	sa jāto garbho asi rodasyor iti
3.1.5.71	anayor vā eṣa garbhaḥ
3.1.5.72	ābhyām eṣo 'dhijāyate
3.1.5.73	ābhyām evainam adhijanayati
3.1.5.74	agne cārur vibhṛtā oṣadhīṣv iti
3.1.5.75	tasmāt sarvāsv oṣadhīṣv agniḥ
3.1.5.76	pra mātṛbhyo adhi kanikradad gā iti
3.1.5.77	oṣadhayo vā etasya mātaraḥ
3.1.5.78	tābhyā evainam adhi pracyāvayati
3.1.5.79	aicchad vā etaṃ prajāpatiḥ pūrveṇārdhaṛcena
3.1.5.80	anūttareṇātiṣṭhata
3.1.5.81	aiṣīd evainaṃ pūrveṇārdhaṛcena
3.1.5.82	anūttareṇāsthita
3.1.6.1	sthiro bhava vīḍvaṅgā iti gardabha ādadhāti
3.1.6.2	vīryam asmin dadhāti
3.1.6.3	tasmāt sarveṣāṃ paśūnāṃ gardabho vīryavattamaḥ
3.1.6.4	vīryaṃ hy asmin dadhāti
3.1.6.5	īśvaro vā eṣo 'ntarikṣasad bhūtvā prajā hiṃsitoḥ
3.1.6.6	yad āha śivo bhava prajābhyā iti prajābhya evainaṃ śivam akaḥ
3.1.6.7	mā pādy āyuṣaḥ purety āyur evāsmin dadhāti samaṣṭyai
3.1.6.8	vṛṣāgniṃ vṛṣaṇaṃ bharann iti
3.1.6.9	vṛṣā hy eṣa vṛṣaṇaṃ bharan
3.1.6.10	apāṃ garbhaṃ samudriyam iti
3.1.6.11	apāṃ hy eṣa garbhaḥ samudriyaḥ
3.1.6.12	agnā āyāhi vītayā iti
3.1.6.13	agninā vai mukhena devā imāṃl lokān abhyajayan
3.1.6.14	agninā vā etan mukhena yajamāna imāṃl lokān abhijayati
3.1.6.15	ṛtaṃ satyam ṛtaṃ satyam
3.1.6.16	ṛte caiva satye ca pratitiṣṭhati
3.1.6.17	iyaṃ vā ṛtam
3.1.6.18	asau satyam
3.1.6.19	anayor eva pratitiṣṭhati
3.1.6.20	ahar vā ṛtam
3.1.6.21	rātriḥ satyam
3.1.6.22	ahorātrayor eva pratitiṣṭhati
3.1.6.23	oṣadhayaḥ pratigṛbhṇītāgnim etam iti
3.1.6.24	oṣadhībhir evainaṃ samyañcaṃ dadhāti
3.1.6.25	puṣpavatīḥ supippalā ity oṣadhīr eva phalaṃ grāhayati
3.1.6.26	tasmād oṣadhayaḥ śīrṣan phalaṃ gṛhṇanti
3.1.6.27	varuṇamenir vā eṣa etarhy upanaddhaḥ
3.1.6.28	vi pājasā pṛthunā śośucānā ity anurūpeṇaiva varuṇameniṃ viṣyati
3.1.6.29	dvābhyāṃ viṣyati
3.1.6.30	dvipād yajamānaḥ pratiṣṭhityai
3.1.6.31	āpo hi ṣṭhā mayobhuvā ity apa upasṛjati
3.1.6.32	āpo vā aśāntasya śamayitrikāḥ
3.1.6.33	tasmād apa upasṛjati śāntyai
3.1.6.34	tisṛbhir upasṛjati
3.1.6.35	trivṛd dhy agniḥ
3.1.6.36	varuṇamenir vā eṣa etarhi
3.1.6.37	mitraḥ saṃsṛjyā pṛthivīm iti mitreṇaiva varuṇameniṃ saṃsṛjati
3.1.6.38	rudrāḥ saṃsṛjyā pṛthivīm iti
3.1.6.39	etā vā etām agre devatāḥ prajāpataye samasṛjan
3.1.6.40	tābhir evaināṃ saṃsṛjati
3.1.6.41	pañcabhiḥ saṃsṛjati
3.1.6.42	pāṅkto yajñaḥ
3.1.6.43	yāvān eva yajñas tam ālabdha
3.1.7.1	﻿makhasya śiro 'sīty āha
3.1.7.2	yajño vai makhaḥ
3.1.7.3	tasya vā etañ śiro yad ukhā
3.1.7.4	mukhato vā etad yajñam ālabdha
3.1.7.5	vasavas tvā kṛṇvantu gāyatreṇa chandaseti
3.1.7.6	chandobhiś ca vā eṣā devatābhiś ca kriyate
3.1.7.7	chandobhiś caivaināṃ devatābhiś ca karoti
3.1.7.8	dhruvāsi pṛthivy asīti
3.1.7.9	chandasām evaiṣāśīḥ
3.1.7.10	adityā rāsnāsy aditiṣ ṭe bilaṃ gṛbhṇātv iti yajuṣā karoti
3.1.7.11	ayajuṣā hi manuṣyāḥ kurvanti vyāvṛttyai
3.1.7.12	tāṃ putrebhyaḥ prāyacchad aditiḥ śrapayān iti
3.1.7.13	ādityā vā idaṃ smo yan manuṣyāḥ
3.1.7.14	tebhya evaināṃ saṃprādāt
3.1.7.15	tryuddhiḥ kāryā
3.1.7.16	trayo vā ime lokāḥ
3.1.7.17	eṣāṃ vā eṣā lokānām ukhā pratimā kriyate
3.1.7.18	aṣṭastanā kāryā
3.1.7.19	gāyatryā rūpam
3.1.7.20	catustanā kāryā
3.1.7.21	adityā dohāya
3.1.7.22	dvistanā kāryā
3.1.7.23	antarikṣaṃ vā ukhā
3.1.7.24	imau lokau stanau
3.1.7.25	prattau ha vā imau lokau duhe ya evaṃ veda
3.1.7.26	vyāmamātrī kāryā
3.1.7.27	etāvad vai puruṣe vīryam
3.1.7.28	vīryasaṃmitā kriyate
3.1.7.29	atho etāvān vai puruṣe mahimā mahimno 'varuddhyai
3.1.7.30	aratnimātrī kāryā
3.1.7.31	yajñapuruṣāsaṃmitā
3.1.7.32	prādeśamātrī kāryā
3.1.7.33	viṣṇunā yajñena saṃmitā
3.1.7.34	atho prajāpater evānativādāya
3.1.7.35	saptabhir dhūpayati
3.1.7.36	sapta vai śīrṣan prāṇāḥ
3.1.7.37	śira etad yajñasya yajuṣā
3.1.7.38	śīrṣan vā etat prāṇān dadhāti
3.1.7.39	saptabhir dhūpayati
3.1.7.40	sapta vai chandāṃsi
3.1.7.41	chandobhir evaināṃ dhūpayati
3.1.7.42	atho brahma vai chandāṃsi
3.1.7.43	brahmaṇaivaināṃ dhūpayati
3.1.7.44	vaiṣṇavaṃ vā etat pātram
3.1.7.45	tat svayā devatayā vyardhayati yad anyābhir devatābhir dhūpayati
3.1.7.46	yad āha viṣṇus tvā dhūpayatv aṅgirasvad iti svayaivainaṃ devatayā samardhayati
3.1.7.47	aśvaśakena dhūpayati
3.1.7.48	vṛṣā hy aśvo vṛṣāgniḥ samṛddhyai
3.1.7.49	atho prājāpatyo vā aśvaḥ
3.1.7.50	prājāpatyo 'gniḥ
3.1.7.51	tasmād aśvaśakena dhūpayati sayonitvāya
3.1.8.1	prajāpatir vā amanyata yo vā asyā agre vikhaniṣyaty ārtiṃ sa āriṣyatīti
3.1.8.2	sa etad yajur apaśyat
3.1.8.3	aditiṣ ṭvā devī viśvadevyavatī pṛthivyāḥ sadhasthe aṅgirasvat khanatv avaṭeti
3.1.8.4	iyaṃ vā aditir devī viśvadevyavatī
3.1.8.5	anayā vai sa tad asyām akhanad ahiṃsāyai
3.1.8.6	na hi svaḥ svaṃ hinasti
3.1.8.7	devānāṃ tvā patnīr devīr viśvadevyavatīḥ pṛthivyāḥ sadhasthe aṅgirasvad dadhatūkhā iti
3.1.8.8	oṣadhayo vai devānāṃ patnīr devīr viśvadevyavatīḥ
3.1.8.9	oṣadhīṣv evaināṃ pratiṣṭhāpayati
3.1.8.10	dhiṣaṇā tvā devī viśvadevyavatī pṛthivyāḥ sadhasthe aṅgirasvad abhīndhātām ukhā iti
3.1.8.11	vāg vai dhiṣaṇā devī viśvadevyavatī
3.1.8.12	vācaivainām abhīnddhe
3.1.8.13	gnās tvā devīr viśvadevyavatīḥ pṛthivyāḥ sadhasthe aṅgirasvañ śrapayantūkhā iti
3.1.8.14	chandāṃsi vai gnā devīr viśvadevyavatīḥ
3.1.8.15	chandobhir evaināṃ śrapayati
3.1.8.16	varūtrī tvā devī viśvadevyavatī pṛthivyāḥ sadhasthe aṅgirasvat pacatām ukhā iti
3.1.8.17	ahorātre vai varūtrī devī viśvadevyavatī
3.1.8.18	ahorātrābhyām evaināṃ pacati
3.1.8.19	janayas tvācchinnapatrā devīr viśvadevyavatīḥ pṛthivyāḥ sadhasthe aṅgirasvat pacantūkhā iti
3.1.8.20	nakṣatrāṇi vai janayo 'cchinnapatrā devīr viśvadevyavatīḥ
3.1.8.21	nakṣatrair evaināṃ pacati
3.1.8.22	etā vā etām agre devatāḥ prajāpataye 'pacan
3.1.8.23	tasmād etāni paṅktimanti yajūṃṣi
3.1.8.24	tair evaināṃ pacati
3.1.8.25	dvābhyāṃ pacati
3.1.8.26	dvipād yajamānaḥ pratiṣṭhityai
3.1.8.27	varuṇamenir vā eṣa etarhy abhīddhaḥ
3.1.8.28	mitrasya carṣaṇīdhṛtā iti
3.1.8.29	mitreṇaiva varuṇamenim upaiti
3.1.8.30	devas tvā savitodvapatu supāṇiḥ svaṅgurir iti savitṛprasūta evainām udvapaty ātmano 'hiṃsāyai
3.1.8.31	uttiṣṭha bṛhatī bhavety āha dhṛtyā eva
3.1.8.32	avyathamānā pṛthivyām āśā diśā āpṛṇeti
3.1.8.33	tasmād agniḥ sarvā diśā ābhāti
3.1.8.34	mitraitāṃ ta ukhāṃ paridadāmy abhittyai
3.1.8.35	eṣā mā bhedīti mitrāyaivaināṃ paridadāty abhittyai
3.1.8.36	yad dhi mitrāyāparittā bhidyeta punaḥ kāryā syāt
3.1.8.37	vasavas tvācchṛndantu gāyatreṇa chandaseti
3.1.8.38	chandobhiś ca vā eṣā devatābhiś ca kriyate
3.1.8.39	chandobhiś caivaināṃ devatābhiś cācchṛṇatti
3.1.8.40	svenāyatanenājakṣīreṇācchṛṇatti
3.1.8.41	āgneyaṃ vā etat payo yad ajakṣīram
3.1.8.42	āgneyam etat pātraṃ yad ukhā
3.1.8.43	svena vā etat payasā svaṃ pātram ācchṛṇatti
3.1.8.44	paramaṃ vā etat payo yad ajakṣīram
3.1.8.45	paramam etat pātraṃ yad ukhā
3.1.8.46	parameṇa vā etat payasā paramaṃ pātram ācchṛṇatti
3.1.9.1	ṣaḍ etāny ādhītayajūṃṣi juhoti
3.1.9.2	ṣaḍ vā ṛtavaḥ
3.1.9.3	ṛtubhir vā etat pṛthivyā vīryam udyacchate
3.1.9.4	nānā juhoti
3.1.9.5	nānāvīryā hīme prāṇāḥ prāṇānāṃ vidhṛtyai
3.1.9.6	yaṃ kāmayeta badhiraḥ syād iti tasya sakṛt sarvāṇy anudrutya juhuyāt
3.1.9.7	prāṇān asya saṃbhinatti
3.1.9.8	badhiro bhavati
3.1.9.9	tasmād badhiro vācā vadati na śṛṇoti
3.1.9.10	vācaṃ hy asyendriyam anupadyate
3.1.9.11	prāṇā vā etānītarāṇi chandāṃsi
3.1.9.12	vāg anuṣṭup
3.1.9.13	yad anuṣṭubhā saptamaṃ juhoti vācaṃ vā etat prāṇeṣūpasaṃdadhāti
3.1.9.14	tasmād iyaṃ vāk saptamī prāṇānām
3.1.9.15	mā su bhitthā mā su riṣā iti pravṛṇakti
3.1.9.16	asuramāyā vā eṣāsīt
3.1.9.17	tāṃ devā etena yajuṣāvṛñjatāsurī māyā svadhayā kṛtāsīti
3.1.9.18	tan māyām evaitena yajamāno bhrātṛvyasya vṛṅkte
3.1.9.19	dvābhyāṃ pravṛṇakti
3.1.9.20	dvipād yajamānaḥ pratiṣṭhityai
3.1.9.21	pravṛñjyād bhūtikāmasya
3.1.9.22	bhaviṣyad vā idam upajīvāmaḥ
3.1.9.23	bhaviṣyad evopaiti
3.1.9.24	śvaḥśvaḥ śreyān bhavati
3.1.9.25	jātam avadadhyād gataśrīḥ
3.1.9.26	jāto vā eṣa yo gataśrīḥ
3.1.9.27	jātenaivainaṃ janayati
3.1.9.28	bhraṣṭrād āhared yaṃ kāmayeta
3.1.9.29	annādaḥ syād iti
3.1.9.30	eṣa vā agnīnām annādaḥ
3.1.9.31	annakaraṇaṃ bhraṣṭram
3.1.9.32	annādyam asmā avarunddhe
3.1.9.33	pradāvād āhared yaṃ kāmayeta prasenenāsya rāṣṭraṃ jāyukaṃ syād iti
3.1.9.34	prasenenāsya rāṣṭraṃ jāyukaṃ bhavati
3.1.9.35	yataḥ kutaś cāhṛtyāvadadhyād yaṃ kāmayetāsya pāpmā bhrātṛvyo dvitīyo jāyeteti
3.1.9.36	etad vai yajamānasyāyatanam
3.1.9.37	sve vāvāsmā etad āyatane pāpmānaṃ bhrātṛvyaṃ dvitīyaṃ janayati
3.1.9.38	drvannaḥ sarpirāsutir iti krumukaṃ ghṛtānvaktam ādadhāti
3.1.9.39	eṣā vā agneḥ priyā tanūr yat krumukaḥ
3.1.9.40	tejo ghṛtam
3.1.9.41	priyayaivainaṃ tanvā tejasā ca samardhayati
3.1.9.42	parasyā adhi saṃvatā ity audumbarīm
3.1.9.43	devā yatrorjaṃ vyabhajanta tata udumbarā udatiṣṭhat
3.1.9.44	yad audumbary ūrjam evāvarunddhe
3.1.9.45	paramasyāḥ parāvatā iti vaikaṅkatīm
3.1.9.46	agner vai sṛṣṭasya bhā apākrāmat
3.1.9.47	tad vikaṅkataṃ prāviśat
3.1.9.48	yad vaikaṅkatī bhā evāvarunddhe
3.1.9.49	yad agne yāni kāni ceti śamīmayīṃ śāntyai
3.1.9.50	agnaye vai na kiṃcanāparaśuvṛkṇam asvadanta
3.1.9.51	tasmai vā etayā saṅgaḥ prayogiḥ sarvam asvadayat
3.1.9.52	yad agne yāni kāni ceti
3.1.9.53	tad agnaya evaitayā sarvaṃ svadayati
3.1.9.54	sarvam asmai svaditaṃ bhavati
3.1.9.55	rātrīṃrātrīm aprayāvaṃ bharantā ity āśiṣam evāśāste
3.1.9.56	nābhā pṛthivyāḥ samidhāno agnim iti pṛtanājitam evainam akaḥ
3.1.9.57	agniṃ vai sṛṣṭaṃ rakṣāṃsy ajighāṃsan
3.1.9.58	tāni vā etābhir evāpāhata
3.1.9.59	yāḥ senā abhītvarīr iti tad agner evaitābhī rakṣāṃsy apahanti
3.1.9.60	etā eva samidhā ādadhyād yatra rakṣobhyo bibhīyād rakṣasām apahatyai
3.1.9.61	atho grāhukā ha tāṃ samāṃ stenān bhavanti
3.1.9.62	tailvakīm abhicarann ādadhyāt
3.1.9.63	eṣa vai vanaspatīnāṃ vajraḥ
3.1.9.64	tājag gha pramīyate
3.1.9.65	yaṃ dviṣyāt taṃ tarhi manasā dhyāyet
3.1.9.66	mano vā āśīyo vācaḥ
3.1.9.67	āhutim evainaṃ bhūtam agnaye 'pidadhāti
3.1.9.68	yo asmabhyam arātīyād yaś ca no dveṣate janā iti
3.1.9.69	tasmād agnicito 'ślīlaṃ na kīrtayitavyaṃ no agnividaḥ
3.1.9.70	saṃśitaṃ me brahma saṃśitaṃ vīryaṃ balam iti brahmaṇā vā etat kṣatraṃ saṃśyati kṣatreṇa brahma
3.1.9.71	atho brahma caiva kṣatraṃ ca sayujā akaḥ
3.1.9.72	etad vā eṣābhyanūktā
3.1.9.73	brahma kṣatraṃ sayujā na vyathete iti
3.1.9.74	brahmāha kṣatraṃ jinvati kṣatriyasya
3.1.9.75	kṣatraṃ brahma jinvati brāhmaṇasya yat samīcī kṛṇuto vīryāṇi
3.1.10.1	agnibhya iti kāmāyālabhyante
3.1.10.2	yatkāmo bhavati saṃ hāsmai sa kāmo namati
3.1.10.3	āprīṇanti
3.1.10.4	yajñiyān evainān medhyān kurvanti
3.1.10.5	paryagnikṛtān utsṛjanty ayātayāmatvāya
3.1.10.6	ekena saṃsthāpayanti yajñasya saṃtatyā avicchedāya
3.1.10.7	puṣkarā bhavanti sendriyatvāya
3.1.10.8	triṣṭubho yājyānuvākyā bhavantīndriyasyāvaruddhyai
3.1.10.9	athaiṣo 'gnaye vaiśvānarāya dvādaśakapālaḥ
3.1.10.10	saṃvatsaro vā agnir vaiśvānaraḥ
3.1.10.11	eṣā vā agneḥ priyā tanūr yad vaiśvānaraḥ
3.1.10.12	priyayaivainaṃ tanvā samardhayati
3.1.10.13	atho ayātayāmatvāyaiva
3.1.10.14	ayātayāmā hi vaiśvānaraḥ
3.1.10.15	śvetaṃ vāyave niyutvatā ālabheta tejaskāmaḥ
3.1.10.16	vāyur vā agnes tejaḥ
3.1.10.17	tasmād vāyum agnir anveti
3.1.10.18	yad vāyave 'gneḥ satejastvāya
3.1.10.19	yad vāyava ekadhā syād unmāduko yajamānaḥ syāt
3.1.10.20	yan niyutvate dvitīyatvāya
3.1.10.21	atho dhṛtyā anunmādāya
3.1.10.22	sarveṣāṃ vā eṣa paśūnāṃ rūpāṇi prati
3.1.10.23	yad vāyava ekadhā syād unmāduko yajamānaḥ syāt
3.1.10.24	yad eṣa prājāpatyo dvādaśakapālo dvitīyatvāya
3.1.10.25	atho dhṛtyā anunmādāya
3.1.10.26	athaiṣa āgnāvaiṣṇava ekādaśakapālaḥ
3.1.10.27	agnir vai sarvā devatāḥ
3.1.10.28	viṣṇur yajñaḥ
3.1.10.29	devatāś caiva yajñaṃ cālabdha
3.1.10.30	athaiṣa ādityo ghṛte caruḥ
3.1.10.31	ādityā vā ita uttamāḥ svargaṃ lokam āyan
3.1.10.32	tebhya eva procya svargaṃ lokam eti
3.1.10.33	ādityā vā asmiṃl loka ṛddhā ādityā amuṣmin
3.1.10.34	puroḍāśena vai devā asmiṃl loka ārdhnuvañ caruṇāmuṣmin
3.1.10.35	asminn eva loke puroḍāśena ṛdhnoti caruṇāmuṣmin
3.1.10.36	athaiṣo 'gnaye vaiśvānarāya dvādaśakapālaḥ
3.1.10.37	devāyatanaṃ vā agnir vaiśvānaraḥ
3.1.10.38	devāyatana eva pratiṣṭhāpyāgniṃ bibharti
3.1.10.39	atho kāmo vai vaiśvānaraḥ
3.1.10.40	yatkāmo bhavati saṃ hāsmai sa kāmo namati
3.2.1.1	dṛśāno rukma uruyā vibhātīti rukmaṃ pratimuñcate
3.2.1.2	amṛtaṃ vai hiraṇyam
3.2.1.3	mṛtyor etad rūpaṃ yad agniḥ
3.2.1.4	yat pāśaḥ
3.2.1.5	amṛtenaiva mṛtyum antardhatte
3.2.1.6	athaite nirbādhāḥ
3.2.1.7	devāś ca vā asurāś cāspardhanta
3.2.1.8	te devā etān nirbādhān apaśyan
3.2.1.9	tair asurān ebhyo lokebhyo nirabādhanta
3.2.1.10	tan nirbādhānāṃ nirbādhatvam
3.2.1.11	tad etair eva nirbādhair yajamāno bhrātṛvyam ebhyo lokebhyo nirbādhate
3.2.1.12	ekaviṃśatinirbādho bhavati pratiṣṭhityai
3.2.1.13	upariṣṭān nirbādhaṃ bibharti
3.2.1.14	adhastān nirbādhaṃ sādayati bhrātṛvyasya vinuttyai
3.2.1.15	naktoṣāsā samanasā virūpā iti
3.2.1.16	ahorātrābhyām evāgnim ādhatte
3.2.1.17	dhāpayete śiśum ekaṃ samīcī iti
3.2.1.18	etaṃ hy ete dhāpayete śiśum ekaṃ samīcī
3.2.1.19	dyāvākṣāmā rukmo antar vibhātīti
3.2.1.20	eṣa hy etayo rukmo 'ntar vibhāti
3.2.1.21	devā agniṃ dhārayan draviṇodā iti
3.2.1.22	prāṇā vai devā draviṇodāḥ
3.2.1.23	prāṇair evāgnim udyacchate
3.2.1.24	viśvā rūpāṇi pratimuñcate kavir iti
3.2.1.25	viśvā hi rūpāṇy agniḥ
3.2.1.26	prāsāvīd bhadraṃ dvipade catuṣpadā ity āha prasūtyā eva
3.2.1.27	vi nākam akśat savitā vareṇyā iti
3.2.1.28	savitṛprasūta evāgniṃ bibharti
3.2.1.29	anu prayāṇam uṣaso virājatīti
3.2.1.30	tasmād uṣaso vyuṣṭim anv agnir ādhīyate
3.2.1.31	suparṇo 'si garutmān
3.2.1.32	trivṛt te śiraḥ
3.2.1.33	gāyatraṃ cakṣur iti
3.2.1.34	agner vā eṣā saṃbhṛtiḥ
3.2.1.35	agnim etat saṃbharati
3.2.1.36	tasmāt saṃbharati
3.2.1.37	tasmāt sarvair aṅgaiḥ paśur jāyate
3.2.1.38	paśur hy agniḥ
3.2.1.39	divaṃ gaccha svaḥ patety āha svargasya lokasya samaṣṭyai
3.2.1.40	athaite kramāḥ
3.2.1.41	devāś ca vā asurāś cāspardhanta
3.2.1.42	te devā etān kramān apaśyan
3.2.1.43	tair asurān ebhyo lokebhyaḥ prāṇudanta
3.2.1.44	tān anapajayyam ajayan
3.2.1.45	tad etair eva kramair yajamāno bhrātṛvyam ebhyo lokebhyaḥ praṇudate
3.2.1.46	anapajayyaṃ ha jayati
3.2.1.47	ṣaḍudyāvaṃ śikyaṃ bhavati
3.2.1.48	ṣaḍ vā ṛtavaḥ
3.2.1.49	ṛtubhir evāgniṃ parigṛhṇāti
3.2.1.50	uparinābhi bibharti
3.2.1.51	uparinābhi hy ātmanaḥ sadevam
3.2.1.52	sadeva eva devatā ātman bibharti
3.2.1.53	yad adhonābhi bibhṛyād yoniṃ nirdahet
3.2.1.54	atho 'vadhainaṃ ghātukaṃ syāt
3.2.1.55	prakrāmati
3.2.1.56	tasmād grāmyāḥ paśavaḥ prerate
3.2.1.57	atha yat punar abhyāvartate
3.2.1.58	tasmāt punaḥ samāvartante
3.2.1.59	ūrjā vā eṣa paśubhir utkrāmant sahotkrāmati
3.2.1.60	punar ūrjā nivartasveti
3.2.1.61	tad ūrjam eva paśūn punar avarunddhe
3.2.1.62	punarvatīr bhavanti samṛddhyai
3.2.1.63	catasṛbhir abhyāvartate
3.2.1.64	catuṣpādo vai paśavaḥ
3.2.1.65	paśūn evāvarunddhe
3.2.1.66	itthaṃ paryāvartate
3.2.1.67	evaṃ hi yajñaḥ paryāvartate
3.2.1.68	atho amuṣya vā etad ādityasyāvṛtam anu paryāvartate
3.2.1.69	ā tvāhārṣam antar abhūr iti
3.2.1.70	antar hy eṣa etarhi
3.2.1.71	ud uttamaṃ varuṇa pāśam asmad iti
3.2.1.72	varuṇapāśam evonmuñcata ātmano 'hiṃsāyai
3.2.1.73	agre bṛhann uṣasām ūrdhvo asthād iti jyotiṣaivainaṃ samardhayati
3.2.1.74	haṃsaḥ śuciṣad vasur antarikṣasad iti sādayati
3.2.1.75	sapta evainaṃ hotrāsu pratiṣṭhāpayati
3.2.1.76	atho sapta vā etena sāptāny agner ṛdhnoti
3.2.1.77	ā saptamāt puruṣād annādo bhavati
3.2.1.78	reto vā agniḥ
3.2.1.79	antarikṣaṃ vai reto 'nuṣicyate
3.2.1.80	yad adho nidadhyād adhṛtāḥ paśūnāṃ garbhāḥ prapādukāḥ syuḥ
3.2.1.81	atha yad upari sādayati
3.2.1.82	antarikṣasadam evainam akar garbhāṇāṃ dhṛtyai
3.2.1.83	sūyate vā eṣo 'gnīnāṃ yaś cīyate
3.2.1.84	tasmād eṣa āsandīsat
3.2.1.85	sīda tvaṃ mātur asyā upasthā iti
3.2.1.86	iyaṃ vā agner yoniḥ
3.2.1.87	sva evainaṃ yonau saṃveśayati
3.2.1.88	tisṛbhir upatiṣṭhate
3.2.1.89	trivṛd dhy agniḥ
3.2.2.1	athaitad vātsapram
3.2.2.2	etena vai vatsaprīr bhālandano 'gneḥ priyaṃ dhāmārādhnot
3.2.2.3	tad agner evaitena priyaṃ dhāma rādhnoti
3.2.2.4	āgāmukam enaṃ priyaṃ bhavati
3.2.2.5	vatsapriyaṃ vai bhālandanam ṛṣayo 'dhyavadan
3.2.2.6	stenā iti sa etat sūktam apaśyat
3.2.2.7	tenādhivādam apājayat
3.2.2.8	tenāpacitim agacchat
3.2.2.9	tad adhivādam evaitenāpajayati
3.2.2.10	apacitim eva gacchati
3.2.2.11	dvādaśabhir upatiṣṭhate
3.2.2.12	dvādaśa māsāḥ saṃvatsaraḥ
3.2.2.13	saṃvatsaram evāptvāvarunddhe
3.2.2.14	triṣṭubho bhavantīndriyasyāvaruddhyai
3.2.2.15	anyedyuḥ prakrāmayaty anyedyur upatiṣṭhate
3.2.2.16	yogakṣemaṃ vā etat prajānāṃ dādhāra
3.2.2.17	tasmād yāyāvarā anyāḥ prajāḥ kṣemyā anyāḥ
3.2.2.18	atha yat prakramyopatiṣṭhate
3.2.2.19	tasmād yāyāvaraḥ kṣemyam abhiprayāti
3.2.2.20	tasmād yāyāvarasya kṣemyo 'nnaṃ babhūva
3.2.2.21	yad ahaś ceṣyamāṇaḥ syāt tad ahar ubhayaṃ samasyet
3.2.2.22	pra ca krāmed upa ca tiṣṭheta
3.2.2.23	yogakṣemaṃ vā etad annādyaṃ yajamāno bhrātṛvyasya vṛṅkte
3.2.2.24	ud u tvā viśve devā iti
3.2.2.25	viśve hīdaṃ devāḥ smo yan manuṣyāḥ
3.2.2.26	agne bharanta cittibhir iti
3.2.2.27	yasmā eva cittāyāgnir ādhīyate tenainaṃ cittena samardhayati
3.2.2.28	pred agne jyotiṣmān yāhīti jyotiṣaivainaṃ samardhayitvā prayāpayati
3.2.2.29	akrandad agniḥ stanayann iva dyaur ity anubrūyād yady akṣa utkṣvedet
3.2.2.30	īśvaro vā eṣa utkṣvedan yajamānasya prajāṃ paśūn nikṣvidaḥ
3.2.2.31	tat kraditam evāsyākaḥ
3.2.2.32	atho śamayitvaivāśiṣam āśāste
3.2.2.33	samidhāgniṃ duvasyateti gāyatryā brāhmaṇasyādadhyāt
3.2.2.34	gāyatro hi brāhmaṇaḥ
3.2.2.35	triṣṭubhā rājanyasya
3.2.2.36	traiṣṭubho hi rājanyaḥ
3.2.2.37	dvābhyāṃ gāyatrībhyāṃ vaiśyasya
3.2.2.38	ye hi dve gāyatryau sā jagatī
3.2.2.39	atho brahmaṇe vā etad viśam annaṃ karoti
3.2.2.40	yadi bhasma pratipūryetāpsu praveśayet
3.2.2.41	āpo vā agner yoniḥ
3.2.2.42	sva evainad yonau dadhāti
3.2.2.43	purīṣaṃ kuryāt paśukāmasya
3.2.2.44	paśavo vai purīṣam
3.2.2.45	paśumān bhavati
3.2.2.46	iṣṭakā vā saṃyuyāt
3.2.2.47	tenāsya sarvā āgneyīr iṣṭakā bhavanti
3.2.2.48	ūrjā vā eṣa paśubhir utsīdant sahotsīdati
3.2.2.49	punar ūrjā nivartasveti tad ūrjam eva paśūn punar avarunddhe
3.2.2.50	bodhā me asya vacaso yaviṣṭheti bodhadvatībhyām upatiṣṭhate
3.2.2.51	tasmāt prajāḥ suptvā punaḥ prabudhyante
3.2.2.52	dvābhyām upatiṣṭhate
3.2.2.53	dvipād yajamānaḥ pratiṣṭhityai
3.2.3.1	apeta vīta vi ca sarpatātā ity āha
3.2.3.2	yamadevatyo vā ayaṃ lokaḥ
3.2.3.3	yamo 'muṣya lokasyādhipatyam ānaśa
3.2.3.4	yad yamād devayajanam aniryācyāgniṃ cinvītāyamadevatyo 'syāgniḥ syād asvargyaḥ
3.2.3.5	yad āhādād idaṃ yamo 'vasānaṃ pṛthivyā akrann imaṃ pitaro lokam asmā iti yamād vā etenāsyā devayajanaṃ nirayāciṣṭa
3.2.3.6	smṛte devayajane 'gniṃ cinute yamadevatyo 'syāgnir bhavati svarge
3.2.3.7	ud u ghnanti
3.2.3.8	yad evāsyā ayajñiyam amedhyaṃ tad udghnanti
3.2.3.9	vyāmamātram udghnanti
3.2.3.10	etāvad vai puruṣe vīryam
3.2.3.11	vīryasammite cīyate
3.2.3.12	atho etāvān vai puruṣe mahimā
3.2.3.13	mahimno 'varuddhyai
3.2.3.14	avokṣati
3.2.3.15	yad evāsyā udghnantaḥ krūram akraṃs tad akrūram akaḥ
3.2.3.16	tañ śamayati
3.2.3.17	atho āpo vā agner yoniḥ
3.2.3.18	sva eva yonau cīyate
3.2.3.19	agner bhasmāsy agneḥ purīṣam asīti
3.2.3.20	sikatā nivapati
3.2.3.21	agner vā etad vaiśvānarasya bhasma yat sikatā
3.2.3.22	sva eva bhasmaṃś cīyate
3.2.3.23	yonir vai sikatā
3.2.3.24	retā ūṣāḥ
3.2.3.25	yat sikatā nyupyoṣān nivapati yonau vā etad reto dadhāti
3.2.3.26	tasmād yonau reto hitam
3.2.3.27	tasmād yone retaḥ prajāyate
3.2.3.28	prajāpatiḥ prajā asṛjata
3.2.3.29	tā vā ūṣebhya eva yoner asṛjata
3.2.3.30	prajananaṃ vā ūṣāḥ
3.2.3.31	prajanane vā etad agniś cīyate
3.2.3.32	ime vai sahāstām
3.2.3.33	te viyatī abrūtām astu nau priyaṃ dhāma saheti
3.2.3.34	āpo vā asyā yajñiyā medhyāḥ
3.2.3.35	tā amūḥ
3.2.3.36	ūṣā amuṣyā yajñiyā medhyāḥ
3.2.3.37	ta ime
3.2.3.38	yad āpaś coṣāś ca bhavanti yad evainayor yajñiyaṃ medhyaṃ tad avarunddhe
3.2.3.39	atho anayor evainaṃ priye dhāman nidhatte
3.2.3.40	saṃjñānaṃ vā ūṣāḥ
3.2.3.41	ubhaye vā etān paśavo 'bhisaṃjānate ye grāmyāḥ paśavo ye cāraṇyāḥ
3.2.3.42	ubhaye hainaṃ paśavo 'bhisaṃjānate
3.2.3.43	catasraḥ prācīḥ sādayati
3.2.3.44	catvāri vai chandāṃsi
3.2.3.45	chandobhir vai devāḥ svargaṃ lokam āyan
3.2.3.46	te diśā ākramanta
3.2.3.47	tā avlīyanta
3.2.3.48	tā etābhir adṛṃhan
3.2.3.49	yad etā upadhīyante diśāṃ dhṛtyai
3.2.3.50	paśavo vā iṣṭakāḥ
3.2.3.51	gārhapatyaṃ vai paśavo 'nūpatiṣṭhante
3.2.3.52	dve samīcī purastād upadadhāti dve samīcī paścāt
3.2.3.53	ubhayata evāsmai samīcaḥ paśūn upadadhāti paśūnāṃ parigṛhītyai
3.2.3.54	aṣṭopadadhāti
3.2.3.55	aṣṭākṣarā gāyatrī
3.2.3.56	gāyatro 'gniḥ
3.2.3.57	yāvān evāgnis taṃ cinute
3.2.3.58	ekaviṃśatiḥ kāryā pratiṣṭhityai
3.2.3.59	pratiṣṭhā hy ekaviṃśaḥ
3.2.3.60	atho ekaviṃśatividho hi gārhapatyaḥ
3.2.3.61	tricitikaḥ kāryaḥ
3.2.3.62	trayo vā ime lokāḥ
3.2.3.63	imān eva lokān āpnoti
3.2.3.64	pañcacitikaḥ kāryaḥ
3.2.3.65	pāṅkto yajñaḥ
3.2.3.66	yāvān eva yajñas tam ālabdha
3.2.3.67	caturbhiḥ saṃnivapati
3.2.3.68	catvāri vai chandāṃsi
3.2.3.69	chandobhir eva saṃnivapati
3.2.3.70	atho brahma vai chandāṃsi
3.2.3.71	brahmaṇaiva saṃnivapati
3.2.3.72	kṣatraṃ vā eṣo 'gnīnāṃ yaś cīyate
3.2.3.73	kṣatraṃ ya ukhyaḥ
3.2.3.74	brahma yajuḥ
3.2.3.75	yad yajuṣā saṃnivapati brahmaṇā vā etat kṣatraṃ saṃnayati
3.2.3.76	tasmād brahmaṇā kṣatraṃ saṃ caiti vi ca
3.2.3.77	dvau vā etau vyāghrau saṃpadyete
3.2.3.78	tā īśvarā aśāntau yajamānaṃ hiṃsitoḥ
3.2.3.79	yad āha bhavataṃ naḥ samanasau samokasau sacetasā arepasā iti śamayaty eva
3.2.3.80	śānta eva nyupyate yajamānasyāhiṃsāyai
3.2.3.81	ṛtubhir vai pṛthivyā vīryam udyatam
3.2.3.82	tad ṛtubhiḥ punar vimucyate
3.2.3.83	yad āha prajāpatir viśvakarmā vimuñcatv iti prajāpatir evaināṃ viśvakarmā vimuñcati
3.2.4.1	athaitā nairṛtīḥ
3.2.4.2	tisras tuṣapakvā bhavanti
3.2.4.3	etad vai nairṛtam annasya yat tuṣāḥ
3.2.4.4	kṛṣṇā bhavanti
3.2.4.5	etad dhi nirṛtyā rūpam
3.2.4.6	etāṃ diśaṃ haranti
3.2.4.7	eṣā hi nirṛtyā dik
3.2.4.8	tāḥ svakṛtā iriṇe parācīr nidadhāti
3.2.4.9	etad vai nirṛtigṛhītaṃ pṛthivyāḥ
3.2.4.10	nirṛtigṛhīta eva nirṛtiṃ niravadayate
3.2.4.11	prāṇam evāsya prathamayā muñcaty apānaṃ dvitīyayā vyānaṃ tṛtīyayā
3.2.4.12	atho tryakṣaro vai puruṣaḥ
3.2.4.13	yāvān eva puruṣas taṃ nirṛtyāḥ pāpmano muñcati
3.2.4.14	nirṛtir vai karmaṇa upadraṣṭrikā
3.2.4.15	tāṃ vā etat svena bhāgadheyena śamayitvātha savitṛprasūto 'gniṃ cinute
3.2.4.16	yaṃ te devī nirṛtir ābabandheti
3.2.4.17	jālam iṣṭakāsv adhyasyati
3.2.4.18	nirṛtipāśam evonmuñcata ātmano 'hiṃsāyai
3.2.4.19	yad asya pāre rajaso mahaś citraṃ jyotir ajātaya
3.2.4.20	tan naḥ parṣad ati dviṣo 'gne vaiśvānaraḥ
3.2.4.21	svāhety apaḥ pariṣiñcan paryeti nirṛtyā ananvavāyāya
3.2.4.22	bhūtyai namā ity uktvāvartate
3.2.4.23	bhūtir eva bhūtvāvartata ātmano 'hiṃsāyai
3.2.4.24	anapekṣamāṇā āyanti nirṛtyā ananvavāyāya
3.2.4.25	parogoṣṭhaṃ mārjayante
3.2.4.26	parogoṣṭham eva nirṛtiṃ niravadayante
3.2.4.27	indriyeṇa vā eṣa vīryeṇa vyṛdhyate yo nairṛtīr upadhatte
3.2.4.28	niveśanaḥ saṃgamano vasūnām iti
3.2.4.29	aindryā gārhapatyam upatiṣṭhate
3.2.4.30	indriyeṇaivātmānaṃ samardhayati
3.2.4.31	triṣṭubhopatiṣṭhate
3.2.4.32	ojo vai vīryaṃ triṣṭup
3.2.4.33	ojasy eva vīrye pratitiṣṭhati
3.2.4.34	gārhapatyo 'gre cīyate pratiṣṭhityai
3.2.4.35	gārhapatye vai devāḥ pratiṣṭhāya prāñcaḥ svargaṃ lokam abhijayanta āyan
3.2.4.36	yāvān puruṣa ūrdhvabāhus tāvatā veṇunā vimimīte
3.2.4.37	etāvad vai puruṣe vīryam
3.2.4.38	vīryeṇaiva vimimīte
3.2.4.39	atho etāvān vai puruṣe mahimā
3.2.4.40	mahimno 'varuddhyai
3.2.4.41	yo vai vanaspatīnāṃ phalagrahitamaḥ sa eṣāṃ vīryavattamaḥ
3.2.4.42	veṇur vai vanaspatīnāṃ phalagrahitamaḥ
3.2.4.43	sa eṣāṃ vīryavattamaḥ
3.2.4.44	annaṃ vai phalam
3.2.4.45	annam arkaḥ
3.2.4.46	arko 'gniḥ
3.2.4.47	arkeṇa vā etad annam arkam agniṃ vimimīte
3.2.4.48	sapta puruṣān pramimīte
3.2.4.49	saptabhya eva puruṣebhyo lokaṃ vindati
3.2.4.50	ā saptamāt puruṣād annādo bhavati
3.2.4.51	aratnimātraṃ pakṣayor atyupadadhāti
3.2.4.52	pakṣaṃbṛhad dhi vayaḥ
3.2.4.53	ṣaḍbhiḥ kṛṣati
3.2.4.54	ṣaḍ vā ṛtavaḥ
3.2.4.55	ṛtubhir eva kṛṣati
3.2.4.56	ittham abhyāvartanta
3.2.4.57	kṛṣati
3.2.4.58	eṣā hi devānām āvṛt
3.2.4.59	atho amuṣya vā etad ādityasyāvṛtam anuparyāvartante
3.2.4.60	tisrastisraḥ sītāḥ saṃpādayati
3.2.4.61	trivṛd dhy agniḥ
3.2.4.62	dvādaśa sītā bhavanti
3.2.4.63	dvādaśa māsāḥ saṃvatsaraḥ
3.2.4.64	saṃvatsarasya vā eṣa vidhām anuvidhīyate
3.2.4.65	iyaṃ vā abibhet
3.2.4.66	agnir mātidhakṣyatīti
3.2.4.67	yat kṛṣaty asyā vā etad dviguṇaṃ kriyate 'natidāhāya
3.2.4.68	atho pṛthivyā vā etad dviguṇenāgner vīryam udyacchante
3.2.4.69	etāṃ diśam utsṛjanti
3.2.4.70	eṣā hi devānāṃ dik
3.2.4.71	atho svargam evaināṃ lokam anūtsṛjanti
3.2.5.1	kṛṣṭe vapati
3.2.5.2	kṛṣṭe hy oṣadhayaḥ kṣepiṣṭhaṃ pratitiṣṭhanti
3.2.5.3	annasyānnasya vapaty oṣadhīnām ṛgbhiḥ
3.2.5.4	brahma vā ṛk
3.2.5.5	brahmaṇaivāsmā annādyam avarunddhe
3.2.5.6	caturdaśabhir vapati
3.2.5.7	dvādaśa māsāḥ saṃvatsaraḥ
3.2.5.8	atha ya ete caturdaśe ahorātre evaite
3.2.5.9	tat saṃvatsareṇa ca vāvāsmā etad ahorātrābhyāṃ cānnādyam avarunddhe
3.2.5.10	annaṃ vai phalam
3.2.5.11	annam arkaḥ
3.2.5.12	arko 'gniḥ
3.2.5.13	arkeṇa vā etad annam arkam agniṃ vapati
3.2.5.14	yasyānnasya nivapati yat tasyāśnīyād yāny avaruddhāni tair vyṛdhyeta
3.2.5.15	idhme tasyāpikuryāt
3.2.5.16	atho tan manasā dhyāyet
3.2.5.17	tenaiva tad avarunddhe
3.2.5.18	yadi sarvaṃ na saṃvinded yavān madhūdyutān vapet
3.2.5.19	yad yavā grāmyaṃ tenānnādyam avarunddhe
3.2.5.20	yan madhv āraṇyaṃ tena
3.2.5.21	tenaiva tad ubhayam avarunddhe
3.2.5.22	athaite saṃbhārāḥ
3.2.5.23	digbhyo vā etat pṛthivyā ūrjaṃ saṃbharati
3.2.5.24	ūrjy agniś cīyate
3.2.5.25	yāṃ janatāṃ kāmayeta kṣodhukā syād itīṣam ūrjam aham ita ādīti tasyā ardhād ādadīta
3.2.5.26	kṣodhukā ha sā janatā bhavati
3.2.5.27	kāmaṃ kāmadughe dhukṣvety abhimṛśati
3.2.5.28	tenāsya sarvā iṣṭakāḥ kāmadughā bhavanti
3.2.5.29	uttaravediṃ nivapati
3.2.5.30	uttaravedim ity evāsyāgniś cīyate
3.2.5.31	atho yajñaparuṣo 'nantarhityai
3.2.5.32	agnir vā eṣa nyupyate yad uttaravediḥ
3.2.5.33	yad uttaravediṃ nyupyāgniṃ cinoty agnau vā etad agniś cīyate
3.2.5.34	agne tava śravo vayā iti sikatā nivapati
3.2.5.35	etā vai vaiśvānarīr iṣṭakā aparimitāḥ
3.2.5.36	etad agner aparimitaṃ cīyate
3.2.5.37	agner vā etad vaiśvānarasya sūktam
3.2.5.38	eṣā vā agneḥ priyā tanūr yad vaiśvānaraḥ
3.2.5.39	priyāyāṃ vā etat tanvām agniś cīyate
3.2.5.40	satanūr arko nidhīyate
3.2.5.41	lomaśaṃ vā etac chandaḥ paśavyam ūnātiriktam prajananāya
3.2.5.42	aśītyakṣaram
3.2.5.43	etena vai devāḥ svargaṃ lokam āyan
3.2.5.44	tad asyāśītyakṣaratvam
3.2.5.45	samudraṃ vā etac chandaḥ
3.2.5.46	yoniḥ samudraḥ
3.2.5.47	somo retodhāḥ
3.2.5.48	yat saumībhyāṃ vyūhati yonau vā etad reto dadhāti
3.2.5.49	tasmād yonau reto hitam
3.2.5.50	āpyānavatī bhavataḥ
3.2.5.51	tasmād yonau retā āpyāyate
3.2.5.52	chandobhir vā agnir uttaravedim abhiprahriyate
3.2.5.53	yā agnau prahriyamāṇe 'nvāhus tāṃ tarhi manasā dhyāyet
3.2.5.54	chandobhir evainam uttaravedim abhipraharati
3.2.5.55	manasānvāha
3.2.5.56	aniruktam iva hy etad avyāvṛttam
3.2.5.57	vyāvṛtaṃ pāpmanā bhrātṛvyeṇa gacchati
3.2.5.58	aśvaṃ purastān nayanti rakṣasām apahatyai
3.2.5.59	ākramayanti
3.2.5.60	ya evainena bhrātṛvyaḥ sadṛṅ taṃ vajreṇāvabādhante
3.2.5.61	prāñcaṃ prakramayanti
3.2.5.62	ya evainaṃ bhrātṛvyo 'ti taṃ vajreṇa praṇudate
3.2.5.63	pratyañcam abhyāvartayanti
3.2.5.64	ya evainaṃ bhrātṛvyo 'nu taṃ vajreṇa pratinudate
3.2.5.65	tad bhrātṛvyasya vā eṣa vinodaḥ
3.2.5.66	kṛṣṇo vai bhūtvāgnir aśvaṃ prāviśat
3.2.5.67	sa etad agacchad yatra mṛgaśaphaḥ
3.2.5.68	yad aśvam ākramayanti yad evātrāgner nyaktaṃ tasyāvaruddhyai
3.2.6.1	tapo yonir asīti
3.2.6.2	puṣkaraparṇam upadadhāti
3.2.6.3	yonir vā eṣo 'gner yat puṣkaraparṇam
3.2.6.4	nābhir vadhakaḥ
3.2.6.5	sayonir eva sanābhiś cīyate
3.2.6.6	iyaṃ vā abibhet
3.2.6.7	agnir mātidhakṣyatīti
3.2.6.8	yat puṣkaraparṇam upadadhāty asyā anatidāhāya
3.2.6.9	adhastānnābhi sādayati
3.2.6.10	oṣadhīnāṃ pratiṣṭhityai
3.2.6.11	atho ye 'psv agnayas tān evāvarunddhe
3.2.6.12	prajāpatiḥ prajā asṛjata
3.2.6.13	yāḥ purā brahmaṇo 'sṛjata tābhir nārādhnot
3.2.6.14	atha yā brahmamukhā asṛjata tābhir arādhnot
3.2.6.15	yad brahma jajñānaṃ prathamaṃ purastād iti
3.2.6.16	rukmam upadadhāty ṛddhyai
3.2.6.17	ṛdhnoty eva
3.2.6.18	atho mithunatvāya
3.2.6.19	na pṛthivyām agniś cetavyo nāntarikṣe na divīty āhuḥ
3.2.6.20	amṛtaṃ vai hiraṇyam
3.2.6.21	amṛte vā etad agniś cīyate
3.2.6.22	śmaśānacito vā ete cīyante
3.2.6.23	cityāṃcityāṃ hiraṇyaśakalam upāsyati
3.2.6.24	tena vā eṣo 'śmaśānacit
3.2.6.25	tena svargaḥ
3.2.6.26	athaiṣa puruṣo hiraṇyayaḥ
3.2.6.27	yajamānalokam evaiṣa dādhāra
3.2.6.28	eṣa ha tv eva yajamāno 'gnināmuṣmiṃl loke samyaṅ yasyaiṣa upadhīyate
3.2.6.29	atho madhye jyotir eva cīyate
3.2.6.30	drapsaś caskanda pṛthivīm anu dyām ity abhimṛśati
3.2.6.31	hotrāsv evainaṃ pratiṣṭhāpayati
3.2.6.32	athaitāni sarpanāmāni
3.2.6.33	mṛtyur vai sarpanāmāni
3.2.6.34	yad upadadhyāt pramāyukaḥ syāt
3.2.6.35	tasmād anudiśati
3.2.6.36	some vā ekā tviṣiḥ
3.2.6.37	vyāghra ekā
3.2.6.38	sarpa ekā
3.2.6.39	tā evāvarunddhe
3.2.6.40	vāmadevasya rākṣoghnena vyāghārayati
3.2.6.41	etena vai vāmadevaḥ kusitāyyāḥ śirā ādīpayad rakṣasām apahatyai
3.2.6.42	pañcabhir vyāghārayati
3.2.6.43	pāṅkto yajñaḥ
3.2.6.44	yāvān eva yajñas tam ālabdha
3.2.6.45	atho yāvān eva yajñas tasmād rakṣāṃsy apahanti
3.2.6.46	athaite srucau
3.2.6.47	kārṣmaryamayīṃ dakṣiṇataḥ sādayati rakṣasām apahatyai
3.2.6.48	dakṣiṇato vai devānāṃ yajñaṃ rakṣāṃsy ajighāṃsan
3.2.6.49	tāni kārṣmaryeṇaivāpāghnata
3.2.6.50	yat kārṣmaryamayīṃ dakṣiṇataḥ sādayati rakṣasām apahatyai
3.2.6.51	ghṛtasya pūrṇā bhavati
3.2.6.52	eṣā vā agneḥ priyā tanūr yad ghṛtam
3.2.6.53	priyayaivainaṃ tanvā samardhayati
3.2.6.54	gāyatryā sādayati
3.2.6.55	tejo vai gāyatrī brahmavarcasam
3.2.6.56	teja eva brahmavarcasam avarunddhe
3.2.6.57	audumbarīm uttarataḥ sādayati dadhnaḥ pūrṇām
3.2.6.58	ūrg vā udumbaraḥ
3.2.6.59	annaṃ dadhi
3.2.6.60	ūrjy evāsyānnaṃ dadhāti
3.2.6.61	triṣṭubhā sādayati
3.2.6.62	ojo vai vīryaṃ triṣṭup
3.2.6.63	oja eva vīryam avarunddhe
3.2.6.64	pūrṇe sādayati
3.2.6.65	akṣite yajamānalokam upatiṣṭhete
3.2.6.66	mūrdhanvatībhyāṃ sādayati
3.2.6.67	mūrdhanyo 'sānīti
3.2.6.68	virājy agniś cetavyā ity āhuḥ
3.2.6.69	srucau vai virājau
3.2.6.70	yat srucā upadadhāti virāji vā etad agniś cīyate
3.2.6.71	athaiṣā svayamātṛṇṇā
3.2.6.72	iyaṃ vai prathamā svayamātṛṇṇā
3.2.6.73	antarikṣaṃ dvitīyā
3.2.6.74	asau tṛtīyā
3.2.6.75	imān eva lokān upadhatte
3.2.6.76	aśvam upaghrāyya sādayati
3.2.6.77	prajāpaticita evāsya bhavati
3.2.6.78	atho prāṇānām utsṛṣṭyai
3.2.6.79	bhūr asīti prācīm udūhed yady enaṃ bhrātṛvyo 'tīva syāt
3.2.6.80	bhūmir asīti pratīcīṃ yady anu
3.2.6.81	aditir asi / bhūmir asīti tiraścīṃ yadi sadṛṅ
3.2.6.82	iyaṃ vā aditiḥ
3.2.6.83	anayā vā etad yajamāno bhrātṛvyaṃ prabhūtaṃ praṇudate
3.2.6.84	anayā pratinudate
3.2.6.85	anayā vinudate
3.2.6.86	tad bhrātṛvyasya vā eṣa vinodaḥ
3.2.6.87	kāṇḍātkāṇḍāt prarohantīti
3.2.6.88	dūrveṣṭakām upadadhāti
3.2.6.89	oṣadhīnāṃ pratiṣṭhityai
3.2.6.90	kāṇḍātkāṇḍād dhy eṣā pratitiṣṭhatīti
3.2.6.91	paśavo vā iṣṭakāḥ
3.2.6.92	na vai paśavā āyavase ramante
3.2.6.93	yad dūrveṣṭakām upadadhāti
3.2.6.94	āyatanam iva vā etat kriyate paśūnāṃ yatyai
3.2.6.95	athaiṣā vāmabhṛd dviryajuḥ
3.2.6.96	yajamānalokam anyena dādhāra bhrātṛvyalokam anyena vṛṅkte
3.2.6.97	etayā vai devā asurāṇāṃ vāmaṃ paśūn avṛñjata
3.2.6.98	tad vāmabhṛto vāmabhṛttvam
3.2.6.99	chandāṃsi vai devānāṃ vāmaṃ paśavaḥ
3.2.6.100	chandāṃsy evaitayā vāmaṃ paśūn yajamāno bhrātṛvyasya vṛṅkte
3.2.6.101	athaite retaḥsicau
3.2.6.102	iyaṃ virāṭ
3.2.6.103	asau svarāṭ
3.2.6.104	asā eva retaḥ siñcati
3.2.6.105	iyaṃ prajanayati
3.2.6.106	agnir atti
3.2.6.107	annādo bhavati yasyaite upadhīyete
3.2.6.108	yadi putrī cinvīta prathamāyāṃ cityām anyām upadadhyād uttamāyām anyām
3.2.6.109	retasaḥ siktasya parigṛhītyai
3.2.6.110	yady aputraḥ prathamāyāṃ cityām ubhe upadheye
3.2.6.111	samyañcau hi bhūtvā retaḥ siñcataḥ
3.2.7.1	athaitā viśvajyotiṣaḥ
3.2.7.2	eṣu vā etal lokeṣu jyotiṣmantam agniṃ nidhatte
3.2.7.3	atho prāṇānāṃ vidhṛtyai
3.2.7.4	athaiṣā tryālikhitā
3.2.7.5	ime vai lokās tryālikhitā
3.2.7.6	imān eva lokān upādhatte
3.2.7.7	ubhaye vā etām upādadhata devāś ca vā asurāś ca
3.2.7.8	upariṣṭāllakṣmāṇaṃ devā upādadhata
3.2.7.9	adhastāllakṣmāṇam asurāḥ
3.2.7.10	tato devā abhavan parāsurāḥ
3.2.7.11	upariṣṭāllakṣmāṇam upadadhīta bhrātṛvyavān yo vāsya priyaḥ syāt
3.2.7.12	tasya bhavaty ātmanā parāsya bhrātṛvyo bhavati
3.2.7.13	eṣa vā asapatneṣṭakā
3.2.7.14	asapatno bhavati ya etām upadhatte
3.2.7.15	atho devalakṣmaṃ vā eṣā
3.2.7.16	devalakṣmam evopadhatte
3.2.7.17	yā sokhāyā adhi mṛd uñśiṣyate tasyā etāṃ kuryāt
3.2.7.18	tenāsya sarvā āgneyīr iṣṭakā bhavanti
3.2.7.19	athaiṣa kūrmaḥ
3.2.7.20	śmaśānacito vā ete cīyante
3.2.7.21	jīvaḥ kūrma upadheyaḥ
3.2.7.22	tena vā eṣo 'śmaśānacit
3.2.7.23	tenotpātī
3.2.7.24	paśūnāṃ vā eṣa medhaḥ
3.2.7.25	etaṃ vai medhaṃ paśyanta enaṃ paśavo 'muṣmiṃl loka upatiṣṭhante
3.2.7.26	pratyañcaṃ sādayati
3.2.7.27	pratyañco hi paśavo medham upatiṣṭhante
3.2.7.28	dyāvāpṛthivīyayā sādayati
3.2.7.29	dyāvāpṛthivī hi paśavo 'nūpatiṣṭhante
3.2.7.30	paśubhir evainaṃ samyañcaṃ dadhāti
3.2.7.31	viṣṇor nābhyām agniś cetavyā ity āhuḥ
3.2.7.32	prādeśamātram ulūkhalaṃ kāryam
3.2.7.33	etāvān vai viṣṇuḥ
3.2.7.34	viṣṇor vā etan nābhyām agnis cīyate
3.2.7.35	ūrjy agniś cetavyā ity āhuḥ
3.2.7.36	ūrg vā udumbaraḥ
3.2.7.37	yad audumbaram ulūkhalaṃ bhavati
3.2.7.38	ūrji vā etad agniś cīyate
3.2.7.39	vaiṣṇavyā sādayati
3.2.7.40	vaiṣṇavaṃ hy ulūkhalam
3.2.7.41	svayaiva devatayā
3.2.7.42	athaiṣokhā
3.2.7.43	pṛthivyā vā etad ojo vīryaṃ saṃbhriyate
3.2.7.44	ojo vā etad vīryaṃ madhyato 'gner dhīyate
3.2.7.45	atho madhye jyotir eva cīyate
3.2.7.46	yad riktām avekṣeta kṣodhuko yajamānaḥ syāt
3.2.7.47	atha yat pūrṇām avekṣate
3.2.7.48	tathā hākṣodhuko bhavati
3.2.7.49	sikatābhiḥ pūrayitavyā
3.2.7.50	agner vā etad vaiśvānarasya bhasma yat sikatāḥ
3.2.7.51	svenaivaināṃ bhasmanā prīṇāti
3.2.7.52	dadhnaḥ pūrayitavyā
3.2.7.53	ūrg vai dadhi
3.2.7.54	ūrjam evāvarunddhe
3.2.7.55	ghṛtasya pūrayitavyā
3.2.7.56	eṣā vā agneḥ priyā tanūr yad ghṛtam
3.2.7.57	priyayaivainaṃ tanvā samardhayati
3.2.7.58	madhoḥ pūrayitavyā
3.2.7.59	ā hāsya prajāyāṃ madhavyo jāyate
3.2.7.60	vyṛddhendriyāṇi vai paśuśīrṣāṇy ayajñiyāny amedhyāni
3.2.7.61	yac chidreṣu hiraṇyaśakalāny apy asyati
3.2.7.62	indriyeṇaivaināni vīryeṇa samardhayati
3.2.7.63	medhyāny enāni yajñiyāni karoti
3.2.7.64	ardhaṃ vai puruṣaḥ sahasrasya
3.2.7.65	yacchanty ardham itare paśavaḥ
3.2.7.66	tasmād etan madhyata upadadhāty abhitā itarāṇi paśoḥ savīryatvāya
3.2.7.67	atho sāyatanatvāya
3.2.7.68	yaṃ kāmayeta paśumānt syād iti tasya samīcīnāni paśuśīrṣāṇy upadadhyāt
3.2.7.69	samīca evāsmai paśūn upadadhāti
3.2.7.70	paśumān bhavati
3.2.7.71	atha yaṃ kāmayetāpaśuḥ syād iti tasya viṣūcīnāni paśuśīrṣāṇy upadadhyāt
3.2.7.72	viṣūca evāsmai paśūn upadadhāti
3.2.7.73	apaśur bhavati
3.2.7.74	etā vai sāhasrīr iṣṭakāḥ paśviṣṭakāḥ
3.2.7.75	tāḥ somadakṣaḥ kauśreyo vidāṃ cakāra
3.2.7.76	tāḥ śyāparṇāyopadadhau
3.2.7.77	sa sahasraṃ paśūn prāpa
3.2.7.78	pra sahasraṃ paśūn āpnoti yasyaitā upadhīyante
3.2.7.79	yaviṣṭho vai nāmaiṣo 'gniḥ
3.2.7.80	tasmāc cinvatāntarā na vyetavai
3.2.7.81	yad vīyāt prāṇān asya yuveta
3.2.7.82	utsargair upatiṣṭhate
3.2.7.83	āraṇyān eva paśūñ śucam anūtsṛjati
3.2.8.1	puruṣaśīrṣam upadadhāti
3.2.8.2	eṣa hi paśūnāṃ vīryavattamaḥ
3.2.8.3	vīryam asmin dadhāti
3.2.8.4	ekam upadadhāti
3.2.8.5	ekadhāsmin vīryaṃ dadhāti
3.2.8.6	sauryā puruṣaśīrṣam abhijuhoti
3.2.8.7	svargasya lokasya samaṣṭyai
3.2.8.8	saurī vā eṣā satī maitrāvaruṇī
3.2.8.9	ahar vai mitraḥ
3.2.8.10	rātrir varuṇaḥ
3.2.8.11	ahorātrayor eva pratitiṣṭhati
3.2.8.12	ardhaṛcābhyāṃ juhoti
3.2.8.13	iyaṃ vā ardhaṛcaḥ
3.2.8.14	asā ardhaṛcaḥ
3.2.8.15	anayor eva pratitiṣṭhati
3.2.8.16	atha yad ekaya ṛcā dvir juhoti
3.2.8.17	tasmād ekaḥ san puruṣo dvipāt
3.2.8.18	yad vā etat kiṃcākar yoniṃ vā etad vyakaḥ
3.2.8.19	yad etā apasyāḥ sādayati
3.2.8.20	tasminn eva yonau reto dadhāti
3.2.8.21	iyaṃ vā abibhet
3.2.8.22	agnir mātidhakṣyatīti
3.2.8.23	saitā iṣṭakā apaśyat
3.2.8.24	atho āhuḥ prajāpatir apaśyad iti
3.2.8.25	tā upādhatta
3.2.8.26	yad etā upadhīyante 'syā anatidāhāya
3.2.8.27	adad id annam iti hovāceyam
3.2.8.28	ya etā upadadhātā iti
3.2.8.29	annādo bhavati yasyaitā upadhīyante
3.2.8.30	tasmād retasaḥ siktād eṣa paśuḥ saṃbhavati
3.2.8.31	yad etāś chandasyāḥ
3.2.8.32	paśavo vai chandāṃsi
3.2.8.33	yad dakṣiṇata upadadhyād abhīpataḥ prajā varuṇo gṛhṇīyāt
3.2.8.34	atha yad uttarata upadadhāti
3.2.8.35	apavāhata eva
3.2.8.36	athaitāḥ prāṇabhṛtaḥ
3.2.8.37	tasmin paśau saṃbhūte prāṇaṃ cakṣuḥ śrotraṃ vācaṃ tāni dadhāti
3.2.8.38	akṣṇayā sādayati
3.2.8.39	paśuṃ vā etad ākramayati
3.2.8.40	tasmāt paśavo 'kṣṇayāṅgāni praharanto yanti
3.2.8.41	daśabhirdaśabhir vā atā iṣṭakābhir ṛṣaya ārdhnuvan
3.2.8.42	tā ṛddhīr ṛdhnoti yasyaitā upadhīyante
3.2.8.43	athaitāḥ saṃyataḥ
3.2.8.44	reto vā etat sicyate yad agniś cīyate
3.2.8.45	yad etā upadhīyante retasaḥ siktasya saṃyattyai
3.2.8.46	lokaṃ pṛṇa chidraṃ pṛṇeti
3.2.8.47	eṣā vā acchidreṣṭakāḥ
3.2.8.48	acchidrā vā etayā citayaś cīyante
3.2.8.49	indrāgnī tvā bṛhaspatir iti
3.2.8.50	ojo vai vīryam indrāgnī
3.2.8.51	ojasā vā etad vīryeṇāgniś cīyate
3.2.8.52	tā asya sūdadohasā iti paruṣiparuṣy eva rasaṃ dadhāti
3.2.8.53	somaṃ śrīṇanti pṛśnayā iti
3.2.8.54	annaṃ vai pṛśnī
3.2.8.55	annam evāvarunddhe
3.2.8.56	janman devānāṃ viśā ity āha prajātyā eva
3.2.8.57	triṣv ā rocane diva iti
3.2.8.58	savanāni vai trīṇi rocanāni
3.2.8.59	savanacitam evainam akaḥ
3.2.8.60	anuṣṭub vā eṣā
3.2.8.61	vāg vā anuṣṭup
3.2.8.62	prāṇo vai vāk
3.2.8.63	yad eṣā sarvā iṣṭakā anusaṃcarati
3.2.8.64	tasmāt prāṇaḥ sarvāṇy aṅgāny anusaṃcarati
3.2.8.65	āgneyī vā eṣā varṇena
3.2.8.66	svena vā etac chandasāgniś cīyate
3.2.8.67	nādhvaryuḥ san nārtim ārchati ya evaṃ veda
3.2.9.1	utsannayajño vā eṣa yad agniś cityaḥ
3.2.9.2	ko 'ha tad veda yad etasya kriyate yan na
3.2.9.3	aśvinau vai devānāṃ bhiṣajā akḷptasya kalpayitārau
3.2.9.4	yad etā āśvinīr upadhīyante 'kḷptasya kḷptyai
3.2.9.5	pañcopadadhāti
3.2.9.6	pāṅkto yajñaḥ
3.2.9.7	yāvān eva yajñas tam ālabdha
3.2.9.8	atho yāvān eva yajñas tam acīkḷpat
3.2.9.9	athaitā āśvinīr ṛtavyā anūpadhīyante
3.2.9.10	retase vā etat siktāya ṛtūn upādhāt
3.2.9.11	tasmāt sarveṣv ṛtuṣu reto hitam
3.2.9.12	tasmāt sarvān ṛtūn reto 'nuprajāyate
3.2.9.13	athaitā ṛtavyā vāyavyā anūpadhīyante
3.2.9.14	tasmāt sarvān ṛtūn vāyur anvāvarīvarti
3.2.9.15	athaitā vāyavyā apasyā anūpadhīyante
3.2.9.16	tasmāt paśavo nānāvratāḥ santo 'pa evābhi savratāḥ
3.2.9.17	catasraḥ purastād upadadhāti
3.2.9.18	caturvidhaṃ hi śiraḥ
3.2.9.19	prāṇaś cakṣuḥ śrotraṃ vāk
3.2.9.20	mūrdhanvatībhiḥ sādayati
3.2.9.21	mūrdhanyo 'sānīti
3.2.9.22	pañcapañcābhitā upadadhāti paśoḥ savīryatvāya
3.2.9.23	atho sāyatanatvāya
3.2.9.24	tasmāt paśuḥ paścād varīyāñ śroṇimattaraḥ
3.2.9.25	tasmād u prāṅ saṃhānaḥ
3.2.9.26	indrāgnī avyathamānām iṣṭakāṃ dṛṃhataṃ yuvam iti
3.2.9.27	antarikṣaṃ vā eṣā citiḥ
3.2.9.28	antarikṣam imāḥ prajāḥ
3.2.9.29	indrāgnī vai devānām ojobhṛtau
3.2.9.30	ojo vīryam indrāgnī
3.2.9.31	ojo vā etad vīryaṃ madhyataḥ prajānāṃ dhīyate
3.2.9.32	athaitā diśyāḥ
3.2.9.33	devā vai svargaṃ lokam āyan
3.2.9.34	te diśā ākramanta
3.2.9.35	tā avlīyanta
3.2.9.36	tā etābhir adṛṃhan
3.2.9.37	yad etā upadhīyante diśāṃ dhṛtyai
3.2.9.38	pañcopadadhāti
3.2.9.39	pāṅkto yajñaḥ
3.2.9.40	yāvān eva yajñas tam ālabdha
3.2.9.41	daśaitāḥ purastāt sādayati
3.2.9.42	daśākṣarā virāṭ
3.2.9.43	virāṭ khalu vai cakṣur jyotiś chandasām
3.2.9.44	cakṣur vā etaj jyotiḥ purastāt paśor dadhāti
3.2.9.45	tasmād idaṃ purastāc cakṣuḥ
3.2.9.46	atho annaṃ vai virāṭ
3.2.9.47	annaṃ vā etan mukhato dadhāti
3.2.9.48	mā chandaḥ / pramā chandaḥ / pratimā chandā iti
3.2.9.49	iyaṃ vai mā
3.2.9.50	antarikṣaṃ pramā
3.2.9.51	asau pratimā
3.2.9.52	imān eva lokān upadhatte
3.2.9.53	atho devacchandasāni vā etāni
3.2.9.54	devacchandasāny evopadhatte
3.2.9.55	dvādaśadvādaśābhitā upadadhāti
3.2.9.56	tat ṣaṭtriṃśat
3.2.9.57	ṣaṭtriṃśadakṣarā bṛhatī
3.2.9.58	bṛhatī khalu vai chandasāṃ svārājyam ānaśe
3.2.9.59	gacchati svārājyaṃ yasyaitā upadhīyante
3.2.9.60	paśavo vai bṛhatī
3.2.9.61	paśavo madhyamā citiḥ
3.2.9.62	tasmād etasyāṃ cityām etā upadhīyante
3.2.9.63	ādityadhāmāno vā uttare prāṇāḥ
3.2.9.64	aṅgirodhāmāno 'dhare
3.2.9.65	mūrdhāsi rāḍ iti
3.2.9.66	ya uttare prāṇās tān etābhir dādhāra
3.2.9.67	yantrī rāḍ iti
3.2.9.68	ye 'dhare prāṇās tān etābhir dādhāra
3.2.9.69	tad eṣāṃ vāvaitāḥ prāṇānāṃ vidhṛtyai
3.2.9.70	samāvadbhājaḥ sādayati
3.2.9.71	samāvadbhājo hīme prāṇāḥ prāṇānāṃ vidhṛtyai
3.2.9.72	yaṃ dviṣyāt tasyākṣṇayā sādayet
3.2.9.73	prāṇān asya mohayati
3.2.9.74	pramāyuko bhavati
3.2.9.75	mūrdhanvatībhiḥ sādayati mūrdhanyo 'sānīti
3.2.10.1	trivṛdvatīṃ purastāt sādayati
3.2.10.2	trivṛd vai yajñamukham
3.2.10.3	mukhato vā etad yajñamukhaṃ dadhāti
3.2.10.4	saptadaśavatīṃ dakṣiṇataḥ
3.2.10.5	annaṃ vai saptadaśaḥ
3.2.10.6	annaṃ vā etad dakṣiṇato dadhāti
3.2.10.7	tasmād dakṣiṇena hastenānnam adyate
3.2.10.8	tasmād dakṣiṇo 'rdha ātmano vīryavattaraḥ
3.2.10.9	tasmād dakṣiṇam ardhaṃ vayāṃsy anuparyāvartante
3.2.10.10	pañcadaśavatīm uttarataḥ
3.2.10.11	ojo vai pañcadaśaḥ
3.2.10.12	ojo vā etad uttarato dadhāti
3.2.10.13	ekaviṃśavatīṃ paścāt pratiṣṭhityai
3.2.10.14	trivṛdvatīṃ purastāt sādayati
3.2.10.15	trivṛd vai yajñamukham
3.2.10.16	mukhato vā etad yajñamukhaṃ dadhāti
3.2.10.17	pañcadaśavatīṃ dakṣiṇataḥ sādayati
3.2.10.18	saptadaśavatīm uttarataḥ
3.2.10.19	pakṣayoḥ savīryatvāya
3.2.10.20	atho sāyatanatvāya
3.2.10.21	tasmād ubhābhyāṃ hastābhyām annam adyate
3.2.10.22	atho vajro vai pañcadaśaḥ
3.2.10.23	vajreṇa vā etad yajamāno bhrātṛvyam ubhayato nirbhajati
3.2.10.24	ekaviṃśavatīṃ paścāt pratiṣṭhityai
3.2.10.25	pratiṣṭhā hy ekaviṃśaḥ
3.2.10.26	arkasya vā eṣa vidhām anuvidhīyate
3.2.10.27	annam akraḥ
3.2.10.28	annādo bhavati yasyaitā upadhīyante
3.2.10.29	agner bhāgo 'si dīkṣāyā ādhipatyaṃ brahma spṛtaṃ trivṛt stomā iti
3.2.10.30	spṛto vai nāmaitā iṣṭakāḥ
3.2.10.31	etābhir vai prajāpatir yadyad akāmayata tattad aspṛṇot
3.2.10.32	yadyad evaitābhir yajamānaḥ kāmayate tattat spṛṇoty ekayāstuvata
3.2.10.33	prajā adhīyanteti
3.2.10.34	sṛṣṭayo vai nāmaitā iṣṭakāḥ
3.2.10.35	etābhir vai prajāpatir yadyad akāmayata tattad asṛjata
3.2.10.36	yadyad evaitābhir yajamānaḥ kāmayate tattat sṛjate
3.2.10.37	agne jātān praṇudā naḥ sapatnān iti
3.2.10.38	purastāt sādayati
3.2.10.39	ya eva jātāḥ sapatnās tān etayā praṇudate
3.2.10.40	praty ajātān jātavedo nudasveti paścāt
3.2.10.41	ya eva jātāḥ sapatnās tān etayā pratinudate
3.2.10.42	tad bhrātṛvyasya vā eṣa vinodaḥ
3.2.10.43	catuścatvāriṃśī stomaḥ
3.2.10.44	varco draviṇam iti dakṣiṇataḥ sādayati
3.2.10.45	ṣoḍaśī stomaḥ
3.2.10.46	ojo draviṇam ity uttarataḥ
3.2.10.47	catuścatvāriṃśadakṣarā vai triṣṭup
3.2.10.48	vajras triṣṭup
3.2.10.49	vajraḥ ṣoḍaśī
3.2.10.50	savyāpagrahaṇo vai vajro dakṣiṇāpraharaṇaḥ
3.2.10.51	savyāpagrahaṇaṃ vā etad vajraṃ dakṣiṇāpraharaṇaṃ yajamāno bhrātṛvyāya praharati
3.2.10.52	purīṣavatīṃ madhyataḥ sādayati
3.2.10.53	purīṣam iva hīdaṃ madhyataḥ paśoḥ
3.2.10.54	purīṣaṃ madhyam ātmanaḥ
3.2.10.55	sātmānam evāgniṃ cinute
3.2.10.56	athaitā virājaḥ
3.2.10.57	vāg vai virāṭ
3.2.10.58	paśavo vā etā iṣṭakāḥ
3.2.10.59	paśuṣu vā etad uttamāṃ vācaṃ dadhāti
3.2.10.60	tasmāt paśumān uttamāṃ vācaṃ vadati
3.3.1.1	athaitāḥ stomabhāgāḥ
3.3.1.2	etāṃ vai bṛhaspatir asurebhyo 'dhi yajñasya pratiṣṭhām āharat
3.3.1.3	yad etā upadhīyante yajñasya pratiṣṭhityai
3.3.1.4	yajño vai devānām apadyata
3.3.1.5	taṃ devāḥ stomabhāgābhiḥ pratyudastabhnuvan
3.3.1.6	yad etā upadhīyante yajñasyottabdhyai
3.3.1.7	prajāpatir vā etat pṛthivyā agnes tejaḥ samabharat
3.3.1.8	tad agner evaitat tejaḥ saṃbhriyate
3.3.1.9	athaitā nākasadaḥ
3.3.1.10	nākaṃ ha vā asmā agniṃ cikyānāya bhavati
3.3.1.11	na vai tatra kiṃ cana jagmuṣe kam
3.3.1.12	tasmān nākasadaḥ
3.3.1.13	nākasatsu pañcacūḍā adhyupadadhāti svargasya lokasya samaṣṭyai
3.3.1.14	eṣa ha tv eva yajamānaḥ patnībhir agnināmuṣmiṃl loke samyaṅ yasyaitā upadhīyante
3.3.1.15	atho madhye jyotir eva cīyate
3.3.1.16	etā vā amuṣmiṃl loke yajamānasya patnīḥ
3.3.1.17	tasmād agnicitā strī nopetyā
3.3.1.18	īrṣyā hi sā
3.3.1.19	paścāt prācīm uttamām upadadhāti
3.3.1.20	paścād dhy etaṃ prācī patny anvāste
3.3.1.21	athaitāḥ kḷptayaḥ
3.3.1.22	prajāpatiḥ prajā asṛjata
3.3.1.23	tā enaṃ sṛṣṭā atyamanyanta
3.3.1.24	sa prajāpatir etā iṣṭakā apaśyat
3.3.1.25	tā upādhatta
3.3.1.26	tato vā akalpata
3.3.1.27	yad etā upadhīyante prajānāṃ kḷptyai
3.3.1.28	athaitā vṛṣṭisanayaḥ
3.3.1.29	vṛṣṭir vai devebhyo 'nnādyam apākrāmat
3.3.1.30	tata idaṃ sarvam aśuṣyat
3.3.1.31	te devāḥ prajāpatim evopādhāvan
3.3.1.32	sa prajāpatir etā iṣṭakā apaśyat
3.3.1.33	tā upādhatta
3.3.1.34	tebhyo vṛṣṭim annādyam avārunddha
3.3.1.35	yad etā upadhīyante vṛṣṭyā annādyasyāvaruddhyai
3.3.1.36	āvapanaṃ vā uttamā citiḥ
3.3.1.37	anyāanyā iṣṭakā upadadhāti
3.3.1.38	anyānanyān evāsmai paśūn prajanayati
3.3.1.39	prāṇo vai svayamātṛṇṇā
3.3.1.40	āyur vāyavyā
3.3.1.41	samīcī upadadhāti
3.3.1.42	āyuś caiva prāṇaṃ ca sayujā akaḥ
3.3.1.43	atho samīcīnābhyāṃ hy āyuṣā ca prāṇena ca bhuñjate
3.3.1.44	prāṇo vai svayamātṛṇṇā
3.3.1.45	tām uttamām upadadhāti
3.3.1.46	uttamaṃ hy āyuḥ
3.3.1.47	yad anyām uttarām upadadhyāt prāṇam asyāpidadhyāt pramāyukaḥ syāt
3.3.1.48	tasmāt tām uttamām upadadhāti
3.3.1.49	uttamaṃ hy āyuḥ
3.3.2.1	athaiṣā chandaścitiḥ
3.3.2.2	chandāṃsi vai devānāṃ vāmaṃ paśavaḥ
3.3.2.3	chandāṃsy evaitayā vāmaṃ paśūn yajamāno 'varunddhe
3.3.2.4	etāṃ vai yajñasenaś caitra upadadhe
3.3.2.5	sa ānardha
3.3.2.6	ṛdhnoti ya etām upadhatte
3.3.2.7	gāyatrībhiḥ purastāt sādayati
3.3.2.8	tejo vai gāyatrī brahmavarcasam
3.3.2.9	teja eva brahmavarcasam avarunddhe
3.3.2.10	tisra upadadhāti
3.3.2.11	trivṛd dhy agniḥ
3.3.2.12	mūrdhanvatībhiḥ sādayati
3.3.2.13	mūrdhanyo 'sānīti triṣṭubbhir dakṣiṇataḥ
3.3.2.14	ojo vai vīryaṃ triṣṭup
3.3.2.15	oja eva vīryam avarunddhe
3.3.2.16	jagatībhiḥ paścāt
3.3.2.17	jāgatāḥ paśavaḥ
3.3.2.18	paśūn evāvarunddhe
3.3.2.19	anuṣṭubbhir uttarataḥ
3.3.2.20	anuṣṭub vai sarvāṇi chandāṃsi
3.3.2.21	sarvāṇy evāsya chandāṃsy upahitāni bhavanti
3.3.2.22	atha paṅktīḥ
3.3.2.23	atha bṛhatīḥ
3.3.2.24	athoṣṇihaḥ
3.3.2.25	atha kakubhaḥ
3.3.2.26	atha virājaḥ
3.3.2.27	evam asya yathāpūrvaṃ chandāṃsy upahitāni bhavanti
3.3.2.28	dvipadā uttamāḥ sādayati
3.3.2.29	dvipād yajamānaḥ pratiṣṭhityai
3.3.2.30	chandāṃsi vai devānāṃ vāmaṃ paśavaḥ
3.3.2.31	yajamānāyatanaṃ vā āhavanīyaḥ
3.3.2.32	bhrātṛvyāyatanaṃ dhiṣṇyāḥ
3.3.2.33	yat paścopadadhyād bhrātṛvyāyatane vāmaṃ paśūn dadhyāt
3.3.2.34	atha yat pura upadadhāti
3.3.2.35	yajamānāyatane vā etad vāmaṃ paśūn dadhāti
3.3.2.36	aṣṭopadadhāti
3.3.2.37	aṣṭākṣarā gāyatrī
3.3.2.38	gāyatro 'gniḥ
3.3.2.39	yāvān evāgnis taṃ cinute
3.3.2.40	aṣṭau gāyatrībhiḥ purastād bahiḥpavamānasyopadadhyād yady enaṃ bhrātṛvyo 'tīva syāt
3.3.2.41	ekādaśa triṣṭubbhiḥ purastān mādhyaṃdinasya pavamānasya
3.3.2.42	dvādaśa jagatībhiḥ purastād ārbhavasya pavamānasya
3.3.2.43	etā eva paścāt pavamānānām upadadhyād yady enaṃ bhrātṛvyo 'tīva syāt
3.3.2.44	prāṇo vai pavamānaḥ
3.3.2.45	agnes tejaḥ pavamānaḥ
3.3.2.46	tejasā vā etad yajamāno bhrātṛvyaṃ prabhūtaṃ praṇudate
3.3.2.47	tejasā pratinudate
3.3.2.48	tejasā vinudate
3.3.2.49	tad bhrātṛvyasya vā eṣa vinodaḥ
3.3.2.50	jānudaghnaṃ prathamaṃ cinvānaś cinvīta gāyatrīcitam
3.3.2.51	nābhidaghnaṃ dvitīyaṃ cinvānaś cinvīta triṣṭupcitam
3.3.2.52	cubukadaghnaṃ tṛtīyaṃ cinvānaś cinvīta jagaccitam
3.3.2.53	yaj jyāyāṃsaṃ citvā kanīyāṃsaṃ cinvīta kanīyāṃsaṃ yajñakratum upeyāt kanīyasīṃ prajāṃ kanīyasaḥ paśūn kanīyo 'nnādyam
3.3.2.54	pāpīyānt syāt
3.3.2.55	atha yat kanīyāṃsaṃ citvā jyāyāṃsaṃ cinute jyāyāṃsam eva yajñakratum upaiti bhūyasīṃ prajāṃ bhūyasaḥ paśūn bhūyo 'nnādyam
3.3.2.56	vasīyān bhavati
3.3.2.57	eṣā vā agner uttaravatī nāma citiḥ
3.3.2.58	uttaramuttaraṃ śvaḥśvaḥ śreyān bhavati ya evaṃ veda
3.3.3.1	pañcacitikaḥ kāryaḥ
3.3.3.2	pāṅkto yajñaḥ
3.3.3.3	pāṅktāḥ paśavaḥ
3.3.3.4	tasmāt pañcacitikaḥ
3.3.3.5	pañca citayaḥ
3.3.3.6	pañca purīṣāṇi
3.3.3.7	tad virājaṃ saṃpadyate
3.3.3.8	tad yad virājaṃ saṃpadyate tad agneḥ stotraṃ kāryam
3.3.3.9	yat pañcacitikaḥ syād iyād virājaḥ
3.3.3.10	yad daśacitika iyād yajñāc ca paśubhyaś ca
3.3.3.11	yat pañcacitikas tena yajñāc ca paśubhyaś ca naiti
3.3.3.12	atha yat pañca citayaḥ pañca purīṣāṇi tena virājo naiti
3.3.3.13	tad ubhābhyāṃ vāvāsmā etad varṇābhyāṃ paśūn avarunddhe
3.3.3.14	yad eṣāṃ pāṅktaṃ yac ca vairājam
3.3.3.15	dvyakṣaraṃ loma
3.3.3.16	dvyakṣarā tvak
3.3.3.17	dvyakṣaraṃ māṃsam
3.3.3.18	dvyakṣaram asthi
3.3.3.19	dvyakṣaro majjā
3.3.3.20	tad daśa
3.3.3.21	daśākṣarā virāṭ
3.3.3.22	vairājāḥ paśavaḥ
3.3.3.23	paśūn evāvarunddhe
3.3.3.24	pañcacitikaḥ kāryaḥ
3.3.3.25	ime vai lokās tisraś citayaḥ
3.3.3.26	yajamāno dve
3.3.3.27	yajamānaṃ vā etad eṣu lokeṣu pratiṣṭhāpayām akaḥ
3.3.3.28	kā prathamā citiḥ
3.3.3.29	kiṃ purīṣam ity āhuḥ
3.3.3.30	iyaṃ vāva prathamā citiḥ
3.3.3.31	oṣadhayaḥ purīṣam
3.3.3.32	kā dvitīyā citiḥ
3.3.3.33	kiṃ purīṣam ity āhuḥ
3.3.3.34	antarikṣaṃ vāva dvitīyā citiḥ
3.3.3.35	vayāṃsi purīṣam
3.3.3.36	kā tṛtīyā citiḥ
3.3.3.37	kiṃ purīṣam ity āhuḥ
3.3.3.38	asau vāva tṛtīyā citiḥ
3.3.3.39	nakṣatrāṇi purīṣam
3.3.3.40	kā caturthī citiḥ
3.3.3.41	kiṃ purīṣam ity āhuḥ
3.3.3.42	yajño vāva caturthī citiḥ
3.3.3.43	dakṣiṇā purīṣam
3.3.3.44	kā pañcamī citiḥ
3.3.3.45	kiṃ purīṣam ity āhuḥ
3.3.3.46	yajamāno vāva pañcamī citiḥ
3.3.3.47	prajā purīṣam
3.3.3.48	etāvad vā asti
3.3.3.49	yāvad evāsti tat spṛṇoti
3.3.3.50	tad avarunddhe
3.3.3.51	athaitā ṛtavyāḥ
3.3.3.52	saṃvatsaro vā agnir vaiśvānaraḥ
3.3.3.53	eṣā vā agneḥ priyā tanūr yad vaiśvānaraḥ
3.3.3.54	tasya vā ahorātrāṇy eveṣṭakā upadhīyante
3.3.3.55	dvedve upadadhāti pratiṣṭhityai
3.3.3.56	avakām upāsya sādayati śāntyā anirdāhāya
3.3.3.57	catasro madhyamāyāṃ cityām upadadhāti
3.3.3.58	apratiṣṭhitam iva hy antarikṣam pratiṣṭhityai
3.3.3.59	dvādaśopadadhāti
3.3.3.60	dvādaśa māsāḥ saṃvatsaraḥ
3.3.3.61	saṃvatsaro vā agnir vaiśvānaraḥ
3.3.3.62	eṣā vā agneḥ priyā tanūr yad vaiśvānaraḥ
3.3.3.63	priyāyāṃ vā etat tanvām agniś cīyate
3.3.3.64	satanūr arko nidhīyate
3.3.3.65	agner antaḥśleṣo 'sīti
3.3.3.66	etasya ha tv evāgniḥ saṃśliṣṭo yasyaitā upadhīyante
3.3.3.67	saṃśliṣṭo vā etasyāgnir yasyaitā upadhīyante
3.3.3.68	kalpetāṃ dyāvāpṛthivī iti
3.3.3.69	kalpate ha vā asmā agniṃ cikyānāya
3.3.3.70	pra samānānāṃ jyaiṣṭhyam āpnoti ya evaṃ veda
3.3.3.71	saṃ vā etad agnim inddhe yac cinoti taṃ
3.3.3.72	dīpayaty eva ṛtavyābhiḥ
3.3.4.1	﻿tamo vai svargaṃ lokam antarā tiṣṭhati
3.3.4.2	etā vai jyotiṣmatīr iṣṭakāḥ
3.3.4.3	yaddhiraṇyaśakalaiḥ prokṣati vivāsayati vā etad yajamānāya
3.3.4.4	jyotir asmin dadhāti
3.3.4.5	sahasraṃ bhavanti
3.3.4.6	sāhasro vai prajāpatiḥ
3.3.4.7	prajāpatim evāpnoti
3.3.4.8	yāvad vai sahasraṃ tāvad ito 'sau lokaḥ
3.3.4.9	svargasya lokasya samaṣṭyai
3.3.4.10	imā me agnā iṣṭakā dhenavaḥ santv iti
3.3.4.11	dhenavo vai nāmaitā iṣṭakāḥ
3.3.4.12	etābhir vai prajāpatir yadyad akāmayata tatad aduha
3.3.4.13	yadyad evaitābhir yajamānaḥ kāmayate tattad duhe
3.3.4.14	ṛtuṣṭhāḥ stha ṛtāvṛdhā iti
3.3.4.15	ṛtuṣṭhā evainā akṛta ṛtāvṛdhaḥ
3.3.4.16	ghṛtaścyuto madhuścyutā iti
3.3.4.17	ghṛtaścyuta evainā akṛta madhuścyutaḥ
3.3.4.18	ūrjasvatīḥ payasvatīr iti
3.3.4.19	ūrjasvatīr evainā akṛta payasvatīḥ
3.3.4.20	svadhāyinīḥ kulāyinīr iti
3.3.4.21	kulāyinīr hy etāḥ
3.3.4.22	virājo nāma kāmadughā iti
3.3.4.23	yatra vā ado devebhyaḥ kāmadughāḥ kāmam aduhra tad etā api duduhre
3.3.4.24	tat puṣṭim evaitābhir avarunddhe
3.3.4.25	amutrāmuṣmiṃl loka iti
3.3.4.26	amuṣmai hi lokāyāgniś cīyate
3.3.4.27	rudraṃ vai devā yajñād antarāyan
3.3.4.28	tān āyatayābhiparyāvartata
3.3.4.29	tasmād vā abibhayuḥ
3.3.4.30	te devāḥ prajāpatim evopādhāvan
3.3.4.31	sa prajāpatir etañ śatarudriyam apaśyat
3.3.4.32	tenainam aśamayat
3.3.4.33	tad ya evaṃ veda vedāha vā enaṃ prajāpatiḥ
3.3.4.34	nainam eṣa devo hinasti
3.3.4.35	yatra rudraḥ prajāḥ śamāyeta tad udaṅ pareti
3.3.4.36	etad eva vadaṃś cakramyeta
3.3.4.37	svāyāṃ vā etad diśi svena bhāgadheyena rudraṃ śamayati
3.3.4.38	jānudaghne prathamaṃ juhoti
3.3.4.39	asyā evainaṃ tena śamayati
3.3.4.40	nābhidaghne dvitīyam
3.3.4.41	antarikṣāt tena
3.3.4.42	chubukadaghne tṛtīyam
3.3.4.43	divas tena
3.3.4.44	trir juhoti
3.3.4.45	trayo vā ime lokāḥ
3.3.4.46	ebhyo vā etal lokebhyo rudraṃ śamayati
3.3.4.47	trir amutaḥ punaḥ pratyavahāraṃ juhoti
3.3.4.48	yān eveto rudrān yajati tān amuto 'vayajati
3.3.4.49	trir ito juhoti trir amutaḥ
3.3.4.50	tat ṣaṭ
3.3.4.51	ṣaḍ vā ṛtavaḥ
3.3.4.52	ṛtubhyo vā etad rudram avayajati
3.3.4.53	samāvañśo vibhājaṃ juhoti
3.3.4.54	samāvadbhājo hi rudrāṇāṃ bhāgāḥ
3.3.4.55	dvāsāhāni juhoti
3.3.4.56	dvāsāhair vai sa tam aśamayat
3.3.4.57	dvāsāhair evainaṃ śamayati
3.3.4.58	arkaparṇena juhoti
3.3.4.59	arkeṇa vā etad arkam avayajati
3.3.4.60	yat pātreṇa juhuyād rudraṃ prajāsv anvavanayet
3.3.4.61	tasmād āraṇyena juhoti
3.3.4.62	paśur vā agniḥ
3.3.4.63	sa vai tarhy eva jāyate yarhi cīyate
3.3.4.64	sa bhāgadheyam icchati yathā vatso jātaḥ stanam icchati
3.3.4.65	so 'dhvaryuṃ ca yajamānaṃ ca prekṣate
3.3.4.66	yañ śatarudriyaṃ juhoti
3.3.4.67	svenaivainaṃ bhāgadheyena śamayati
3.3.4.68	yāsā uttarārdhe jaghanārdhe śroṇis tasyāṃ hotavyam
3.3.4.69	svāyāṃ vā etad diśi svena bhāgadheyena pratihṛtya rudraṃ śamayati
3.3.4.70	aṅgiraso vai svaryanto 'jāyāṃ gharmaṃ prāsiñcan
3.3.4.71	sā śocantī parṇaṃ parāmṛśat
3.3.4.72	so 'rko 'bhavat
3.3.4.73	yad arkaparṇena juhoty arkeṇa vā etad arkam avayajati
3.3.4.74	yaṃ dviṣyāt tasya paśūnāṃ saṃcare nyasyet
3.3.4.75	yaḥ prathama ākramati sa ārtim ārchati
3.3.5.1	aśmann ūrjaṃ parvate śiśriyāṇām ity apaḥ pariṣiñcan paryeti
3.3.5.2	prajāpater vā eṣa rasaḥ
3.3.5.3	prajāpater eva rasena pariṣiñcati
3.3.5.4	aśmaṃs te kṣud ity aśmānam eva kṣudhārpayati
3.3.5.5	mayi tā ūrg ity ātmann evorjaṃ dhatte
3.3.5.6	yaṃ dviṣmas taṃ te śug ṛcchatv iti
3.3.5.7	yam eva dveṣṭi tam agneḥ śucārpayati
3.3.5.8	triḥ pariṣiñcan paryeti
3.3.5.9	trayo vā ime lokāḥ
3.3.5.10	ebhyo vā etal lokebhyo 'gneḥ śucaṃ śamayati
3.3.5.11	triḥ pariṣiñcan paryeti
3.3.5.12	trir apariṣiñcan
3.3.5.13	tat ṣaṭ
3.3.5.14	ṣaḍ vā ṛtavaḥ
3.3.5.15	ṛtubhyo vā etad agneḥ śucaṃ śamayati
3.3.5.16	yady abhicared etad eva yajur vadann apariṣiñcan punaḥ parīyāt
3.3.5.17	yaivāgneḥ śuk tayainam arpayati
3.3.5.18	yady abhicared idam aham amuṣyāmuṣyāyaṇam amuṣmāt putram amuṣyāṃ diśi prakṣiṇāmīti
3.3.5.19	kumbhaṃ jaghanyāyāṃ śroṇyāṃ prakṣiṇīyāt
3.3.5.20	yat prakṣiṇāti tasyaivārtim anv ārtim ārchati
3.3.5.21	atha yan nāma gṛhṇāty āyatanam evāsya chinatti
3.3.5.22	āgneyapāvamānyāṃ gāyatraṃ gāyate
3.3.5.23	prāṇo vai pavamānaḥ
3.3.5.24	śiro gāyatrī
3.3.5.25	yad āgneyapāvamānyāṃ gāyatraṃ gāyate śīrṣan vā etat prāṇān dadhāti
3.3.5.26	iyaṃ vai rathantaram
3.3.5.27	antarikṣaṃ vāmadevyam
3.3.5.28	asau bṛhat
3.3.5.29	tridhātur vā etad arko nidhīyate
3.3.5.30	ātmā vai vāmadevyam
3.3.5.31	pratiṣṭhā yajñāyajñiyam
3.3.5.32	bṛhadrathantare pakṣau
3.3.5.33	yad bṛhadrathantare abhito gāyata ātmann eva pakṣau dhatte
3.3.5.34	yajñaṃ vai devānāṃ rakṣāṃsy ajighāṃsan
3.3.5.35	tāni bṛhadrathantarābhyām evāpāghnata
3.3.5.36	yad bṛhadrathantare abhito gāyate rakṣasām apahatyai
3.3.5.37	prajāpater hṛdayam apipakṣe gāyate
3.3.5.38	tasmād idam apipakṣa ātmano hṛdayam anṛcaṃ gāyate
3.3.5.39	tasmād anasthakaṃ hṛdayam
3.3.5.40	arkyaiḥ sāmabhir arkaṃ pariṣṭuvanti
3.3.5.41	satanūr arko nidhīyate
3.3.6.1	varuṇamenir vā eṣa etarhy abhīddhas tiṣṭhati
3.3.6.2	sa enaṃ tarhy adhīyāt tasya prāṇena vīyāt
3.3.6.3	maṇḍūkenādhyeti
3.3.6.4	tasyaiva prāṇena vyeti
3.3.6.5	na grāmyān paśūn hinasti nāraṇyān
3.3.6.6	avakayā vikarṣati
3.3.6.7	apāṃ vā eṣā yonir yad avakā
3.3.6.8	apāṃ vā etad yonināgneḥ śucaṃ śamayati
3.3.6.9	apāṃ vā etad rūpaṃ yad avakā
3.3.6.10	apāṃ vā etad rūpeṇāgneḥ śucaṃ śamayati
3.3.6.11	vetasenādhyeti
3.3.6.12	apāṃ vā etat puṣpaṃ yad vetasaḥ
3.3.6.13	apāṃ vā etat puṣpeṇāgneḥ śucaṃ śamayati
3.3.6.14	saptabhir vikarṣati
3.3.6.15	sapta vai chandāṃsi
3.3.6.16	chandobhir vā etad agneḥ śucaṃ śamayati
3.3.6.17	atho brahma vai chandāṃsi
3.3.6.18	brahmaṇā vā etad agneḥ śucaṃ śamayati
3.3.6.19	agnir vai sṛṣṭo bhāgadheyam aicchat
3.3.6.20	sa prajāpatim evopādhāvat
3.3.6.21	tasmā annaṃ prāyacchat kaṃtvāya
3.3.6.22	tad asmai kam abhavat
3.3.6.23	annaṃ vai kam
3.3.6.24	annena vā etad agnim upacarati kaṃtvāya
3.3.6.25	kaṃ hāsmā agniṃ cikyānāya bhavati
3.3.6.26	parāñcam adhyeti
3.3.6.27	parāṅ hi paśuḥ śāntaḥ
3.3.6.28	atho parāṅ hi paśuḥ reto dadhāti
3.3.6.29	anyāṃs te asmat tapantu hetayaḥ pāvako asmabhyaṃ śivo bhaveti
3.3.6.30	annaṃ vai pāvakam
3.3.6.31	annena vā etad agneḥ śucam antardhatte
3.3.6.32	hiraṇyaśakalair vyāghārayati
3.3.6.33	amṛtaṃ vai hiraṇyam
3.3.6.34	tejo 'gniḥ
3.3.6.35	amṛtena vā etat tejo vyāghārayati
3.3.6.36	pañcabhir vyāghārayati
3.3.6.37	pāṅkto yajñaḥ
3.3.6.38	yāvān eva yajñas tam ālabdha
3.3.6.39	dvayā vai devā yajamānasya gṛham āgacchanti
3.3.6.40	yad dadhnā madhusaṃśliṣṭena vyavokṣati tān eva prīṇāti
3.3.6.41	sarvam anu vyavokṣati
3.3.6.42	sarvān evainān prīṇāti
3.3.6.43	tisṛbhir vyavokṣati
3.3.6.44	trivṛddhy agniḥ
3.3.6.45	triṣṭubbhir vyavokṣatīndriyasyāvaruddhyai
3.3.6.46	annavatībhir vyavokṣaty annādyasyāvaruddhyai
3.3.6.47	darbhagurumuṣṭinā vyavokṣati
3.3.6.48	sa hi prājāpatyaḥ
3.3.6.49	prāṇair vā eṣa vyṛdhyate yo 'gnim adhyeti
3.3.6.50	yad āha prāṇadā apānadā iti prāṇān evātman dhatte
3.3.6.51	prajayā ca vā eṣa paśubhiś ca vyṛdhyate yo 'gnim adhyeti
3.3.6.52	prajā vai varcaḥ
3.3.6.53	paśavo varivaḥ
3.3.6.54	yad āha varcodhā varivodhā iti prajāṃ caiva paśūṃś cātman dhitvāvarohati
3.3.7.1	indro vai vṛtram ahan
3.3.7.2	sa prāṅ apadyata
3.3.7.3	sa padyamānā indraṃ ṣoḍaśabhir bhogaiḥ paryagṛhṇāt
3.3.7.4	sa vā agninaiva vṛtrasya bhogān apidahya vaiśvakarmaṇābhyāṃ pāpmanas tamaso niramucyata
3.3.7.5	agnis tigmena śociṣeti yaj juhoty agninā vā etat pāpmano bhogān apidahya vaiśvakarmaṇābhyāṃ pāpmanas tamaso nirmucyate
3.3.7.6	nānā juhoti
3.3.7.7	sūktayor nānāvīryatvāya
3.3.7.8	ṣoḍaśagṛhītena juhoti
3.3.7.9	ṣoḍaśabhir hi sa taṃ bhogaiḥ paryagṛhṇāt
3.3.7.10	etena vai sa vṛtrasya bhogebhyo niramucyata
3.3.7.11	tat pāpmana evaitena bhogebhyo nirmucyate
3.3.7.12	athaitad apratiratham
3.3.7.13	etena vai devā asurān apraty ajayan
3.3.7.14	tad apratirathasyāpratirathatvam
3.3.7.15	tad apraty evaitena yajamāno bhrātṛvyaṃ jayati
3.3.7.16	etenaiva yājayet saṃgrāme
3.3.7.17	jayati saṃgrāmam
3.3.7.18	etenaiva yājayed bhrātṛvyavantaṃ yo vāsya priyaḥ syāt tam
3.3.7.19	bhavaty ātmanā
3.3.7.20	parāsya bhrātṛvyo bhavati
3.3.7.21	etena vai bharadvājaḥ pratardanaṃ daivodāsiṃ samanahyat
3.3.7.22	sa rāṣṭram abhavat
3.3.7.23	yaṃ kāmayeta rāṣṭriyam ayaṃ rāṣṭraṃ syād iti tam etena saṃnahyet
3.3.7.24	rāṣṭraṃ ha bhavati
3.3.7.25	etena vai devā virājam abhyajayan
3.3.7.26	daśānvāha
3.3.7.27	daśākṣarā virāṭ
3.3.7.28	virājam evaitenābhijayati
3.3.7.29	dakṣiṇato vai devānāṃ yajñaṃ rakṣāṃsy ajighāṃsan
3.3.7.30	tāni vā apratirathenaivāpāghnata
3.3.7.31	yad brahmāpratirathaṃ dakṣiṇato vadann eti rakṣasām apahatyai
3.3.8.1	ud enam uttaraṃ nayeti samidhā ādadhāti
3.3.8.2	prahriyamāṇāyaivāsmai bhāgam akaḥ
3.3.8.3	tisra ādadhāti
3.3.8.4	trivṛddhy agniḥ
3.3.8.5	ud u tvā viśve devā iti
3.3.8.6	viśve hīdaṃ devāḥ smo yan manuṣyāḥ
3.3.8.7	agne bharanta cittibhir iti
3.3.8.8	yasmā eva cittāyāgnir ādhīyate tenainaṃ cittena samardhayati
3.3.8.9	pañca diśo daivīr yajñam avantu devīr iti
3.3.8.10	imā evainaṃ pañca diśo 'nu tejasvinaṃ karoti
3.3.8.11	utthapatrā īḍyo gṛbhīta iti
3.3.8.12	utthapatro hy eṣa
3.3.8.13	parigṛhya yajñam āyann iti
3.3.8.14	parigṛhya hy etaṃ yanti
3.3.8.15	harikeśaḥ sūryaraśmiḥ purastād iti
3.3.8.16	asau vā ādityo harikeśaḥ sūryaraśmiḥ purastāt
3.3.8.17	savitā jyotir udayaṃ ajasram ity āha prasūtyā eva
3.3.8.18	tasya pūṣā prasave yāti vidvān iti
3.3.8.19	paśavo vai pūṣā
3.3.8.20	paśūn evāvarunddhe
3.3.8.21	tato vākā āśiṣo no juṣantām ity āśiṣāṃ vā eṣa dohaḥ
3.3.8.22	āśiṣa eva duhe
3.3.8.23	indraṃ viśvā avīvṛdhann iti vṛdhadvatyā yanti
3.3.8.24	vṛddhim evopayanti
3.3.8.25	anuṣṭubhā yanti
3.3.8.26	vāg vā anuṣṭup
3.3.8.27	vaiśvadevī vāk
3.3.8.28	vaiśvadevo 'gniḥ
3.3.8.29	tasmād anuṣṭubhā yanti
3.3.8.30	ṣaḍbhir āgnīdhrād yanti
3.3.8.31	ṣaḍ vā ṛtavaḥ
3.3.8.32	ṛtubhir eva yanti
3.3.8.33	vimāna eṣa divo madhya āstā ity aśmānaṃ sādayati
3.3.8.34	vimāno hy asā ādityaḥ svargasya lokasya
3.3.8.35	sumnahūr yajña ā ca vakṣad yakṣad agnir devo devaṃ ā ca vakṣad ity āśīr evaiṣā
3.3.8.36	devahūr yajña ā ca vakṣad yakṣad agnir devo devaṃ ā ca vakṣad ity āśiṣa evaiṣa parigrahaḥ
3.3.8.37	vājasya mā prasavenodgrābheṇodajigrabhad iti
3.3.8.38	asau vā āditya udgrābhaḥ
3.3.8.39	eṣa nigrābhaḥ
3.3.8.40	udyan vā etad yajamānam udgṛhṇāti
3.3.8.41	nimrocann asya bhrātṛvyaṃ nigṛhṇāti
3.3.8.42	udgrābhaś ca nigrābhaś ceti
3.3.8.43	brahma vā udgrābhaḥ
3.3.8.44	brahma nigrābhaḥ
3.3.8.45	brahmaṇā vā etad yajamānam udgṛhṇāti
3.3.8.46	brahmaṇāsya bhrātṛvyaṃ nigṛhṇāti
3.3.8.47	athā sapatnān indrāgnī me viṣūcīnān vyasyatām iti
3.3.8.48	ojo vai vīryam indrāgnī
3.3.8.49	ojasā vā etad vīryeṇa yajamāno bhrātṛvyaṃ viṣvañcaṃ vinudate
3.3.8.50	caturbhir āhavanīyād yanti
3.3.8.51	catvāri vai chandāṃsi
3.3.8.52	chandobhir eva yanti
3.3.8.53	atho brahma vai chandāṃsi
3.3.8.54	brahmaṇaiva yanti
3.3.9.1	kramadhvam agninā nākam ity āha svargasya lokasya samaṣṭyai
3.3.9.2	divaḥ pṛṣṭhaṃ svar gatveti
3.3.9.3	pṛṣṭhena hi yanti
3.3.9.4	ūrjaṃ no dhehi dvipade catuṣpadā iti
3.3.9.5	dvipātsu caiva catuṣpātsu ca paśuṣūrjaṃ dadhāti
3.3.9.6	iyakṣamāṇā bhṛgubhiḥ saheti
3.3.9.7	bhṛgavo hy agre yajñenārdhnuvann ṛddhyai
3.3.9.8	pṛthivyā aham ud antarikṣam āruham
3.3.9.9	antarikṣād divam āruham ity eṣāṃ vā eṣa lokānāṃ samārohaḥ
3.3.9.10	pañcabhir ākramate
3.3.9.11	pāṅkto yajñaḥ
3.3.9.12	yajñena vā etad yajñam abhyārohaty apratinodāya
3.3.9.13	kṛṣṇāyāḥ śvetavatsāyāḥ payasā juhoti
3.3.9.14	ahar vai vatsaḥ
3.3.9.15	rātrir mātā
3.3.9.16	ahne vā etad rātrīṃ pradāpayati
3.3.9.17	pratte ha vā ahorātre duhe ya evaṃ veda
3.3.9.18	sarve vai paśavo nānārūpāḥ santaḥ paya eva praty ekarūpāḥ
3.3.9.19	yad eva praty ekarūpās tad enān praty avarunddhe
3.3.9.20	naktoṣāsā
3.3.9.21	agne sahasrākṣa / suparṇo 'si garutmān / pṛṣṭhe pṛthivyāḥ sīdeti
3.3.9.22	eṣu vā etal lokeṣu jyotiṣmantam agniṃ nidhatte
3.3.9.23	atho prāṇānāṃ vidhṛtyai
3.3.9.24	dvābhyāṃ sādayati
3.3.9.25	dvipād yajamānaḥ pratiṣṭhityai
3.3.9.26	ājuhvānaḥ supratīkaḥ purastād ity āha svargasya lokasya samaṣṭyai
3.3.9.27	tāṃ savitur vareṇyasya citrām ity etaṃ vai kaṇvaḥ śrāvayaso 'gner dohaṃ vidāṃ cakāra
3.3.9.28	agner vā eṣa dohaḥ
3.3.9.29	agniṃ vā etenāgnicid duhe
3.3.9.30	sarvān ha vā asmā agnir dohānt sarvān kāmān duhe ya evaṃ veda
3.3.9.31	vidhema te parame janmann agnā ity āharddhyā eva
3.3.9.32	preddho agne dīdihi puro nā ity eṣā vai karṇakavatī sūrmy ajasraṃ jyotiḥ
3.3.9.33	ajasraṃ vāvāsmā etaj jyotir apyadhāt
3.3.9.34	etāṃ vai vāsiṣṭhaḥ sātyahavyaḥ sattriṇā āsīnān papraccha vida karṇakavatīṃ sūrmīm iti
3.3.9.35	vidmeti hocuḥ
3.3.9.36	yā vaneṣu tāṃ vidmeti
3.3.9.37	paśavo vā etasyāḥ karṇāḥ
3.3.9.38	paśumān bhavati
3.3.9.39	etāṃ vai vajraṃ śataghnīṃ vighnīṃ devā asurebhya upaprāvartayan
3.3.9.40	teṣāṃ śatatarham atṛṃhan
3.3.9.41	tad etām eva vajraṃ śataghnīṃ vighnīṃ yajamāno bhrātṛvyāyopaprāvartayati
3.3.9.42	śatatarhaṃ ha tṛṃhati
3.3.9.43	agne tam adyeti paṅktyā juhoti
3.3.9.44	yajamāno vai paṅktiḥ
3.3.9.45	yajamānaṃ vā etad virāji pratiṣṭhāpayām akaḥ
3.3.9.46	atho paṅktyaivāhutyā yajñam ālabhate
3.3.9.47	sapta te agne samidhaḥ sapta jihvā iti
3.3.9.48	etāvatīr vā agnes tanvaḥ
3.3.9.49	ṣoḍhā saptasapta
3.3.9.50	yo vā asyaitā agniṃ cikyāno vitarṣayati vi ha tṛṣyati
3.3.9.51	tā evāsya tarpayati
3.3.9.52	cittiṃ juhomi manaseti
3.3.9.53	eṣā vā agner adābhyāhutir vaiśvakarmaṇī
3.3.9.54	nainaṃ bhrātṛvyo dabhnoty agniṃ cikyānam
3.3.9.55	pra samānānāṃ jyaiṣṭhyam āpnoti ya evaṃ veda
3.3.9.56	agnir vā amanyata na vā aham idam abhāgadheyaḥ
3.3.9.57	tejo yaṃsyāmīti
3.3.9.58	tad etena bhāgadheyenāyacchat
3.3.9.59	etad vā agnir agnihotram
3.3.9.60	agniṃ vā etenāgnicid yacchati
3.3.9.61	sarvān ha vā asmā agnir dohānt sarvān kāmān duhe ya evaṃ veda
3.3.9.62	saṃ vā etad agnim inddhe yac cinoti tam
3.3.9.63	dīpayaty evāgnir agnihotreṇa
3.3.10.1	athaiṣo 'gnaye vaiśvānarāya dvādaśakapālaḥ
3.3.10.2	saṃvatsaro vā agnir vaiśvānaraḥ
3.3.10.3	saṃvatsaram eva prīṇāti
3.3.10.4	atho prāhṛtāyaivāsmai bhāgam akaḥ
3.3.10.5	āhutīnāṃ vai pratiṣṭhityā yajamānaḥ pratitiṣṭhati
3.3.10.6	āhutīnām apratiṣṭhityā na pratitiṣṭhati
3.3.10.7	yad etaṃ juhoty āhutīnāṃ pratiṣṭhityai
3.3.10.8	tāḥ pratitiṣṭhantīr yajño 'nupratitiṣṭhati yajñaṃ yajamānaḥ
3.3.10.9	atho kāmo vai vaiśvānaraḥ
3.3.10.10	yatkāmo bhavati saṃ hāsmai sa kāmo namati
3.3.10.11	yat prāṅ paryāvarteta daivīr viśo muhyeyuḥ
3.3.10.12	yad dakṣiṇā yamadevatyā syāt
3.3.10.13	yat pratyaṅ sauryaḥ
3.3.10.14	yad udaṅ raudraḥ
3.3.10.15	ṛju hotavyaḥ pratiṣṭhityai
3.3.10.16	sarvahutaṃ karoti pratiṣṭhityai
3.3.10.17	kṣatraṃ vai vaiśvānaraḥ
3.3.10.18	viṇ mārutāḥ
3.3.10.19	yad etaṃ hutvā mārutān juhoti
3.3.10.20	viśaṃ vā etat kṣatrāya niyunakti
3.3.10.21	atho viśam eva kṣatrāyānukāṃ karoti
3.3.10.22	agnimukhān vai prajāpatiḥ paśūn asṛjata
3.3.10.23	paśavo mārutāḥ
3.3.10.24	yad etaṃ hutvā mārutān juhoty agnimukhān evāsmai prajāpatiḥ paśūn prajanayati
3.3.10.25	saptakapālā bhavanti
3.3.10.26	saptasapta mārutā gaṇāḥ
3.3.10.27	tasmāt saptakapālāḥ
3.3.10.28	gaṇenagaṇena juhoti
3.3.10.29	gaṇaśa eva marutaḥ prīṇāti
3.3.10.30	yo 'raṇye 'nuvākyo gaṇas tan madhyato juhuyāt
3.3.10.31	kṣatraṃ vā eṣa
3.3.10.32	marutāṃ viḍ itare
3.3.10.33	viśo vā etat kṣatraṃ madhyameṣṭhaṃ karoti
3.3.10.34	yadi kāmayeta viśā kṣatraṃ hanyām iti yo 'raṇye 'nuvākyo gaṇas tam itarair gaṇair mohayet
3.3.10.35	viśā vā etat kṣatraṃ hanti
3.3.10.36	yadi kāmayeta kṣatreṇa viśaṃ hanyām iti yo 'raṇye 'nuvākyo gaṇas tenetarān gaṇān mohayet
3.3.10.37	kṣatreṇa vā etad viśaṃ hanti
3.3.10.38	tasya triṣṭubhau yājyānuvākye syātām
3.3.10.39	ojo vai vīryaṃ triṣṭup
3.3.10.40	ojo vā etad vīryaṃ viśa ādāya kṣatrāyāpidadhāti
3.3.10.41	yadi kāmayeta kṣatreṇāsya kṣatraṃ hanyāṃ pra svād āyatanāc cyaveteti yo 'raṇye 'nuvākyo gaṇas tenāgniṣṭhaṃ rathavāhanaṃ vyaṅgayet
3.3.10.42	kṣatraṃ vā eṣa
3.3.10.43	marutām agniṣṭhaṃ rathavāhanam
3.3.10.44	kṣatriyasya kṣatraṃ bibharti
3.3.10.45	kṣatreṇaivāsya kṣatraṃ hanti
3.3.10.46	pra svād āyatanāc cyavate
3.3.10.47	indraṃ daivīr viśo maruto 'nuvartmānā ity etad vai devānām anuvartma
3.3.10.48	daivīṃ ca vāvāsmā etad viśaṃ mānuṣīṃ cānuvartmānau karoti
3.3.10.49	saṃ vā etad agnim inddhe yac cinoti tam
3.3.10.50	dīpayaty eva mārutaiḥ
3.4.1.1	vasor dhārāṃ juhoty akḷptasya kḷptyā aśāntasya śāntyā anabhijitasyābhijityā anavaruddhasyāvaruddhyai
3.4.1.2	saṃtataṃ juhoti prāṇānāṃ saṃtatyā eṣāṃ lokānāṃ saṃtatyā annādyasya saṃtatyai
3.4.1.3	avicchinnaṃ juhoty annādyasyāvicchedāya
3.4.1.4	yad vicchindyāt prāṇān vicchindyāt
3.4.1.5	yaṃ dviṣyāt tasya vicchindyāt
3.4.1.6	annādyam asya vicchinatti
3.4.1.7	akṣuc cānnaṃ ceti
3.4.1.8	etāni vā annasya rūpāṇi
3.4.1.9	rūpair evānnam avarunddhe
3.4.1.10	agniś cāpaś ceti
3.4.1.11	eṣā vā annasya yoniḥ
3.4.1.12	sayony evānnam avarunddhe
3.4.1.13	vasor me dhārāsad iti vasor dhārāṃ juhoti
3.4.1.14	ghṛtasya vā eṣā dhārā
3.4.1.15	yajamānam amuṣmiṃl loka upatiṣṭhante
3.4.1.16	dvādaśa dvādaśāti juhoti
3.4.1.17	dvādaśa māsāḥ saṃvatsaraḥ
3.4.1.18	saṃvatsaram evāvarunddhe
3.4.1.19	ardhendrāṇi juhoti
3.4.1.20	ardhendrair vai devā indriyaṃ vīryam asurāṇām avṛñjata
3.4.1.21	indriyam evaitair vīryaṃ yajamāno bhrātṛvyasya vṛṅkte
3.4.1.22	devāś ca vā asurāś cāspardhanta
3.4.1.23	te devā indram abruvan tvayā mukhenemān jayāmeti
3.4.1.24	so 'bravīd bhāgo me 'stv iti
3.4.1.25	vṛṇīṣvety abruvan
3.4.1.26	so 'bravīd ardhyo vā ahaṃ devatānām asānīti
3.4.1.27	tato vā ajayan
3.4.1.28	tasmād eṣo 'rdhabhāg devatānām
3.4.1.29	yad ardhendrāṇi hūyante vijityai
3.4.1.30	indrottamāni bhavanti
3.4.1.31	indriyaṃ vai vīryam indraḥ
3.4.1.32	indriye vā etad vīrye tato yajñasya yajamānaḥ pratitiṣṭhati
3.4.1.33	aṃśuś ca raśmiś ceti
3.4.1.34	yajñamukhaṃ vā aṃśuś ca raśmiś ca
3.4.1.35	yajñamukham evāvarunddhe
3.4.1.36	adhipatiś cādābhyaś ceti
3.4.1.37	nainaṃ bhrātṛvyo dabhnoty agniṃ cikyānam
3.4.1.38	pra samānānāṃ jyaiṣṭhyam āpnoti ya evaṃ veda
3.4.1.39	ete grahā bhavanti
3.4.1.40	etāni vai yajñasya rūpāṇi
3.4.1.41	rūpair eva yajñam avarunddhe
3.4.1.42	srucaś ca camasāś ceti yajñāyudhāni saṃbharati
3.4.1.43	yajñāyudhāny eva saṃbhṛtya yajñaṃ prayuṅkte
3.4.1.44	pātrāṇi juhoti
3.4.1.45	pātrair vā annam adyate
3.4.1.46	anurūpeṇaivānnādyam avarunddhe
3.4.1.47	barhiś ca vediś cety āśīr evaiṣā
3.4.1.48	avabhṛthaś ca svagākāraś ceti pratiṣṭhityai
3.4.2.1	agniś ca gharmaś cety etad vā agner brahmavarcasyam
3.4.2.2	rucaṃ caivaitena brahmavarcasaṃ cāvarunddhe
3.4.2.3	tejasvī brahmavarcasī bhavati
3.4.2.4	ṛtuś ca vrataṃ ceti
3.4.2.5	ahorātre vā ṛtuś ca vrataṃ ca
3.4.2.6	ahorātre evāsyaitenābhīṣṭe prīte bhavataḥ
3.4.2.7	ekā ca tisraś ceti
3.4.2.8	devacchandasaṃ vā ekā ca tisraś ca
3.4.2.9	devacchandasam evāvarunddhe
3.4.2.10	catasraś cāṣṭau ceti
3.4.2.11	manuṣyacchandasaṃ vai catasraś cāṣṭau ca
3.4.2.12	manuṣyacchandasam evāvarunddhe
3.4.2.13	devaloka eva devacchandasena ṛdhnoti
3.4.2.14	manuṣyaloke manuṣyacchandasena
3.4.2.15	ekā ca tisraś ca catasraś cāṣṭau ceti
3.4.2.16	roho vā eṣa eṣāṃ lokānām
3.4.2.17	saṃkrāntiḥ svargasya lokasya
3.4.2.18	dvyuttareṇa vai stomenādityāḥ svargaṃ lokam āyaṃś caturuttareṇāṅgirasau
3.4.2.19	yad etau stomau juhoti svargasya lokasya samaṣṭyai
3.4.2.20	yugmadayujau vā etau stomau mithunau prajananāya
3.4.2.21	reta eva dvyuttareṇa dadhāti
3.4.2.22	reto hitaṃ caturuttareṇa prajanayati
3.4.2.23	ekā ca tisraś ceti
3.4.2.24	ā trayastriṃśatas trayastriṃśad devatāḥ
3.4.2.25	tā evāsyaitenābhīṣṭāḥ prītā bhavanti
3.4.2.26	catasraś cāṣṭau ceti
3.4.2.27	āṣṭācatvāriṃśataḥ
3.4.2.28	aṣṭācatvāriṃśadakṣarā jagatī
3.4.2.29	jāgatāḥ paśavaḥ
3.4.2.30	paśūn evāvarunddhe
3.4.2.31	tryaviś ca tryavī ceti
3.4.2.32	etāni vai vayāṃsi paśūnām
3.4.2.33	paśava eva paśūn avarunddhe
3.4.2.34	āyur yajñena kalpate
3.4.2.35	prāṇo yajñena kalpatā iti yajñasya vā eṣā kḷptiḥ
3.4.2.36	yajñam evaitad acīkḷpat
3.4.2.37	vājāya svāhā / prasavāya svāheti
3.4.2.38	trayodaśa vā etā āhutayaḥ
3.4.2.39	trayodaśa māsāḥ saṃvatsaraḥ
3.4.2.40	saṃvatsaraṃ vāvāsmā etad upadadhāti svarge loke
3.4.2.41	tasminn eva pratitiṣṭhati
3.4.2.42	stomaś ca yajuś ceti
3.4.2.43	annaṃ vai stomaś ca yajuś ca
3.4.2.44	annaṃ vā etad ātman dhitvānnādo bhūtvā devakṣetram antataḥ prāvasati
3.4.2.45	agnir vai vasuḥ
3.4.2.46	tasya vā eṣā dhārā
3.4.2.47	sarvān ha vā asmā agnir dohānt sarvān kāmān duhe ya evaṃ veda
3.4.2.48	saṃ vā etad agnir annādyam inddhe yac cinoti
3.4.2.49	taṃ dīpayaty eva vasor dhārayā
3.4.3.1	vājaprasavyaṃ juhoti
3.4.3.2	vājaṃ vā etenāgnir annādyam udajayat
3.4.3.3	vājam evaitenānnādyaṃ yajamānā ujjayati
3.4.3.4	annasyānnasya juhoti vājaprasavyābhiḥ
3.4.3.5	annaṃ vai vājo 'nnādyasyāvaruddhyai
3.4.3.6	ubhayaṃ grāmyaṃ cāraṇyaṃ ca juhoty ubhayasyānnādyasyāvaruddhyai
3.4.3.7	audumbareṇa sruveṇa juhoti
3.4.3.8	ūrg vā udumbara ūrjo 'varuddhyai
3.4.3.9	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyā vācā yantur yantreṇa bṛhaspatiṃ sāmrājyāyābhiṣiñcāmīty abhiṣiñced yadi brāhmaṇo yajeta
3.4.3.10	bṛhaspatisavo hy eṣa
3.4.3.11	indraṃ sāmrājyāyābhiṣiñcāmīty abhiśiñced yadi rājanyo yajeta
3.4.3.12	indrasavo hy eṣa
3.4.3.13	kṛṣṇājine brahmavarcasakāmam abhiṣiñcet
3.4.3.14	brahmaṇo vā etad ṛksāmayo rūpam
3.4.3.15	ṛksāme brahmavarcasam
3.4.3.16	brahmavarcasam evāvarunddhe
3.4.3.17	bastājine paśukāmam
3.4.3.18	paśavo vai bastājinam
3.4.3.19	paśūn evāvarunddhe
3.4.3.20	sūyate vā eṣo 'gnīnāṃ yaś cīyate
3.4.3.21	svenaivainaṃ savena samardhayati
3.4.3.22	devā oṣadhīṣu pakvāsv ājīm ayuḥ
3.4.3.23	tā agnir udajayat
3.4.3.24	agner vā eṣo 'bhiṣekaḥ
3.4.3.25	annasya vā etat sūyate
3.4.3.26	savānāṃ vā eṣa ekaḥ
3.4.3.27	bṛhaspatisavo vā eṣa
3.4.3.28	bārhaspatyo brāhmaṇo devatayā
3.4.3.29	svenaiva savena sūyate
3.4.3.30	tad āhur hotavyam eva
3.4.3.31	na hi suṣuvāṇaḥ kaṃ cana pratyavarohatīti
3.4.3.32	suṣuvāṇo vā eṣa devatayā yo 'gnicit
3.4.3.33	ṛtavo vai suṣuvāṇasya rāṣṭram anubibhrati
3.4.3.34	ṣaḍ vā ṛtavaḥ
3.4.3.35	ṛtavo rāṣṭrabhṛtaḥ
3.4.3.36	yat ṣaḍbhir juhoti
3.4.3.37	ṛtuṣv evāsya rāṣṭraṃ pratiṣṭhāpayati
3.4.3.38	te 'smai rāṣṭram anubibhrati
3.4.3.39	dvādaśagṛhītena juhoti
3.4.3.40	dvādaśa māsāḥ saṃvatsaraḥ
3.4.3.41	saṃvatsaram evāptvāvarunddhe
3.4.3.42	mithunā vā etā āhutayaḥ
3.4.3.43	tasmai svāhā vaṭ / tābhyaḥ svāhā vaḍ iti tasminn eva mithune reto dadhāti
3.4.3.44	rathaśīrṣe saptamaṃ juhoti diśām abhijityai
3.4.3.45	diśa evābhijitā rathena jīyante
3.4.3.46	athaite vātahomāḥ
3.4.3.47	agnicito vā amutrāhorātre
3.4.3.48	agnicite 'yaṃ vāyuḥ pavate
3.4.3.49	prāṇo vai vāyuḥ
3.4.3.50	prāṇam evāvarunddhe
3.4.3.51	añjalinā juhoti
3.4.3.52	na hy etasyāvadānam asti
3.4.3.53	atho parigṛhītyā eva
3.4.3.54	prāṇo vai vāyuḥ
3.4.3.55	hastaḥ prāṇāyopakḷptatamaḥ
3.4.3.56	tasmād añjalinā juhoti
3.4.3.57	trir juhoti
3.4.3.58	trayo vā ime lokāḥ
3.4.3.59	ima evāsmai lokā vātaṃ dhunvanti
3.4.3.60	samudro 'si nabhasvān ārdradānur iti
3.4.3.61	etāni vai vāyo rūpāṇi
3.4.3.62	rūpair eva vāyum avarunddhe
3.4.3.63	māruto 'si marutāṃ gaṇa iti
3.4.3.64	māruto hi vāyuḥ
3.4.3.65	saṃ vā etad agnim inddhe yac cinoti tam
3.4.3.66	dīpayaty eva vātahomaiḥ
3.4.4.1	﻿prāṇo vai gāyatrī
3.4.4.2	gāyatraṃ havirdhānam
3.4.4.3	apāno jagatī
3.4.4.4	jāgataṃ sadaḥ
3.4.4.5	vyānas triṣṭup
3.4.4.6	traiṣṭubham āgnīdhram
3.4.4.7	asuḥ pṛśniḥ
3.4.4.8	madhye divyo nihitaḥ pṛśnir aśmeti
3.4.4.9	amuṃ vāvāsyaitan madhyataḥ prāṇāpānānāṃ vyavadadhāti
3.4.4.10	prāṇānāṃ dhṛtyai
3.4.4.11	aśmanavamā āgnīdhre sādayati
3.4.4.12	nava vai prāṇāḥ
3.4.4.13	prāṇān vāvāsyaitad yajamānaloke dadhāty ekaviṃśatiṃ hotriye pratiṣṭhityai
3.4.4.14	pratiṣṭhā hy ekaviṃśaḥ
3.4.4.15	ekādaśa brāhmaṇāñ śaṃsyāḥ
3.4.4.16	ekādaśākṣarā triṣṭup
3.4.4.17	vīryaṃ triṣṭup
3.4.4.18	vīrya eva pratitiṣṭhati
3.4.4.19	aṣṭāṣṭā itareṣu
3.4.4.20	aṣṭākṣarā gāyatrī
3.4.4.21	brahma gāyatrī
3.4.4.22	brahmaṇy eva pratitiṣṭhati
3.4.4.23	ṣaṇ mārjālīye
3.4.4.24	ṣaḍ vā ṛtavaḥ
3.4.4.25	ṛtavo vā etaṃ dakṣiṇataḥ paryaharanta
3.4.4.26	pitaro vā ṛtavaḥ
3.4.4.27	atho ṣaḍ vai chandāṃsi
3.4.4.28	chandāṃsi vāvāsyaitad yajñamukhe yunakti
3.4.4.29	sajūr abdo āyavobhir iti
3.4.4.30	etā vā agner devatāḥ purastādbhāgāḥ
3.4.4.31	tā eva prīṇāti
3.4.4.32	atho atra vai devānāṃ priyās tanvaḥ
3.4.4.33	tā evāvarunddhe
3.4.4.34	sajūr abdo āyavobhir iti
3.4.4.35	saṃvatsaro vā abdaḥ
3.4.4.36	ṛtavā āyavānaḥ
3.4.4.37	saṃvatsara evāsyaitenā ṛtavo 'bhīṣṭāḥ prītā bhavanti
3.4.4.38	sajūr uṣā āruṇībhir ity uṣasam eva prīṇāti
3.4.4.39	sajoṣā aśvinā daṃsobhir iti
3.4.4.40	ahorātre vā aśvinā
3.4.4.41	ahorātre evāsyaitenābhīṣṭe prīte bhavataḥ
3.4.4.42	sajūḥ sūrā etaśeneti sūryam eva prīṇāti
3.4.4.43	sajūr vaiśvānara iḍayā ghṛtena svāheti
3.4.4.44	saṃvatsaro vai vaiśvānaraḥ
3.4.4.45	paśavā iḍā
3.4.4.46	paśavo ghṛtam
3.4.4.47	saṃvatsarā evāsyaitena paśavo 'bhīṣṭāḥ prītā bhavanti
3.4.4.48	darbhastambe juhoti
3.4.4.49	eṣā vā asyāmṛtacit tanūḥ
3.4.4.50	amṛte vā etad agniś cīyate
3.4.4.51	hiraṇyaṃ nidhāya juhoti
3.4.4.52	agnimaty eva juhoty āyatanavati
3.4.4.53	andho 'dhvaryuḥ syād yad anāyatane juhuyāt
3.4.4.54	svargāya vai lokāya devaratho yujyate kāmāya manuṣyarathaḥ
3.4.4.55	agniṃ yunajmi śavasā ghṛtenety agniṃ vā etad yunakti
3.4.4.56	tena yuktena svargaṃ lokaṃ gacchati
3.4.4.57	yat sarvābhir yuñjyād yukto 'sya yajñaḥ syād apratiṣṭhitā āhutayaḥ
3.4.4.58	dvābhyāṃ nāpiyunakti
3.4.4.59	āhutīnāṃ pratiṣṭhityai
3.4.4.60	tāḥ pratitiṣṭhantīr yajño 'nupratitiṣṭhati
3.4.4.61	yajñaṃ yajamānaḥ
3.4.4.62	tisṛbhir yunakti
3.4.4.63	trivṛddhy agniḥ
3.4.4.64	yāvān evāgnis taṃ yunakti
3.4.4.65	tasmin yukte sarvaṃ havyaṃ samādhīyate
3.4.4.66	pañcabhir yunakti
3.4.4.67	pāṅkto yajñaḥ
3.4.4.68	yāvān eva yajñas tam ālabdha
3.4.4.69	saṃ vā etam etau tapato yaś cīyate yaś ca vaiśvānaraḥ
3.4.4.70	yad apsumatībhyāṃ purastād yajñāyajñiyasya saṃmṛśati śāntyai
3.4.4.71	eṣā vai yajñasya mātrā yad agniṣṭomaḥ
3.4.4.72	bhūma tv evāsyāta ūrdhvaṃ kriyate
3.4.5.1	yo vā agniṃ yogā āgate na yuṅkte na yuñjāneṣu yuṅkte
3.4.5.2	agne yukṣvā hi ye tavety agniṃ vā etad yogā āgate yuṅkte yuṅkte yuñjāneṣu
3.4.5.3	yo vā agniṃ vimoka āgate na vimuñcate na vimuñcamāneṣu vimuñcate
3.4.5.4	vi te muñcāmi raśanāṃ vi raśmīn ity agniṃ vā etad vimoka āgate vimuñcate
3.4.5.5	vi muñcamāneṣu muñcate
3.4.5.6	yathā vai punarādheyam evaṃ punaścitiḥ
3.4.5.7	yo vā ādheyena ṛdhnoti punaḥ sa ādhatte
3.4.5.8	yo 'gniṃ cikyāno manyeta
3.4.5.9	vi syā ṛdhyatā iti sa etāṃ punaścitim upadadhīta
3.4.5.10	api prathamaṃ cinvānaś cinvīta ṛddhyai
3.4.5.11	ṛdhnoty eva
3.4.5.12	atho mithunatvāya
3.4.5.13	yāṃ vā agnicid aniṣṭakā āhutiṃ juhoti sravati sā
3.4.5.14	tāṃ sravantīṃ yajño 'nusravati yajñaṃ yajamānaḥ
3.4.5.15	yad etāṃ punaścitim upadadhāty āhutīnāṃ pratiṣṭhityai
3.4.5.16	tāḥ pratitiṣṭhantīr yajño 'nu pratitiṣṭhati yajñaṃ yajamānaḥ
3.4.5.17	aṣṭopadadhāti
3.4.5.18	aṣṭākṣarā gāyatrī
3.4.5.19	gāyatro 'gniḥ
3.4.5.20	yāvān evāgnis taṃ cinute
3.4.5.21	aṣṭau lokaṃpṛṇā upadhāya purīṣeṇābhyūhati
3.4.5.22	aṣṭākṣarā gāyatrī
3.4.5.23	brahma gāyatrī
3.4.5.24	gāyatryaivainaṃ chandasā brahmaṇā cinute
3.4.5.25	ekādaśa lokaṃpṛṇā upadhāya purīṣeṇābhyūhati
3.4.5.26	ekādaśākṣarā triṣṭubvīryam
3.4.5.27	triṣṭubhaivainaṃ chandasā vīryeṇa cinute
3.4.5.28	dvādaśa lokaṃpṛṇā upadhāya purīṣeṇābhyūhati
3.4.5.29	dvādaśākṣarā jagatī
3.4.5.30	jāgatāḥ paśavaḥ
3.4.5.31	jagatyaivainaṃ chandasā paśubhiś cinute
3.4.5.32	eṣā vā agner uttaravediḥ
3.4.5.33	etad agnir uttaravedimāṃś cīyate
3.4.5.34	yo 'syāgniḥ purā citaḥ syāt tam anvavasāya yajeta
3.4.5.35	yathā vā idaṃ dīpyamāne bhūyo 'bhyādadhāty evaṃ vāvāsminn etad abhipūrvaṃ bhūyas tejo dadhāti
3.4.5.36	tad āhuḥ kaḥ śreyāṃsaṃ viṣuptaṃ bodhayiṣyatīti
3.4.5.37	yad yajatā āhutyaivainaṃ vyardhayati
3.4.5.38	gṛhān vā eṣa kurute yo 'gniṃ cinute
3.4.5.39	yad vā anyato vindate gṛhāṃs tad āharati
3.4.5.40	ya iṣṭyā vā paśunā vā somena vā yajeta yo 'syāgniḥ purā citaḥ syāt tam anvavasāya yajeta
3.4.5.41	yathā vā idam anyato vittvā gṛhān āharaty evaṃ tat
3.4.5.42	tad āhuḥ punar vā sruvā etad yajñe kriyate
3.4.5.43	yatraiva kva ca yajeta tad etā ekaviṃśatim upadhāya yajeta pratiṣṭhityai
3.4.5.44	pratiṣṭhā hy ekaviṃśa iti
3.4.6.1	samās tvāgnā ṛtavo vardhayantv iti samābhiś caivainam ṛtubhiś ca saminddhe
3.4.6.2	saṃ divyena dīdihi rocaneneti jyotiṣmantam evainaṃ cinute
3.4.6.3	viśvā ābhāhi pradiśaś catasrā iti
3.4.6.4	tasmād agniḥ sarvā diśā ābhāti
3.4.6.5	amutrabhūyād adha yad yamasya bṛhaspate abhiśaster amuñcā iti
3.4.6.6	āmayāvinaḥ kuryāt
3.4.6.7	mṛtyur vai yamaḥ
3.4.6.8	brahma bṛhaspatiḥ
3.4.6.9	yāvad eva brahma tenainaṃ bhiṣajyati
3.4.6.10	pratyūhatām aśvinā mṛtyum asmād iti
3.4.6.11	aśvinau vai devānāṃ bhiṣajau
3.4.6.12	tā asmān mṛtyuṃ pratyūhataḥ
3.4.6.13	ud vayaṃ tamasas parīti pāpmānam eva tamo 'pahatya svargaṃ lokam abhyārohati
3.4.6.14	āhṛto vai haitanāmanaḥ sarvater āpāṣṭher agneś cityasya hotāsīt
3.4.6.15	tam abruvan yā apsumatīs tā iccheti
3.4.6.16	tasmai vā etā gandharvāpsarasaḥ prābruvan
3.4.6.17	yad apsumatīḥ sāmidhenīr bhavanti śāntyai
3.4.6.18	caturviṃśatim anvāha
3.4.6.19	caturviṃśatyakṣarā vai gāyatrī
3.4.6.20	gāyatrī yajñamukham
3.4.6.21	yajñamukham evālabdha
3.4.6.22	atho caturviṃśatir vā ardhamāsāḥ saṃvatsaraḥ
3.4.6.23	eṣā vā asthitā śrīr yat saṃvatsaraḥ
3.4.6.24	na vā eṣa śriyelayati
3.4.6.25	na hāsya śrīr ilayati
3.4.6.26	gāyatrīr anvāha
3.4.6.27	tejo vai gāyatrī brahmavarcasam
3.4.6.28	teja eva brahmavarcasam avarunddhe
3.4.6.29	triṣṭubho 'nvāha
3.4.6.30	ojo vai vīryaṃ triṣṭup
3.4.6.31	oja eva vīryam avarunddhe
3.4.6.32	yad gāyatryaś ca triṣṭubhaś ca bhavanti
3.4.6.33	tenaiva tad ubhayam avarunddhe
3.4.6.34	yā āgneyīr aniruktās tāḥ kāryāḥ
3.4.6.35	aniruktam iva hy etad avyāvṛttam
3.4.6.36	vyāvṛtaṃ pāpmanā bhrātṛvyeṇa gacchati
3.4.6.37	tā agnīṣomīyasya paśoḥ kuryāt
3.4.6.38	ko hi devakṣetraṃ dvir abhyārokṣyatīti
3.4.6.39	tisro rātrīr bhṛtvāgniś cetavyā ity āhuḥ
3.4.6.40	tripadā virāṭ
3.4.6.41	virājam evāpnoti
3.4.6.42	ṣaḍ rātrīr bhṛtvāgniś cetavyā ity āhuḥ
3.4.6.43	ṣaḍ vā ṛtavaḥ saṃvatsaraḥ
3.4.6.44	saṃvatsaram anu virāḍ āyattā
3.4.6.45	virājam evāpnoti
3.4.6.46	daśa rātrīr bhṛtvāgniś cetavyā ity āhuḥ
3.4.6.47	daśākṣarā virāṭ
3.4.6.48	virājam evāpnoti
3.4.6.49	dvādaśa rātrīr bhṛtvāgniś cetavyā ity āhuḥ
3.4.6.50	dvādaśa māsāḥ saṃvatsaraḥ
3.4.6.51	saṃvatsaram anu virāḍ āyattā
3.4.6.52	virājam evāpnoti
3.4.6.53	caturviṃśatiṃ rātrīr bhṛtvāgniś cetavyā ity āhuḥ
3.4.6.54	caturviṃśatir vā ardhamāsāḥ saṃvatsaraḥ
3.4.6.55	saṃvatsaram anu virāḍ āyattā
3.4.6.56	virājam evāpnoti
3.4.6.57	māsaṃ bhṛtvāgniś cetavyā ity āhuḥ
3.4.6.58	māsaśa eva saṃvatsaram āpnoti
3.4.6.59	aṣṭau vā etan māso vasavo 'bibhruḥ
3.4.6.60	ta imaṃ lokam ājayan gāyatrīṃ chandaḥ
3.4.6.61	ekādaśa rudrāḥ
3.4.6.62	te 'ntarikṣaṃ lokam ājayaṃs triṣṭubhaṃ chandaḥ
3.4.6.63	dvādaśādityāḥ
3.4.6.64	te 'muṃ lokam ājayan jagatīṃ chandaḥ
3.4.6.65	ta ārdhnuvan
3.4.6.66	ṛdhnoti ya evaṃ vidvānt saṃvatsaram agniṃ bibharti
3.4.6.67	tasmād āhuḥ saṃvatsarabhṛta evāgnir iti
3.4.6.68	athaitā āpriyaḥ
3.4.6.69	prajāpatiḥ prajāḥ sṛṣṭvā riricāno 'manyata
3.4.6.70	sa etā āprīr apaśyat
3.4.6.71	tābhir ātmānam āprīṇīta
3.4.6.72	agnir vai prajāpatiḥ
3.4.6.73	yad etā āpriyo bhavanti
3.4.6.74	agnim evaitābhir yajamānā āprīṇīte
3.4.6.75	lomaśaṃ vā etac chandaḥ paśavyam ūnātiriktaṃ prajananāya
3.4.6.76	virājo bhavanti
3.4.6.77	virāḍ vai sarvāṇi chandāṃsi
3.4.6.78	sarvāṇy evāsya chandāṃsy upahitāni bhavanti
3.4.6.79	tā viśvacitaḥ kuryāt
3.4.6.80	prāṇā vā etā jyāyasīr iva ca kanīyasīr iva ca bhavanti
3.4.6.81	jyāyāṃsa iva ca hīme kanīyāṃsa iva ca prāṇāḥ
3.4.6.82	prāṇān evātman dhatte
3.4.7.1	yasyāgnir ukhyo 'nugacchati yathā putro jātaḥ pramīyata evaṃ tat
3.4.7.2	yady anugacchet tām evokhāṃ punaḥ parīndhīta
3.4.7.3	eṣā vā agner yoniḥ
3.4.7.4	svād evaināṃ yoneḥ prajanayati
3.4.7.5	īśvaro vā eṣo prajanitor yo 'gniṃ cinute
3.4.7.6	yās te agna ārdrā yonayo yāḥ kulāyinīr ye te agnā indavo yā u nābhayaḥ
3.4.7.7	tābhiṣ ṭvam ubhayībhiḥ saṃvidānaḥ prajānaṃs tanveha niṣīdeti
3.4.7.8	yad eṣārdrā yonimati śāntyai
3.4.7.9	prajā vai kulāyam
3.4.7.10	paśavaḥ kulāyam
3.4.7.11	yat kulāyinīḥ prajātyai
3.4.7.12	havirbhūto vā eṣa yo 'gniṃ cinute
3.4.7.13	yo 'gniṃ citvān yasya striyam upaiti yathā haviḥ skannam evaṃ syāt
3.4.7.14	yathā haviṣe skannāya prāyaścittim icchanty evam asmai prāyaścittim iccheyuḥ
3.4.7.15	yady upeyān maitrāvaruṇyāmikṣayā yajeta
3.4.7.16	maitrāvaruṇatām evopaity ātmano 'skannatvāya
3.4.7.17	paśur vā agniḥ
3.4.7.18	yo vai paśuṃ purastād upacarati hinasti vā enaṃ sa
3.4.7.19	tasmāt purastāt pratyañcaṃ nākrāmati
3.4.7.20	tasmād u paścāt prāñcam upacaraty ātmano 'hiṃsāyai
3.4.7.21	yo vai yathāvṛttam agniṃ cinute yathārūpaṃ prajāś ca ṛtavaś ca kalpante
3.4.7.22	yā dakṣiṇāvṛtas tā dakṣiṇata upadadhāti yāḥ savyāvṛtas tā uttarataḥ
3.4.7.23	tryālikhitāḥ paścāt prācīr upadadhāti
3.4.7.24	yathāvṛttaṃ vā etad agniṃ cinute yathārūpaṃ prajāś ca ṛtavaś ca kalpante
3.4.7.25	sasatyo 'gniś cetavyā ity āhuḥ
3.4.7.26	bhūr bhuvaḥ svar iti
3.4.7.27	purastāt svayamātṛṇṇā
3.4.7.28	yāvad etad vai vācaḥ satyam
3.4.7.29	sasatyam evāgniṃ cinute
3.4.7.30	prāṇo vai svayamātṛṇṇā
3.4.7.31	amṛtaṃ hiraṇyam
3.4.7.32	yad dhiraṇyeṣṭakām upadhāya svayamātṛṇṇām upadadhāti
3.4.7.33	amṛta evāsya prāṇān dadhāti
3.4.7.34	tejo 'si tejo me yaccheti hiraṇyeṣṭakā upadadhāti
3.4.7.35	etābhir vā ime lokā vidhṛtāḥ
3.4.7.36	atho etābhir evāgniṃ cinute
3.4.7.37	ime lokāḥ prabhānti
3.4.7.38	devā asurān hatvā mṛtyor abibhayuḥ
3.4.7.39	te chandāṃsy apaśyan
3.4.7.40	tāni prāviśan
3.4.7.41	tebhyo yadyad acchadayat tenātmānam acchādayanta
3.4.7.42	tac chandasāṃ chandastvam
3.4.7.43	citiṃcitim upadhāyāgneyyā dhāma chando 'bhimṛśati
3.4.7.44	svām eva devatām upapraviśaty ātmano 'hiṃsāyai
3.4.7.45	śyenacitiṃ cinvīta svargakāmaḥ
3.4.7.46	śyeno vai bhūtvā gāyatry amuṃ lokam apatat svargasya lokasya samaṣṭyai
3.4.7.47	rathacakracitiṃ cinvīta bhrātṛvyavān
3.4.7.48	rathacakraṃ vai vajraṃ kṛtvā devā asurebhya upaprāvartayan
3.4.7.49	teṣāṃ śatatarham adṛṃhan
3.4.7.50	tad etām eva vajraṃ kṛtvā yajamāno bhrātṛvyāyopapravartayati
3.4.7.51	śatatarhaṃ ha dṛṃhati
3.4.7.52	praugacitiṃ cinvīta bhrātṛvyavān
3.4.7.53	ubhayato vai devān asurāḥ parīyattā āsan purastād anye paścād anye
3.4.7.54	tān vā etena vyanudanta
3.4.7.55	tad bhrātṛvyasya vā eṣa vinodaḥ
3.4.7.56	droṇacitiṃ cinvītānnakāmaḥ
3.4.7.57	droṇena vā annam adyate
3.4.7.58	anurūpeṇaivānnādyam avarunddhe
3.4.7.59	paścāccarur bhavaty anurūpatvāya
3.4.7.60	śmaśānacitiṃ cinvīta yaḥ kāmayeta
3.4.7.61	añjasā pitṛlokam upeyām iti
3.4.7.62	añjasā pitṛlokam upaiti
3.4.7.63	upa cānyaṃ cinvīta grāmakāmaḥ
3.4.7.64	yathaivaitam upacinoty evam asmai grāmam upacinoti
3.4.7.65	samūhyaṃ cinvīta paśukāmaḥ
3.4.7.66	yathaivaitaṃ samūhaty evam asmai digbhyaḥ paśūnt samūhati
3.4.8.1	prajāpatir vā etam agre 'gnim acinuta ṛtubhiḥ saṃvatsaram
3.4.8.2	vasantena purastād acinuta grīṣmeṇa dakṣiṇaṃ pakṣaṃ varṣābhir uttaraṃ śaradā pucchaṃ hemantena madhyam
3.4.8.3	brahmaṇaiva purastād acinuta kṣatreṇa dakṣiṇaṃ pakṣaṃ viśottaraṃ paśubhiḥ puccham āśayā madhyam
3.4.8.4	etāvad vā asti
3.4.8.5	yāvad evāsti tat spṛṇoti
3.4.8.6	tad avarunddhe
3.4.8.7	svargāya vai lokāyāgniś cīyate vajra ekādaśinī
3.4.8.8	yad ekādaśinīṃ minuyād vajraḥ purastād avagṛhṇīyāt
3.4.8.9	asvargyaḥ syāt
3.4.8.10	yan na minuyād apaśuḥ syāt
3.4.8.11	ekayūpa ekādaśa paśavo niyujyāḥ
3.4.8.12	tena paśavyāḥ
3.4.8.13	tena svargaḥ
3.4.8.14	yat pakṣasaṃmitāṃ minuyāt kanīyāṃsaṃ yajñakratum upeyāt kanīyasīṃ prajāṃ kanīyasaḥ paśūn kanīyo 'nnādyaṃ pāpīyānt syāt
3.4.8.15	atha yad vedisaṃmitāṃ minoti jyāyāṃsaṃ cinute jyāyāṃsam eva yajñakratum upaiti bhūyasīṃ prajāṃ bhūyasaḥ paśūn bhūyo 'nnādyaṃ vasīyān bhavati
3.4.8.16	eṣā vā agner uttaravatī nāma citiḥ
3.4.8.17	uttaramuttaraṃ śvaḥśvaḥ śreyān bhavati ya evaṃ veda
3.4.8.18	dvedhā vā agniṃ cikyānasya yaśa indriyaṃ gacchaty agniṃ vā gacchaty ātmānaṃ vā
3.4.8.19	rucaṃ no dhehi brāhmaṇeṣu rucaṃ rājasu dhāraya
3.4.8.20	rucaṃ viśyeṣu śūdreṣu mayi dhehi rucā rucam iti
3.4.8.21	yaj juhoti
3.4.8.22	ātmānaṃ vā etad agner yaśasārpayati
3.4.8.23	īśvaro vā eṣa duścarmā bhavitor yo 'gnim adhyeti
3.4.8.24	tat tvā yāmi brahmaṇā vandamānas tad āśāste yajamāno havirbhiḥ
3.4.8.25	aheḍamāno varuṇeha bodhy uruśaṃsam ā nā āyuḥ pra moṣīr iti
3.4.8.26	yaj juhoti
3.4.8.27	śāntir vā eṣāgner guptir ātmanaḥ
3.4.8.28	vayo vā agniḥ
3.4.8.29	tasmād agnicitā pakṣiṇo nāśitavyaṃ no agnividā
3.4.8.30	yad aśnīyāt tam evāśnīyāt
3.4.8.31	sa enam ārtiṃ ninayet
3.4.8.32	prajāpatir vā etam agre 'gnim acinuta jyaiṣṭhyakāmaḥ
3.4.8.33	sa jyaiṣṭhyaṃ mahimānam agacchat
3.4.8.34	jyaiṣṭhyaṃ mahimānaṃ gacchati ya evaṃ vidvān agniṃ cinute
3.4.8.35	prajāpatiḥ prajāḥ sṛṣṭvā tā anuprāviśat
3.4.8.36	so 'bravīd yo metaḥ saṃcinavad ardhnuvat sa iti
3.4.8.37	taṃ devāḥ samacinvan
3.4.8.38	ta ārdhnuvan
3.4.8.39	tac cityasya cityatvam
3.4.8.40	tad ya evaṃ vidvān agniṃ cinoti prajāpatim eva saṃcinoti
3.4.8.41	ṛdhnoti
3.4.8.42	tasmād āhuḥ prajāpaticita evāgnir iti
3.4.9.1	devebhyo vā agniṃ cikyānebhyo na vyaucchat
3.4.9.2	te 'gnā āhutim ajuhavuḥ
3.4.9.3	tubhyam agre vyuccha tathāsmabhyaṃ vivatsyatīti
3.4.9.4	tayāgnaye vyaucchat
3.4.9.5	vy agnayā aucchat
3.4.9.6	nāhutyai vyaucchat
3.4.9.7	tasyā āhutyai yajñena vyaucchat
3.4.9.8	vy āhutyā aucchat
3.4.9.9	na yajñāya vyaucchat
3.4.9.10	tasmai yajñāya dakṣiṇayā vyaucchat
3.4.9.11	vi yajñāyaucchat
3.4.9.12	na dakṣiṇāyai vyaucchat
3.4.9.13	tasyai dakṣiṇāyai brāhmaṇena vyaucchat
3.4.9.14	vi dakṣiṇāyā aucchan na brāhmaṇāya vyaucchat
3.4.9.15	tasmai brāhmaṇāya brahmaṇā vyaucchat
3.4.9.16	vi brāhmaṇāyaucchat
3.4.9.17	na brahmaṇe vyaucchat
3.4.9.18	tasmai brahmaṇe tapasā vyaucchat
3.4.9.19	etā vai tapaḥparārdhā vyuṣṭayaḥ
3.4.9.20	śvovasīyasy asmai vyucchati ya evaṃ vidvān vyuṣṭīr upadhatte
3.4.9.21	yo vai yathāpūrvaṃ vyuṣṭīr veda yathāpūrvam asmai vyucchati
3.4.9.22	auṣasī vāva prathamā vyuṣṭir vyavāḍ iti vā āhuḥ
3.4.9.23	yad auṣasy udeti
3.4.9.24	yad vyucchati
3.4.9.25	yad agnir ādhīyate
3.4.9.26	yat sūrya udeti
3.4.9.27	yad dhastā avanenikte
3.4.9.28	yad aśnāti
3.4.9.29	yat pibati
3.4.9.30	etā vai yathāpūrvaṃ vyuṣṭayaḥ
3.4.9.31	yathāpūrvam asmai vyucchati ya evaṃ vidvān vyuṣṭīr upadhatte
3.4.10.1	yo vā agnim ayonim anāyatanaṃ cinute 'yonir anāyatano bhavati
3.4.10.2	āpo vā agner yoniḥ
3.4.10.3	yat kumbheṣṭakā upadadhāti
3.4.10.4	yonimantam evāyatanavantam agniṃ cinute
3.4.10.5	yonimān āyatanavān bhavati
3.4.10.6	adharasapatno 'gniś cetavyā ity āhuḥ
3.4.10.7	āpo vā agneḥ sapatnaḥ
3.4.10.8	yat kumbheṣṭakā upadadhāti
3.4.10.9	adharasapatnam evāgniṃ cinute
3.4.10.10	adharo 'smāt pāpmā bhavati
3.4.10.11	adharaḥ sapatnaḥ
3.4.10.12	śug vā agniḥ
3.4.10.13	āpaḥ śāntiḥ
3.4.10.14	yat kumbheṣṭakā upadadhāti śāntyai
3.4.10.15	yat kumbhāś ca kumbhyaś ca tan mithunam
3.4.10.16	yad dvandvaṃ prajātyai
3.4.10.17	dvādaśopadadhāti
3.4.10.18	dvādaśa māsāḥ saṃvatsaraḥ
3.4.10.19	saṃvatsaram evāptvāvarunddhe
3.4.10.20	naivāraś carus trayodaśo bhavati
3.4.10.21	asti māsas trayodaśaḥ
3.4.10.22	tam evaitenāptvāvarunddhe
3.4.10.23	payasi bhavati
3.4.10.24	yat payo grāmyaṃ tenānnādyam avarunddhe yan nīvārā āraṇyaṃ tena
3.4.10.25	tenaiva tad ubhayam avarunddhe
3.5.1.1	ā vā eṣa prajāpataye vṛścate yaḥ śira upadadhāti netarāṇy aṅgāni
3.5.1.2	asthicid asya śmaśānacid bhavati
3.5.1.3	yad etāṃ puruṣacitim upadadhāti
3.5.1.4	na prajāpatayā āvṛścate
3.5.1.5	anasthicid asyāśmaśānacid bhavati
3.5.1.6	ṣaṭtriṃśatam etā upadadhāti
3.5.1.7	ṣaṭtriṃśadakṣarā bṛhatī
3.5.1.8	bārhatāḥ paśavaḥ
3.5.1.9	bārhataḥ puruṣaḥ
3.5.1.10	puruṣasya pratimopadhīyate
3.5.1.11	sa hy eṣa dhīyate
3.5.1.12	eṣa ha tv eva yajamāno 'muṃ lokaṃ nāti pramīyate yasyaitā upadhīyante
3.5.2.1	athaitāḥ pañcāpañcīnāḥ
3.5.2.2	śithira iva vā agniś cityaḥ
3.5.2.3	yat pañcāpañcīnā upadadhāty agner dhṛtyā aśithiratvāya
3.5.2.4	pañcopadadhāti
3.5.2.5	pāṅkto yajñaḥ
3.5.2.6	yāvān eva yajñas tam ālabdha
3.5.2.7	bhūyaskṛd asi / varivaskṛd asīty agnā eva bhūmānaṃ dadhāti
3.5.2.8	bhūyān prajayā paśubhir bhavati
3.5.2.9	apsuṣad asi / gṛdhrasad asīti
3.5.2.10	vayo vā agniḥ
3.5.2.11	samikṣyam evainaṃ vayaḥ karoti
3.5.2.12	vayo bhūtvā svargaṃ lokam eti yasyaitā upadhīyante
3.5.3.1	citaḥ stha paricitaḥ stheti śarkarāḥ pariśrayati
3.5.3.2	yañ śarkarā apariśritya sikatā nivaped retaḥ siktaṃ parāsicyeta
3.5.3.3	atha yañ śarkarā apariśritya sikatā nivapati retasaḥ siktasya parigṛhītyai
3.5.4.1	vi vā eṣa yajñaś chidyate yad asaṃsthitaṃ paśum utsṛjanti
3.5.4.2	saṃ ha sma vā etam āśokeyaḥ sthāpayati
3.5.4.3	ājyena saṃsthāpyaṃ yajñasya saṃtatyā avicchedāya
3.5.5.1	svargaṃ vā eṣa lokam anvārohati yo 'gniṃ cinute
3.5.5.2	yad anvārohān juhoti
3.5.5.3	svargam evainaṃ lokaṃ gamayitvātha kāmaṃ carati
3.6.1.1	āgnāvaiṣṇavam ekādaśakapālaṃ nirvapet
3.6.1.2	agnir vai sarvā devatāḥ
3.6.1.3	viṣṇur yajñaḥ
3.6.1.4	devatāś caiva yajñaṃ cālabdha
3.6.1.5	agnir vai yajñasyānto 'vastād viṣṇuḥ purastāt
3.6.1.6	ubhayata eva yajñasyāntā ālabdha
3.6.1.7	tad āhur na ṛta indro yajño 'stv iti
3.6.1.8	yad aṣṭākapālas tenāgneyaḥ
3.6.1.9	yat trikapālas tena vaiṣṇavaḥ
3.6.1.10	yad ekādaśakapālaḥ saṃpadyate tenaindraḥ
3.6.1.11	agnir vai yajñasya pavitram
3.6.1.12	viṣṇur yajñaḥ
3.6.1.13	pavitrapūtam eva yajñam ālabdha
3.6.1.14	medhasya vā etad yajñasya rūpaṃ yat puroḍāśaḥ
3.6.1.15	tasmāt puroḍāśa eva kāryaḥ
3.6.1.16	caruṃ kurvanti
3.6.1.17	dhenvā vai ghṛtaṃ payo 'naḍuhas taṇḍulāḥ
3.6.1.18	tan mithunam
3.6.1.19	mithunam evāsya yajñamukhe dadhāti
3.6.1.20	tejo vai ghṛtam
3.6.1.21	tejasa eva prajāyate
3.6.1.22	puruṣo vā eṣa medhāyālabhyate
3.6.1.23	puruṣasyeva hy eṣā pratimā
3.6.1.24	yata iva hi rūpaṃ tasmāc carur eva kāryaḥ
3.6.1.25	vedimati dīkṣate
3.6.1.26	vindā iti vai vedimati dīkṣate
3.6.1.27	vindate ha vai yo vedimati dīkṣate
3.6.1.28	atho yajñapatha evādīkṣiṣṭa
3.6.1.29	vedyā vai devā imam asurāṇām avindata
3.6.1.30	imām eva vindate yo vedimati dīkṣate
3.6.1.31	atho yajñapatham evālabdha
3.6.1.32	prācīnavaṃśaṃ kurvanti
3.6.1.33	diśo yad imāṃ vyakalpayann imām eva devebhyo 'kalpayann imāṃ pitṛbhya imām asurebhya imāṃ manuṣyebhyaḥ
3.6.1.34	devatām eṣa upaiti yo dīkṣate
3.6.1.35	devānām eva diśam upāvartate
3.6.1.36	prācīnām eva diśam upāvartate
3.6.1.37	atho devakṣetram eva prāvasyati pariśrayanti
3.6.1.38	antarhito vai daivāt kṣayān mānuṣaḥ kṣayaḥ
3.6.1.39	mānuṣād evainaṃ kṣayād antardadhati
3.6.1.40	atho rakṣasām ananvavāyāya
3.6.1.41	eti vā eṣo 'smāl lokād yo dīkṣate
3.6.1.42	janaṃ hy eti
3.6.1.43	devalokam abhyārohati
3.6.1.44	pariśrayanto 'tirokān kurvanti
3.6.1.45	tenāsmāl lokān naiti
3.6.1.46	tenāsmiṃl loke dhṛtaḥ
3.6.1.47	purastāt prāyaṇaṃ kuryāt svargakāmasya
3.6.1.48	asau vā ādityaḥ svargo lokaḥ
3.6.1.49	amuṣyainam ādityasya sāmakṣaṃ gamayati
3.6.1.50	dakṣiṇataḥ prāyaṇaṃ kuryād yaṃ kāmayeta
3.6.1.51	pitṛloka ṛdhnuyād iti
3.6.1.52	eṣā vai pitṝṇāṃ dik
3.6.1.53	pitṛloka eva ṛdhnoti
3.6.1.54	paścāt prāyaṇaṃ kuryāt prajākāmasya
3.6.1.55	paścād vai reto dhīyate
3.6.1.56	reto dīkṣitaḥ
3.6.1.57	reto 'smin dadhāti
3.6.1.58	uttarataḥ prāyaṇaṃ kuryād yaṃ kāmayeta
3.6.1.59	manuṣyaloka ṛdhnuyād iti
3.6.1.60	eṣā vai manuṣyāṇāṃ dik
3.6.1.61	manuṣyaloka eva ṛdhnoti
3.6.1.62	uttarataḥ purastāt prāyaṇaṃ kuryād yaṃ kāmayetobhayor lokayor ṛdhnuyād iti
3.6.1.63	ubhayor vā etal lokayoḥ
3.6.1.64	ubhayor eva lokayor ṛdhnoti
3.6.1.65	sarvataḥ prāyaṇaṃ kuryād yaṃ kāmayeta sarvāsu dikṣv ity ṛdhnuyād iti
3.6.1.66	sarvāsu dikṣv ity ṛdhnoti
3.6.2.1	keśaśmaśru vapate
3.6.2.2	dato dhāvate
3.6.2.3	nakhān nikṛntate
3.6.2.4	snāti
3.6.2.5	mṛtā vā eṣā tvag
3.6.2.6	amedhyaṃ vā asyaitad ātmani śamalam
3.6.2.7	tad evāpahate
3.6.2.8	medhya eva medham upaiti
3.6.2.9	apsu dīkṣāṃ praveśayitvā devāḥ svargaṃ lokam āyan
3.6.2.10	yad apsu snāti tām eva dīkṣām ālabhate
3.6.2.11	atha yad apo 'vabhṛtham abhyavaiti tāṃ vā etad dīkṣāṃ punar apsu praveśayati
3.6.2.12	oṣadhe trāyasvainam ity āha trātyā eva
3.6.2.13	svadhite mainaṃ hiṃsīr iti
3.6.2.14	vajro vai svadhitiḥ
3.6.2.15	sa īśvaro 'śānto yajamānaṃ hiṃsitoḥ
3.6.2.16	yat tṛṇam antardadhāti yajamānasyāhiṃsāyai
3.6.2.17	devaśrud imān pravapā iti
3.6.2.18	devaśrud hy etān pravapate
3.6.2.19	svasty uttaraṃ aśīyeti
3.6.2.20	svasty asya yajñasyodṛcam aśīyeti vā etad āha
3.6.2.21	āpo mā mātaraḥ sūdayantv iti
3.6.2.22	āpo hi yajñaḥ
3.6.2.23	ghṛtena mā ghṛtapvaḥ punantv iti devatābhir evātmānaṃ pāvayate
3.6.2.24	viśvaṃ hi ripraṃ pravahantu devīr iti
3.6.2.25	yad evāsya ripram amedhyam ātmani śamalaṃ tad asmād adhi pravahanti
3.6.2.26	ud id ābhyaḥ śrucir ā pūta emīti
3.6.2.27	śrucir evābhyo yajñiyo medhyaḥ pūta udeti
3.6.2.28	havir vai dīkṣitaḥ
3.6.2.29	yadā vai havir yajuṣā prokṣaty atha havir bhavati
3.6.2.30	yad yajuṣā snapayati havir evainam akaḥ
3.6.2.31	aśnāti
3.6.2.32	prāṇā vā aśanam
3.6.2.33	prāṇān evātman dhitvā dīkṣate
3.6.2.34	suṣiro vai puruṣaḥ
3.6.2.35	sa vai tarhy eva sarvo yarhy āśitaḥ
3.6.2.36	yad āśito bhavati medhya eva medham upaiti
3.6.2.37	yathā vā iha dīkṣita evaṃ vā eṣo 'muṣmiṃl loka evaṃ vā atyāśitasya tiṣṭhati
3.6.2.38	tasmān nātyāśitena bhavitavyam
3.6.2.39	tan na sūrkṣyam
3.6.2.40	āśitenaiva bhavitavyam
3.6.2.41	yathaiva kanīyaḥkanīyo 'śnīyād evam aśnīyāt
3.6.2.42	yad dhi dīkṣitaḥ san kanīyo 'śnāti tena dīksita āṅkte
3.6.2.43	abhyaṅkte
3.6.2.44	vāsaḥ paridhatte
3.6.2.45	etā vai puruṣasya tanvaḥ
3.6.2.46	satanūr eva medham upaiti
3.6.2.47	navanītenābhyaṅkte
3.6.2.48	ghṛtaṃ devānām
3.6.2.49	āyutaṃ manuṣyāṇām
3.6.2.50	niṣpakvaṃ gandharvāṇām
3.6.2.51	svayaṃvilīnaṃ pitṝṇām
3.6.2.52	sarvadevatyaṃ vā etat
3.6.2.53	tasmān navanītenābhyaṅkte
3.6.2.54	darbhapiñjulābhyāṃ samāyauti
3.6.2.55	tat svid abhyañjanam akaḥ
3.6.2.56	atho abhy evaitad ghārayati medhatvāya
3.6.2.57	mahīnāṃ payo 'sīty āha
3.6.2.58	mahīnāṃ hy etat payaḥ
3.6.2.59	apām oṣadhīnāṃ rasā iti
3.6.2.60	apāṃ hy eṣa oṣadhīnāṃ rasaḥ
3.6.2.61	varcodhā asi / varco me dhehīty āśiṣam evāśāste
3.6.3.1	prasvāṅkte prajātyai
3.6.3.2	īṣīkayāṅkte
3.6.3.3	śalasyā hi manuṣyā āñjate
3.6.3.4	satūlayāṅkte
3.6.3.5	apatūlayā hi manuṣyā āñjate
3.6.3.6	dakṣiṇaṃ pūrvam āṅkte
3.6.3.7	savyaṃ hi pūrvaṃ manuṣyā āñjate
3.6.3.8	trir anyat trir anyad āṅkte
3.6.3.9	aparimitaṃ hi manuṣyā āñjate
3.6.3.10	na punar niṣevayati
3.6.3.11	punarāvartaṃ hi manuṣyā āñjate
3.6.3.12	indro vai vṛtram ahan
3.6.3.13	tasya kanīnikā parāpatat
3.6.3.14	sā trikakubham agacchat
3.6.3.15	tadāñjanaṃ traikakubham āṅkte
3.6.3.16	satyaṃ vai cakṣuḥ
3.6.3.17	neva vāce śrad dadhāti
3.6.3.18	satyam evālabhya dīkṣām upaiti
3.6.3.19	antar ahaṃ tvayā dveṣo antarārātīr dadhe mahatā parvateneti
3.6.3.20	parvatena vā etad dveṣo 'rātīr antar dhatte
3.6.3.21	cakṣuḥpā asi / cakṣur me pāhīty āśiṣam evāśāste
3.6.3.22	ūrdhvaṃ cāvāñcaṃ ca pāvayati
3.6.3.23	ūrdhvaś ca hy ayam avāṅ ca prāṇaḥ
3.6.3.24	yaṃ dviṣyāt tam akṣṇayā pāvayet
3.6.3.25	prāṇān asya mohayati
3.6.3.26	pramāyuko bhavati
3.6.3.27	citpatis tvā punātv iti
3.6.3.28	yajño vai citpatiḥ
3.6.3.29	vācaspatis tvā punātv iti
3.6.3.30	vācaspatir evainaṃ yajñāya pāvayati
3.6.3.31	devas tvā savitā punātv iti
3.6.3.32	savitṛprasūta evaitābhir devatābhir medhāyātmānaṃ pāvayate
3.6.3.33	acchidreṇa pavitreṇeti
3.6.3.34	etad vā acchidraṃ pavitraṃ yat sūryasya raśmayaḥ
3.6.3.35	acchidreṇaivainaṃ pavitreṇa punāti
3.6.3.36	tasya te pavitrapate pavitreṇeti
3.6.3.37	yajño vai pavitrapatiḥ
3.6.3.38	yajñāya khalu vā eṣa kam ātmānaṃ pāvayate
3.6.3.39	yajñaṃ śakeyam iti
3.6.3.40	indro vai vṛtram apsv adhyahan
3.6.3.41	tāsāṃ yad yajñiyaṃ medhyam āsīt tad udakrāmat
3.6.3.42	tā imā oṣadhayo 'bhavan
3.6.3.43	tāsāṃ vā etat tejo yad darbhāḥ
3.6.3.44	etā vai śuṣkā āpaḥ
3.6.3.45	yad evāsāṃs tejas tad avarunddhe
3.6.3.46	trayīr vā āpo divyāḥ pārthivāḥ samudriyāḥ
3.6.3.47	tāḥ sarvā darbho vivasthait
3.6.3.48	tasmād darbhaḥ pavitram
3.6.3.49	dvābhyāṃ pāvayati
3.6.3.50	dve pavitre
3.6.3.51	dvipād yajamānaḥ
3.6.3.52	yāvān evāsyātmā taṃ pāvayati
3.6.3.53	triḥ pāvayati
3.6.3.54	triṣatyā hi devāḥ
3.6.3.55	atho trayo vā ime prāṇāḥ prāṇo 'pāno vyānaḥ
3.6.3.56	yāvān evāsyātmā taṃ pāvayati
3.6.3.57	saptabhiḥ pāvayati
3.6.3.58	sapta vai chandāṃsi
3.6.3.59	chandobhir evainaṃ pāvayati
3.6.3.60	atho brahma vai chandāṃsi
3.6.3.61	brahmaṇaivainaṃ pāvayati
3.6.3.62	ekaviṃśatyā pāvayati
3.6.3.63	daśa hastyā aṅgulayo daśa pādyāḥ
3.6.3.64	ātmaikaviṃśaḥ
3.6.3.65	yāvān evāsyātmā taṃ pāvayati
3.6.3.66	trayā vai nairṛtā akṣāḥ striyaḥ svapnaḥ
3.6.3.67	yad dīkṣate tenākṣaiś ca strībhiś ca vyāvartate
3.6.3.68	yāṃ prathamāṃ dīkṣito rātrīṃ jāgarti tayā svapnena vyāvartate
3.6.3.69	yāṃ prathamāṃ dīkṣito vasati yajñaṃ tayāvarunddhe
3.6.3.70	yāṃ some krīte prajāṃ tayā
3.6.3.71	yāṃ śvaḥsutyayā paśūṃs tayā
3.6.4.1	ākūtyai prayuje agnaye svāheti
3.6.4.2	ākūtyā vā ākūtir yakṣyate sya iti
3.6.4.3	prayujaḥ khalu vā enaṃ yajñāya prayuñjate
3.6.4.4	medhāyai manase agnaye svāheti
3.6.4.5	medhayā hi manasā yajñam aśnute
3.6.4.6	dīkṣāyai tapase agnaye svāheti
3.6.4.7	dīkṣayā hi tapasā yajñam aśnute
3.6.4.8	sarasvatyai pūṣṇe agnaye svāheti
3.6.4.9	vāg vai sarasvatī
3.6.4.10	vācā vyāharati
3.6.4.11	yakṣyate sya iti
3.6.4.12	pūṣā khalu vā enaṃ yajñaṃ prāpibad ya enam apūpuṣat
3.6.4.13	āpo devīr bṛhatīr viśvaśaṃbhuvā iti
3.6.4.14	āpo hi yajñaḥ
3.6.4.15	dyāvāpṛthivī uro antarikṣeti
3.6.4.16	dyāvāpṛthivī vā anv antarikṣaṃ yajña upaśritaḥ
3.6.4.17	tata eva yajñam ālabdha
3.6.4.18	bṛhaspatir no haviṣā vṛdhātu svāheti
3.6.4.19	brahma vai bṛhaspatiḥ
3.6.4.20	brahmaṇā vā etat purastāt sarvān kāmān āptvā dīkṣām ālabhate
3.6.4.21	yatra vā asya yajñaḥ śrito yatrayatropaśritas tatastato vā etat sarvaṃ brahmaṇā yajñaṃ saṃbhṛtyālabdha
3.6.4.22	na vā ekāhutir dīkṣitaṃ karoti
3.6.4.23	yad etāni juhoti dvitīyatvāya
3.6.4.24	prajāpatir vai yat kiṃ ca manasādīdhet tad ādhītayajurbhir evāpnot
3.6.4.25	tad ādhītayajuṣām ādhītayajuṣṭvam
3.6.4.26	tad ya evaṃ vidvān ādhītayajūṃṣi juhoti yad eva kiṃ ca manasā dīdhyaj juhoti tad āpnoti
3.6.4.27	ete vai yajñasya saṃbhārāḥ
3.6.4.28	eṣa ha tv eva saṃbhṛtasaṃbhāreṇa yajñena yajate yasyaitāni hūyante
3.6.4.29	etad dha sma vā āhāruṇa aupaveśiḥ
3.6.4.30	kim u sa yajñena yajeta yo yajñasya saṃbhārān na vidyād iti
3.6.4.31	pañcabhir juhoti
3.6.4.32	pāṅkto yajñaḥ
3.6.4.33	yāvān eva yajñas tam ālabdha
3.6.4.34	ṣaḍbhir juhoti
3.6.4.35	ṣaḍ vā ṛtavaḥ
3.6.4.36	ṛtuṣv eva pratitiṣṭhati
3.6.4.37	yajño vai sṛṣṭaḥ
3.6.4.38	pra sāmāvlināt pra yajuḥ
3.6.4.39	taṃ vā ṛg evāyacchat
3.6.4.40	ekā vā enam ṛg ayacchat
3.6.4.41	dvādaśa yajūṃṣi
3.6.4.42	nava sāmāni
3.6.4.43	tasmān navabhir bahiṣpavamāne stuvate
3.6.4.44	nava hy enaṃ sāmāny ayacchan
3.6.4.45	tasmād vātsaṃbandhavido dvādaśabhir audgrabhaṇaṃ juhvati
3.6.4.46	dvādaśa hy enaṃ yajūṃṣy āyacchan
3.6.4.47	etarhi khalu vā eṣa sṛjyate yarhi dīkṣate
3.6.4.48	yad ṛcaudgrabhaṇaṃ juhoti
3.6.4.49	yajñaṃ vā etat sṛṣṭam ṛcāyacchati
3.6.4.50	tasmād āruṇivida ṛcaudgrabhaṇaṃ juhvati
3.6.4.51	ekā hy enam ṛg ayacchat
3.6.5.1	yajño vai prajāpatiḥ
3.6.5.2	prājāpatyam etac chando yad anuṣṭup
3.6.5.3	yad anuṣṭubhā juhoti svenaivainaṃ chandasāvarunddhe
3.6.5.4	ekayā juhoti
3.6.5.5	eko hi prajāpatiḥ
3.6.5.6	aniruktayā juhoti
3.6.5.7	anirukto hi prajāpatiḥ
3.6.5.8	pūrṇayā juhoti
3.6.5.9	pūrṇo hi prajāpatiḥ
3.6.5.10	yad ūnayā juhuyād bhrātṛvyāya lokam uñśiṃṣet
3.6.5.11	atha yat pūrṇayā juhoti
3.6.5.12	na bhrātṛvyāya lokam uñśiṃṣati
3.6.5.13	ūrjo vā etad rūpaṃ yat pūrṇam
3.6.5.14	yat pūrṇayā juhoti yajñe vā etad ūrjaṃ dadhāti
3.6.5.15	viśvo devasya netur iti sāvitram
3.6.5.16	marto vurīta sakhyam iti pitṛdevatyam
3.6.5.17	viśvo rāya iṣudhyatīti vaiśvadevam
3.6.5.18	dyumnaṃ vṛṇīteti bārhaspatyam
3.6.5.19	puṣyasā iti pauṣṇam
3.6.5.20	sārasvataḥ svāhākāraḥ
3.6.5.21	sarvadevatyā vā eṣā ṛk
3.6.5.22	tasmād eṣaikā satyaudgrabhaṇaṃ paribabhūva
3.6.5.23	sarvābhyo devatābhyo yajña ālabhyā ity āhuḥ
3.6.5.24	sarvadevatyā vā eṣā ṛk
3.6.5.25	yad etayā ṛcaudgrabhaṇaṃ juhoti
3.6.5.26	sarvābhyo vā etad devatābhyo yajñam ālabhate
3.6.5.27	anuṣṭubho vā etasyāḥ satyās trīṇy aṣṭākṣarāṇi padāny ekaṃ saptākṣaram
3.6.5.28	yat saptākṣaraṃ tasya catvāry akṣarāṇy ekasmin pada upayanti
3.6.5.29	trīṇy ekasmin
3.6.5.30	yatra catvāry upayanti sā jagatī
3.6.5.31	yatra trīṇi sā triṣṭup
3.6.5.32	yad aṣṭākṣaraṃ tena gāyatrī
3.6.5.33	yad anuṣṭup tenānuṣṭup
3.6.5.34	sarvair evāsya chandobhir hutaṃ bhavati
3.6.5.35	chandaḥpratiṣṭhāno vai yajñaḥ
3.6.5.36	chandaḥsu vāvāsyaitad yajñaṃ pratiṣṭhāpayām akaḥ
3.6.5.37	svāhākāreṇa khalu vā eṣā paṅktiḥ
3.6.5.38	pāṅkto yajñaḥ paṅktiprāyaṇaḥ paṅktyudayanaḥ
3.6.5.39	paṅktiprāyaṇam evāsya yajñaṃ paṅktyudayanam akaḥ
3.6.5.40	atho vāg vai chandāṃsi
3.6.5.41	vācaṃ vā etan madhyata āptvāvarunddhe
3.6.5.42	tasmād iyaṃ vāṅ madhyato vadati
3.6.5.43	madhyato hīyaṃ vāk
3.6.5.44	prajāpatir vai svāṃ duhitaram adhyaid uṣasam
3.6.5.45	tasya retaḥ parāpatat
3.6.5.46	te devā abhisamagacchanta
3.6.5.47	tasmād dīkṣito na dadāti na pacati
3.6.5.48	athainam abhisaṃgacchante
3.6.5.49	tad udagṛbhṇan
3.6.5.50	tad audgrabhaṇasyaudgrabhaṇatvam
3.6.5.51	tena yajñam atanvanta
3.6.5.52	yajño yad agre vyabhavat sa tredhā vyabhavat
3.6.5.53	sa vā ṛkṣv eva tṛtīyenāśrayata sāmasu tṛtīyena yajuḥṣu tṛtīyena
3.6.5.54	yā vā asya priyā tanūr āsīt tayā yajur aśrayata
3.6.5.55	uccair ṛcā kriyata uccaiḥ sāmnopāṃśu yajuṣā
3.6.5.56	yajñasya hy atra priyā tanūḥ
3.6.5.57	yad yajuṣoccaiḥ kuryād yajñasya priyāṃ tanvam uddhṛtāṃ kuryāt
3.6.5.58	abrahmavarcasī syān nagnaṃbhāvukaḥ
3.6.6.1	āhitāgnir vā eṣa san nāgnihotraṃ juhoti na darśapūrṇamāsau yajate
3.6.6.2	tad yā āhutibhājo devatās tā anudhyāyinīḥ karoti
3.6.6.3	karśayata ātmānam
3.6.6.4	tenaivāsya tad dhutaṃ bhavati
3.6.6.5	devā asurān hatvaibhyo lokebhyaḥ prāṇudanta
3.6.6.6	teṣām asavo manuṣyān prāviśan
3.6.6.7	tad idaṃ ripraṃ puruṣe 'ntaḥ
3.6.6.8	atho kṛṣṇam iva cakṣuṣy antaḥ
3.6.6.9	tan nāśnīyāt
3.6.6.10	asuryam evāpahate
3.6.6.11	yadā vai puruṣe na kiṃ canāntar bhavati yadāsya kṛṣṇaṃ cakṣuṣor naśyaty atha medhyo
3.6.6.12	yadi kuryān naktaṃ kuryāt
3.6.6.13	asuryo vai rātriḥ
3.6.6.14	asūryam evāsūryaṃ kriyate
3.6.6.15	vācaṃ vā etad dīkṣayantīti ha smāhāruṇa aupaveśir ya utāñjāno 'bhyañjāno 'tha dīkṣitavādaṃ vadati sa vāva dīkṣita iti
3.6.6.16	sāyaṃ prātar vai manuṣyāṇāṃ devahitam aśanam
3.6.6.17	atinīya sāyamaśanam atinīya prātaraśanaṃ vrataṃ vratayati mānuṣasya vyāvṛttyai
3.6.6.18	adantīti
3.6.6.19	vai gā āhuḥ
3.6.6.20	aśnantīti
3.6.6.21	manuṣyān
3.6.6.22	juhudhīti
3.6.6.23	devebhyaḥ
3.6.6.24	athavā etam āhur vratam upehi vratyeti
3.6.6.25	vrataṃ hy etasya
3.6.6.26	vratena yajñaḥ saṃtataḥ
3.6.6.27	vratenaiva yajñaṃ saṃtanoti
3.6.6.28	abhyardho vā ṛksāme yajñād āstām
3.6.6.29	tayor yau mahimānā āstāṃ tā apinidhāya yajñam upāvartetām
3.6.6.30	tau mahimānā ahorātre abhavatām
3.6.6.31	tayor vā etad rūpaṃ yat kṛṣṇājinasya
3.6.6.32	yañ śuklaṃ tad ahno rūpam
3.6.6.33	yat kṛṣṇaṃ tad rātreḥ
3.6.6.34	tau vā etan mahimānā anvārabhate saṃpāraṇāya
3.6.6.35	saṃ mā pārayatā iti
3.6.6.36	ahorātre mithunaṃ samabhavatām
3.6.6.37	tayos tejo 'pākrāmat
3.6.6.38	tat kṛṣṇaṃ prāviśat
3.6.6.39	tad vā etad anvārabhate
3.6.6.40	dyāvāpṛthivī mithunaṃ samabhavatām
3.6.6.41	tayor vīryam apākrāmat
3.6.6.42	tat kṛṣṇaṃ prāviśat
3.6.6.43	tad vā etad anvārabhate
3.6.6.44	yathā vā idaṃ nāvaṃ pāraṃ tariṣyann ārohaty evaṃ vā etad ṛksāme ārukṣat
3.6.6.45	te enam ā yajñasyodṛcaḥ saṃpārayataḥ
3.6.6.46	yato vai lomāni kṛṣṇājinasya tato yajñaḥ
3.6.6.47	yato yajñas tato devatāḥ
3.6.6.48	yad bahirlomaṃ paryūrṇuvītāntarhito dīkṣito yajñāt syāt
3.6.6.49	yad antarlomam
3.6.6.50	antarhito yajño devatābhyaḥ
3.6.6.51	dve viṣūcī pratimucye
3.6.6.52	anantarhito dīkṣito yajñād bhavati
3.6.6.53	anantarhito yajño devatābhyas
3.6.6.54	yady ekaṃ syād antaṃ pratibhujet
3.6.6.55	tenaiva tad ubhayam āpnoti
3.6.6.56	havir vai dīkṣitaḥ
3.6.6.57	yad anyatra kṣṛṇājinād āsīta yathā haviḥ skannam evaṃ syāt
3.6.6.58	yathā haviṣe skannāya prāyaścittim icchaty evam asmai prāyaścittim iccheyuḥ
3.6.6.59	chandāṃsi ca vā eṣa devatāś cābhyārohati
3.6.6.60	tāny enam īśvarāṇi pratinudaḥ
3.6.6.61	yad āha namas te astu mā mā hiṃsīr iti
3.6.6.62	namaskāro vā eṣāpratinodāya
3.6.6.63	devatā vai yajñasya śarma yajño yajamānasya
3.6.6.64	yad āha viṣṇoḥ śarmāsi śarma me yaccheti devatā vā etad yajñasya śarmākar yajñaṃ yajamānasya
3.6.6.65	prorṇute
3.6.6.66	prāvṛta iva hi dīkṣitaḥ
3.6.6.67	atho etad iva hi dīkṣitasya rūpaṃ yat prāvṛtam
3.6.6.68	tasmāt prorṇute
3.6.6.69	vāsaḥ paridhatte
3.6.6.70	sarvadevatyaṃ vai vāsaḥ
3.6.6.71	sarvābhir vā etad devatābhir ātmānaṃ pariśrayanti
3.6.7.1	yajñasya vai sṛṣṭasyolbam anvalambata
3.6.7.2	tad vāsaḥ kṣaumam abhavat
3.6.7.3	tasmāt kṣaumeṇa dīkṣayanti yajñasya sayonitvāya
3.6.7.4	prācīnamātrā patnī dīkṣayanti
3.6.7.5	indrasya vai prācīnamātrā
3.6.7.6	indriyaṃ striyāḥ prajā
3.6.7.7	yat prācīnamātrā patnī dīkṣayanti
3.6.7.8	indriyam asyāṃ dadhāti
3.6.7.9	yonir vai dīkṣitasya dīkṣitavimitam
3.6.7.10	jarāyu kṛṣṇājinam
3.6.7.11	ulbaṃ dīkṣitavāsaḥ
3.6.7.12	nābhir mekhalā
3.6.7.13	garbho dīkṣitaḥ
3.6.7.14	svaṃ vā etad yoniṃ dīkṣita āśayet
3.6.7.15	tasmād dīkṣitena dīkṣitavimitān nānṛtubhiḥ kramyam
3.6.7.16	eṣa hy etasya yoniḥ
3.6.7.17	ato hy eṣo 'dhi prajāyate garbho dīkṣitaḥ
3.6.7.18	yad ṛta āviḥkurvīta datvanto garbhā jāyeran
3.6.7.19	yad anṛtu smayeta tejo 'sya parāpātukaṃ syāt
3.6.7.20	tasmān nānṛtu smetavyaṃ tejaso 'parāpātāya
3.6.7.21	ajāto vai puruṣaḥ
3.6.7.22	sa vai yajñenaiva jāyate
3.6.7.23	sa vai tarhy eva jāyate yarhy adaḥ some krīte prorṇutā
3.6.7.24	ito 'gre prorṇute
3.6.7.25	atho hy agre puruṣo jāyate
3.6.7.26	sa vai tarhy eva sarvo jāyate yarhy ado 'po 'vabhṛtham abhyavaiti
3.6.7.27	tarhi sa tasmāt sarvo nirmucyate
3.6.7.28	trivṛtā vai stomena prajāpatiḥ prajā asṛjata
3.6.7.29	yat trivṛn mekhalā bhavati prajananāya
3.6.7.30	trivṛd vai vajra udaraṃ vṛtraḥ pāpmā kṣud bhrātṛvyaḥ puruṣasya
3.6.7.31	yan mekhalāṃ paryasyate vajram eva sapatnāya bhrātṛvyāya praharati
3.6.7.32	yaṃ dviṣyāt taṃ tarhi manasā dhyāyet
3.6.7.33	vajram evāsmai praharati
3.6.7.34	stṛṇuta eva
3.6.7.35	aṅgiraso vai svaryanto yatra mekhalāḥ saṃnyāsyaṃs tataḥ śaro 'jāyata
3.6.7.36	tasmāñ śaramayī
3.6.7.37	ūrg vā oṣadhayaḥ
3.6.7.38	ūrjaṃ vā etan madhyata ātmano dhatte prajānāṃ ca
3.6.7.39	yoktreṇa patnī saṃnahyate mekhalayā dīkṣitaḥ
3.6.7.40	atho mithunatvāya
3.6.7.41	ūrdhvaṃ vai puruṣasya nābher medhyam avācīnam amedhyam
3.6.7.42	yan mekhalāṃ paryasyate medhyasya cāmedhyasya ca vidhṛtyai
3.6.7.43	devatābhyo vā eṣa medhāyātmānam ālabhate yo dīkṣate
3.6.7.44	badhnīta iva vā etad ātmānaṃ yan mekhalāṃ paryasyate
3.6.7.45	tasmād vā etasyānnam annādyam
3.6.7.46	ārta iva hy eṣa baddhaḥ
3.6.7.47	tasmād u baddhasyānnam annādyam
3.6.7.48	yathā vā iha garagīr evaṃ vā eṣo 'muṣmiṃl loke yo dīkṣitasyānnam atti
3.6.7.49	yajñena tv evāsya tatā unmuktiḥ
3.6.7.50	havir vai dīkṣitaḥ
3.6.7.51	yad asya juhuyāt tam eva juhuyāt
3.6.7.52	pramāyukaḥ syāt
3.6.7.53	sarvābhyo vā eṣa devatābhyā āpyāyate yo dīkṣate
3.6.7.54	yad asya juhuyād yajñam asya viduhyāt
3.6.7.55	upadhīto 'sya yajñaḥ syāt
3.6.7.56	taṃ vā etad āgate kāle sarvaṃ saṃsphītaṃ yajñaṃ devatābhyo duhet
3.6.7.57	tredhā vā etasya pāpmānaṃ vibhajante yo dīkṣate
3.6.7.58	yo 'syānnam atti sa tṛtīyam
3.6.7.59	yo 'syāślīlaṃ kīrtayati sa tṛtīyam
3.6.7.60	yā enaṃ pipīlikā daśanti tās tṛtīyam
3.6.7.61	tasmād vā etasyānnam annādyam
3.6.7.62	tasmād asyāślīlaṃ na kīrtayitavyam
3.6.7.63	tasmād dīkṣitavāso 'bhartavyam
3.6.7.64	atra hi tāḥ pipīlikā yā enaṃ daśanti
3.6.8.1	dakṣiṇā vai deveṣv āsīd yajño 'sureṣu
3.6.8.2	tāṃ dakṣiṇāṃ yajño 'bhyakāmayata
3.6.8.3	tām abhiparyāvartata
3.6.8.4	tāṃ samabhavat
3.6.8.5	sa indro 'ved yo vā asmād yoneḥ saṃbhaviṣyati sa idaṃ bhaviṣyatīti
3.6.8.6	tām indraḥ prāviśat
3.6.8.7	tatā indraḥ samabhavat
3.6.8.8	tatā indro 'jāyata
3.6.8.9	sa jāyamāno 'ved yo vā asmād yoner anyo mat saṃbhaviṣyati mādṛk saṃbhaviṣyatīti
3.6.8.10	tayā sahopaveṣṭayann ajāyata
3.6.8.11	yan nyaveṣṭayat tasmān niveṣṭitā
3.6.8.12	yan niveṣṭyamānā śyāvābhavat tasmāt kṛṣṇā
3.6.8.13	indraṃ ca vā eṣa prepsati dakṣiṇāṃ ca
3.6.8.14	indrasya ca khalu vā etad yonim ālabdha dakṣiṇāyāś cātmānam
3.6.8.15	atho sayonim eva yajñam ālabhate
3.6.8.16	kṛṣiṃ susasyām utkṛṣā iti viṣāṇayā bhūmyām upahanti
3.6.8.17	kṛṣim evāsya sasyena samardhayati
3.6.8.18	yajuṣā kaṇḍūyate
3.6.8.19	ayajuṣā hi manuṣyāḥ kaṇḍūyante vyāvṛttyai
3.6.8.20	yajuṣā kaṇḍūyate
3.6.8.21	tasmāt prajā apāmaṃbhaviṣṇavaḥ
3.6.8.22	pāmaṃbhaviṣṇavaḥ prajāḥ syur yad ayajuṣā kaṇḍūyeta
3.6.8.23	supippalā oṣadhīs kṛdhīti śiraḥ kaṇḍūyate
3.6.8.24	oṣadhīr eva phalaṃ grāhayati
3.6.8.25	tasmād oṣadhayaḥ śīrṣan phalaṃ gṛhṇanti
3.6.8.26	vāg vai sṛṣṭā caturdhā vyabhavat
3.6.8.27	tato yā atyaricyata sā vanaspatīn prāviśat
3.6.8.28	saiṣā yākṣe yā dundubhau yā tūṇave yā vīṇāyām
3.6.8.29	daṇḍaṃ prayacchati
3.6.8.30	tām evāsmai vācaṃ prayacchati
3.6.8.31	atho vajram evāsmai prayacchati gopīthāya
3.6.8.32	āsyadaghnaṃ prayacchati
3.6.8.33	etāvatī hīyaṃ vāg vadati
3.6.8.34	atho etāvatī hi vācā vīryaṃ kriyate
3.6.8.35	yad varṣīyāṃsaṃ prayacchet svāṃ vācaṃ maitrāvaruṇo vibhajet
3.6.8.36	taṃ śvaḥsutyāyāṃ maitrāvaruṇāya prayacchati
3.6.8.37	tāṃ śvo bhūte maitrāvaruṇa ṛtvigbhyo vibhajati
3.6.8.38	hotar yaja potar yaja neṣṭar yajeti sā saha vaṣaṭkāreṇāhavanīyaṃ gacchati
3.6.8.39	tāṃ puro 'dhvaryur vibhajati
3.6.8.40	hotar yaja potar yaja neṣṭar yajety adhvaryuḥ puro vācaṃ vibhajati maitrāvaruṇaḥ paścāt
3.6.8.41	svāhā yajñaṃ manaseti
3.6.8.42	manasā yajñam abhigacchanti
3.6.8.43	tata eva yajñam ālabdha
3.6.8.44	svāhā divaḥ svāhā pṛthivyā iti
3.6.8.45	dyāvāpṛthivī vā anv antarikṣaṃ yajña upaśritaḥ
3.6.8.46	tata eva yajñam ālabdha
3.6.8.47	svāhoror antarikṣād iti
3.6.8.48	antarikṣaṃ vai yajñaḥ
3.6.8.49	yadi vāto yadi vā paśavas tata eva yajñam ālabdha
3.6.8.50	svāhā vātāt parigṛhṇāmi svāheti
3.6.8.51	ayaṃ vāva yaḥ pavata eṣa yajñas tam evālabdha
3.6.8.52	vācaṃ yacchati
3.6.8.53	yajñaṃ vā etad yacchati
3.6.8.54	yad vācaṃ visṛjed yajñaṃ visṛjet
3.6.8.55	tad āhuḥ punar dīkṣayitvā vāg yantavyeti
3.6.8.56	yat punar dīkṣayed āhutīr atirecayet
3.6.8.57	vaiṣṇavīm anūcya vāg yantavyā
3.6.8.58	viṣṇur vai yajñaḥ
3.6.8.59	yajñam evālabdha
3.6.8.60	āgnāvaiṣṇavīm anūcya vāg yantavyā
3.6.8.61	agnir vai sarvā devatāḥ
3.6.8.62	viṣṇur yajñaḥ
3.6.8.63	devatāś caiva yajñaṃ cālabdha
3.6.8.64	sārasvatīm anūcya vāg yantavyā
3.6.8.65	vāg vai sarasvatī
3.6.8.66	vācā yajñaḥ saṃtataḥ
3.6.8.67	vācaiva yajñaṃ saṃtanoti
3.6.8.68	bārhaspatyām anūcya vāg yantavyā
3.6.8.69	brahma vai bṛhaspatiḥ
3.6.8.70	brahmaṇā yajñaḥ saṃhitaḥ
3.6.8.71	brahmaṇaiva yajñaṃ saṃdadhāti
3.6.9.1	dīkṣito 'yam asā āmuṣyāyaṇaḥ iti
3.6.9.2	udvadati vā āha
3.6.9.3	priyo vai devānāṃ dīkṣitaḥ
3.6.9.4	devebhya evainaṃ prāha
3.6.9.5	trir āha
3.6.9.6	triṣatyā hi devāḥ
3.6.9.7	atho trayo vā ime lokāḥ
3.6.9.8	ebhya evainaṃ lokebhyā āvedayati
3.6.9.9	tasmād dīkṣitaṃ dūrāñ śṛṇvanti
3.6.9.10	ebhyo hy enaṃ lokebhyā āvedayati
3.6.9.11	nakṣatraṃ dṛṣṭvā vācaṃ visṛjate
3.6.9.12	dvau vā ṛtū ahaś ca rātriś ca
3.6.9.13	anyam eva ṛtuṃ samprāpya vācaṃ visṛjate
3.6.9.14	vrataṃ carateti vācaṃ visṛjate
3.6.9.15	vrataṃ hy etasya
3.6.9.16	vratena yajñaḥ saṃtataḥ
3.6.9.17	vratenaiva yajñaṃ saṃtanoti
3.6.9.18	daivīṃ dhiyaṃ manāmahā iti yajuṣā hastā avanenikte yajuṣā hi manuṣyā avanenijate vyāvṛttyai brahmaṇaḥ sadevatvāya
3.6.9.19	atho āpo me dīkṣāṃ net pramuṣṇān iti
3.6.9.20	annaṃ vai manuṣyebhyā udabībhatsata
3.6.9.21	tad devā manuṣyeṣv adidhīrṣan
3.6.9.22	tad āpo 'bruvan vayaṃ va etāṃ śundhāmāthopāvartasveti
3.6.9.23	tato 'nnaṃ manuṣyān upāvartanta
3.6.9.24	ta idam annaṃ manuṣyeṣu dhṛtam
3.6.9.25	tasmād brāhmaṇa āhāryaḥ
3.6.9.26	āhṛte hastā avanenijīta
3.6.9.27	annādyasyāvaruddhyai
3.6.9.28	atho annāya vā etad ātmānaṃ pāvayate
3.6.9.29	ye devā manujātā manoyujā iti vrataṃ vratayaty ete vai devā manujātā manoyujo yad ime prāṇā eṣā vā asminn etarhi devatā
3.6.9.30	tāṃ prīṇāti
3.6.9.31	tasyāṃ hutaṃ vratayati
3.6.9.32	yadeto 'nyathā vratayet prāṇair enaṃ vyardhayet
3.6.9.33	pramāyukaḥ syāt
3.6.9.34	tvam agne vratapā asīti vadet svapsyant suptvā vā prabudhya yadi vā dīkṣitavādaṃ vadet
3.6.9.35	agnir vai devānāṃ vratapatiḥ
3.6.9.36	tasmād evādhi vratam ālabhate
3.6.9.37	nottānaḥ śayīta
3.6.9.38	yad uttānaḥ śayīteme lokā yayeyuḥ
3.6.9.39	nāgner adhi parāṅ paryāvarteta
3.6.9.40	yat paryāvarteta yajñāt paryāvarteta
3.6.9.41	nānyatradīkṣitaṃ dīkṣitavimitānt sūryo 'bhinimrocen nābhyudiyāt
3.6.9.42	dīkṣitavratam eva tat
3.6.9.43	yajño vai devānāṃ na samabhavat
3.6.9.44	taṃ bhṛtyā samabhāvayan
3.6.9.45	yad bhṛtiṃ vanute yajñasya saṃbhūtyai
3.6.9.46	rāsveyat someti yad brūyād etāvad asya syān na bhūyaḥ
3.6.9.47	yad āhā bhūyo bharety aparimitasyāvaruddhyai
3.6.9.48	devaḥ savitā vasor vasudāveti savitṛprasūta evaitābhir devatābhir upa pratigṛhṇāty ātmano 'hiṃsāyai
3.6.9.49	vāyur gopās tvaṣṭādhipatiḥ
3.6.9.50	pūṣā pratigrahīteti
3.6.9.51	vāyum evāsāṃ goptāram akas tvaṣṭāram adhipatiṃ pūṣaṇaṃ pratigrahītāram
3.6.9.52	āpo vai yajñaḥ
3.6.9.53	yad apo dīkṣito 'vagāheta yajñam avakṛśnīyāt
3.6.9.54	yad āha devīr āpo apāṃ napād iti
3.6.9.55	yad evāsāṃ yajñiyaṃ medhyaṃ tan nākrāmati
3.6.9.56	yad apo dīkṣito 'vagāheta vihradinīḥ syuḥ
3.6.9.57	tasmān nāvagāheta
3.6.9.58	yady avagāheta loṣṭaṃ vimṛṇaṃs taret
3.6.9.59	tam eva setum anusaṃtarati
3.6.9.60	na vai dīkṣitaṃ tarantaṃ devatā anutaranti
3.6.9.61	araṇibhyāṃ saha tarati
3.6.9.62	sahaiva devatābhis tarati
3.6.9.63	na vai dīkṣitaṃ tarantaṃ yajño 'nutarati
3.6.9.64	rathāṅgena saha tarati
3.6.9.65	sahaiva yajñena tarati
3.6.10.1	amuṃ vā ādityaṃ sarvā vāco gacchanti
3.6.10.2	tā udyati sarvāḥ sṛjyante
3.6.10.3	yad āha yāḥ paśūnām ṛṣabhe vācā iti sṛjyamānāṃ vā etad vācaṃ punar ālabhate
3.6.10.4	vāyave tveti naṣṭām anudiśati varuṇāya tveti apsu magnāṃ rudrāya tveti mahādevāhatāṃ nirṛtyai tvety avasannām indrāya tveti vleṣkahatāṃ yā vā saṃśīyeta marudbhyas tveti hrādunihatām
3.6.10.5	ete vai devā bhṛtyā skannabhāgāḥ
3.6.10.6	tān eva prīṇāti
3.6.10.7	devebhyo vā anyā dakṣiṇā dīyante manuṣyebhyo 'nyāḥ
3.6.10.8	etā vai devebhyaḥ pratyakṣaṃ dakṣiṇā dīyante
3.6.10.9	etābhir vai bhūyo 'varunddhe
3.6.10.10	yad u cetarābhiḥ
3.6.10.11	devāś ca vā asurāś cāspardhanta
3.6.10.12	etāvān vai tarhi yajña āsīd agnihotraṃ darśapaurṇamāsau cāturmāsyāni
3.6.10.13	te devā yajñam apaśyan
3.6.10.14	tenādīkṣanta
3.6.10.15	teṣāṃ yad agnihotram āsīt tad vratam upāyan
3.6.10.16	tasmād dvivratena bhavitavyam
3.6.10.17	dvir hy agnihotraṃ hūyate
3.6.10.18	yad agnīṣomīyaṃ pūrṇamāse havir āsīt tam agnīṣomīyaṃ pūrvedyuḥ paśum ālabhanta
3.6.10.19	yad aindrāgnam amāvāsyāyāṃ tam āgneyaṃ śvo bhūte paśum ālabhanta
3.6.10.20	vaiśvadevaṃ prātaḥsavanam akurvata varuṇapraghāsān mādhyaṃdinaṃ savanaṃ sākamedhān pitṛyajñam
3.6.10.21	tryambakās tat tṛtīyasavanam
3.6.10.22	tasmāt tṛtīyasavane viśvaṃ rūpaṃ śasyate
3.6.10.23	viśvaṃ hy etad rūpam
3.6.10.24	tam eṣāṃ yajñam asurā ṇānvavāyan
3.6.10.25	tena vā enān apānudanta
3.6.10.26	tato devā abhavan parāsurāḥ
3.6.10.27	tad ya evaṃ veda bhavaty ātmanā
3.6.10.28	parāsya bhrātṛvyo bhavati
3.6.10.29	te 'dhvṛto 'yam abhūd ity apākrāman
3.6.10.30	tad adhvarasyādhvaratvam
3.6.10.31	tasmād ekavratena bhavitavyam
3.6.10.32	sakṛd dhy agnihotraṃ hūyate
3.7.1.1	akḷptaṃ vā idam āsīt
3.7.1.2	diśo vā imā na prājānan
3.7.1.3	tad devā anyo 'nyasminn aicchan
3.7.1.4	tan nāvindan
3.7.1.5	te devā aditim abruvaṃs tvayā mukhenemā diśaḥ prajānāmeti
3.7.1.6	sābravīd bhāgo me 'stv iti
3.7.1.7	vṛṇīṣvety abruvan
3.7.1.8	sābravīn maddevatyam eva prāyaṇīyam asat
3.7.1.9	maddevatyam udayanīyam
3.7.1.10	mām evānuprāyātha
3.7.1.11	mām anūdayātheti
3.7.1.12	sa eṣa ādityaś caruḥ
3.7.1.13	aditiṃ vā etad anuprayanty aditim anūdyanti
3.7.1.14	tato vā imā diśaḥ prājānan
3.7.1.15	pathyāṃ yajati
3.7.1.16	imām eva tena diśaṃ prājānan
3.7.1.17	yad agnim
3.7.1.18	imāṃ tena
3.7.1.19	yat somam
3.7.1.20	imāṃ tena
3.7.1.21	yat savitāram
3.7.1.22	imāṃ tena
3.7.1.23	yad aditim
3.7.1.24	iyaṃ vā aditiḥ
3.7.1.25	ūrdhvā vā asyā dik
3.7.1.26	ūrdhvām eva tena diśaṃ prājānan
3.7.1.27	tato vā akalpata
3.7.1.28	akḷptasya vai kḷptyai prāyaṇīyaḥ
3.7.1.29	tad ya evaṃ vidvān prāyaṇīyena carati kalpate
3.7.1.30	kalpante hāsmā ṛtavaḥ
3.7.1.31	tato vā imā diśo 'nvapaśyan
3.7.1.32	yat pathyāṃ yajati
3.7.1.33	imām eva tena diśam anvapaśyan
3.7.1.34	yad agnīṣomau
3.7.1.35	cakṣuṣī vā agnīṣomau
3.7.1.36	anu tābhyāṃ samapaśyan
3.7.1.37	yat savitāram
3.7.1.38	savitṛprasūtā evemā diśo 'nvapaśyan
3.7.1.39	yad aditim
3.7.1.40	iyaṃ vā aditiḥ
3.7.1.41	asyāṃ vai pratiṣṭhāya devā yajñam atanvata
3.7.1.42	yat pathyāṃ yajati
3.7.1.43	vāg vai pathyā
3.7.1.44	vācam evāvarunddhe
3.7.1.45	yad agnim
3.7.1.46	devatās tena
3.7.1.47	yat somam
3.7.1.48	yajñaṃ tena
3.7.1.49	yat savitāram
3.7.1.50	prasūtyai
3.7.1.51	yad aditim
3.7.1.52	ādityā vā imāḥ prajāḥ
3.7.1.53	tā evāvāruddha
3.7.1.54	tā ādyā akṛta
3.7.1.55	yad vai yajñasyāntaryanti tac chidram
3.7.1.56	tena yajñaḥ sravati
3.7.1.57	tena yajamāno 'gnaye samavadyati
3.7.1.58	agnir vai samiṣṭiḥ
3.7.1.59	agniḥ pratiṣṭhitiḥ
3.7.1.60	samiṣṭyā eva pratiṣṭhityā agniṃ prathamaṃ yajaty agnim uttamam
3.7.1.61	samānī vā eṣā devatā pāṅktatvāya
3.7.1.62	pāṅkto yajñaḥ
3.7.1.63	yāvān eva yajñas tam ālabdha
3.7.1.64	svastiṃ yajati yajñasya svastyai
3.7.1.65	pathyāṃ yajati
3.7.1.66	vāg vai pathyā
3.7.1.67	vācam evānuprayanti
3.7.1.68	tām uttamām udayanīye yajati
3.7.1.69	vāg vai pathyā
3.7.1.70	vācam evānūdyanti
3.7.1.71	marutvatīḥ pathyāyā ṛco bhavanti
3.7.1.72	devaviśā vai marutaḥ
3.7.1.73	devaviśām evācīkḷpat
3.7.1.74	tāṃ śāntāṃ kḷptāṃ manuṣyaviśā anukalpante
3.7.1.75	astenabhaviṣṇur ha viḍ bhavati
3.7.2.1	juṣāṇenānya ājyabhāgā ijyante 'thātra ṛcobhayato yajati draḍhimne 'śithiratvāya
3.7.2.2	saptadaśa sāmidhenīḥ kāryāḥ
3.7.2.3	pañca ṛtavo dvādaśa māsā eṣa saṃvatsaraḥ
3.7.2.4	saṃvatsarād evādhi yajñamukhaṃ pratanute
3.7.2.5	tad āhuḥ pañcadaśa sāmidhenīḥ kāryā na saptadaśa
3.7.2.6	saṃvatsarīyasyaivāyanasya saptadaśa kāryāḥ saṃvatsarasyā ṛddhyā iti
3.7.2.7	tan na sūrkṣyam
3.7.2.8	sapatadaśaiva kāryāḥ
3.7.2.9	prayājavat syāt prāyaṇīyam ananuyājam
3.7.2.10	anuyājavat syād udayanīyam aprayājam
3.7.2.11	ubhayato vā etat prayājānuyājā yajñam abhisaṃdhīyante
3.7.2.12	samāno hy eṣa yajñaḥ
3.7.2.13	niṣkāṣaṃ ca mekṣaṇaṃ ca nidadhāti
3.7.2.14	tena yajñaḥ saṃtataḥ
3.7.2.15	ātmā vai prayājāḥ prajānuyājāḥ
3.7.2.16	devakṣetram
3.7.2.17	yajño devakṣetram ākramamāṇaḥ prajām antariyād yad anuyājān antariyāt
3.7.2.18	prayājavat syāt prāyaṇīyam anuyājavat
3.7.2.19	anuyājavat syād udayanīyaṃ prayājavat
3.7.2.20	payasi prāyaṇīyaḥ syāt payasy udayanīyaḥ
3.7.2.21	apāṃ vā etañ śukriyam
3.7.2.22	apām eva śukriyam avarunddhe
3.7.2.23	paśavo vai śukriyam
3.7.2.24	paśūn evāvarunddhe
3.7.2.25	atho prāyaṇe ca vāvāsmā etad udayane ca paśūn dadhāti
3.7.2.26	ādityaḥ prāyaṇīyaḥ syād āditya udayanīyaḥ
3.7.2.27	iyaṃ vā aditiḥ
3.7.2.28	asyāṃ vā etad yajñamukhena pratitiṣṭhaty asyām upariṣṭāt
3.7.2.29	yatra vai yajñasyārdhe 'gre samṛddhaṃ kriyate kriyamāṇaṃkriyamāṇaṃ ha vā asya samṛdhyate
3.7.2.30	saṃsthāpyaṃ prāyaṇīyaṃ yajñasya samṛddhyai
3.7.2.31	yāḥ prāyaṇīye 'nuvākyās tā udayanīye yājyāḥ syuḥ
3.7.2.32	yā udayanīye 'nuvākyās tāḥ prāyaṇīye yājyāḥ syuḥ pathaḥ pratiprajñātyai
3.7.2.33	atho anusaṃtatyai
3.7.2.34	yad ato 'nyathā kuryuś chambaṭkuryuḥ
3.7.3.1	iyaṃ vai kadrūḥ
3.7.3.2	vāk suparṇī
3.7.3.3	chandāṃsi sauparṇāni gāyatrī triṣṭub jagatī
3.7.3.4	sā vai kadrūḥ suparṇīm ātmānam ajayat
3.7.3.5	sābravīt somam āhara
3.7.3.6	tenātmānaṃ niṣkrīṇīṣveti
3.7.3.7	sā chandāṃsi praiṣyad amutaḥ somam āharata
3.7.3.8	tena mā niṣkrīṇīteti
3.7.3.9	tato jagaty udapatat
3.7.3.10	sā paśubhiś cāgacchad dīkṣayā ca
3.7.3.11	tasmāt paśavā iti jagatīm āhuḥ
3.7.3.12	tasmād yadā paśūn vindate 'tha dīkṣate
3.7.3.13	tatas triṣṭub udapatat
3.7.3.14	sā dakṣiṇayā cāgacchat tapasā ca
3.7.3.15	tasmāt triṣṭubho loke dakṣiṇā dīyante
3.7.3.16	tasmād u madhyaṃdine tapas tapanīyam iti
3.7.3.17	tato gāyatry udapatat
3.7.3.18	sā somam āharat
3.7.3.19	tam āhriyamāṇaṃ sāmi gandharvo viśvāvasur āmuṣṇāt
3.7.3.20	sa tisro rātrīr upahṛto 'vasat
3.7.3.21	tasmāt tisro rātrīḥ krīto vasati
3.7.3.22	te 'bruvan punar yācāmahā iti
3.7.3.23	te devā abruvan strīkāmā vai gandharvāḥ
3.7.3.24	vācam eva saṃbhṛtya yathā yoṣid anapakśeyatameva tayā niṣkrīṇāmeti
3.7.3.25	taṃ vai nirakrīṇan
3.7.3.26	tasmād āhur vāg vai somakrayaṇī
3.7.3.27	vācaṃ vā etad gavā niṣkrīṇātīti
3.7.3.28	te 'bruvann anv ṛtīyāmahā iti
3.7.3.29	tām anv ārtīyanta
3.7.3.30	tad anṛtasya janma
3.7.3.31	tad ya evaṃ vidvānt satyānṛtāṃ vācaṃ vadati na hainaṃ druṇāti
3.7.3.32	te 'bruvan vihvayāmahā iti
3.7.3.33	tāṃ vyahvayanta
3.7.3.34	gāthāṃ devā agāyan brahma gandharvā avadan
3.7.3.35	sā devān upāvartata
3.7.3.36	tasmād vivāhe gāthā gīyate
3.7.3.37	tasmād gāyant striyāḥ priyaḥ
3.7.3.38	tad ya evaṃ vidvān gāthāṃ gāyan hastaṃ gṛhṇāti
3.7.3.39	saṃ ha jīryataḥ
3.7.3.40	sarvam āyur itaḥ
3.7.3.41	nārtiṃ nītaḥ
3.7.3.42	tad āhur ā vai sā punar agacchat
3.7.3.43	naiva kiṃ cana somakrayaṇīti
3.7.4.1	yā dvirūpā sā vārtraghnī
3.7.4.2	yat tayā krīṇīyāj jāyukam asya rāṣṭraṃ syāt
3.7.4.3	atha yasya tādṛśy anustaraṇī bhavati tājag eṣām aparaḥ pramīyate
3.7.4.4	yā rohiṇī kṛṣṇākṣī kṛṣṇavālā kṛṣṇaśaphā sā pitṛdevatyā
3.7.4.5	yat tayā krīṇīyāt pramāyuko yajamānaḥ syāt
3.7.4.6	atha yasya tādṛśy anustaraṇī bhavaty ṛtumad eṣām aparaḥ pramīyate
3.7.4.7	yāruṇā babhrulomnī śvetopakāśā śucyakṣī tat somakrayaṇyā rūpam
3.7.4.8	svenaiva rūpeṇa krīyate
3.7.4.9	akāṇā syād akharvāśroṇāsaptaśaphā
3.7.4.10	tathā sarvayā krīyate
3.7.4.11	ekahāyany ākrayyā
3.7.4.12	vāg vai somakrayaṇī
3.7.4.13	tasmāt prajāḥ saṃvatsare vācaṃ vadanti
3.7.4.14	apsu krayyā
3.7.4.15	oṣadhayo vai somaḥ
3.7.4.16	āpā oṣadhīnāṃ rasaḥ
3.7.4.17	tathā sa rasaḥ kriyate
3.7.4.18	kraye vā ahaṃ somasya tṛtīyaṃ savanam avarundhe veda iti ha smāhāruṇa aupaveśiḥ
3.7.4.19	paśavo vai tṛtīyaṃ savanam
3.7.4.20	paśūnāṃ carma
3.7.4.21	yac carmaṇi nivapati tenaiva tṛtīyaṃ savanam avarunddhe
3.7.4.22	rohite nivapati
3.7.4.23	tasmāt paśūnāṃ rohitarūpam
3.7.4.24	ānaḍuhe nivapati
3.7.4.25	anaḍvān vai sarvāṇi vayāṃsi paśūnām
3.7.4.26	sarvāṇy eva vayāṃsi paśūnām āptvāvarunddhe
3.7.4.27	atho bahv eva yajñasyāvarunddhe
3.7.4.28	somaṃ vicinvanti pāpavasīyasya vyāvṛttyai
3.7.4.29	atho devebhya evainaṃ śundhanti
3.7.4.30	nādhvaryuḥ somaṃ vicinuyān na yajamāno na yajamānasya puruṣāḥ
3.7.4.31	nopadraṣṭāro vicīyamānasya syuḥ
3.7.4.32	yad upadraṣṭāro vicīyamānasya syuḥ kṣudhaṃ prajā nīyuḥ
3.7.4.33	avartir yajamānaṃ gṛhṇīyāt kṣodhuko 'dhvaryuḥ syāt
3.7.4.34	śundha somam āpannaṃ nirasyeti brūyāt
3.7.4.35	grasitaṃ vā etat somasya yad āpannam
3.7.4.36	grasitam ete somasya niṣkhidanti ye somaṃ vicinvanti
3.7.4.37	tasmāt somavikrayiṇo bahu krīṇanto bahu vindamānāḥ kṣodhukāḥ
3.7.4.38	grasitaṃ hy ete somasya niṣkhidanti
3.7.4.39	āsmāko 'sīti
3.7.4.40	abhitsāra evāsyaiṣa
3.7.4.41	śukras te grahā iti śukram evāsya gṛhṇāti
3.7.4.42	abhi tyaṃ devaṃ savitāram iti
3.7.4.43	savitṛprasūta eva gṛhṇāti
3.7.4.44	aticchandasā gṛhṇāti
3.7.4.45	sarvāṇi vai chandāṃsy aticchandāḥ
3.7.4.46	sarvair evainaṃ chandobhir gṛhṇāti
3.7.4.47	varṣma vā eṣā chandasām
3.7.4.48	varṣmainaṃ samānānāṃ gamayati
3.7.4.49	pañcabhir gṛhṇāti
3.7.4.50	pāṅkto yajñaḥ
3.7.4.51	yāvān eva yajñas tam ālabdha
3.7.4.52	ekaikām utsarjaṃ mimīte
3.7.4.53	ayātayāmnyāyātayāmnyaiva mimīte
3.7.4.54	etāvatī vā āsām ekaikasyā vīryam āpyate
3.7.4.55	tasmād imāḥ kāmaṃ prasārayati kāmaṃ pratyañcati
3.7.4.56	daśa kṛtvo mimīte
3.7.4.57	daśākṣarā virāṭ
3.7.4.58	virājam evāpnoti
3.7.4.59	atho vairājāḥ paśavaḥ
3.7.4.60	paśūn evāvarunddhe
3.7.4.61	dvir gṛhṇāti
3.7.4.62	dve hi savane
3.7.4.63	yāvān vai somo gṛhītaḥ sa yajamānasya
3.7.4.64	yam abhyūhati sa sadasyānām
3.7.4.65	prajābhyas tvety abhyūhati
3.7.4.66	gotrādgotrāddhi prasarpanti
3.7.4.67	oṣadhayo vai somaḥ
3.7.4.68	aparimitaṃ jīvanam
3.7.4.69	yat parimitaṃ gṛhṇīyāt parimitaṃ jīvanaṃ syāt
3.7.4.70	atha yad abhyūhaty aparimitasyāvaruddhyai
3.7.4.71	yajamāno vai prajāpatiḥ
3.7.4.72	prajā aṃśavaḥ
3.7.4.73	yat somam upanahyati prajānāṃ vā etat prāṇam upanahyati
3.7.4.74	yad āha prajās tvānuprāṇantv iti prāṇam āsu dādhāra
3.7.4.75	kṣaumam upanahyati
3.7.4.76	auṣadhaṃ vai kṣaumam
3.7.4.77	oṣadhayaḥ somasya yoniḥ
3.7.4.78	sva evainaṃ yonau dadhāti
3.7.4.79	yajño yad agre devānām agacchat taṃ rakṣāṃsy ajighāṃsan
3.7.4.80	sa devatā vyavāsarpat
3.7.4.81	sarvadevatyaṃ vai vāsaḥ
3.7.4.82	yat kṣaumam upanahyati
3.7.4.83	sarvābhir vā etad devatābhir yajñād rakṣāṃsy apahanti
3.7.4.84	atho sarvābhir eva devatābhir yajñaṃ samardhayati
3.7.5.1	caturgṛhītam ājyaṃ bhavati
3.7.5.2	catuṣpādo vai paśavaḥ
3.7.5.3	paśūn evāvarunddhe
3.7.5.4	hiraṇyam avadhāya juhoti
3.7.5.5	āgneyaṃ ghṛtam
3.7.5.6	agnijaṃ hiraṇyam
3.7.5.7	satanūr eva satejā hūyate
3.7.5.8	eṣā vā agneḥ priyā tanūr yad ghṛtam
3.7.5.9	tejo hiraṇyam
3.7.5.10	yad dhiraṇyam avadhāya juhoti
3.7.5.11	agner vā etat priyāṃ tanvaṃ tejasā samardhayati
3.7.5.12	atho rūpāṇy eva grāhayati
3.7.5.13	paśavo vai ghṛtam
3.7.5.14	reto hiraṇyam
3.7.5.15	yad dhiraṇyam avadhāya juhoti
3.7.5.16	paśuṣu vā etad reto dadhāti
3.7.5.17	tasmād anasthakād retaso 'sthanvantaḥ paśavaḥ prajāyante
3.7.5.18	baddhena juhoti
3.7.5.19	tasmāt paśūnāṃ garbhā aprapādukāḥ
3.7.5.20	prapādukāḥ paśūnāṃ garbhāḥ syur yad abaddhena juhuyāt
3.7.5.21	jūr asīti
3.7.5.22	yad vāva javate
3.7.5.23	ittham asā3d ittham asā3d iti
3.7.5.24	tad asyā jūtvam
3.7.5.25	dhṛtā manaseti
3.7.5.26	manasā hi vācaṃ dādhāra
3.7.5.27	juṣṭā viṣṇavā iti
3.7.5.28	yajñāyaivaināṃ juṣṭāṃ viṣṇave 'kaḥ
3.7.5.29	tasyās te satyasavasaḥ prasava iti
3.7.5.30	vācā hi prasūtaṃ kriyate
3.7.5.31	tanvo yantram aśīya svāhety āśiṣam evāśāste
3.7.5.32	śukram asi candram asīty uddharati svargasya lokasya samaṣṭyai
3.7.5.33	vāg vai somakrayaṇī
3.7.5.34	śāsti vāvainām etat
3.7.5.35	tasmāt prajāḥ sṛṣṭvā prajāyante
3.7.5.36	vatso jātaḥ stanam icchati
3.7.5.37	stanaṃ kumāra icchati
3.7.5.38	cid asīti
3.7.5.39	yad vāva cikitsate
3.7.5.40	ittham asā3d ittham asā3d iti
3.7.5.41	tad asyāś cittvam
3.7.5.42	manāsīti
3.7.5.43	yaddhi manasā manyate yan manasābhigacchati tad vācā vadati
3.7.5.44	dhīr asīti
3.7.5.45	yad vāva dhyāyati
3.7.5.46	ittham asā3d ittham asā3d iti
3.7.5.47	tad asyā dhītvam
3.7.5.48	dakṣiṇāsīti
3.7.5.49	yat svid vācā dīyate tad asyā dakṣiṇātvam
3.7.5.50	yajñiyāsīti
3.7.5.51	vāgghi yajñiyā
3.7.5.52	kṣatriyāsīti
3.7.5.53	yaṃ hi vāg juṣate sa kṣatriyaḥ
3.7.5.54	aditir asy ubhayataḥśīrṣṇīti
3.7.5.55	yat svid ādityaḥ prāyaṇīya āditya udayanīyas tad asyā ubhayataḥśīrṣatvam
3.7.5.56	sā naḥ suprācī supratīcī bhaveti
3.7.5.57	suprācī hy eṣā prāyaṇīye supratīcy udayanīye
3.7.6.1	yat karṇagṛhītayā krīṇīyād vārtraghnī syāt
3.7.6.2	yañ śṛṅgābhihitayā manuṣyadevatyā
3.7.6.3	yat padi baddhayā pitṛdevatyā
3.7.6.4	yad abaddhayāyatā syāt
3.7.6.5	yad āha mitras tvā padi badhnātv iti mitrasyaivaināṃ pāśena yacchati
3.7.6.6	pūṣādhvanaḥ pātv iti
3.7.6.7	iyaṃ vai pūṣā
3.7.6.8	iyam evāsyā adhvānaṃ saṃbharati
3.7.6.9	indrāyādhyakṣāyeti
3.7.6.10	indro vai devānām ojiṣṭhaḥ
3.7.6.11	tam evāsyā adhyakṣam akaḥ
3.7.6.12	anu tvā mātā manyatām anu piteti
3.7.6.13	anumata evainaṃ mātrā pitrā bhrātrā sakhyā krīṇāti
3.7.6.14	sā devi devam acchehīti
3.7.6.15	devī hy eṣā devaḥ somaḥ
3.7.6.16	indrāya somam iti
3.7.6.17	indrāya hy eṣā somam acchaiti
3.7.6.18	rudras tvāvartayatv iti
3.7.6.19	rudram evāsyāḥ parastād dadhāti
3.7.6.20	svasti somasakhā punar ehīti
3.7.6.21	pratyakṣam evālabdha
3.7.6.22	rudrāya vā etat paśūn apidadhāti
3.7.6.23	yad āha rudras tvāvartayatu
3.7.6.24	yad āha svasti somasakhā punar ehīti svastim evāsyai punar āvṛttāyai dadhāti
3.7.6.25	vāg vai somakrayaṇī
3.7.6.26	sā devarūpāṇi praviśati
3.7.6.27	yad āha vasvy asi rudrāsīti
3.7.6.28	idam asīdam asīti
3.7.6.29	vāg vainām etad āha yadyad bhavati
3.7.6.30	yad vā etat kiṃ ca vadaty etāṃ vā etad āptvāvarunddhe
3.7.6.31	ṣaṭ padāny anu niṣkrāmati
3.7.6.32	ṣaḍ vā ahāni vāg vibhajyate
3.7.6.33	na vai ṣaṣṭham ahar vāg ativadati
3.7.6.34	sarvā vai ṣaṣṭhe 'han vāg āpyate
3.7.6.35	yāvaty eva vāk tām āpnoti
3.7.6.36	dakṣiṇenārdhena dakṣiṇam ardham anu niṣkrāmati
3.7.6.37	tasmād dakṣiṇena hastenānnam adyate
3.7.6.38	tasmād dakṣiṇo 'rdha ātmano vīryavattaraḥ
3.7.6.39	tasmād dakṣiṇam ardhaṃ vayāṃsy anu paryāvartante
3.7.6.40	saptame pade juhoti
3.7.6.41	sapta chandāṃsi
3.7.6.42	chandāṃsi vāk
3.7.6.43	yāvaty eva vāk tām āhutyāptvāvarunddhe
3.7.6.44	sapta chandāṃsi
3.7.6.45	sapta hotrāḥ
3.7.6.46	sapta grāmyāḥ paśavaḥ
3.7.6.47	paśūṃs tān evāvarunddhe
3.7.6.48	bṛhaspatiṣ ṭvā sumne ramṇātv iti
3.7.6.49	brahma vai bṛhaspatiḥ
3.7.6.50	brahmaṇaivaināṃ yacchati
3.7.6.51	rudro vasubhir ācaka iti
3.7.6.52	rudram evāsyā vasubhir ākartāram akaḥ
3.7.6.53	pṛthivyās tvā mūrdhann ājigharmīti
3.7.6.54	eṣa vai pṛthivyā mūrdhā yad devayajanam
3.7.6.55	iḍāyās pada iti
3.7.6.56	gaur vā iḍā
3.7.6.57	tasyā vā etat padam
3.7.6.58	ghṛtavati svāheti svāhākāreṇaivaināṃ yacchati
3.7.7.1	hiraṇyaṃ nidhāya juhoti
3.7.7.2	agnimaty eva juhoty āyatanavati
3.7.7.3	andho 'dhvaryuḥ syād yad anāyatane juhuyāt
3.7.7.4	paśavo vai ghṛtam
3.7.7.5	paśavaḥ padam
3.7.7.6	vajraṃ sphyaḥ
3.7.7.7	yat sphyena padaṃ parilikhati vajreṇa vā etad yajamānāya paśūn parigṛhṇāti
3.7.7.8	viṣāṇayānuparilikhati
3.7.7.9	sayonīn evāsmai paśūn parigṛhṇāti
3.7.7.10	sthālyāṃ padaṃ saṃvapati
3.7.7.11	asyā vā eṣādhikriyate
3.7.7.12	iyaṃ hi paśūnāṃ yoniḥ
3.7.7.13	sva evainān yonau dadhāti
3.7.7.14	śocanti vā etat paśavo yoneś chinnāḥ
3.7.7.15	yad apa upasṛjati
3.7.7.16	śamayaty eva
3.7.7.17	yajamānāya padaṃ prayacchati
3.7.7.18	tad adhvaryur apaśur bhavati
3.7.7.19	yajamānāya hi paśūnt saṃprādāt
3.7.7.20	yad āha tava rāyā iti tad adhvaryuṃ paśuṣv ābhajati
3.7.7.21	tenādhvaryuḥ paśumān gṛheṣu padaṃ nidadhāti
3.7.7.22	gṛheṣv evāsya paśūn dadhāti
3.7.7.23	svargo vai loka āhavanīyaḥ
3.7.7.24	yad āhavanīya upavaped anyaloke 'sya paśūn dadhyāt
3.7.7.25	gārhapatyā upavapati
3.7.7.26	gārhapatyaṃ hi paśavo 'nūpa tiṣṭhante
3.7.7.27	paśubhir evainaṃ samyañcaṃ dadhāti
3.7.7.28	paśavo vai padam
3.7.7.29	agnī rudraḥ
3.7.7.30	yad agnimaty upavaped rudrāyāsya paśūn dadhyāt
3.7.7.31	yatra śāntaṃ tad upopyaṃ paśūnām apradāhāya
3.7.7.32	yat somakrayaṇyā patnīṃ saṃkśāpayanti mithunatvāya
3.7.7.33	tvaṣṭrimantas tveti
3.7.7.34	tvaṣṭā hi rūpāṇi vikaroti
3.7.7.35	sapemeti
3.7.7.36	sapād dhi prajāḥ prajāyante
3.7.7.37	sūryasya cakṣur āruham iti
3.7.7.38	eṣa vā apariparaḥ panthā arakṣasyo yenāsā āditya eti
3.7.7.39	amuṣya vā etad ādityasya patha iti vṛṇakti
3.7.7.40	vindate vasv iti
3.7.7.41	vaso hy eṣa vindate yaḥ somaṃ krīṇāti
3.7.7.42	somavikrayint somaṃ te krīṇāni mahāntaṃ bahv arhaṃ bahu śobhamānam
3.7.7.43	kalayā te krīṇāni
3.7.7.44	kuṣṭhayā te krīṇāni
3.7.7.45	śaphena te krīṇāni
3.7.7.46	padā te krīṇānīti
3.7.7.47	gor vā etan mahimānam udācaṣṭe
3.7.7.48	atho mahayaty evainām
3.7.7.49	atho akṣaraśo vā etad yajñaṃ mimīte
3.7.7.50	suvāṅ nabhrāḍ aṅgāre bambhārā ity ete vai devānāṃ somarakṣayaḥ
3.7.7.51	etebhyo vā adhi chandāṃsi somam āharan
3.7.7.52	tebhya evainān anudiśati
3.7.7.53	atho yad evātra yajñasyopaśliṣṭaṃ tat parikrīṇīte
3.7.7.54	daśabhiḥ krīṇāti
3.7.7.55	daśākṣarā virāṭ
3.7.7.56	tathā vairājaḥ kriyate
3.7.7.57	ekādaśabhiḥ krīṇāti
3.7.7.58	daśa vai paśoḥ prāṇāḥ
3.7.7.59	ātmaikādaśaḥ
3.7.7.60	tathā sarvaḥ kriyate
3.7.7.61	dhenvā krīṇāti
3.7.7.62	āśiram evāsya krīṇāti
3.7.7.63	atho vācam eva gṛhṇāti
3.7.7.64	hiraṇyena krīṇāti
3.7.7.65	śukram evāsya krīṇāti
3.7.7.66	atho teja eva gṛhṇāti
3.7.7.67	vāsasā krīṇāti
3.7.7.68	sarvadevatyam evāsya krīṇāti
3.7.7.69	ajayā krīṇāti
3.7.7.70	tapa evāsya krīṇāti
3.7.7.71	yatra vā adaś chandāṃsi somam āharaṃs tāni tamasā na prājānan
3.7.7.72	tato gāyatry ajām ādāyodapatat
3.7.7.73	sā vā ebhyaḥ prārocayat
3.7.7.74	tato vai chandāṃsi somam āharan
3.7.7.75	tat
3.7.7.76	somaṃ nā ājām iti
3.7.7.77	vāvājā
3.7.7.78	anaḍuhā krīṇāti
3.7.7.79	vahny evāsya krīṇāti
3.7.7.80	ṛṣabheṇa krīṇāti
3.7.7.81	sendram eva krīṇāti
3.7.7.82	yad ṛṣabheṇa krīṇīyāt prajāpatinā vikrīṇīte
3.7.7.83	vatsatareṇa sāṇḍena krayyaḥ
3.7.7.84	sendram ahaḥ krīṇāti
3.7.7.85	na prajāpatinā vikrīṇīte
3.7.7.86	mithunābhyāṃ gobhyāṃ krīṇāti
3.7.7.87	mithunam evāsya krīṇāti
3.7.8.1	somo vā amutrāsīt
3.7.8.2	te devā gāyatrīṃ prāhiṇvann amuṃ somam āhareti
3.7.8.3	sā vitataṃ yajñam avāpaśyat
3.7.8.4	saikṣata yad yajñasyāntareṣyāmy ātmānam antareṣyāmīti
3.7.8.5	tasyai vā etaṃ somo jīvagrahaṃ prābravīt
3.7.8.6	svajā asi / svabhūr asīti
3.7.8.7	somasya vā eṣa jīvagrahaḥ
3.7.8.8	somasya vā etaj jīvagrahaṃ gṛhṇīte
3.7.8.9	nādhvaryuḥ san nārtim ārchati ya evaṃ veda
3.7.8.10	varuṇo vā eṣa etarhi varuṇadevatyo yarhy upanaddho varuṇa enaṃ bhūtvā praviśet
3.7.8.11	yad āha mitro nā ehi sumitradhā iti mitram evainam akaḥ
3.7.8.12	śamayaty eva
3.7.8.13	indrasyorum āviśa dakṣiṇam iti
3.7.8.14	aindro vai yajñaḥ
3.7.8.15	indraḥ somasya yoniḥ
3.7.8.16	sva evainaṃ yonau dadhāti
3.7.8.17	indro vā etam agrā āgatam ūrū nyagṛhṇīta
3.7.8.18	tāṃ vā etad anukṛtim ūrā āsādayate
3.7.8.19	aporṇute
3.7.8.20	yathā śreyasy āyaty aporṇuta evaṃ tat
3.7.8.21	urv antarikṣaṃ vīhīti
3.7.8.22	antarikṣadevatyo vā eṣa etarhi
3.7.8.23	pracyuta ito 'prāpto 'mutra
3.7.8.24	adityāḥ sadā āsīdeti
3.7.8.25	ādityo vai yajñaḥ
3.7.8.26	aditiḥ somasya yoniḥ
3.7.8.27	sva evainaṃ yonau dadhāti
3.7.8.28	varuṇaṃ vā enam etat santaṃ mitram akaḥ
3.7.8.29	tad enaṃ svayā devatayā vyardhayati
3.7.8.30	yad āhāstabhnād dyām ṛṣabho antarikṣam amimīta varimāṇaṃ pṛthivyāḥ / āsīdad viśvā bhuvanāni samrāḍ viśvet tāni varuṇasya vratānīti varuṇam evainam akaḥ
3.7.8.31	svayaivainaṃ devatayā samardhayati
3.7.8.32	vaneṣu vy antarikṣaṃ tatāneti
3.7.8.33	vāsasā paryāṇahyati
3.7.8.34	sarvadevatyaṃ vai vāsaḥ
3.7.8.35	sarvābhir vā etad devatābhir yajñaṃ krītaṃ pariśrayati
3.7.8.36	dhūr asi dhvara dhvarantam ity āha rakṣasāṃ dhvarāyai rakṣasām antarityai
3.7.8.37	vāruṇam asi / varuṇas tvottabhnātv iti
3.7.8.38	vāruṇaṃ hy eṣa etarhi varuṇadevatyam
3.7.8.39	anasāccha yanti
3.7.8.40	mahimānam evāsyāccha yanti
3.7.8.41	anasā vahanti
3.7.8.42	tasmād anovāhyam oṣadhayaḥ phalaṃ pacyante
3.7.8.43	śīrṣāhāryam oṣadhayaḥ phalaṃ pacyeran yat somaṃ krītaṃ śīrṣṇā hareyuḥ
3.7.8.44	tasmād girā oṣadhayaḥ śīrṣāhāryaṃ phalaṃ pacyante
3.7.8.45	śīrṣṇā hi somaṃ krītaṃ haranti
3.7.8.46	pracyavasva bhuvanaspatā iti
3.7.8.47	bhūtānāṃ hy eṣa patiḥ
3.7.8.48	viśvāny abhi dhāmānīti
3.7.8.49	viśvāni hy eṣa dhāmāny abhi pracyavate
3.7.8.50	mā tvā paripariṇo mā paripanthino mā tvā vṛkā aghāyavo vidann iti
3.7.8.51	yatra vā enam ada āhriyamāṇaṃ sāmi gandharvo viśvāvasur āmuṣṇāt tādṛśebhyo vāvāsmā etad rakṣobhyo bhīṣā svastim akaḥ
3.7.8.52	varuṇo vā eṣa krīto yajamānasya gṛham ohyate
3.7.8.53	sa īśvaro 'śānto yajamānaṃ hiṃsitoḥ
3.7.8.54	yad āha namo mitrasya varuṇasya cakṣasā iti śamayaty eva
3.7.8.55	śānta evohyate yajamānasyāhiṃsāyai
3.7.8.56	sarvābhyo vā eṣa devatābhyā ohyate
3.7.8.57	yad ekolmukena pratitiṣṭhet pitṛdevatyo 'sya yajñaḥ syāt
3.7.8.58	agnir mahat samādheyaḥ
3.7.8.59	agnir vai sarvā devatāḥ
3.7.8.60	sarvābhir vā etad devatābhir yajñam āyantaṃ pratitiṣṭhati
3.7.8.61	agnīṣomau vā etau saṃbhavataḥ
3.7.8.62	yajamānaṃ vā etā abhisaṃbhavetāṃ yajamānasya vā paśūn
3.7.8.63	tad ya eṣa paśur dhāryate tam eva bhāgadheyam abhisaṃbhavataḥ
3.7.8.64	devatā vā etaṃ paśuṃ dhāryamāṇaṃ nābhiprācyavanta
3.7.8.65	asmin yajña āśaṃsamānād yo 'yam itaras tam agnīṣomā upaprācyavetām
3.7.8.66	tasmād eṣo 'gnīṣomīyaḥ
3.7.8.67	agnīṣomābhyāṃ vā eṣa medhāyātmānam ālabhate yo dīkṣate
3.7.8.68	sa vā etenaiva paśunātmānaṃ niṣkrīṇīte
3.7.8.69	sthūlaḥ pīvā syād ātmano niṣkrītyai
3.7.8.70	tasmād agnīṣomīyasya paśor nāśitavyam
3.7.8.71	puruṣo hy etenātmānaṃ niṣkrīṇīte
3.7.8.72	tasmād agnīṣomīye saṃsthite yajamānasya gṛhe 'śitavyam
3.7.8.73	tarhi niṣkrīto 'nṛṇaḥ
3.7.8.74	vārtraghnaṃ vā etat
3.7.8.75	somo vai vṛtraḥ
3.7.8.76	pūrvedyur vā indro vṛtram ahan
3.7.8.77	pūrvedyur vāvainam etat sṛtvāthāparedyur abhiṣuṇoti
3.7.8.78	varuṇapāśābhyāṃ vā eṣo 'bhidhīyate yo dīkṣate
3.7.8.79	ahorātre varuṇapāśau
3.7.8.80	yad divā saṃsthāpayed anunmukto varuṇapāśābhyāṃ syāt
3.7.8.81	naktaṃ saṃsthāpyaḥ
3.7.8.82	varuṇapāśābhyām evonmucyata ātmano 'hiṃsāyai
3.7.9.1	yukto 'nyo 'naḍvān bhavati vimukto 'nyaḥ
3.7.9.2	athātithyaṃ nirvapati yajñasya saṃtatyai
3.7.9.3	patnyā hastān nirvapati
3.7.9.4	patnī vai pāreṇahyasyeśe
3.7.9.5	patnyaiva rātam anumataṃ kriyate
3.7.9.6	yad vai patnī yajñe karoti tan mithunam
3.7.9.7	mithunatvāya vai patnyā hastān nirvapati
3.7.9.8	eṣa vai patnyā yajñasyānvārambho yad yajñe karoti
3.7.9.9	anvārambhāya vai patnyā hastān nirvapati
3.7.9.10	agnes tanūr asi viṣṇave tveti gāyatrīṃ tena chandasā gṛhṇāti somasya tanūr asi viṣṇave tveti triṣṭubhaṃ tenātither ātithyam asi viṣṇave tveti jagatīṃ tenāgnaye tvā rāyaspoṣade viṣṇave tvety anuṣṭubhaṃ tena
3.7.9.11	śyenāya tvā somabhṛte viṣṇave tveti
3.7.9.12	gāyatrī vai śyenaḥ somabhṛt
3.7.9.13	tāṃ vā etat punar ālabhate 'yātayāmnīṃ pāṅktatvāya
3.7.9.14	pāṅkto yajñaḥ
3.7.9.15	yāvān eva yajñas tam ālabdha
3.7.9.16	etad vai chandāṃsy agrahīt
3.7.9.17	taiś chandobhir gṛhītair yajñaṃ gṛhṇāti
3.7.9.18	yāvanto vā atithim anvāyanty api teṣāṃ bhāgaḥ
3.7.9.19	chandāṃsi vā etam amuto 'nvāyanti
3.7.9.20	tebhya eṣa bhāgaḥ krīyate
3.7.9.21	varuṇo vai yajñaḥ krītaḥ
3.7.9.22	viṣṇuḥ pratataḥ
3.7.9.23	pratato vā etarhi yajñaḥ
3.7.9.24	tasmād vaiṣṇavo navakapālo bhavati
3.7.9.25	trivṛtaṃ vā etad yajñamukhe vyāyātayanti trivṛtā prayanti
3.7.9.26	te vai trayas trikapālāḥ
3.7.9.27	trikapālo vaiṣṇavo devatayā
3.7.9.28	viṣṇuṃ vai devā ānayan vāmanaṃ kṛtvā
3.7.9.29	yāvad ayaṃ trir vikramate tad asmākam iti
3.7.9.30	sa vā idam evāgre vyakramata
3.7.9.31	athedam athādaḥ
3.7.9.32	tasmāt trikapālo vaiṣṇavaḥ
3.7.9.33	somasya vā etad ātithyaṃ yad ātithyam
3.7.9.34	atha vā etad agner ātithyaṃ yad agnā agniṃ manthanti
3.7.9.35	atho yajñāya vā etat krītāya devatāṃ janayanti
3.7.9.36	atho teja evāsmai janayanti
3.7.9.37	atho upasatsu vāvāsmā etad vīraṃ janayanti
3.7.9.38	ā hāsya vīro jāyate
3.7.9.39	ye vai devāḥ sādhyā yajñam atyamanyanta teṣāṃ vā etad yad atiriktaṃ yajñe kriyate
3.7.9.40	atiriktaṃ vā etad yajñe kriyate yad agnā agniṃ juhvati
3.7.9.41	yac caṣālād upary ūpasya tad evaināṃ spṛśati
3.7.9.42	saṃsthāpyā3n na saṃsthāpyā3m iti mīmāṃsante
3.7.9.43	yat saṃsthāpayed yajñamukhe yajñaṃ saṃsthāpayet
3.7.9.44	ātithyaṃ vā upasadāṃ prayājās tānūnaptram āśīḥ
3.7.9.45	tasmād iḍāntam eva kāryam
3.7.9.46	ātithyaṃ vā upasadāṃ prayājāḥ
3.7.9.47	tasmāt tā aprayājāḥ
3.7.9.48	upasado vā ātithyasyānuyājāḥ
3.7.9.49	tasmāt tās tisraḥ
3.7.9.50	trayo hy anuyājāḥ
3.7.9.51	śiro vā ātithyam
3.7.9.52	grīvā upasadaḥ
3.7.9.53	athaiṣa itaro yajñaḥ saṃhitaḥ
3.7.9.54	prajāpater vā etāni pakṣmāṇi yad aśvavārā asya bhruvā ikṣukāṇḍe
3.7.9.55	yajñamukhaṃ prajāpatiḥ
3.7.9.56	yajñamukhād evādhi yajñamukhaṃ pratanute
3.7.9.57	aśvo vai medhyaḥ
3.7.9.58	yajñaḥ prajāpatiḥ
3.7.9.59	prājāpatyo 'śvaḥ
3.7.9.60	tasmād āśvavāraḥ prastaraḥ
3.7.9.61	kārṣmaryamayāḥ paridhayo bhavanti rakṣasām apahatyai
3.7.10.1	devā anyo 'nyasya śraiṣṭhye tiṣṭhamānāś caturdhā vyudakrāmann agnir vasubhiḥ somo rudrair indro marudbhir varuṇa ādityaiḥ
3.7.10.2	tān vā etena bṛhaspatir ayājayat
3.7.10.3	teṣām indro 'bhavat
3.7.10.4	tad ya etena yajate bhavati
3.7.10.5	te vā anyo 'nyasyābhidrohād abibhayuḥ
3.7.10.6	teṣāṃ yāḥ priyās tanvā āsaṃs tāḥ samavādyan
3.7.10.7	tāḥ samavāmṛśan yo nastann apād yo no 'nyo 'nyasmai druhyād ita eva saṃ nirṛcchād iti
3.7.10.8	te yadā samavāmṛśaṃs tato devā abhavan parāsurāḥ
3.7.10.9	tad ya evaṃ vidvāṃsaḥ samavamṛśanti bhavanty ātmanā paraiṣāṃ bhrātṛvyā bhavanti
3.7.10.10	yaṃ kāmayetardhnuyād iti taṃ prathamam avamarśayet
3.7.10.11	ṛdhnoti
3.7.10.12	yadi kāmayeta sarve sadṛśāḥ syur iti sarvānt sahāvamarśayet
3.7.10.13	sarve ha sadṛśā bhavanti
3.7.10.14	ye vai te samavāmṛśann api vā idānīṃ te 'nyo 'nyasmai na druhyanti
3.7.10.15	tasmāt satānūnaptriṇe na drogdhavai
3.7.10.16	yad druhyet priyāyai tanvai druhyet
3.7.10.17	te vā amuṣminn āditye priyās tanvaḥ saṃnyadadhata
3.7.10.18	tasmād eṣa tejiṣṭhaṃ tapati
3.7.10.19	tasmāt sūryadevatyā hi sarve somā gṛhyante
3.7.10.20	atho atra vai devānāṃ priyās tanvaḥ
3.7.10.21	tā evāvarunddhe
3.7.10.22	āpataye tvā gṛhṇāmīti agnaye tena vasubhyo gṛhṇāti paripataye tveti somāya tena rudrebhyas tanū naptrā itīndrāya tena marudbhyaḥ śakmane śākvarāyeti varuṇāya tenādityebhyaḥ
3.7.10.23	etebhyo vai tad devebhyo 'gre gṛhyate
3.7.10.24	tebhya evainad gṛhṇāti
3.7.10.25	catur gṛhṇāti
3.7.10.26	caturdhā hi te vyudakrāman
3.7.10.27	āpataye tvā gṛhṇāmīty ātmānam eva tena gṛhṇāti paripataye tveti prajāṃ tena tanū naptrā iti yajñaṃ tena śakmane śākvarāyeti paśūṃs tena
3.7.10.28	yo vai devānt sādhyān veda sidhyati ha vā asmai
3.7.10.29	yatra kāmayeteha me sidhyed iti
3.7.10.30	ime vai lokā devāḥ sādhyās
3.7.10.31	ātmānam eva dīkṣayā spṛṇoti prajām avāntaradīkṣayā
3.7.10.32	saṃtarām mekhalām āyacchate
3.7.10.33	kanīyo vratam upaiti
3.7.10.34	antarā hy ātmānaṃ prajā
3.7.10.35	dvivratena bhavitavyam
3.7.10.36	dvau vā ṛtū ahaś ca rātriś ca
3.7.10.37	yad ekavrataḥ syāt patnīm antariyāt
3.7.10.38	yā te agne rudriyā tanūr iti vrataṃ vratayati
3.7.10.39	eṣā vā asminn etarhi devatā
3.7.10.40	tāṃ prīṇāti
3.7.10.41	tasyāṃ hutaṃ vratayati
3.7.10.42	yad eto 'nyathā vratayed rudra enam abhimānukaḥ syāt
3.7.10.43	devatābhir vā eṣa sāyujyaṃ gacchati yo dīkṣate
3.7.10.44	yañ śītābhir mārjayeta śamayeyuḥ
3.7.10.45	atho yathedam adbhir agnir upasṛṣṭa evaṃ syāt
3.7.10.46	atha yat taptābhir mārjayate śāntyai
3.7.10.47	atho tejo vai madantīḥ
3.7.10.48	teja evāvarunddhe
3.8.1.1	asurāṇāṃ vā eṣu lokeṣu pura āsann ayasmayy asmiṃl loke rajatāntarikṣe hariṇī divi
3.8.1.2	te devāḥ saṃstambhaṃsaṃstambhaṃ parājayanta
3.8.1.3	anāyatanā hy āsan
3.8.1.4	ta etāḥ pratipuro 'minvata havirdhānaṃ divy āgnīdhram antarikṣe sadaḥ pṛthivyām
3.8.1.5	te 'bruvann upasīdāma
3.8.1.6	upasadā vai mahāpuraṃ jayantīti
3.8.1.7	ta upāsīdan
3.8.1.8	tad upasadām upasattvam
3.8.1.9	tān ebhyo lokebhyaḥ prāṇudanta
3.8.1.10	ta ebhyo lokebhyaḥ praṇuttā ahar aśrayanta
3.8.1.11	yat prātar upasadam upāyann ahna enāṃs tena prāṇudanta
3.8.1.12	te 'hnaḥ praṇuttā rātrīm aśrayanta
3.8.1.13	yat sāyam upasadam upāyan rātryā enāṃs tena prāṇudanta
3.8.1.14	tato devā abhavan parāsurāḥ
3.8.1.15	tad ya evaṃ vidvān upasadam upaity ahorātrābhyām eva bhrātṛvyam ebhyo lokebhyaḥ praṇudate
3.8.1.16	bhavaty ātmanā
3.8.1.17	parāsya bhrātṛvyo bhavati
3.8.1.18	atha vai tarhi neṣur āsīt
3.8.1.19	te devā etām iṣuṃ samaskurvann agniṃ śṛṅgaṃ somaṃ śalyaṃ viṣṇuṃ kulmalam
3.8.1.20	te 'bruvan ka imām iṣum avasrakṣyatīti
3.8.1.21	te devā abruvann ayam eva rudra iti
3.8.1.22	so 'bravīd bhāgo me 'stv iti
3.8.1.23	vṛṇīṣvety avadan
3.8.1.24	so 'bravīn naivam ekaś caneṣum astām mīmāṃsātā iti
3.8.1.25	tasmād etasyeṣur astā na mīmāṃsitavyā
3.8.1.26	satyaṃham ity eva brūyāt
3.8.1.27	tāṃ vai rudro vyasṛjat
3.8.1.28	eṣa hi devānāṃ krūratamaḥ
3.8.1.29	tayemāḥ puro 'bhinat
3.8.1.30	agninā vai sa tās tejasābhinat
3.8.1.31	tasmād agniḥ prathama ijyate
3.8.1.32	yad anyāṃ devatāṃ pūrvāṃ yajed avīryavatīḥ syuḥ
3.8.1.33	aṣṭau kṛtvo juhvāṃ gṛhṇāti catur upabhṛti
3.8.1.34	pūrvārdho hīṣoḥ samāhitatamaḥ
3.8.1.35	sakṛt parāṅ atikrāmati
3.8.1.36	sakṛd dhy eveṣuḥ parācy apatat
3.8.1.37	atikramyāśrāvayati yajñasyābhijityai
3.8.1.38	yad anatikramyāśrāvayed anabhijito 'sya yajñaḥ syāt
3.8.1.39	sruveṇopasado juhoti
3.8.1.40	purāṃ vā eṣa jitānām anvārohaḥ
3.8.1.41	ekām ekāhaṃ juhoty ekām ekāham
3.8.1.42	ekāṃ hi ta ekāham ajayann ekām ekāham
3.8.1.43	tisra upasado juhoti
3.8.1.44	trayo vā ime lokāḥ
3.8.1.45	eṣāṃ lokānām abhijityai
3.8.1.46	agninā vai mukhena devā imāṃl lokān anvavāyann upasadbhir asurān parāṇudya
3.8.1.47	agninā vā etan mukhena yajamāna imāṃl lokān anvavaity upasadbhir bhrātṛvyaṃ parāṇudya
3.8.1.48	yāḥ sāyam anuvākyās tāḥ prātar yājyāḥ syuḥ
3.8.1.49	yāḥ prātar anuvākyās tāḥ sāyaṃ yājyāḥ syuḥ
3.8.1.50	tathobhayīr vīryavatīr bhavanti
3.8.2.1	ayaḥ prathamāyām avadhāya juhoti rajataṃ madhyamāyāṃ haritam uttamāyām
3.8.2.2	etad vai bṛhaspatir devebhyaḥ pūrjayanam akarot
3.8.2.3	yatra puraṃ yudhyeyus tad etābhir juhuyāt
3.8.2.4	sarā vā eṣā yajñasya
3.8.2.5	tasmād yat kiṃ ca prācīnam agnīṣomīyāt tad upāṃśu caranti
3.8.2.6	atha vā etad agnīṣomīyaṃ prati vācaṃ visṛjante
3.8.2.7	yajñam evāptvā vācaṃ visṛjante
3.8.2.8	ghṛtaṃ vai devā vajraṃ kṛtvā somam aghnan
3.8.2.9	srucau bāhū
3.8.2.10	tasmāt srucau saumīm āhutiṃ nāśāte
3.8.2.11	avadhiṣur vā etat somaṃ yad asya srucau cājyaṃ cāntikam abhārṣuḥ
3.8.2.12	yad āhāṃśuraṃśuṣ ṭe deva somāpyāyatām iti yad evāsya ghnantaḥ krūram akraṃs tad akrūram akaḥ
3.8.2.13	tad āpyāyayati
3.8.2.14	sarva ṛtvijā āpyāyayanti
3.8.2.15	sarve hi tāntaṃ bhiṣajyanti
3.8.2.16	yanti vā ete 'smāl lokād ye somam āpyāyayitum udasthuḥ
3.8.2.17	parāñco hi yanti
3.8.2.18	īśvarāḥ prametoḥ
3.8.2.19	yad āhaiṣṭā rāyā eṣṭā vāmāni preṣe bhagāyeti tenāsmāl lokān naiti
3.8.2.20	tenāsmiṃl loke dhṛtāḥ
3.8.2.21	anayor vā eṣa garbhaḥ
3.8.2.22	ābhyām eṣa āvṛścate yaḥ somaṃ hanti
3.8.2.23	yad āha namo dive namaḥ pṛthivyā ity ābhyām eva namo 'kaḥ
3.8.2.24	ātithyaṃ vā upasadāṃ prayājāḥ
3.8.2.25	tānūnaptram āśīḥ
3.8.2.26	tasmān na hotāraṃ vṛṇīte nārṣeyam
3.8.2.27	sīda hotar ity evāha
3.8.2.28	caturvratas tisraḥ
3.8.2.29	catvāri hīṣoḥ parṇāni
3.8.2.30	trivratas tisraḥ
3.8.2.31	triṣandhir hīṣuḥ
3.8.2.32	śṛṅgaṃ śalyaḥ kulmalam
3.8.2.33	dvivratas tisraḥ
3.8.2.34	dviṣandhir hīṣuḥ
3.8.2.35	śalyaś ca kulmalaṃ ca
3.8.2.36	ekavratas tisraḥ
3.8.2.37	ekā hy eveṣuḥ
3.8.2.38	eṣā vai parovarīyasī dīkṣā kanīyo vratam upaiti
3.8.2.39	jyāyāṃsaṃ lokam abhijayati
3.8.2.40	ekavratas tisraḥ
3.8.2.41	dvivratas tisraḥ
3.8.2.42	trivratas tisraḥ
3.8.2.43	caturvratas tisraḥ
3.8.2.44	eṣā vā utkrāmantī svargakāmasya
3.8.2.45	uttaramuttaraṃ śvaḥśvaḥ śreyān bhavati ya evaṃ veda
3.8.2.46	yad dvādaśāgniṣṭomasyopasadaḥ syur aśāntā nidaheyuḥ
3.8.2.47	yat tisro 'hinasya
3.8.2.48	yathā garīyān bhāra uṣṇihāṃ niśriṇāty evaṃ tat
3.8.2.49	tat tisra evāgniṣṭomasyopasadaḥ kāryā dvādaśāhinasya savīryatvāya
3.8.3.1	abhyardho vai devebhyo yajña āsīt
3.8.3.2	te nāvidur iha vā sa iha veti
3.8.3.3	asti yajna iti tv aviduḥ
3.8.3.4	tena vai saṃsṛṣṭim aicchan
3.8.3.5	taṃ praiṣam aicchan
3.8.3.6	taṃ nāvindan
3.8.3.7	taṃ vayāṃsy uparyupari nātyapatan
3.8.3.8	tam indra uparyupary atyakrāmat
3.8.3.9	tam acāyat
3.8.3.10	so 'ved aciked vai meti
3.8.3.11	so 'bravīt ko 'sā iti
3.8.3.12	ahaṃ durge hanteti
3.8.3.13	atha kas tvam asīti
3.8.3.14	ahaṃ durgād āharteti
3.8.3.15	so 'bravīd durge vai hantāvocathāḥ
3.8.3.16	ayaṃ varāha emuṣa ekaviṃśatyāḥ purāṃ pāre 'śmamayīnām
3.8.3.17	tasminn asurāṇāṃ vasu vāmam antaḥ
3.8.3.18	taṃ jahīti
3.8.3.19	tasya vā indro druṃbhūlyābhyāyatya purastād bhittvā hṛdayaṃ prāvṛścat
3.8.3.20	etad vā eṣābhyanūktā
3.8.3.21	atividdhā vithureṇā cid astrā triḥ sapta sānu saṃhitā girīṇām
3.8.3.22	na tad devo na martyas tuturyād yāni pravṛddho vṛṣabhaś cakāreti
3.8.3.23	so 'bravīd durgād vā āhartāvocathāḥ
3.8.3.24	etam āhareti
3.8.3.25	taṃ vai viṣṇur āharat
3.8.3.26	yajño vai viṣṇuḥ
3.8.3.27	yajño vai tad yajñam asurebhyo 'dhy āharat
3.8.3.28	yajñena vai tad yajñaṃ devā asurāṇām avindanta
3.8.3.29	etad vā eṣābhyanūktā
3.8.3.30	viśvet tā viṣṇur ābharad urukramas tveṣitaḥ
3.8.3.31	śataṃ mahiṣān kṣīrapākam odanaṃ varāham indra emuṣam iti
3.8.3.32	tad vai devā yajñam avindan
3.8.3.33	yad vai tad yajñam avindaṃs tad devayajanasya devayajanatvam
3.8.3.34	yad devayajanam icchanti yajñam icchanti
3.8.3.35	yad vindanti yajñaṃ vindanti
3.8.3.36	yad vāva yajamāno joṣayate tad devayajanam
3.8.3.37	yajñaṃ vāvaitad yajamāno joṣayate
3.8.3.38	asurāṇāṃ vā iyam agra āsīt
3.8.3.39	yāvan niṣadya parāpaśyaṃs tad devānām
3.8.3.40	te devāḥ salāvṛkīm abruvan yāvad iyaṃ triḥ samantaṃ paryeti tad asmākam iti
3.8.3.41	sā vā imāṃ triḥ samantaṃ paryait tad vai devā imām avindanta
3.8.3.42	tad vedyā veditvam
3.8.3.43	viṣṇuṃ vai devā ānayan vāmanaṃ kṛtvā
3.8.3.44	yāvad ayaṃ trir vikramate tad asmākam iti
3.8.3.45	sa vā idam evāgre vyakramatāthedam athādaḥ
3.8.3.46	tad vai devā ihemām avindanta
3.8.3.47	tad vedyā veditvam
3.8.3.48	sarvā vā iyaṃ pṛthivī vediḥ
3.8.3.49	iyaṃ mekhalam iti tv evāsyā yajamānaḥ parigṛhṇīte
3.8.3.50	yāvadyāvad vai yajamāno vedyāḥ kurute tāvattāttāvattāt pṛthivyā jayati
3.8.3.51	tasmān mahatī kāryā jyāyasījyāyasī
3.8.3.52	devāś ca vā asurāś cāspardhanta
3.8.3.53	tad yat kiṃ cāsurāṇāṃ svam āsīt tad devā vedyāvindanta
3.8.3.54	tad vedyā veditvam
3.8.3.55	teṣāṃ yat priyaṃ vasv āsīt tenāpādhāvann anena cin mucyāmahā iti
3.8.3.56	tad devā uttaravedyāvindanta
3.8.3.57	tad uttaraṃ vai śreyo 'vidāmahīti
3.8.3.58	tad uttaravedyā uttaraveditvam
3.8.3.59	tad ya evaṃ vidvān vediṃ cottaravediṃ ca kurute 'bhipūrvam eva sapatnasya bhrātṛvyasya vasu vedo vṛñjāna eti
3.8.4.1	ṣaṭtriṃśat prakramāḥ prācī caturviṃśatir agreṇa triṃśaj jaghanena
3.8.4.2	tathā virājā saṃmitā
3.8.4.3	atho chandāṃsi vai virāṭ
3.8.4.4	chandāṃsi vāvāsyaitad yajñamukhe yunakti
3.8.4.5	etad vā eṣābhyanūktā
3.8.4.6	indrāṇī patyā sujitaṃ jigāyodaṃśena patividye bibheda
3.8.4.7	triṃśad yasyā jaghanaṃ yojanāny upasthā indraṃ sthaviraṃ bibhartīti
3.8.4.8	yad vāva prācīnapravaṇaṃ tad devayajanam
3.8.4.9	prāñcaṃ hi taṃ śayānam avindan
3.8.4.10	atha yat prācīnapravaṇam udīcīnāpanataṃ tad yajeta yaḥ kāmayeta
3.8.4.11	ubhayor lokayor ṛdhnuyām iti
3.8.4.12	ubhayor vā etal lokayoḥ
3.8.4.13	ubhayor eva lokayor ṛdhnoti
3.8.4.14	atha yasya devayajanasyottarād anyad devayajanaṃ tad yajeta yaḥ kāmayetābhi mottaro yajño named iti
3.8.4.15	etad vā uttarāvan nāma devayajanam
3.8.4.16	abhy enam uttaro yajño namati
3.8.4.17	atha yasya devayajanasya madhyato bahulā oṣadhayas tat paśukāmo yajeta
3.8.4.18	paśavo vā oṣadhayaḥ
3.8.4.19	paśumān bhavati
3.8.4.20	yat samaṃ pratiṣṭhitaṃ tad gataśrīr yajeta
3.8.4.21	pratiṣṭhitaṃ vā etat
3.8.4.22	pratiṣṭhita eṣa yo gataśrīḥ
3.8.4.23	tad evainaṃ pratiṣṭhāpayati
3.8.4.24	pāpo hi sa
3.8.4.25	tataḥ pracyavamānaḥ
3.8.4.26	atha yasya devayajanasyāpaḥ purastāt tad yajeta yaḥ kāmayetābhi mottaro yajño named iti
3.8.4.27	etad vai purohavir nāma devayajanam
3.8.4.28	abhy enam uttaro yajño namati
3.8.4.29	atha yasya devayajanasya panthāḥ purastād iriṇaṃ vā karto vā bhrātṛvyavān yajeta
3.8.4.30	etad vā āptaṃ devayajanaṃ sadevam
3.8.4.31	yaddhi devayajanād devayajanam uñśiṃṣed bhrātṛvyāya lokam uñśiṃṣet
3.8.4.32	atha yasya devayajanasyāhavanīyād anyāḥ prācīr āpo dhāvanti gārhapatyād anyāḥ pratīcīs tad yajeta yaṃ talpe vā pātre vā mīmāṃseran
3.8.4.33	anuṣakto hi vā eṣa pāpmanā
3.8.4.34	athaitan mīmāṃsante
3.8.4.35	etad vai vyāvṛttaṃ pāpmanā
3.8.4.36	pāpmanaivainaṃ vyāvartayanti
3.8.4.37	yad vai yajñaḥ saṃtiṣṭhate prācīnam asya samṛddham eti pratīcīnaṃ vyṛddham
3.8.4.38	paśavo vai yajñasya samṛddham
3.8.4.39	āpaḥ khalu vai paśavaḥ
3.8.4.40	yat pratyaṅṅ avabhṛtham abhyaveyād yajñasya vyṛdhyena vyṛdhyeta
3.8.4.41	atha yat prāṅ avabhṛtham abhyavaiti yajñasya vā etat samṛdhyena samṛdhyate
3.8.4.42	yat tryunnataṃ tad bhrātṛvyavān yajeta
3.8.4.43	yasyāhavanīyaṃ ca havirdhānaṃ cāntaronnatam
3.8.4.44	yasya havirdhānaṃ ca sadaś cāntaronnatam
3.8.4.45	yasya sadaś ca gārhapatyaṃ cāntaronnatam
3.8.4.46	ato vai viṣṇur imāṃl lokān udajayat
3.8.4.47	viṣṇor evojjitam anv imāṃl lokān ujjayati
3.8.4.48	praibhyo lokebhyo bhrātṛvyaṃ nudate
3.8.4.49	atha yasya devayajanasya dakṣiṇata unnataṃ tad bhrātṛvyavān yajeta
3.8.4.50	etāṃ vai diśaṃ devā asurān praṇudya svargaṃ lokam āyan
3.8.4.51	athaibhyo 'mum ādityaṃ paridhiṃ paryadadhur apunarābhāvāya
3.8.4.52	etāṃ vā etad diśaṃ yajamāno bhrātṛvyaṃ praṇudya svargaṃ lokam eti
3.8.4.53	athāsmā amum ādityaṃ paridhiṃ paridadhāty apunarābhāvāya
3.8.4.54	sthale yajeta yaḥ kāmayetobhayeṣāṃ devamanuṣyāṇāṃ prakāśaṃ gaccheyam iti
3.8.4.55	prakāśo vai nāmaitad devayajanam
3.8.4.56	ubhayeṣāṃ devamanuṣyāṇāṃ prakāśaṃ gacchati
3.8.4.57	abhiśasyamānaṃ yājayet
3.8.4.58	parokṣaṃ guhā vane parokṣaṃ pṛṣṭhāny apeyuḥ
3.8.4.59	parokṣaṃ vā eṣa yam abhiśaṃsanti
3.8.4.60	parokṣam evāsmād guhā pāpīyāṃ vācaṃ karoti
3.8.4.61	atha yasya hotā prātaranuvākam anubruvann agnim apaḥ sūryaṃ tāni paśyet tad brahmavarcasakāmo yajeta
3.8.4.62	brahmavarcasaṃ vā agniḥ
3.8.4.63	brahmavarcasam āpaḥ
3.8.4.64	brahmavarcasam asā ādityaḥ
3.8.4.65	brahmavarcasam eva saṃdadhāti
3.8.4.66	brahmavarcasī bhavati
3.8.4.67	atha yasya devayajanasyānyāanyā madhyato bahulā oṣadhayaḥ
3.8.4.68	ato vā aṅgirasaḥ paśūn asṛjanta
3.8.4.69	tat paśukāmo yajeta
3.8.4.70	atha yasya devayajanasya madhyata unnatam
3.8.4.71	ato vā aṅgirasaḥ svargaṃ lokam āyan
3.8.4.72	tat svargakāmo yajeta
3.8.4.73	nirvaske 'bhicaran yajeta
3.8.4.74	yathaivaitaṃ nirṇayaty evaṃ taṃ nirṇayati yam abhicarati
3.8.4.75	yat kāryam iva syāt tad yajeta
3.8.4.76	yaḥ kārya iva syāt
3.8.4.77	ātmā vai devayajanam
3.8.4.78	karoty evainam
3.8.4.79	ye yuvāna ārṣeyā ṛtvijo vahnayas tad devayajanam
3.8.4.80	tasmād āhur yuvaivārtvijīnā iti
3.8.4.81	agnir vāva devayajanam
3.8.4.82	tad ya evaṃ vidvān yatraiva kva cāgnim ādhāya yajate devayajana eva yajate
3.8.5.1	yad vā asyā yajñiyaṃ medhyaṃ yat sadevaṃ tad utkramyātiṣṭhad antarā devāsurānt saṃyattānt siṃhīrūpam iva bhūtvā
3.8.5.2	te 'vidur yatarān vā iyam upāvartsyati ta idaṃ bhaviṣyantīti
3.8.5.3	tasyāṃ vā ubhaya aicchanta
3.8.5.4	sā nānyatarāṃś canopāvartata
3.8.5.5	tāṃ devā apāśāsuḥ
3.8.5.6	upa nā āvartasveti
3.8.5.7	sābravīd bhāgo me 'stv iti
3.8.5.8	vṛṇīṣvety abruvan
3.8.5.9	sābravīn mām eva pūrvām agner vyāghārayāt
3.8.5.10	sa yatkāmo māṃ vyāghārayāt tam eva sa kāmam aśnuvad iti
3.8.5.11	tāṃ devāḥ pūrvām agner vyāghārayan
3.8.5.12	tato devā abhavan parāsurāḥ
3.8.5.13	tad ya evaṃ vidvān etāṃ pūrvām agner vyāghārayati bhavaty ātmanā parāsya bhrātṛvyo bhavati
3.8.5.14	yad vai tad utkramyātiṣṭhad antarā devāsurānt saṃyattānt siṃhīrupam iva bhūtvā sā vā uttaravediḥ
3.8.5.15	taptāyanī me 'sīti
3.8.5.16	taptā hi te tām avindanta
3.8.5.17	vittāyanī me 'sīti
3.8.5.18	vittā hi te tām avindanta
3.8.5.19	avatān mā nāthitam iti
3.8.5.20	nāthitān hi sā tān āvat
3.8.5.21	avatād vyathitam iti
3.8.5.22	vyathitān hi sā tān āvat
3.8.5.23	etadetad vā etayā devā asurāṇām avindanta
3.8.5.24	etadetad evaitayā yajamāno bhrātṛvyasya vṛṅkte
3.8.5.25	agne aṅgiro yo 'syāṃ pṛthivyām adhy asīti
3.8.5.26	ya evaiṣu triṣu lokeṣv agnayas tān evāvarunddhe
3.8.5.27	vider agne nabho nāma yat tā iti
3.8.5.28	nabho hi nāma so 'gnir āsīt
3.8.5.29	jānudaghnaṃ kheyam
3.8.5.30	etāvatī vā asyāḥ pṛthivyā jīvaṃ yajñiyam
3.8.5.31	tad evāvarunddhe
3.8.5.32	siṃhīr asi / mahiṣīr asīti
3.8.5.33	siṃhīrūpam iva hi tan mahiṣīrūpam iva bhūtvātiṣṭhat
3.8.5.34	devebhyaḥ śundhasva / devebhyaḥ śumbhasveti
3.8.5.35	devebhya evaināṃ śundhanti
3.8.5.36	devebhyaḥ śumbhanti
3.8.5.37	niḥsārayati
3.8.5.38	yad evāsyā udghnantaḥ krūram akraṃs tad akrūram akaḥ
3.8.5.39	tan niḥsārayati
3.8.5.40	indraghoṣās tvā purastād vasubhiḥ pāntv iti
3.8.5.41	etaddevatyā vā imā diśaḥ
3.8.5.42	yathādevatam evaināṃ praukṣīt
3.8.5.43	ato vai devā asurān manasā vinudya svargaṃ lokam āyan
3.8.5.44	ta etā devatā antato 'dadhatāsurāṇām ananvagbhāvāya
3.8.5.45	ato vā etad yajamāno bhrātṛvyaṃ manasā vinudya svargaṃ lokam eti
3.8.5.46	sa etā devatā antato dhatte bhrātṛvyasyānanvagbhāvāya
3.8.5.47	te 'kāmayanta sapatnaṃ bhrātṛvyaṃ sahemahīti
3.8.5.48	siṃhīr asi sapatnasāhī svāheti tam eva tena kāmam āśunuvata
3.8.5.49	sapatnaṃ bhrātṛvyaṃ sāḍhvā te 'kāmayanta paśavo naḥ syur iti
3.8.5.50	siṃhīr asi rāyaspoṣavaniḥ svāheti tam eva tena kāmam āśnuvata
3.8.5.51	sapatnaṃ bhrātṛvyaṃ sāḍhvā paśūn bhittvā te 'kāmayanta prajā naḥ syād iti
3.8.5.52	siṃhīr asi suprajāvaniḥ svāheti tam eva tena kāmam āśnuvata
3.8.5.53	siṃhīr asy ādityavaniḥ sajātavaniḥ svāheti
3.8.5.54	ādityābhir hi sā
3.8.5.55	prajābhiḥ saha
3.8.5.56	te 'kāmayanta devā no yajñaṃ vidyur iti
3.8.5.57	siṃhīr asi / āvaha devān devāyate yajamānāya svāheti tam eva tena kāmam āśnuvata
3.8.5.58	bhūtebhyas tvety uddiśati
3.8.5.59	devā hy eva bhūtāḥ
3.8.5.60	yatra vā ado 'gnir hotrād iṣāpākrāmat sa sarveṣu bhūteṣv avasat
3.8.5.61	yāṃ paśuṣv avasat tām anācchinnas tukasyāntarāśṛṅgam avasad yāṃ vanaspatiṣu pūtudrau yām oṣadhīṣu tāṃ sugandhitejane
3.8.5.62	yat saṃbhārānt saṃbharati
3.8.5.63	yad evātrāgner nyaktaṃ tat saṃbharati
3.8.5.64	yāni vā ado 'gnir asthāny adhūnuta sa pūtudrur abhavat
3.8.5.65	yan māṃsaṃ tad guggulu
3.8.5.66	yat pūyitam upaśliṣṭaṃ sa sugandhitejanaḥ
3.8.5.67	yad ete saṃbhārā bhavanti
3.8.5.68	yad evātrāgner nyaktaṃ tasyāvaruddhyai
3.8.5.69	viśvāyur asi / pṛthivīṃ dṛṃheti
3.8.5.70	eṣāṃ hy ete lokānāṃ vidhṛtyai paridhīyante
3.8.5.71	dhruvakṣitir asi / antarikṣaṃ dṛṃheti
3.8.5.72	antarikṣaṃ hi yajñaḥ
3.8.5.73	acyutakṣid asi / divaṃ dṛṃheti
3.8.5.74	divam evainam ajīgamat
3.8.5.75	agner bhasmāsi / agneḥ purīṣam asīti
3.8.5.76	agner hy etad bhasmāgneḥ purīṣam
3.8.5.77	devapātraṃ vā uttaravedi
3.8.5.78	devebhyo devapātraṃ procyam
3.8.5.79	vaibhrājā devāḥ
3.8.5.80	yad āha vibhrāḍ bṛhat pibatu somyaṃ madhv iti devebhyo vā etad devapātraṃ prāha
3.8.5.81	pra vasīyasaḥ pātram āpnoti
3.8.5.82	brāhmaṇaṃ tu pātre na mīmāṃseta yaḥ pātriya iva syāt
3.8.6.1	etāvatī vā iyaṃ pṛthivī yāvatī vediḥ
3.8.6.2	aparimitād vā etad bhrātṛvyaṃ nirbhajya yajamānāya parigṛhṇāti
3.8.6.3	ṛkṣaṃ vā amedhyam
3.8.6.4	āpo haviḥ
3.8.6.5	yat prokṣati medhyam evainat karoti
3.8.6.6	ṛkṣaṃ vā amedhyam
3.8.6.7	yad barhiḥ stṛṇāti medhyām evaināṃ karoti
3.8.6.8	etāvatī vā iyaṃ pṛthivī yāvatī vediḥ
3.8.6.9	prajā barhiḥ
3.8.6.10	yad barhiḥ stṛṇāty asyāṃ vā etat prajāḥ pratiṣṭhāpayati
3.8.6.11	yajamāno vai prastaraḥ
3.8.6.12	prajā barhiḥ
3.8.6.13	yat prastaram uttaraṃ barhiṣaḥ sādayati yajamānaṃ vā etad upariṣṭād āsāṃ prajānāṃ dadhāti
3.8.6.14	atha yat tṛṇe antardadhāti tena yajamāno yajamānena vyāvartate
3.8.6.15	bahulaṃ barhiḥ stṛṇāti
3.8.6.16	akṣodhukā asya paśavo bhavanti
3.8.6.17	prācīnaṃ barhiḥ stṛṇāti
3.8.6.18	prāṅ hi yajñaḥ
3.8.6.19	yat pratīcīnaṃ stṛṇīyāt pratyādājyāsya rāṣṭraṃ ghātukaṃ syāt
3.8.6.20	deveṣur vai vediḥ
3.8.6.21	yatra vai deveṣvā saṃnatayā kāmayate tad dhanti
3.8.6.22	yad vediṃ kalpayati deveṣuṃ vā etat saṃnamati
3.8.6.23	tayā saṃnatayā yatra yajamānaḥ kāmayate tad dhanti
3.8.6.24	trayo vai pūrve 'gnayaḥ prādhanvan havyaṃ devebhyo vahantaḥ
3.8.6.25	vaṣaṭkāraḥ prāvṛścat
3.8.6.26	atha yo 'yam idānīṃ sa bhīṣāpādravadīt
3.8.6.27	ṛg u sa āriṣyatīti
3.8.6.28	taṃ devā apāśāsur upa nā āvartasveti
3.8.6.29	so 'bravīd bhāgo me 'stv iti
3.8.6.30	vṛṇīṣvety abruvan
3.8.6.31	so 'bravīt trayo vai me pūrve bhrātaraḥ prādhanvan havyaṃ devebhyo vahantaḥ
3.8.6.32	vaṣaṭkāraḥ prāvṛścat teṣāṃ bhāgo 'stv iti
3.8.6.33	vṛṇīṣvety abruvan
3.8.6.34	so 'bravīd yad eva kiṃ cāhutaṃ bahiṣparidhi skandet tad eva teṣāṃ bhāgadheyam asad iti
3.8.6.35	teṣāṃ vā etad bhāgadheyam
3.8.6.36	asthanvanto hi vai ta āsan
3.8.6.37	atha te prādhanvan
3.8.6.38	so 'bravīd asthāni nu dhaviṣye
3.8.6.39	athopāvartsyāmīti
3.8.6.40	te vā anvāyan
3.8.6.41	te samantaṃ paryaviśan yajñasya gopīthāya
3.8.6.42	ayaṃ vāva yajñāyopadhīyate 'yaṃ yajamānāyāyaṃ bhrātṛvyāya
3.8.6.43	imau prataraṃ karotīmam apataram
3.8.6.44	yajñena vā etad yajamānaṃ prataraṃ karoti yajñenāsya bhrātṛvyam apataraṃ karoti
3.8.6.45	saṃdhiṃ prati juhoti
3.8.6.46	na hy agnim āhutis tarati
3.8.6.47	mukhata evainān prīṇāti
3.8.6.48	atho sutīrthena vā etad āhutīs tārayati
3.8.6.49	ayaṃ vāva bhūpatiḥ
3.8.6.50	ayaṃ bhuvanapatiḥ
3.8.6.51	ayaṃ bhūtānāṃ patiḥ
3.8.6.52	atha yo 'yam idānīṃ sa bhūtiḥ
3.8.6.53	yad āhutaṃ bahiṣparidhi skandet tad abhimantrayeta
3.8.6.54	bhūpataye svāhā / bhuvanapataye svāhā / bhūtānāṃ pataye svāheti
3.8.6.55	bhāgadheyaṃ vāvaiṣām etat
3.8.6.56	prīṇāty evainān
3.8.6.57	atho haviṣā vā etat skannena dvitīyām āśiṣam avarunddhe
3.8.6.58	etad dha sma vā āhāruṇa aupaveśiḥ kim u sa yajñena yajeta yo haviṣā skannena dvitīyām āśiṣam avarundhaṃ na vidyād iti
3.8.6.59	tad dvitīyām evaitenāśiṣam avarunddhe
3.8.7.1	ye purā granthayo bhavanti tān visraṃsayanti mānuṣasya vyāvṛttyai
3.8.7.2	praṇenijati
3.8.7.3	yad evainayor abhiniṣaṇṇaṃ śamalam amedhyaṃ tañ śundhanti
3.8.7.4	yuñjate mana uta yuñjate dhiyā iti juhoti yuktyā eva
3.8.7.5	sāvitryā juhoti
3.8.7.6	savitṛprasūte eva pravartete
3.8.7.7	havir vai havirdhāne
3.8.7.8	yad upānakti havirbhūta eva pravartete
3.8.7.9	atho abhivṛtte eva patny upānakti
3.8.7.10	yad vai patnī yajñe karoti tan mithunam
3.8.7.11	mithunatvāya vai patny upānakti
3.8.7.12	eṣa vai patnyā yajñasyānvārambho yad yajñe karoti
3.8.7.13	anvārambhāya vai patny upānakti
3.8.7.14	prācīnam upānakti
3.8.7.15	prāṅ hi yajñaḥ
3.8.7.16	trir anyat trir anyad upānakti
3.8.7.17	aparimitaṃ hi manuṣyā upāñjanti
3.8.7.18	dakṣiṇata upānakti
3.8.7.19	udīcī hy ete manuṣyalokam upāvartete
3.8.7.20	nirṛtigṛhīto vā eṣa ubhayataḥ saṃdaṣṭaḥ śuṣkaḥ
3.8.7.21	yad upānakti śamayaty eva
3.8.7.22	śuṣko vā eṣa durvāg yajamānasya gṛham āvadati
3.8.7.23	sa īśvaro 'śānto yajamānaṃ hiṃsitoḥ
3.8.7.24	tad anugṛhṇanto yanti
3.8.7.25	yady utkṣvedet suvāg āvada deva duryān iti vadet
3.8.7.26	śamayaty eva
3.8.7.27	atho śamayitvaivāśiṣam āśāste
3.8.7.28	havir vai havirdhāne
3.8.7.29	stīrtvā vai barhir havir āsādayanti
3.8.7.30	tasmāt prastaraṃ stīrtvā pravartayanti
3.8.7.31	havir vai havirdhāne
3.8.7.32	anūcyamānāsu vai sāmidhenīṣu havir āsādayanti
3.8.7.33	tasmāt pravartyamānayor hotānvāha
3.8.7.34	ime vā ete
3.8.7.35	ime vā etat pravartayanti yad dhavirdhāne
3.8.7.36	tasmāt pūrvasyā janatāyā aparā janatā kṣetram abhyārohukā
3.8.7.37	te yarhi pravartayeyus tarhi hotānubruvan manasā padā tāṃ janatāṃ pratinudet
3.8.7.38	apa janyaṃ bhayaṃ nudeti
3.8.7.39	viḍ vā eṣā
3.8.7.40	viśaṃ vā etat pratinudate
3.8.7.41	anabhyavacārukāsya viṭ kṣetraṃ bhavati
3.8.7.42	nīyānaṃ vai rakṣāṃsi yajñam avayanti
3.8.7.43	yad vartmani juhoti rakṣasām apahatyai
3.8.7.44	vaiṣṇavyā juhoti
3.8.7.45	viṣṇur vai yajñaḥ
3.8.7.46	viṣṇunaiva yajñena yajñād rakṣāṃsy apahanti
3.8.7.47	yad gāyatryā juhotīmāṃ tenākramate
3.8.7.48	yat triṣṭubhāntarikṣaṃ tena
3.8.7.49	atha yad āhavanīyaṃ gacchataḥ svargaṃ tena lokam
3.8.7.50	trīn prakramān prati vikramate
3.8.7.51	trayo vā ime lokāḥ
3.8.7.52	imān eva lokān yajamānāyoñśiṃṣati
3.8.7.53	vaiṣṇavam asi / viṣṇus tvottabhnātv iti
3.8.7.54	vaiṣṇavaṃ hi havirdhānam
3.8.7.55	divo viṣṇa uta vā pṛthivyā iti dakṣiṇasya havirdhānasya methīn nihanti
3.8.7.56	mukhata eva yajñasyāśiṣam avarunddhe
3.8.7.57	yam adhvaryuḥ prathamaṃ granthiṃ grathnāti taṃ prathamaṃ visraṃsayati
3.8.7.58	yad anyaṃ pūrvaṃ visraṃsayed amehena pramīyeta
3.8.7.59	viṣṇor nu kaṃ vīryāṇi pravocam iti uttarasya havirdhānasya methīn nihanti vaiṣṇavyā
3.8.7.60	vaiṣṇavaṃ hi havirdhānam
3.8.7.61	svayaiva devatayā
3.8.7.62	yo askabhāyad uttaraṃ sadhastham iti
3.8.7.63	ado vā uttaraṃ sadhastham
3.8.7.64	amuṣminn eva havirdhānaṃ saṃminoti
3.8.7.65	ā vām upastham adruhā devāḥ sīdantu yajñiyāḥ
3.8.7.66	ihādya somapītayā iti
3.8.7.67	ya eva devā yajñiyās tān havirdhānā āsādayati
3.8.7.68	tāṃ śvo bhūte 'bhiyajate
3.8.7.69	daṇḍo vā etad auparo vaṣaṭkāreṇa nirahan
3.8.7.70	yac chadir abhinidadhāty apihityā acchidratvāya
3.8.7.71	viṣṇoḥ pṛṣṭham asīti
3.8.7.72	ada eva
3.8.7.73	viṣṇo rarāṭam asīti
3.8.7.74	ada eva
3.8.7.75	viṣṇoḥ śipre sthā iti
3.8.7.76	ime eva
3.8.7.77	mukhato vā etat svayā devatayā śiro yajñasya saṃbharati
3.8.7.78	viṣṇoḥ syūr asīti
3.8.7.79	tasmād idaṃ śiraḥ ṣoḍhāviṣkṛtam
3.8.7.80	pra tad viṣṇuḥ stavate vīryeṇeti prāṅ utkramya vadati
3.8.7.81	ato vai viṣṇur imāṃl lokān udajayat
3.8.7.82	viṣṇor evojjitim anv imāṃl lokān ujjayati
3.8.7.83	praibhyo lokebhyo bhrātṛvyaṃ nudate
3.8.8.1	devasya tvā savituḥ prasava iti savitṛprasūta evainām ādatte
3.8.8.2	aśvinor bāhubhyām iti
3.8.8.3	aśvinau vai devānām adhvaryuḥ
3.8.8.4	pūṣṇo hastābhyām iti
3.8.8.5	devatābhir eva
3.8.8.6	abhrir asi nārir asīti
3.8.8.7	krūram iva vā etad yad abhriḥ
3.8.8.8	śamayaty eva
3.8.8.9	idam ahaṃ rakṣaso grīvā apikṛntāmīty āha rakṣasāṃ dhvarāyai rakṣasām antarityai
3.8.8.10	idam ahaṃ some samāno yo 'samāno 'rātīyati tasya grīvā apikṛntāmīti
3.8.8.11	samāno vā hy asamāno vārātīyati
3.8.8.12	sarvam evaitayā paryāpat
3.8.8.13	prāṇā vā uparavāḥ
3.8.8.14	śiro havirdhānam
3.8.8.15	śīrṣan vā ime prāṇāḥ
3.8.8.16	tasmād dhavirdhāne
3.8.8.17	antar vā ime śīrṣan prāṇāḥ
3.8.8.18	tasmād antaḥ
3.8.8.19	catvāro vā ime śīrṣan prāṇāḥ
3.8.8.20	tasmāc catvāraḥ saṃtṛṇṇāḥ paraḥ
3.8.8.21	saṃtṛṇṇā hi paraḥ prāṇāḥ
3.8.8.22	vidhṛtā upariṣṭāt
3.8.8.23	vidhṛtā hīma upariṣṭāt prāṇāḥ
3.8.8.24	pūrvārdhe vā ime mukhasya prāṇāḥ
3.8.8.25	etat khalu vai havirdhānasya pūrvārdhaṃ yad dakṣiṇaṃ havirdhānam
3.8.8.26	tasmād dakṣiṇe havirdhāne
3.8.8.27	bṛhann asi bṛhadrāyā iti
3.8.8.28	devā hy eva bṛhat
3.8.8.29	bṛhatīm indrāya vācaṃ vadeti
3.8.8.30	aindro hi yajñaḥ
3.8.8.31	rakṣohaṇaṃ valagahanam ity āha rakṣasāṃ dhvarāyai rakṣasām antarityai
3.8.8.32	vaiṣṇavīm iti
3.8.8.33	viṣṇur hi yajñaḥ
3.8.8.34	asurā vā etān valagān devebhyaḥ prāṇeṣu nyakhanan
3.8.8.35	tān bāhumātre 'nvavindan
3.8.8.36	tasmād bāhumātraṃ kheyam
3.8.8.37	yad vāva kṛtyā yañ śaphaṃ yad abhicaritaṃ tad etad udvapati
3.8.8.38	prāṇā vā uparavāḥ
3.8.8.39	yad avasiñcati tasmād ima udanvantaḥ prāṇāḥ
3.8.8.40	prāṇā vā uparavāḥ
3.8.8.41	yad avastṛṇāti tasmād ime lomaśāḥ prāṇāḥ
3.8.8.42	atha yad avasiñcaty ava ca stṛṇāti
3.8.8.43	mastiṣko vā eṣa kriyate
3.8.8.44	hanū adhiṣavaṇe
3.8.8.45	śiro havirdhānam
3.8.8.46	śīrṣan vā ime hanū
3.8.8.47	tasmād dhavirdhāne
3.8.8.48	antar vā ime śīrṣan hanū
3.8.8.49	tasmād antaḥ
3.8.8.50	ime vā ete
3.8.8.51	yat saṃtṛndyād ime eva saṃtṛndyāt
3.8.8.52	tat saṃpādye eva
3.8.8.53	dvyaṅgulam antarā kāryam
3.8.8.54	dvyaṅgulaṃ hīdam
3.8.8.55	antarā vai nākeva
3.8.8.56	śiro havirdhānam
3.8.8.57	pṛṣṭham āgnīdhram
3.8.8.58	udaraṃ sadaḥ
3.8.8.59	prāṅ hi yajñaḥ saṃhitaḥ
3.8.8.60	hanū adhiṣavaṇe
3.8.8.61	jihvādhiṣavaṇam
3.8.8.62	grāvāṇo dantāḥ
3.8.8.63	mukhato vā etat prajāpateḥ somaṃ pibanti
3.8.8.64	indro vai vṛtram ahan
3.8.8.65	sa imāṃ prāviśat
3.8.8.66	taṃ devatāḥ praiṣam aicchan
3.8.8.67	tan nāvidan
3.8.8.68	taṃ bhūtāny upāravanta yo no 'dhipatir abhūt tan na vindāmā iti
3.8.8.69	tad uparavāṇām uparavatvam
3.8.8.70	yat tad upāravanta tac caturdhāvastād evaicchan
3.8.8.71	ekadhā paro 'nvavindan
3.8.8.72	tasmāc caturdhāvastāt
3.8.8.73	ekadhā paraḥ
3.8.8.74	yad uparavān anumṛśatīndriyasyāvaruddhyai
3.8.9.1	pṛthivyai tvā / antarikṣāya tvā/ dive tveti prokṣati
3.8.9.2	eṣā hy eṣāṃ lokānāṃ vidhṛtyai mīyate
3.8.9.3	triḥ prokṣati
3.8.9.4	triṣatyā hi devāḥ
3.8.9.5	atho trayo vā ime lokāḥ
3.8.9.6	ebhya evaināṃ lokebhyaḥ praukṣīt
3.8.9.7	annaṃ vai yavāḥ
3.8.9.8	ūrg udumbaraḥ
3.8.9.9	yad yavamatībhiḥ prokṣaty ūrjā vā etad annaṃ samardhayati
3.8.9.10	ṛkṣaṃ vā amedhyam
3.8.9.11	āpo haviḥ
3.8.9.12	yad avasiñcati medhyam evainat karoti
3.8.9.13	ṛkṣaṃ vā amedhyam
3.8.9.14	yad avastṛṇāti medhyam evainat karoti
3.8.9.15	pitṛdevatyaṃ vai nikhātam amedhyam anyadevatyam
3.8.9.16	asyāḥ khalu vā imā uttamārdha oṣadhayaḥ
3.8.9.17	yad avastṛṇāty asyā evainām uttamārdhe minoti
3.8.9.18	anikhātaivābhūt
3.8.9.19	annaṃ vai yavāḥ
3.8.9.20	ūrg udumbaraḥ
3.8.9.21	yad yavam avāsyaty anne vā etad ūrjaṃ dadhāti
3.8.9.22	na hy annam ṛta ūrjo dhinoti
3.8.9.23	no hy ūrg ṛte 'nnād dhinoti
3.8.9.24	nitānas tvā māruto nihantv iti
3.8.9.25	mano vai nitānaḥ
3.8.9.26	prāṇā mārutāḥ
3.8.9.27	mitrāvaruṇau dhruveṇa dharmaṇeti
3.8.9.28	mitram evaināṃ dādhāra varuṇaḥ kalpayati
3.8.9.29	vidhṛtyai ca khalu vā eṣāṃ prajānāṃ kḷptyai ca mīyate
3.8.9.30	mitrāvaruṇau vai devānāṃ dharmadhārayau
3.8.9.31	daivaṃ vā etad dhamam adīdharatām
3.8.9.32	yad audumbarī
3.8.9.33	brahmavaniṃ tvā kṣatravaniṃ paryūhāmīty āśīr evaiṣā
3.8.9.34	brahma dṛṃha kṣatraṃ dṛṃhety āśiṣa evaiṣa parigrahaḥ
3.8.9.35	ghṛtena dyāvāpṛthivī āpṛṇeti ghṛtenaiva dyāvāpṛthivī vyunatti
3.8.9.36	udaraṃ vai sadaḥ
3.8.9.37	ūrg udumbaraḥ
3.8.9.38	yad audumbary ūrjaṃ vā etan madhyata ātmano dhatte prajānāṃ ca
3.8.9.39	prajāpater vā etad udaraṃ yat sadaḥ
3.8.9.40	prājāpatya udgātā
3.8.9.41	tasmād udgātānvārabhate
3.8.9.42	yajamāno vā audumbarī
3.8.9.43	varṣiṣṭhā kāryā
3.8.9.44	varṣmainaṃ samānānāṃ gamayati
3.8.9.45	viśvajanasya chāyāsīti
3.8.9.46	chadir abhinidadhāti
3.8.9.47	gotrādgotrād dhi prasarpanti
3.8.9.48	udaraṃ vai sadaḥ
3.8.9.49	yad anyenānyena saṃminoti tasmād udaram anyenānyenāmena saṃtataḥ
3.8.9.50	udaraṃ vai sadaḥ
3.8.9.51	yad anūcīnaṃ minuyāt parācīnaṃ jagdham atīyāt
3.8.9.52	atha yat tiraścīnaṃ minoti tasmāj jagdham
3.8.9.53	sarvāṇy aṅgāny anuveti
3.8.9.54	prajā vā etat samīcīnaṃ minoti
3.8.9.55	samīcīr enaṃ prajā abhisamāvartate
3.8.9.56	saṃyāta iva sa bhavati
3.8.9.57	samānaṃ sāṃkāśinaṃ kāryam
3.8.9.58	samānā hīme prāṇāḥ
3.8.9.59	yaṃ dviṣyāt tasyākṣṇayā minuyāt
3.8.9.60	prāṇān asya mohayati
3.8.9.61	pramāyuko bhavati
3.8.9.62	yadi kāmayeta varṣet parjanyā iti nīcaiḥ sado minuyāt
3.8.9.63	vṛṣṭim eva niyacchati
3.8.9.64	yadi kāmayeta na varṣet parjanyā ity uccaiḥ sado minuyāt
3.8.9.65	vṛṣṭim evāpāgrahīt
3.8.9.66	navacchadir agniṣṭome syāt
3.8.9.67	tejasā trivṛtā saṃmitam
3.8.9.68	pañcadaśacchadir ukthye
3.8.9.69	pañcadaśena vajreṇa saṃmitam
3.8.9.70	saptadaśacchadir atirātre
3.8.9.71	saptadaśo vai prajāpatiḥ
3.8.9.72	prājāpatyā rātrir ānuṣṭubhī
3.8.9.73	yajñakratūnām evaiṣā vyāvṛttiḥ
3.8.9.74	prācīnavaṃśaṃ havirdhānaṃ minoti
3.8.9.75	ūrdhvā hi dyauḥ
3.8.9.76	prācīnavaṃśam āgnīdhram
3.8.9.77	ūrdhvaṃ hy antarikṣam
3.8.9.78	tiraścīnavaṃśaṃ sadaḥ
3.8.9.79	tiraścī hīyam
3.8.9.80	yajuṣā havirdhānaṃ minoti
3.8.9.81	niruktā hi dyauḥ
3.8.9.82	yajuṣā sadaḥ
3.8.9.83	niruktā hīyam
3.8.9.84	ayajuṣāgnīdhram
3.8.9.85	aniruktam iva hy antarikṣam
3.8.9.86	ardham āgnīdhrasyāntarvedi minoty ardhaṃ bahirvedi
3.8.9.87	ardhaṃ hy antarikṣasyāsmiṃl loke 'rdham amuṣmin
3.8.10.1	suvāṅ nabhrāḍ aṅghāre bambhārā ity ete vai devānāṃ somarakṣayaḥ
3.8.10.2	etebhyo vā adhi chandāṃsi somam āharan
3.8.10.3	te somapīthena vyārdhyata
3.8.10.4	ta etāni dvitīyāni nāmāny adhattam aṅgalecchāyai
3.8.10.5	somapītho nā upanamād iti
3.8.10.6	tasmād ete dvināmānaḥ
3.8.10.7	te vā anvāyan
3.8.10.8	te na prāpnuvan
3.8.10.9	tasmād ete 'tihāya vaṣaṭkriyante
3.8.10.10	na hi prāpnuvan
3.8.10.11	teṣāṃ vā eṣa loko yāvad abhi nyupyate
3.8.10.12	tad yo 'vidvān ākrāmaty ārtim ārchati
3.8.10.13	atha ya evaṃ vidvān ākrāmati na sadasyām ārtim ārchati
3.8.10.14	teṣāṃ vā eṣa bhāgo yad vyāghāryante
3.8.10.15	ta evāsmai tenābhīṣṭāḥ prītā bhavanti
3.8.10.16	yajñamukhaṃ vai pavamānaḥ
3.8.10.17	yat pavamāne stute 'gnayo vihriyante
3.8.10.18	yajñamukhād evādhi vihriyante
3.8.10.19	jambho vai nāmāsura āsīt
3.8.10.20	sa yajñam agirat
3.8.10.21	sa āgnīdhraṃ na prāpnot
3.8.10.22	tam āgnīdhrāt punar vyarujat
3.8.10.23	etad vai jīvam
3.8.10.24	tasmād āgnīdhrād vihriyante
3.8.10.25	dakṣiṇato vai devān asurā yajñam ajayan
3.8.10.26	ta udañcā āgnīdhraṃ samātiṣṭhan
3.8.10.27	tam āgnīdhrāt punar abhyajayan
3.8.10.28	etad vā anabhijitam
3.8.10.29	tasmād āgnīdhrād vihriyante
3.8.10.30	etat prati vai devān asurā yajñam ajayan
3.8.10.31	ta āgnīdhrād adhi bahiṣpavamānena yajñam abhijityāgnīn ādhāya barhir astṛṇata
3.8.10.32	parājijñānā vā etat sarpanti yad bahiṣpavamānaṃ stoṣyantaḥ sarpanti
3.8.10.33	yad bahiṣpavamāne stuta āha
3.8.10.34	agnīd agnīn vihara
3.8.10.35	barhiḥ stṛṇātīti
3.8.10.36	āgnīdhrād vā etad adhi bahiṣpavamānena yajñam abhijityāgnīn ādhāya barhiḥ stṛṇate
3.8.10.37	atra vā etarhi yajño yatrāstutaṃ stotram
3.8.10.38	yatraiva yajñas tad abhiparyāvṛtya juhoti
3.8.10.39	śukravatī vai pūrve savane
3.8.10.40	aśukraṃ tṛtīyaṃ savanam
3.8.10.41	yaj jyotiṣmatīs tṛtīyasavane vyāghārayanti
3.8.10.42	tena tṛtīyasavanaṃ śukravat
3.8.10.43	saṃvatsaro vā agniṣṭomaḥ
3.8.10.44	tasya vā etās tanvo yad dhiṣṇyāḥ
3.8.10.45	tā vā asyaitat samuddharṣayitvā jyotiṣmatīḥ kṛtvāthāgniṣṭomena stuvate
3.8.10.46	saṃvatsaro vā agniṣṭomaḥ
3.8.10.47	dvādaśa māsāḥ saṃvatsaraḥ
3.8.10.48	yat prācīr āhutayo hūyante pratyañco dhiṣṇyā vyāghāryante saṃvatsarasya vidhṛtyai
3.8.10.49	ubhayato vai devān asurāḥ parīyattā āsan
3.8.10.50	purastād anye paścād anye
3.8.10.51	yat prācīr āhutayo hūyante ye purastād āsaṃs tāṃs tenāpānudanta
3.8.10.52	yat pratyañco dhiṣṇyā vyāghāryante ye paścād āsaṃs tāṃs tenāpānudanta
3.8.10.53	tad bhrātṛvyasya vā eṣa vinodaḥ
3.8.10.54	adhvaryuṇā vai yajño vidhṛtaḥ
3.8.10.55	idam iva vā etad yajñasya yad dhiṣṇyāḥ
3.8.10.56	yad adhvaryuḥ pratyaṅ dhiṣṇyān atīyāt prāṇāt saṃkarṣeta
3.8.10.57	pramāyukaḥ syāt
3.8.10.58	yady atīyād yajñaparuṣy atīyāt
3.8.10.59	aindrīm anubrūyāt
3.8.10.60	aindraṃ hi sadaḥ
3.8.10.61	svayaivainad devatayopacaraty ātmano 'hiṃsāyai
3.8.10.62	prācīnaṃ vai dhiṣṇyebhyo 'dhvaryor lokaḥ
3.8.10.63	yad adhvaryuḥ pratyaṅ dhiṣṇyān atīyād anyajanatāsya kṣetram abhyārohukā syāt
3.8.10.64	ny anya upyante nānye
3.8.10.65	tad eṣāṃ mithunaṃ prajāyai
3.8.10.66	niruktā anye 'niruktā anye
3.8.10.67	ye niruktās te 'smai lokāya
3.8.10.68	ye 'niruktās te 'muṣmai kṣayāya
3.8.10.69	yathā vā idaṃ mekhalāṃ paryasyate medhyasya cāmedhyasya ca vidhṛtyā evaṃ vā ete nyupyante yajñasya vidhṛtyai
3.8.10.70	yat prācīnaṃ dhiṣṇyebhyas tad devānām
3.8.10.71	yat pratīcīnaṃ tan manuṣyāṇām
3.8.10.72	tasmāt somaṃ pibate prāñco dhiṣṇyā nātisṛpe
3.8.10.73	janaṃ hy eti
3.8.10.74	devalokam abhyārohati
3.8.10.75	cātvālād vihriyante
3.8.10.76	eṣa vā agnīnāṃ yoniḥ
3.8.10.77	svād eva yoner vihriyante 'skannatvāya
3.8.10.78	teṣāṃ vā etad abhyavāyanaṃ codayanaṃ ca yad antarā cātvālaṃ cāgnīdhraṃ ca
3.8.10.79	etad vai yajñasya tīrtham
3.8.10.80	tasmād etena saṃcarati
3.8.10.81	tena yo 'vidvānt saṃcaraty ārtim ārchati
3.8.10.82	atha ya evaṃ vidvānt saṃcarati na sadasyām ārtim ārchati
3.9.1.1	yajño vā eṣa saṃkrāmann eti prāyaṇīyād adhy ātithyam ātithyād adhy upasadaḥ
3.9.1.2	sa upasadbhyo 'dhi prāṅ praṇīyate
3.9.1.3	yad agṛhītvājyāni praṇayeyur apaghnīta yajamānam
3.9.1.4	atha yad gṛhītvājyāni praṇayanti
3.9.1.5	yajñaṃ vā etad yajamāno 'nvārabhate
3.9.1.6	prāñcaḥ somena prayanti prācī patnī pūrvam agnim abhyudaiti
3.9.1.7	somena vā etad rājñābhijayanto yanti
3.9.1.8	yasya vai manuṣyarājo gṛham āgacchati tasya vai tarhi tad aiśvarye
3.9.1.9	yadā vai sa tataḥ plāyate 'tha teṣāṃ tat punar bhavati
3.9.1.10	tasmād āhur apivratā iti
3.9.1.11	api hy eṣāṃ tasmin vratam
3.9.1.12	somo vā etad rājā gṛhaṃ prāpat
3.9.1.13	tasya vai tarhi tad aiśvarye
3.9.1.14	yadā vai sa tataḥ pracyavate 'tha sa tat tebhyo visṛjate
3.9.1.15	tad vaisarjanānāṃ vaisarjanatvam
3.9.1.16	tvaṃ soma tanūkṛdbhyā iti yad eva tanūkṛtaṃ cānyakṛtaṃ cainas tad etenāvayajati
3.9.1.17	dvābhyāṃ gārhapatye juhoti
3.9.1.18	dvipād yajamānaḥ pratiṣṭhityai
3.9.1.19	āgneyyāgnīdhre
3.9.1.20	antarikṣam eva prāpyānyad eva rūpam akaḥ
3.9.1.21	vaiṣṇavyā havirdhāne
3.9.1.22	ada eva prāpya
3.9.1.23	viṣṇur vai yajñaḥ
3.9.1.24	viṣṇum eva yajñam akaḥ
3.9.1.25	asurā vā etaṃ devānām āditsanta
3.9.1.26	taṃ devā aptuṃ kṛtvāmuṃ lokam aharan
3.9.1.27	yad aptumatyā juhoty aptum evainaṃ kṛtvāmuṃ lokaṃ haranti
3.9.1.28	sarvebhyo vā eṣa bhūtebhyā āhriyate
3.9.1.29	yat saumyā juhoti manuṣyebhyas tenāhriyate yad aptumatyā pitṛbhyas tena yad āgneyyā devebhyas tena yad vaiṣṇavyā yajñāya tena
3.9.1.30	sarvā vā etat prajā varuṇo gṛhṇāti
3.9.1.31	yat saumyā juhoti manuṣyāṃs tena varuṇān muñcati yad aptumatyā pitṝṃs tena yad āgneyyā devāṃs tena yad vaiṣṇavyā yajñaṃ tena
3.9.1.32	sarvā vā etat prajā varuṇān muñcati
3.9.1.33	agninā vai mukhena devā imāṃl lokān abhyajayan gārhapatyenemaṃ lokam āgnīdhreṇāntarikṣam āhavanīyenāmuṃ lokam
3.9.1.34	tasmāt tredhā agnayā ādhīyanta eṣāṃ lokānām abhijityai
3.9.1.35	indrāgnī vā aparā agnī
3.9.1.36	agnir aparaḥ
3.9.1.37	indraḥ pūrvaḥ
3.9.1.38	prajāpatir āhavanīyaḥ
3.9.1.39	tasmād eṣa upopte sādyate
3.9.1.40	uttaro hi pitā putrāt
3.9.1.41	uttaro bhrātṛvyād bhavati ya evaṃ veda
3.9.1.42	agreṇa praṇayed gataśrīḥ śriya eva parigṛhītyai
3.9.1.43	saumyo vai brāhmaṇo devatayā
3.9.1.44	svayaiva devatayā
3.9.1.45	prajā vai paśavo 'ṃśavaḥ
3.9.1.46	rudra āhavanīyaḥ
3.9.1.47	yad agreṇa praṇayed rudrāyāsya paśūn apidadhyāt
3.9.1.48	paścād eva prāṅ praṇīyaḥ paśūnāṃ gopīthāya
3.9.1.49	urv antarikṣaṃ vīhīti
3.9.1.50	antarikṣadevatyo vā eṣa etarhi
3.9.1.51	pracyuta ito 'prāpto 'mutra
3.9.1.52	adityāḥ sadā āsīdeti
3.9.1.53	ādityo vai yajñaḥ
3.9.1.54	aditiḥ somasya yoniḥ
3.9.1.55	sva evainaṃ yonau dadhāti
3.9.1.56	deva savitar eṣa te somā iti
3.9.1.57	manuṣyeṣu vā eṣa purābhūt
3.9.1.58	devebhya evainaṃ saṃprādāt
3.9.1.59	etat tvaṃ deva soma devān upāvṛtā iti
3.9.1.60	devo hy eṣa devān upāvartate
3.9.1.61	idam ahaṃ manuṣyānt saha rāyaspoṣeṇa prajayā copāvartā ity āśiṣam evāśāste
3.9.1.62	namo devebhyaḥ svadhā pitṛbhyā iti
3.9.1.63	namaskāro devānām
3.9.1.64	svadhākāraḥ pitṛṇām
3.9.1.65	nir varuṇasya pāśād amukṣīti varuṇapāśād eva nirmucyata ātmano 'hiṃsāyai
3.9.1.66	svar abhivyakśam iti
3.9.1.67	yajño vai svaḥ
3.9.1.68	yajñam evābhivipaśyati
3.9.1.69	jyotir vaiśvānaram iti
3.9.1.70	asau vā ādityo jyotir vaiśvānaram
3.9.1.71	agninā vā eṣa tanvaṃ viparidhatte yo dīkṣate
3.9.1.72	agnī rudraḥ
3.9.1.73	yad agninā punar yathāyathaṃ tanvaṃ na viparidadhīta rudra enam abhimānukaḥ syāt
3.9.1.74	yad āhāgne vratapate yā tava tanūr mayy abhūd eṣā sā tvayi
3.9.1.75	agne vratapate yā mama tanūs tvayy abhūd iyaṃ sā mayīti
3.9.1.76	agninā vā etat punar yathāyathaṃ tanvaṃ viparidhatta ātmano 'hiṃsāyai
3.9.2.1	na yūpam acchaiṣyatā hotavyam
3.9.2.2	na hi dīkṣitasyāgnau juhvati
3.9.2.3	vaiṣṇavīm anūcyācchetyaḥ
3.9.2.4	vaiṣṇavo hi yūpaḥ
3.9.2.5	tad āhur hotavyam eva
3.9.2.6	paruṣy eva juhoty āyatanā iti
3.9.2.7	tan na sūrkṣyam
3.9.2.8	yūpasyaivānte 'gniṃ mathitvātha hotavyam
3.9.2.9	tat svid ubhayam akaḥ
3.9.2.10	juhoty āha
3.9.2.11	na dīkṣitasyāgnau juhoti
3.9.2.12	aty anyān agāṃ nānyān upāgām iti
3.9.2.13	atī hy anyān eti nānyān upaiti
3.9.2.14	arvāk tvā parebhyaḥ paro 'varebhyo 'vidam iti
3.9.2.15	arvāgghy enaṃ parebhyaḥ paro 'varebhyo vindati
3.9.2.16	taṃ tvā juṣāmahe devayajyāyā iti
3.9.2.17	etaṃ hy eṣa juṣate
3.9.2.18	juṣṭaṃ viṣṇavā iti
3.9.2.19	yajñāyaivainaṃ juṣṭaṃ viṣṇave 'kaḥ
3.9.2.20	viṣṇave tveti paryanakti
3.9.2.21	havirbhūtam evainaṃ vṛścati
3.9.2.22	atho abhighṛtam eva
3.9.2.23	ya itthaṃ vetthaṃ bāhurṇo medhāt so 'pāvṛttaḥ
3.9.2.24	ya ṛjur ūrdhvaśalkaḥ sa vāva medham upasthitaḥ
3.9.2.25	ya ṛjur upariṣṭād upāvanataḥ
3.9.2.26	yo 'dhiśākhyo yoniḥ sa
3.9.2.27	yo vā asyā adhijāyate sa yonimān
3.9.2.28	iyaṃ hi vanaspatīnāṃ yoniḥ
3.9.2.29	paruṣi vraścyaḥ
3.9.2.30	yad aparuṣi vṛśced yathā paruṣy avakṛttam evaṃ syāt
3.9.2.31	anakṣasaṅgaṃ sthāṇur uñśiṣyaḥ
3.9.2.32	yad akṣasaṅgaṃ sthāṇum uñśiṃṣed vajro bhūtvā yajamānasya paśūn pratihanyāt
3.9.2.33	pañcāratniḥ kāryaḥ
3.9.2.34	paṅktyā saṃmitaḥ
3.9.2.35	ṣaḍaratniḥ kāryaḥ
3.9.2.36	ṛtubhiḥ saṃmitaḥ
3.9.2.37	saptāratniḥ kāryaḥ
3.9.2.38	saptapadayā śakvaryā saṃmitaḥ
3.9.2.39	aṣṭāratniḥ kāryaḥ
3.9.2.40	gāyatryā saṃmitaḥ
3.9.2.41	navāratniḥ kāryaḥ
3.9.2.42	tejasā trivṛtā saṃmitaḥ
3.9.2.43	daśāratniḥ kāryaḥ
3.9.2.44	virājā saṃmitaḥ
3.9.2.45	ekādaśāratniḥ kāryaḥ
3.9.2.46	triṣṭubhā saṃmitaḥ
3.9.2.47	dvādaśāratniḥ kāryaḥ
3.9.2.48	jagatyā saṃmitaḥ
3.9.2.49	trayodaśāratniḥ kāryaḥ
3.9.2.50	trayodaśena prajāpatinā saṃmitaḥ
3.9.2.51	pañcadaśāratniḥ kāryaḥ
3.9.2.52	pañcadaśena vajreṇa saṃmitaḥ
3.9.2.53	saptadaśāratniḥ kāryaḥ
3.9.2.54	saptadaśena prajāpatinā saṃmitaḥ
3.9.2.55	ekaviṃśatyaratniḥ kāryaḥ
3.9.2.56	ekaviṃśena saṃmitaḥ
3.9.2.57	trayoviṃśatyaratniḥ kāryaḥ
3.9.2.58	trayoviṃśena saṃmitaḥ
3.9.2.59	pañcaviṃśatyaratniḥ kāryaḥ
3.9.2.60	pañcaviṃśena saṃmitaḥ
3.9.2.61	saptaviṃśatyaratniḥ kāryaḥ
3.9.2.62	triṇavena saṃmitaḥ
3.9.2.63	ekatriṃśadaratniḥ kāryaḥ
3.9.2.64	ekatriṃśena saṃmitaḥ
3.9.2.65	trayastriṃśadaratniḥ kāryaḥ
3.9.2.66	trayastriṃśena saṃmitaḥ
3.9.2.67	yāvān puruṣa ūrdhvabāhus tāvān kāryo yadi vā yāvān rathe tiṣṭhan
3.9.2.68	yāvān vai puruṣa ūrdhvabāhuḥ saitasyāvamā mātrā
3.9.2.69	atha tato varṣīyānvarṣīyān eva kāryaḥ
3.9.2.70	yo bahuśākho bahuparṇaḥ sa kāryo bhūmna eva
3.9.2.71	bhūmānaṃ hy eṣa etasya jagrāha
3.9.2.72	bhūmānam asya gṛhṇāti
3.9.2.73	bhūmānam asya paśavo 'nūpatiṣṭhante
3.9.3.1	oṣadhe trāyasvainam ity āha trātyā eva
3.9.3.2	svadhite mainaṃ hiṃsīr iti
3.9.3.3	vajro vai svadhitiḥ
3.9.3.4	vajrād vāvāsmā etad antardadhāty ahiṃsāyai
3.9.3.5	yo vā etasyābhihatasyāgre śakalaḥ parāpatati tam asya tejo 'nvapakrāmati
3.9.3.6	yat taṃ punar āharati satejastvāya
3.9.3.7	prāñcaṃ prahāpayati
3.9.3.8	medham evainam anuparyāvartayati
3.9.3.9	vajro vai yūpaḥ
3.9.3.10	tasmād vā ime lokā nīryamāṇād bibhyati
3.9.3.11	īśvaro hy eṣo 'śānto nīryamāṇa imāṃl lokān hiṃsitoḥ
3.9.3.12	yad āha divam agreṇa mā hiṃsīr antarikṣaṃ madhyena pṛthivyāḥ saṃbhava bhrājaṃ gaccheti śamayaty eva
3.9.3.13	śānta eva nīryata eṣāṃ lokānām ahiṃsāyai
3.9.3.14	sarvasya vā eṣa mitraṃ yo dīkṣitaḥ
3.9.3.15	sa etam ahiṃsīt
3.9.3.16	īśvarā vanaspatayo 'pidhiṣṇyaṃ bhavitoḥ
3.9.3.17	yad āvraścane juhoti punar evainaṃ prajanayati
3.9.3.18	tasmād āvraścanād bhūyāṃsaḥ prajāyante
3.9.3.19	paśunā saṃmitaḥ kāryaḥ
3.9.3.20	daśa vai paśoḥ prāṇāḥ
3.9.3.21	ātmaikādaśaḥ
3.9.3.22	aṣṭāśrayaḥ
3.9.3.23	brahmaṇī daśame
3.9.3.24	ātmaikādaśaḥ
3.9.3.25	tathā paśunā saṃmitaḥ
3.9.3.26	aṣṭāśriḥ kāryaḥ
3.9.3.27	gāyatryā rūpam
3.9.3.28	gāyatro hi yūpaḥ
3.9.3.29	gāyatryā vai patantyā yatra parṇaṃ parāpatat tataḥ parṇo 'jāyata
3.9.3.30	tasmāt parṇamayaḥ
3.9.3.31	etat khalu vai parṇasya sāraṃ yat khadiraḥ
3.9.3.32	tasmāt khādiraḥ
3.9.3.33	iha vā asā āditya āsīt
3.9.3.34	tam ito 'dhy amuṃ lokam aharan
3.9.3.35	tad yato 'dhy amuṃ lokam aharan
3.9.3.36	tasmāj jyotiṣo bilvo 'jāyata
3.9.3.37	tasmād bailvaḥ
3.9.3.38	brahmavarcasakāmena kāryo brahmavarcasasya samaṣṭyai
3.9.3.39	atho jyotiṣaiva tamas tarati
3.9.3.40	indro vai yatīnt sālāvṛkeyebhyaḥ prāyacchat
3.9.3.41	teṣāṃ vā eṣa brahmacārī camasādhvaryur āsīt
3.9.3.42	yo 'yaṃ hariṇas tasya yaḥ somapītha āsīt sa svajo 'bhavat
3.9.3.43	tasmād dhariṇaḥ svajaṃ khādati
3.9.3.44	somapītho hy asyaiṣa
3.9.3.45	sa yatra camasaṃ nyaubjat tato rohitako 'jāyata
3.9.3.46	tasmād rauhītakaḥ
3.9.3.47	tasmād rohītakerohītake svajaḥ
3.9.3.48	pṛthivyai tvāntarikṣāya tvā dive tveti prokṣati
3.9.3.49	eṣāṃ hy eṣa lokānāṃ vidhṛtyai mīyate
3.9.3.50	triḥ prokṣati
3.9.3.51	triṣatyā hi devāḥ
3.9.3.52	atho tripadayaivainaṃ gāyatryā praukṣīt
3.9.3.53	vajro vai yūpaḥ
3.9.3.54	annaṃ yavaḥ
3.9.3.55	yad yavamatībhiḥ prokṣati vajreṇa vā etad annaṃ jayati
3.9.3.56	tejo vai yūpaḥ
3.9.3.57	eṣa khalu vā oṣadhīnāṃ tejo yad yavaḥ
3.9.3.58	tasmād etaṃ śiśirā oṣadhayo 'nuprāṇanti
3.9.3.59	yad yavam avāsyati tejasi vā etat tejo dadhāti
3.9.3.60	ṛkṣaṃ vā amedhyam
3.9.3.61	āpo haviḥ
3.9.3.62	yad avasiñcati medhyam evainat karoti
3.9.3.63	ṛkṣaṃ vā amedhyam
3.9.3.64	yad avastṛṇāti medhyam evainat karoti
3.9.3.65	takṣito vā eṣa nagnaḥ
3.9.3.66	yañ śakalam avāsyati
3.9.3.67	anagnam evainam akaḥ
3.9.3.68	sva evainaṃ sthāne dadhāti
3.9.3.69	avṛkṇa evābhūt
3.9.3.70	ghṛtena dyāvāpṛthivī āpṛṇeti
3.9.3.71	ghṛtenaiva dyāvāpṛthivī āpūrayati
3.9.3.72	yajamāno vā agniṣṭhās tejo ghṛtam
3.9.3.73	āntam avicchinnam anakti
3.9.3.74	yajamānam eva tejasānakti
3.9.3.75	devas tvā savitā madhvānaktv iti
3.9.3.76	etad vai devānāṃ madhu yad ghṛtam
3.9.3.77	savitṛprasūta evainaṃ madhvānakti
3.9.3.78	indrasya caṣālam asīti
3.9.3.79	aindraṃ hi caṣālam
3.9.3.80	supippalā oṣadhīs kṛdhīti
3.9.3.81	oṣadhīr eva phalaṃ grāhayati
3.9.3.82	tasmād oṣadhayaḥ śīrṣan phalaṃ gṛhṇanti
3.9.3.83	divam agreṇottabhāna / antarikṣaṃ madhyenāpṛṇa / pṛthivīm upareṇa dṛṃheti
3.9.3.84	eṣāṃ hy eṣa lokānāṃ vidhṛtyai mīyate
3.9.3.85	tā te dhāmāny uśmasi gamadhyā ity avadadhāti vaiṣṇavyā
3.9.3.86	vaiṣṇavo hi yūpaḥ
3.9.3.87	svayaiva devatayā
3.9.3.88	viṣṇoḥ karmāṇi paśyateti saṃkalpayati saṃmitatvāya
3.9.3.89	brahmavaniṃ tvā kṣatravaniṃ paryūhāmīty āśīr evaiṣā
3.9.3.90	brahma dṛṃha kṣatraṃ dṛṃhety āśiṣa evaiṣa parigrahaḥ
3.9.3.91	apo 'nupariṣiñcati dhṛtyai
3.9.4.1	vajro vai yūpaḥ
3.9.4.2	yad antarvedi minuyān nirdahet
3.9.4.3	yad bahirvedy anavaruddhaḥ syāt
3.9.4.4	ardham antarvedi minoty ardhaṃ bahirvedi
3.9.4.5	avaruddho ha bhavati na nirdahati
3.9.4.6	noparasyāviḥ kartavai
3.9.4.7	yad uparasyāviḥ kuryād ratheṣṭhāḥ syāt
3.9.4.8	pramāyuko yajamānaḥ
3.9.4.9	nātisthūlaḥ kāryaḥ
3.9.4.10	kṣudhaṃ prajā nīyuḥ
3.9.4.11	no atyaṇuḥ
3.9.4.12	ubhayam evāntarā
3.9.4.13	yajñena vai devāḥ svargaṃ lokam āyan
3.9.4.14	te 'manyantānena vai no 'nye lokam anvārokṣyantīti
3.9.4.15	taṃ yūpenāyopayan
3.9.4.16	tad yūpasya yūpatvam
3.9.4.17	yad yūpaḥ purastān mīyeta svargasya lokasyānukśātyai
3.9.4.18	tad viṣṇoḥ paramaṃ padam iti samunmārṣṭi svargasya lokasya samaṣṭyai
3.9.4.19	nābhidaghne parivyayati
3.9.4.20	ūrg vā oṣadhayaḥ
3.9.4.21	ūrjaṃ vā etan madhyata ātmano dhatte prajānāṃ ca
3.9.4.22	yadi kāmayeta kṣudhaṃ prajā nīyur ity araśanān yūpān minuyāt
3.9.4.23	kṣudhaṃ prajā niyanti
3.9.4.24	yadi kāmayeta varṣet parjanya ūrjā yajamānaṃ samardhayeyam iti parivīyordhvām udūhet
3.9.4.25	vṛṣṭyā evemāṃ nyūhaty ūrjā yajamānaṃ samardhayati
3.9.4.26	yadi kāmayeta na vaṣet parjanya ūrjā yajamānaṃ vyardhayeyam iti parivīyāvācīm avohet
3.9.4.27	vṛṣṭyaivemāṃ nyūhaty ūrjā yajamānaṃ vyardhayati
3.9.4.28	sarvadevatyo vai yūpaḥ
3.9.4.29	yan nikhātaṃ tat pitṛṇām
3.9.4.30	yad ūrdhvaṃ tan manuṣyāṇām
3.9.4.31	yatra raśanā tad oṣadhīnām
3.9.4.32	yad ūrdhvaṃ raśanāyās tad viśveṣāṃ devānām
3.9.4.33	indrasya caṣālam
3.9.4.34	ye vai devāḥ sādhyā yajñam atyamanyanta teṣāṃ vā etad yad upariṣṭāc caṣālasya
3.9.4.35	aṅgulimātraṃ kāryam
3.9.4.36	aṅgulimātraṃ hi tad agrā āsīt
3.9.4.37	yat tato varṣīyaḥ kuryād vajro bhūtvā yajamānasya paśūn avatiṣṭhet
3.9.4.38	indro vai vṛtrāya vajram udayacchat
3.9.4.39	so 'vlīyata
3.9.4.40	tasya vā etad anunaddhyai yac caṣālam
3.9.4.41	pṛthumātraṃ kāryam
3.9.4.42	pṛthumātraṃ hi tad agrā āsīt
3.9.4.43	yad aṇimato 'gṛhṇāt tasmād aṇimataḥ
3.9.4.44	yad indra udayacchat tasmād aindram
3.9.4.45	yadi kāmayetānye 'sya lokam anvārohayeyur ity anyasya vṛkṣasya svaruṃ kuryāt
3.9.4.46	anye 'sya lokam anvārohanti
3.9.4.47	yadi kāmayeta prajām anusaṃtanuyād iti yūpasya svaruṃ kuryāt
3.9.4.48	prajām evānusaṃtanoti
3.9.4.49	yajamāno vā agniṣṭhāḥ
3.9.4.50	tejo 'gniḥ
3.9.4.51	yad itthaṃ vetthaṃ vā minuyād yajamānaṃ tejasā vyardhayet
3.9.4.52	agninā sadṛśaṃ metavyāḥ
3.9.4.53	yajamānasya satejastvāya
3.9.4.54	āvṛhya ha sma vai purā saṃsthite yajñe 'gnau yūpaṃ prāsyati saṃbhajya srucaḥ
3.9.4.55	te devā amanyanta yajñaveśasam idaṃ kuryā iti
3.9.4.56	te 'bruvan paridhibhir eva naḥ srucaḥ svagākṛtāḥ santu svaruṇā yūpaḥ prastareṇa sadā iti
3.9.4.57	teṣāṃ vā eṣa svagākāraḥ
3.9.4.58	na ha sma vai purā puruṣaṃ mahādevo hanti
3.9.4.59	tata idaṃ rudro 'nvavātiṣṭhat
3.9.4.60	te devā etāṃ rudrasyāveṣṭim apaśyan
3.9.4.61	triḥ parastād anakti trir avastāt
3.9.4.62	tat ṣaṭ
3.9.4.63	ṣaḍ vā ṛtavaḥ
3.9.4.64	ṛtubhyo vā etad rudram avayajati
3.9.4.65	āhutibhājo vā ṛtavo 'stomabhājaḥ
3.9.4.66	ta evāsyaitenābhīṣṭāḥ prītā bhavanti
3.9.4.67	yad yūpāj juhoti vanaspatibhyas tenāvayajati yad raśanāyā oṣadhībhyas tena yad ātmano manuṣyebhyas tena
3.9.4.68	yad āha divaṃ te dhūmo gacchatv iti havirdhānāt tenāntarikṣaṃ jyotir ity āgnīdhrāt tena pṛthivīṃ bhasma svāheti sadasas tena
3.9.4.69	sarvato vā etad rudram avayajati
3.9.4.70	ā vā etaṃ vanaspatibhyaḥ pracyāvayanty upayajya manuṣyāḥ prayanti
3.9.4.71	tat svāyā devatāyā antardhīyate
3.9.4.72	yūpo vai yajñasya duriṣṭam āmuñcate
3.9.4.73	yad yūpam upaspṛśed yajñasya duriṣṭam āmuñceta
3.9.4.74	tasmād yūpo nopaspṛśyaḥ
3.9.4.75	śug vā eṣa mīyate
3.9.4.76	sa īśvaro 'śānta imāṃl lokāñ śucārpayitoḥ
3.9.4.77	yady ekaḥ syād eṣa te vāyav iti brūyāt
3.9.4.78	yadi bahava ete te vāyav iti brūyāt
3.9.4.79	vāyūgopā vai vanaspatayaḥ
3.9.4.80	svām evaibhyo devatām apisṛjaty eṣāṃ lokānām ahiṃsāyai
3.9.4.81	yathā vai praugaṃ rajjubhir vyuttam evam ime lokā yūpair vyuttāḥ
3.9.4.82	ta enam ārtiṃ ninayanti
3.9.4.83	yad āha namaḥ svarubhyā iti tebhya eva namo 'kaḥ
3.9.4.84	te 'smai vijihate
3.9.4.85	te 'smai lokaṃ vindanti
3.9.4.86	ete vai devānām ṛḍayātā asmiṃl loke sannāḥ svaravo 'bhiroddhāraḥ
3.9.4.87	yān na paśyati te sannāḥ
3.9.4.88	atha yān paśyati te bṛhanta ūrjā
3.9.4.89	yad āha namaḥ svarubhyo bṛhadbhyo mārutebhyaḥ sannān māvagām iti tān eva parivṛṇakti
3.9.4.90	ete vā amuṣmiṃl loke 'nnasya pradātāraḥ
3.9.4.91	te 'smā annaṃ prayacchanti
3.9.4.92	apaścād daghvānnaṃ bhūyāsam iti
3.9.4.93	apaścād daghvānnaṃ bhavati
3.9.5.1	sādhyā vai devā āsan
3.9.5.2	atha vai tarhi nānyāhutir āsīt
3.9.5.3	te devā agniṃ mathitvāgnā ajuhavuḥ
3.9.5.4	te vai tayaivāhutyā paśūnt sṛṣṭvātha paśum ālabhanta
3.9.5.5	yad agniṃ mathitvāgnau juhoti
3.9.5.6	tayā vā etad āhutyā paśūnt sṛṣṭvātha paśum ālabhante
3.9.5.7	atho paśavo vā etad ālabdhā yad devatāṃ janayanti
3.9.5.8	atho teja evāsmai janayanti
3.9.5.9	agner janitram asīty āyatanam iva vā etat kriyate
3.9.5.10	vṛṣaṇau sthā iti reta evaitad dadhāti
3.9.5.11	na hi tasya reto dhīyate yasyaitau na bhavataḥ
3.9.5.12	urvaśy asīti
3.9.5.13	vāg vā urvaśī
3.9.5.14	purūravā asīti
3.9.5.15	prāṇa eva tan mithunam
3.9.5.16	āyur asīti samanakti
3.9.5.17	tasminn eva mithune reto dadhāti
3.9.5.18	gāyatram asi / triṣṭub asi / jagad asīti
3.9.5.19	chandobhir evainaṃ prajanayati
3.9.5.20	sāvitrīṃ prathamām anvāha prasūtyai
3.9.5.21	savitṛprasūtā hi prajāḥ prajāyante
3.9.5.22	atha dyāvāpṛthivīyām
3.9.5.23	api hi dyāvāpṛthivyoḥ paśuṣu
3.9.5.24	dyāvāpṛthivī hi paśavo 'nuprajāyante
3.9.5.25	gāyatrīr anvāha
3.9.5.26	gāyatro hy agnir gāyatracchandaḥ
3.9.5.27	aparimitā anvāha
3.9.5.28	aparimitā hy agnes tanvaḥ
3.9.5.29	agninā vā anīkenendro vṛtram ahan
3.9.5.30	tasya samāsṛptasya bhītasya yatra vyārdhyata tato bhūmno 'sṛjyata
3.9.5.31	tasmād dharmavatī nānūcyā
3.9.5.32	vyṛddhā hi sā rakṣasām ananvavajayāya
3.9.5.33	paridhayaḥ paridhīyante
3.9.5.34	yat samarpya paridhīn praharet tad anu rakṣāṃsi yajñam avajayeyuḥ
3.9.5.35	agreṇa paridhayaḥ prahṛtyā rakṣasām ananvavajayāya
3.9.5.36	krūram iva vā etad yajñe kriyate yad agnā agniṃ juhvati
3.9.5.37	yad āha bhavataṃ naḥ samanasau samokasau sacetasā arepasā iti śamayaty eva
3.9.5.38	śānta eva prahriyate yajamānasyāhiṃsāyai
3.9.5.39	sruveṇābhijuhoti
3.9.5.40	saṃjagmānābhyām evābhyāṃ bhāgadheyam apidadhāti
3.9.5.41	yaḥ kūṭo vākarṇo vā kāṇo vā śuṣko vāvartata tasya yātayāmā
3.9.5.42	sa yo 'pannadan malaṃ tat paśūnām
3.9.5.43	āgneyaḥ paśur agniṣṭoma ālabhyaḥ
3.9.5.44	āgneyo hy agniṣṭomaḥ
3.9.5.45	aindrāgnaḥ paśur ukthya ālabhyaḥ
3.9.5.46	aindrāgnāni hy ukthyāni
3.9.5.47	aindro vṛṣṇiḥ ṣoḍaśiny ālabhyaḥ
3.9.5.48	aindro vai vṛṣṇiḥ
3.9.5.49	aindraḥ ṣoḍaśī
3.9.5.50	sārasvatī meṣy atirātra ālabhyā
3.9.5.51	vāg vai sarasvatī
3.9.5.52	vāg anuṣṭup
3.9.5.53	ānuṣṭubhī rātriḥ
3.9.5.54	yajñakratūnām evaiṣā vyāvṛttiḥ
3.9.5.55	yathā vai matsyo 'vicito janam avadhūnuta evaṃ vā ete prajāyamānā janam avadhūnvate
3.9.5.56	yas tvā etān evaṃ veda tam etenāvadhūnvate
3.9.5.57	kathaṃ savanāni paśumanti veccheti pṛcchet
3.9.5.58	yad vapayā prātaḥsavane caranti tena prātaḥsavanaṃ paśumad yat puroḍāśair mādhyaṃdine savane tena mādhyaṃdinaṃ savanaṃ paśumad yad aṅgais tṛtīyasavane tena tṛtīyasavanaṃ paśumat
3.9.5.59	kiyatā tat paśoś caranti yad vapayā caranti kiyatā tad yat puroḍāśaiḥ kiyatā tad yad avadānaiḥ
3.9.5.60	rūpeṇa tat paśoś caranti yad vapayā caranty ātmanā tad yat puroḍāśaiḥ śarīreṇa tad yad avadānaiḥ
3.9.5.61	kasmai paśuḥ pratyaṅ niyujyate
3.9.5.62	udaṅ praṇīyate
3.9.5.63	dakṣiṇata upasādyate
3.9.5.64	prāṅ hūyatā iti pṛcchet
3.9.5.65	yat pratyaṅ niyujyata imāṃ tena diśam abhijayati yad dakṣiṇata upasādyata imāṃ tena
3.9.5.66	yat prāṅ hūyata imāṃ tena
3.9.5.67	yad udaṅ praṇīyate manuṣyalokaṃ tenābhijayati
3.9.5.68	yad dakṣiṇata upasādyate pitṛlokaṃ tena
3.9.5.69	yat prāṅ hūyate devalokaṃ tena
3.9.5.70	yad āhutyā ūrdhvo dhūma udayate
3.9.5.71	svargaṃ tena lokam
3.9.5.72	yad iḍopahūtaṃ pratyaṅ harantīmaṃ tena lokam
3.9.5.73	sarvā vā imā diśaḥ paśuyājy abhijayati sarvāṃl lokān
3.9.5.74	sarvā evāsyemā diśo 'bhijitā bhavanti sarve lokāḥ
3.9.6.1	athaitā āpriyaḥ
3.9.6.2	prajāpatiḥ prajāḥ sṛṣṭvā riricāno 'manyata
3.9.6.3	sa etā āprīr apaśyat
3.9.6.4	tābhir ātmānam āprīṇīta
3.9.6.5	yajño vai prajāpatiḥ
3.9.6.6	yad etā āpriyo bhavanti
3.9.6.7	yajñam evaitābhir yajamānā āprīṇīte
3.9.6.8	vapayā vai paśor devāḥ prātaḥsavane svargaṃ lokam āyan
3.9.6.9	yad vapayā prātaḥsavane caranti
3.9.6.10	vapayā vā etat paśor yajamānaḥ prātaḥsavane svargaṃ lokam eti
3.9.6.11	te vai svaryanto 'sthāni śarīrāṇy adhūnvata
3.9.6.12	yad aṅgais tṛtīyasavane caranti
3.9.6.13	asnāṃ śīrīṇāṃ niṣkrītyai
3.9.6.14	paśuṃ snapayanti
3.9.6.15	yad evāsyābhiniṣaṇṇaṃ śamalam amedhyaṃ tañ śundhanti
3.9.6.16	paśum upākṛtyāgniṃ manthanti
3.9.6.17	paśūnām avaruddhyai
3.9.6.18	dvau vai vajrau
3.9.6.19	ghoro 'nyaḥ
3.9.6.20	śivo 'nyaḥ
3.9.6.21	yaḥ śuṣkaḥ sa ghoraḥ
3.9.6.22	ya ārdraḥ sa śivaḥ
3.9.6.23	vajreṇa khalu vai vīryaṃ kriyate
3.9.6.24	vajraṃ vā etad ādatte
3.9.6.25	vīryāya
3.9.6.26	iṣe tveti
3.9.6.27	iṣa evainam
3.9.6.28	upāvir asīti
3.9.6.29	upa hy eṣo 'vati
3.9.6.30	upo devān daivīr viśaḥ prāgur iti
3.9.6.31	etā vai daivīr viśo yat paśavaḥ
3.9.6.32	vahnaya uśijā iti
3.9.6.33	ete vai vahnaya uśijo yad ṛtvijaś ca dhiṣṇyāś ca
3.9.6.34	bṛhaspate dhārayā vasūnīti
3.9.6.35	brahma vai bṛhaspatiḥ
3.9.6.36	brahmaṇaivaināṃ yacchati
3.9.6.37	havyā te svadann iti
3.9.6.38	svaditam evainam ālabhate
3.9.6.39	deva tvaṣṭar vasu raṇā iti
3.9.6.40	tvaṣṭā hi rūpāṇi vikaroti
3.9.6.41	revatīr amedhyam iti
3.9.6.42	paśavo vai revatīḥ
3.9.6.43	yacchaty evainām
3.9.6.44	devasya tvā savituḥ prasava iti
3.9.6.45	savitṛprasūta evainām ādatte
3.9.6.46	aśvinor bāhubhyām iti
3.9.6.47	aśvinau vai devānām adhvaryuḥ
3.9.6.48	pūṣṇo hastābhyām iti
3.9.6.49	devatābhir eva
3.9.6.50	dvau vai pāśau
3.9.6.51	ghoro 'nyaḥ
3.9.6.52	śivo 'nyaḥ
3.9.6.53	yo yajñiyaḥ sa ghoraḥ
3.9.6.54	yo 'yajñiyaḥ sa śivaḥ
3.9.6.55	ṛtasya tvā devahaviḥ pāśeneti
3.9.6.56	ya eva yajñiyaḥ pāśas tenainam ālabhate
3.9.6.57	pratimuñcāmīti
3.9.6.58	abhi hi manuṣyā dadhati
3.9.6.59	amuṣmai tvā juṣṭam iti
3.9.6.60	yasyā eva devatāyai paśur ālabhyate tasyā enaṃ juṣṭam akaḥ
3.9.6.61	dharṣā mānuṣā iti
3.9.6.62	manuṣyā hi dhārayanti
3.9.6.63	śuṣko vā eṣo 'medhyaḥ
3.9.6.64	yat paśuṃ niyunakti
3.9.6.65	ubhā evainau medhyau karoti
3.9.6.66	pratyañcaṃ niyunakti
3.9.6.67	pratyañco hi paśavo medham upatiṣṭhante
3.9.6.68	prāṇeṣu vā etasya devatā upasthitāḥ
3.9.6.69	yat paśuṃ niyunakti
3.9.6.70	pratīcīr evāsmai devatā niyunakti
3.9.6.71	adbhyas tvauṣadhībhyā iti
3.9.6.72	adbhyo hy eṣa
3.9.6.73	oṣadhībhyo juṣṭaṃ prokṣāmīti
3.9.6.74	yasyā eva devatāyai paśur ālabhyate tasyā enaṃ juṣṭam akaḥ
3.9.6.75	anu tvā mātā manyatām anu piteti
3.9.6.76	anumata evainaṃ mātrā pitrā bhrātrā sakhyālabhate
3.9.6.77	anumānāvaha devān devāyate yajamānāyeti
3.9.6.78	devatābhya evainaṃ nirdiśati
3.9.6.79	apāṃ perur asīti
3.9.6.80	apāṃ hy eṣa peruḥ
3.9.6.81	svāttaṃ sad dhavir āpo devīḥ svadantv iti
3.9.6.82	svaditam evainam ālabhate
3.9.6.83	atha yad upa gṛhṇāty upa ca siñcati
3.9.6.84	sarvata evainaṃ medhena samardhayati
3.9.6.85	saṃ te vāyur vātena gacchatām iti
3.9.6.86	vātam evāsya prāṇam anvavārchati
3.9.6.87	saṃ yajatrair aṅgānīti
3.9.6.88	yajñiyam evainam akaḥ
3.9.6.89	saṃ yajñapatir āśiṣeti
3.9.6.90	yajamānam eva yajñasyāśiṣā samardhayati
3.9.6.91	śiro vā āghāraḥ
3.9.6.92	ātmā haviḥ
3.9.6.93	yad āghāram āghāryaṃ paśunā samanakti
3.9.6.94	ātman vā etañ śiro yajñasya pratidadhāti
3.9.6.95	vajro vai svaruḥ
3.9.6.96	vajraḥ svadhitiḥ
3.9.6.97	yat svadhitinānakti
3.9.6.98	vajreṇaivainaṃ stṛṇute
3.9.6.99	yāktā tayā śṛtasyāvadyati
3.9.6.100	havirbhūtā vā eṣā
3.9.6.101	haviṣaiva haviṣo 'vadyati
3.9.7.1	agninā vai mukhena devā imāṃl lokān abhyajayan
3.9.7.2	yat paryagniṃ karoty agninā vā etan mukhena yajamāna imāṃl lokān abhijayati
3.9.7.3	rakṣāṃsi vā etaṃ jighāṃsanti
3.9.7.4	yat paryagniṃ karoti rakṣasām apahatyai
3.9.7.5	triḥ paryagniṃ karoti
3.9.7.6	trayo vā ime lokāḥ
3.9.7.7	ebhyo vā etal lokebhyo yajñād rakṣāṃsy apahanti
3.9.7.8	cātvālam api paryeti
3.9.7.9	eṣā vā agnīnāṃ yoniḥ
3.9.7.10	skandati vā etad dhavir yad viścotati yad vilipyate
3.9.7.11	agnir vai sarvā devatāḥ
3.9.7.12	atra vai sāpi devatā yasyā ālabhyate
3.9.7.13	yat paryagniṃ karoti tām evainad gamayati
3.9.7.14	kiyad vāhaitat paśoḥ
3.9.7.15	kiyad vā yat prayājāḥ
3.9.7.16	etarhi khalu vai sarvo yarhy āprītaḥ
3.9.7.17	tasmād āśrāvyo 'papreṣyati
3.9.7.18	devatābhyo vai pūrvam āśuśravat
3.9.7.19	atha vā atra paśor āśrāvayati
3.9.7.20	tasmād āśrāvyo 'papreṣyati
3.9.7.21	ubhaye vā etaṃ badhyamānam anubadhyante ye grāmyāḥ paśavo ye cāraṇyāḥ
3.9.7.22	ye badhyamānam anu badhyamānā anvaikṣanta manaseti
3.9.7.23	yaj juhoti
3.9.7.24	teṣāṃ vā eṣonmokṣā
3.9.7.25	yan na juhuyād anunmuktāḥ syuḥ
3.9.7.26	urv antarikṣaṃ vīhīti
3.9.7.27	antarikṣadevatyo vā eṣa etarhi
3.9.7.28	rakṣāṃsi vā etaṃ jighāṃsanti pracyutam ito 'prāptam amutra
3.9.7.29	agniṃ purastād dharanti rakṣasāṃ parāṇuttyai rakṣasām apahatyai
3.9.7.30	atho havyāya vā etat praṇīyamānāya devatāḥ purastād dharanti
3.9.7.31	agniṃ purastān nidadhāty askannatvāya
3.9.7.32	paśor vai māraṇāyānīyamānasyāhavanīyaṃ medhyo 'bhyupakrāmati
3.9.7.33	yo vai tarhi paśum anvārabhate taṃ yajñasyāśīr gacchati
3.9.7.34	yad āha revati predhā yajñapatim āviśeti yatra vā etat kva ca yajamānaṃ santaṃ yajñasyāśīr gacchati
3.9.7.35	vapāśrapaṇībhyām anvārabhate
3.9.7.36	tat svid ubhayam akaḥ
3.9.7.37	uro antarikṣa sajūr devena vāteneti
3.9.7.38	antarikṣaṃ vai paśavaḥ
3.9.7.39	vātaḥ prāṇaḥ
3.9.7.40	prāṇān asmin dadhāti
3.9.7.41	tmanāsya haviṣo yajeti devatā eva prīṇāti
3.9.7.42	sam asya tanvā bhaveti punar evainaṃ saṃbhāvayati
3.9.7.43	varṣīyo varṣīyasā iti tena yajamāno vasīyān bhavati
3.9.7.44	yad yajñaṃ paśum āhur yat tam abhimanyante
3.9.7.45	kva tarhi yajño bhavatīti
3.9.7.46	yad āha yajñaṃ yajñapatau dhā iti yajñapatau vā etad yajñaṃ pratiṣṭhāpyātha paśum ālabhante
3.9.7.47	skandati vā etad dhavir yad viścotati yad vilipyate
3.9.7.48	yat tṛṇam upāsyaty askannatvāya
3.9.7.49	pratyañcaṃ saṃjñapayanti
3.9.7.50	pratyañco hi paśavo medham upatiṣṭhanta udīcīnapādaṃ vyāvṛttyai
3.9.8.1	ṛtvijo vṛṇīte
3.9.8.2	chandāṃsi vā ṛtvijaḥ
3.9.8.3	chandāṃsi vā etad vṛṇīte
3.9.8.4	yad dhotāraṃ vṛṇīte jagatīṃ tad vṛṇīte yad adhvaryuṃ paṅktiṃ tad yad agnīdham aticchandasaṃ tad yan maitrāvaruṇaṃ gāyatrīṃ tad yad brāhmaṇāñśaṃsinaṃ triṣṭubhaṃ tad yat potāram uṣṇihaṃ tad yan neṣṭāraṃ kakubhaṃ tat
3.9.8.5	yad āhāgnir daivīnāṃ viśāṃ puraeteti yajamānaṃ vā etad vṛṇīte
3.9.8.6	sa vṛto vaṣaṭkaroti
3.9.8.7	nācchāvākaṃ vṛṇīte
3.9.8.8	paścājeva vā eṣā
3.9.8.9	hotrāḥ svargyāḥ
3.9.8.10	yad acchāvākyā dvidevatyāḥ śaṃsati
3.9.8.11	dvipād yajamānaḥ pratiṣṭhityai
3.9.8.12	atha yad agnīdhaṃ madhyato vṛṇīte
3.9.8.13	tasmād ayam agnir madhyata oṣadhīnām
3.9.8.14	yad uttamaḥ saṃyajatāṃ saṃyajati
3.9.8.15	tasmād upariṣṭān mathyamānaḥ prajāyate
3.9.8.16	etad vā asya chandāṃsi vṛtāni yuktāny abhūvan
3.9.8.17	yad avṛtā vaṣaṭkuryur bhrātṛvyaṃ yajñasyāśīr gacchet
3.9.8.18	atha yad vṛtā vaṣaṭkurvanti
3.9.8.19	ekadhā vā etad yajamāne yajñasyāśīḥ pratitiṣṭhati
3.9.8.20	tasmād ekaḥ paśor vaṣaṭkaroti
3.9.8.21	ekaṃ hi vṛṇute
3.9.8.22	daśa vai paśor devatāḥ
3.9.8.23	daśāsmin prāṇāḥ
3.9.8.24	yad daśa prayājāḥ
3.9.8.25	yā evāsmin devatās tā etad yajati
3.9.8.26	atha ya eṣa ekādaśaḥ
3.9.8.27	yasyā eva devatāyai paśur ālabhyate tām evaitad yajati
3.9.8.28	atha yad ekādaśānuyājāḥ
3.9.8.29	yā evaitad devatā ayākṣīt tā etair anuprīṇāti
3.9.8.30	hato vā eṣa mṛto 'mutra bhūtaḥ
3.9.8.31	daśa vai paśor devatāḥ
3.9.8.32	daśāsmin prāṇāḥ
3.9.8.33	prāṇāḥ khalu vai paśor devatāḥ
3.9.8.34	yad daśa prayājā prāṇān evāsya prayajati
3.9.8.35	ātmā vai prāṇānām ekādaśaḥ
3.9.8.36	ātmā vapā paśoḥ
3.9.8.37	yad eṣa ekādaśaḥ pariśaye
3.9.8.38	ātmā vā etad ātmānaṃ pariśaye
3.9.8.39	atha yad ekādaśānuyājāḥ
3.9.8.40	prāṇān asmin dadhāti
3.10.1.1	patnī vai pracyavamānāmuṣyādityasya lokam abhipracyaveta
3.10.1.2	hinasti khalu vā eṣa taṃ yo 'sya lokam abhipracyavate
3.10.1.3	yad āha namas ta ātānety amuṣmā eva namo 'kaḥ
3.10.1.4	anarvāk prehīty anenāḥ prehīti vā etad āha
3.10.1.5	yajamānāya ghṛtasya kulyām anu saha rāyaspoṣeṇety āśiṣam evāśāste
3.10.1.6	devīr āpaḥ śuddhā yūya devān yuyudhvam iti
3.10.1.7	apo vā etad bhūṣanti
3.10.1.8	pūtābhir ābhiḥ pūtāś caranti
3.10.1.9	tasmād vā etāṃ bahu ripram amedhyaṃ carantīm āpo na hiṃsanti
3.10.1.10	hato vā eṣa mṛto 'mutra bhūtaḥ
3.10.1.11	adbhyo vai prajāḥ prajāyante
3.10.1.12	patnī prajanayati
3.10.1.13	yad adbhir abhiṣiñcati punar evainaṃ prajanayati
3.10.1.14	sarvān prāṇānt saṃmṛśati sarvāṇy aṅgāni
3.10.1.15	etāvān hi paśuḥ
3.10.1.16	paśor vai māryamāṇasya prāṇāñ śug ṛcchati
3.10.1.17	yad āha vācam asya mā hiṃsīḥ prāṇam asya mā hiṃsīr iti
3.10.1.18	adbhir vāvāsyaitat prāṇāñ śuco muñcati
3.10.1.19	yat te krūraṃ yad āsthitaṃ tad etena śundhasva
3.10.1.20	devebhyaḥ śumbhasveti
3.10.1.21	yad evāsya gamayantaḥ krūram akraṃs tad akrūram akaḥ
3.10.1.22	tañ śamayati
3.10.1.23	ye vā ete stokā avapadyante ta imām aśāntā ṛcchanti
3.10.1.24	tata imāñ śug ṛcchati
3.10.1.25	yad āha śam adbhya iti śamayaty eva
3.10.1.26	śāntā evemām ṛcchanty ahiṃsāyai
3.10.1.27	oṣadhe trāyasvainam ity āha trātyā eva
3.10.1.28	svadhite mainaṃ hiṃsīr iti
3.10.1.29	vajro vai svadhitiḥ
3.10.1.30	vajrād vāvāsmā etad antardadhāty ahiṃsāyai
3.10.1.31	sarvābhyo vai devatābhyaḥ paśur ālabhyate
3.10.1.32	yad āha rakṣasāṃ bhāgo 'sīty etena vā etad bhāgadheyena rakṣāṃsi paśor nirbhajati
3.10.1.33	idam ahaṃ rakṣo 'vabādhe / idam ahaṃ rakṣo 'dhamaṃ tamo nayāmīty āha rakṣasāṃ dhvarāyai rakṣasām antarityai
3.10.1.34	paśavo vai vapā
3.10.1.35	yad upatṛndyāt paśūn hiṃsyāt
3.10.1.36	yan nopatṛndyād ayatāḥ syuḥ
3.10.1.37	yatra tanniṣṭhaṃ tad upatṛndyāt paśūnāṃ yatyai
3.10.1.38	iṣe tvorje tveti
3.10.1.39	iṣe hy eṣā
3.10.1.40	ūrje hy eṣā
3.10.1.41	devebhyaḥ śundhasva/ devebhyaḥ śumbhasveti devebhya evaināṃ śundhati devebhyaḥ śumbhati
3.10.1.42	ghṛtena dyāvāpṛthivī prorṇuvātām iti
3.10.1.43	ghṛtenaiva dyāvāpṛthivī prorṇauti
3.10.1.44	amuṣmai tvā juṣṭam iti
3.10.1.45	yasyā eva devatāyai paśur ālabhyate tasyā enaṃ juṣṭam akaḥ
3.10.1.46	namaḥ sūryasya saṃdṛśā ity amuṣmā eva namo 'kaḥ
3.10.1.47	itthaṃ paryāvartate
3.10.1.48	evaṃ hi yajñaḥ pary āvartate
3.10.1.49	atho amuṣya vā etad ādityasyāvṛtam anu paryāvartate
3.10.1.50	urv antarikṣaṃ vīhīti
3.10.1.51	antarikṣadevatyo vā eṣa etarhi
3.10.1.52	rakṣāṃsi vā etaṃ jighāṃsanti pracyutam ito 'prāptam amutra
3.10.1.53	kārṣmaryamayī vapāśrapaṇī bhavato rakṣasām apahatyai
3.10.1.54	yasmā evāmuto 'gniṃ purastād dharanti tasmā ito devatā vā etaddhavyam anuparyāvartamānam eti
3.10.1.55	caramata upapratigṛhṇāty acchambaṭkārāya
3.10.1.56	yad atihared etam evātiharet
3.10.1.57	viśvatomukho hy agniḥ
3.10.1.58	pratyuṣṭaṃ rakṣaḥ / pratyuṣṭārātir ity āha rakṣasāṃ dhvarāyai rakṣasām antarityai
3.10.1.59	vāyoḥ stokānām iti tṛṇam upāsyati stokānāṃ vidhṛtyai
3.10.1.60	vāyur hy etān amuto visṛjati prajānāṃ kḷptyai
3.10.1.61	agraṃ vā etaddhavyasyāgram oṣadhīnām
3.10.1.62	agreṇaivāgraṃ samardhayati
3.10.1.63	atho agrāya vā etad dhavyasyāgram oṣadhīnām idhmaṃ cinoti
3.10.1.64	haviṣo vā ete stokāḥ
3.10.1.65	skandati vā etad dhavir yad viścotati yad vilipyate
3.10.1.66	yad āha juṣasva saprathastamaṃ vaco devapsarastamam / havyā juhvāna āsanīti tenaivāsya te hutā askannā vaṣaṭkṛtā bhavanti
3.10.1.67	nānādevatyā vā ekādaśinyāṃ paśavā ālabhyante
3.10.1.68	athātrāgneyī prathamānūcyate
3.10.1.69	agnir vai sarvā devatāḥ
3.10.1.70	atra vai sāpi devatā yasyā ālabhyate
3.10.1.71	tām evainad gamayati
3.10.1.72	yarhi lohinīva śṛtā tarhi raudrī
3.10.1.73	yat tarhi juhuyād rudrāyāsya paśūn apidadhyāt
3.10.1.74	yarhi śyenīva śṛtā tarhy āgneyī
3.10.1.75	tarhi hotavyā
3.10.1.76	tathāsya rudraḥ paśūn anabhimānuko bhavati
3.10.1.77	kravyaṃ vā etarhi paśur yarhy āśṛtaḥ
3.10.1.78	yad vapām abhighārya pṛṣadājyam abhighārayed rudrāyāsya paśūn apidadhyāt
3.10.1.79	atha yat pṛṣadājyam abhighārya vapām abhighārayati
3.10.1.80	yathāpūrvaṃ vā etat paśum upaiti
3.10.1.81	atho evam asya rudraḥ paśūn anabhimānuko bhavati
3.10.1.82	purastātsvāhākārā vā anye devāḥ
3.10.1.83	upariṣṭātsvāhākārā anye
3.10.1.84	ta ubhaye 'śye medhye 'varudhyante
3.10.1.85	svāhā devebhyā iti purastād vapāyā juhuyād viśvebhyo devebhyaḥ svāhety upariṣṭāt
3.10.1.86	tathāsya ta ubhaye 'varuddhā bhavanti
3.10.1.87	paśor vai māryamāṇasya prāṇāñ śug ṛcchati
3.10.1.88	prāṇānt saṃgṛhya vapām upavisṛjet
3.10.1.89	atmā vapā paśoḥ
3.10.1.90	ātmann evāsya prāṇān dadhāti
3.10.1.91	dakṣiṇasya pūrvapadasyāvadeyam iti ha smāhur dākṣāyaṇās tathāsya sarvasya paśor avattaṃ bhavatīti
3.10.1.92	svāhordhvanabhasaṃ mārutaṃ devaṃ gacchatam iti vapāśrapaṇī anuprāsyati
3.10.1.93	ūrdhvanabhaso vā ete mārutasya bhāgadheyam
3.10.1.94	tam evainena gamayati
3.10.1.95	ime vā ete viṣūcī anuprāsyaty anayor vidhṛtyai
3.10.2.1	puruṣaṃ vai devā medhāyālabhanta
3.10.2.2	tasya medho 'pākrāmat
3.10.2.3	so 'śvaṃ prāviśat
3.10.2.4	te 'śvam ālabhanta
3.10.2.5	tasya medho 'pākrāmat
3.10.2.6	sa gāṃ prāviśat
3.10.2.7	te gām ālabhanta
3.10.2.8	tasya medho 'pākrāmat
3.10.2.9	so 'viṃ prāviśat
3.10.2.10	te 'vim ālabhanta
3.10.2.11	tasya medho 'pākrāmat
3.10.2.12	so 'jaṃ prāviśat
3.10.2.13	te 'jam ālabhanta
3.10.2.14	tasya medho 'pākrāmat
3.10.2.15	sa yavaṃ prāviśat
3.10.2.16	te yavam ālabhanta
3.10.2.17	tasya medho 'pākrāmat
3.10.2.18	sa vrīhiṃ prāviśat
3.10.2.19	te vrīhim ālabhanta
3.10.2.20	taṃ vrīhā āpnuvan
3.10.2.21	yad vrīhimayaḥ puroḍāśo bhavati madhyato vā etat paśor medho dhīyate
3.10.2.22	suṣiro vai tarhi paśur yarhi vapām utkhidanti
3.10.2.23	yad vrīhimayaḥ puroḍāśo bhavaty apihityā asuṣiratvāya
3.10.2.24	dvādaśakapālo bhavati
3.10.2.25	dvādaśa māsāḥ saṃvatsaraḥ
3.10.2.26	saṃvatsaram anu paśavaḥ prajāyante prajananāya
3.10.2.27	ekādaśakapālaḥ kāryaḥ
3.10.2.28	ekādaśākṣarā triṣṭup
3.10.2.29	aindram etac chando yat triṣṭup
3.10.2.30	aindrāḥ paśavaḥ
3.10.2.31	paśuṣv evāsya paśūn dadhāti
3.10.2.32	devā anyonyasmai paśum ālabhaṃ svargaṃ lokam āyan
3.10.2.33	te 'manyantānena vai no 'nye lokam anvārokṣyantīti
3.10.2.34	tasya medhaṃ plākṣārayan
3.10.2.35	sa plakṣo 'bhavat
3.10.2.36	tat plakṣasya plakṣatvam
3.10.2.37	klomno vai taṃ hṛdayāt plākṣārayan
3.10.2.38	tasmād etat suṣiram
3.10.2.39	yat plakṣaśākhāyā avadyati medhād evādhyavadyati
3.10.2.40	pṛṣadājyasyopahatya paraiti
3.10.2.41	śṛtaṃ haviḥ śamiteti
3.10.2.42	śṛtatvāya
3.10.2.43	trir āha
3.10.2.44	triṣatyā hi devāḥ
3.10.2.45	atho yathedaṃ brāhmaṇebhya odanaṃ pakvaṃ prāhaivaṃ vā etad devebhyo haviḥ śṛtaṃ prāha
3.10.2.46	uttarataḥ parītyābhighārayati paśūnām avaruddhyai
3.10.2.47	prāṇāpānau vai pṛṣadājyam
3.10.2.48	ātmā hṛdayam
3.10.2.49	yat pṛṣadājyena hṛdayam anakti madhyato vā etat paśoḥ prāṇāpānau dadhāti
3.10.2.50	somasya vā etad barhir yad barhiḥ
3.10.2.51	atha vā etat paśor yad uttarabarhir barhiḥ
3.10.2.52	śrad vā etaddhavyam akaḥ
3.10.2.53	askannam avikṣubdhaṃ me havyaṃ devatā gacchad iti
3.10.2.54	devānāṃ vai sarveṣāṃ manāṃsi gacchanti paśā ālabhyamāne
3.10.2.55	mano vai manotā
3.10.2.56	yan manotāyā anvāha manāṃsy evaiṣāṃ saṃbhāvayati
3.10.2.57	hato vā eṣa mṛto 'mutra bhūtaḥ
3.10.2.58	mano vai manotā
3.10.2.59	yan manotāyā anvāha punar evainaṃ saṃbhāvayati
3.10.3.1	hṛdayasyāvadyati
3.10.3.2	manasa eva tenāvadyati
3.10.3.3	atho yāvān eva paśus tasyāvattaṃ bhavati
3.10.3.4	jihvāyā avadyati
3.10.3.5	vāca eva tenāvadyati
3.10.3.6	atho etayā hy agrā oṣadhīnāṃ rasaṃ prāśnāti
3.10.3.7	śyenasyāvadyati
3.10.3.8	vakṣasa eva tenāvadyati
3.10.3.9	atho atra hi sa rasaḥ pratitiṣṭhati
3.10.3.10	doṣṇo 'vadāya pārśvayor avadyati
3.10.3.11	yajñasya parigṛhītyai
3.10.3.12	yakno 'vadyati
3.10.3.13	madhyasyaiva tenāvadyati
3.10.3.14	matasnayor avadyati
3.10.3.15	rūpasyaiva tenāvadyati
3.10.3.16	śroṇyā avadāya gudasyāvadyati
3.10.3.17	tad uttamasyāvadyati
3.10.3.18	uttamaṃ hy āyuḥ
3.10.3.19	yad anyasyottarasyāvadyet prāṇam asyāpidadhyāt
3.10.3.20	pramāyukaḥ syāt
3.10.3.21	tasmāt tasyottamasyāvadyati
3.10.3.22	uttamaṃ hy āyuḥ
3.10.3.23	hṛdayasyāvadāya jihvāyā avadyati
3.10.3.24	yathāpūrvaṃ vā etat paśum upaiti
3.10.3.25	atho evam asya sarvasya paśor avattaṃ bhavati
3.10.3.26	ekādaśa kṛtvo 'vadyati
3.10.3.27	daśa vai paśoḥ prāṇāḥ
3.10.3.28	ātmaikādaśaḥ
3.10.3.29	tathāsya sarvasya paśor avattaṃ bhavati
3.10.3.30	ekādaśa vā etāny avadānāni
3.10.3.31	tāni dvirdvir avadyati
3.10.3.32	tad dvāviṃśatiḥ
3.10.3.33	trīṇi tryaṅgāni
3.10.3.34	tat pañcaviṃśatiḥ
3.10.3.35	pañcaviṃśena vai stomena manuḥ prajā asṛjata
3.10.3.36	tan manustomo vā eṣa
3.10.3.37	prajananāya
3.10.3.38	etad vai sarvasya paśor avattam
3.10.3.39	atha vai prāṇasyāpānasya vyānasya teṣām anavattam
3.10.3.40	yat tryaṅgāṇām avadyati
3.10.3.41	tenaiva prāṇasyāpānasya vyānasya teṣām avattaṃ bhavati
3.10.3.42	viśvarūpo vai tvāṣṭraḥ paśūn abhyavamat
3.10.3.43	tasmāt paśavo viśvarūpaḥ
3.10.3.44	abhivānto vai paśuḥ pūyitaḥ
3.10.3.45	tasmāt pṛṣṭīnāṃ majjā nādyaḥ
3.10.3.46	sa vā adhastān na prāpnot
3.10.3.47	etad vai jīvam
3.10.3.48	tasmād ato 'vadyati
3.10.3.49	akṣṇayāṅgānām avadyati
3.10.3.50	paśuṃ vā etad ākramayati
3.10.3.51	tasmāt paśavo 'kṣṇayāṅgāni praharanto yanti
3.10.3.52	āgneyo vai sarvaḥ paśuḥ
3.10.3.53	atha vā utānyasyai devatāyā ālabhyate
3.10.3.54	yad doṣṇaḥ pūrvārdhād agnaye 'vadyati gudasya madhyataḥ śroṇyā jaghanataḥ
3.10.3.55	tathāsya sarvasya paśor agnaye 'vattaṃ bhavati
3.10.3.56	tredhā gudaṃ karoti
3.10.3.57	tredhā hy etarhi paśuḥ
3.10.3.58	tryaṅgāṇi samavattam avadānāni
3.10.3.59	yāvān eva paśus tasminn āyur dadhāti
3.10.3.60	tredhā medaḥ karoti
3.10.3.61	medorūpā hi paśavaḥ
3.10.3.62	sarvāṇi vai paśor medyato 'ṅgāni medyanti
3.10.3.63	yāvān eva paśus tasmin medo rūpaṃ dadhāti
3.10.3.64	bahumaryā yajñakuṇapīti
3.10.3.65	ha smāha yajñavacā rājastambāyanaḥ
3.10.3.66	pra vā ito manuṣyāḥ paśuṃ cyāvayanti
3.10.3.67	nāmutra gacchantīti
3.10.3.68	yaddhiraṇyam avadhāya juhoti
3.10.3.69	hiraṇyajyotiṣam evainaṃ svargaṃ lokaṃ gamayati
3.10.4.1	vasāhomaṃ prayauti
3.10.4.2	rasaṃ vā etat prayauti
3.10.4.3	svadhitinā prayauti
3.10.4.4	etena hītareṣām aṅgānām avadyati
3.10.4.5	tat svid avadānam akaḥ
3.10.4.6	atho vajreṇaivāhutim avarunddhe
3.10.4.7	yūṣa etayānvitaṃ śamayati
3.10.4.8	ūrg vai raso yūḥ
3.10.4.9	ūrjā vā etad rasena paśuṃ samardhayati
3.10.4.10	atho yāvān eva paśus tasmint saṃdadhāti
3.10.4.11	pārśvenāpidadhāty ūrjaḥ parigṛhītyai
3.10.4.12	hato vā eṣa mṛto 'mutra bhūtaḥ
3.10.4.13	yat paśuṃ saṃmṛśati punar evainaṃ saṃbhāvayati
3.10.4.14	havyaṃ pūrvaṃ devatā gamayitvātha śarīram anvārohayitavyam ity āhuḥ
3.10.4.15	yad āhutīr hutvā paśuṃ saṃmṛśati havyaṃ vā etat pūrvaṃ devatā gamayitvātha śarīram anvārohayati
3.10.4.16	ardhaṛce juhoti
3.10.4.17	iyaṃ vā ardhaṛcaḥ
3.10.4.18	asā ardhaṛcaḥ
3.10.4.19	antareme antarikṣam
3.10.4.20	antarikṣam imāḥ prajāḥ
3.10.4.21	prajāsv eva rasaṃ dadhāti
3.10.4.22	vanaspatiṃ yajati
3.10.4.23	somo vai vanaspatiḥ
3.10.4.24	saumīr imāḥ prajāḥ
3.10.4.25	prajāsv eva rasaṃ dadhāti
3.10.4.26	prāṇāpānau vai pṛṣadājyam
3.10.4.27	ātmā haviḥ
3.10.4.28	yat pṛṣadājyaṃ juhoty ātman vā etat paśoḥ prāṇāpānau dadhāti
3.10.4.29	digbhyo juhoti
3.10.4.30	imā eva diśo rasena vyunatti
3.10.4.31	prācīm uttamāṃ juhoti
3.10.4.32	prācīm eva diśaṃ punar upāvartante
3.10.4.33	adhyūdhnīṃ hotre haranti
3.10.4.34	vaiśvadevo vai hotā
3.10.4.35	vaiśvadevīr imāḥ prajāḥ
3.10.4.36	ūdhaḥ khalu vai prajā anūpajīvanti
3.10.4.37	sarvā evaināḥ payasvinīḥ karoti
3.10.4.38	gudenopayajati
3.10.4.39	prāṇā vai gudaḥ
3.10.4.40	prāṇād adhi prajāḥ prajāyante prajananāya
3.10.4.41	sthavimata upayajati
3.10.4.42	sthavimato hi prajāḥ prajāyante
3.10.4.43	yad aṇimata upayajet prajananam apihanyāt
3.10.4.44	tasmāt sthavimata upayajati
3.10.4.45	asaṃbhindann upayajati prāṇānām asaṃbhedāya
3.10.4.46	yat saṃbhindyāt prāṇānt saṃbhindyāt
3.10.4.47	yaṃ dviṣyāt tasya saṃbhindyāt
3.10.4.48	prāṇān asya saṃbhinatti
3.10.4.49	nopayajyam
3.10.4.50	yad upayajet prāṇān upayajet
3.10.4.51	pramāyukaḥ syāt
3.10.4.52	tad āhur upayajyam eva
3.10.4.53	prajananaṃ vā upayajaḥ
3.10.4.54	api ha sa prajāyate ya upayajatīti
3.10.4.55	ābhāradvājeti ha smāha śucivṛkṣo gaupālāyanaḥ
3.10.4.56	kiṃ tarhi prajā āsan yarhi yajño nānopayaḍbhir āsīt
3.10.4.57	na prajāḥ prājāyanta
3.10.4.58	nauṣadhayaḥ phalam agṛhṇan
3.10.4.59	yadā vāva yajña upayaḍbhiḥ samabhavad atha prajāḥ prājāyanta
3.10.4.60	athauṣadhayaḥ phalam agṛhṇan
3.10.4.61	ekādaśa prayājāḥ
3.10.4.62	ekādaśānuyājāḥ
3.10.4.63	ekādaśopayajaḥ
3.10.4.64	tat trayastriṃśat
3.10.4.65	trayastriṃśad devatāḥ
3.10.4.66	tā evāsyaitābhir abhīṣṭāḥ prītā bhavanti
3.10.4.67	etad vā asya paśor anarvāg iṣṭo 'nabhīṣṭo 'bhūt
3.10.4.68	yāsya mātrā tām enaṃ gamayati
3.10.4.69	svargyo vai sarvaḥ paśuḥ
3.10.4.70	yad anyatrāhavanīyāj juhuyād asvargyaḥ syāt
3.10.4.71	paśuśrapaṇād agnim āharanti
3.10.4.72	tena svargyaḥ sarvaḥ paśuḥ
3.10.4.73	yata eva pūrvam avādāt tato 'param avadyati
3.10.4.74	tasmāt samānād yoner nānārūpāḥ paśavaḥ prajāyante
3.10.4.75	yajño vai devānām atyanedat
3.10.4.76	taṃ devā upayaḍbhir apy avapann anatinedāya
3.10.4.77	yad etā upayajo bhavanti yajñam evaitābhir api vapanty anatinedāya
3.10.4.78	yadāthā vai puruṣaḥ pratyaṅ chidra evaṃ yajñaḥ pratyaṅ chidraḥ
3.10.4.79	taṃ devā upayaḍbhir apy adadhur acchidratvāya
3.10.4.80	yad etā upayajo bhavanti yajñam evaitābhir api dadhāty acchidratvāya
3.10.5.1	ye ke cārvācīnam ekādaśinyāḥ paśavas tān uttaram ardhaṃ yūpasya niyuñjyāt
3.10.5.2	raudrā vai paśavaḥ
3.10.5.3	agnir vidhṛtiḥ
3.10.5.4	dakṣiṇe havirdhāne somam āsādayanti
3.10.5.5	tathāsya rudraḥ paśūn anabhimānuko bhavati
3.10.5.6	pātreṣu vā aham adhvaryuṃ cānadhvaryuṃ ca vijānāmīti
3.10.5.7	ha smāhāruṇa aupaveśiḥ
3.10.5.8	kati pātrāṇīti pṛcchet
3.10.5.9	dvādaśa pātrāṇi
3.10.5.10	upāṃśusavanas trayodaśam
3.10.5.11	yat tan mīmāṃsante pātrā3n na pātrā3m iti
3.10.5.12	mīmāṃsante hi trayodaśaṃ māsam
3.10.5.13	māsā3n na māsā iti
3.10.5.14	pañca prātaḥsavane puroḍāśāś catvāro mādhyaṃdine savane catvāras tṛtīyasavane
3.10.5.15	ito vā etāṃ niramimīta prajāpatir ātmana eva
3.10.5.16	yata evaitāṃ niramimīta tad etair apidhīyate
3.10.5.17	devāś ca vā asurāś cāspardhanta
3.10.5.18	āyatanavanto 'surā āsann anayatanā devāḥ
3.10.5.19	ime lokā asurāṇām āyatanam āsan
3.10.5.20	te devāḥ saṃstambhaṃsaṃstambhaṃ parājayanta
3.10.5.21	anāyatanā hy āsan
3.10.5.22	te vai savanāny evāyatanam acāyan
3.10.5.23	tāni prāviśan
3.10.5.24	tāni nādhriyanta
3.10.5.25	te vai puroḍāśān eva savanānām āyatanam acāyan
3.10.5.26	tān niravapan
3.10.5.27	tāny adhriyanta
3.10.5.28	tato devā abhavan parāsurāḥ
3.10.5.29	tad ya evaṃ vedāyatanavān bhavati bhavaty ātmanā
3.10.5.30	parāsya bhrātṛvyo bhavati
3.10.5.31	tasmād anusavanaṃ puroḍāśā nirupyāḥ savanānāṃ dhṛtyai
3.10.5.32	tasmād anusavanaṃ puroḍāśaḥ prāśyaḥ somapīthasya dhṛtyai
3.10.5.33	ghṛtaṃ vai devā vajraṃ kṛtvā somam aghnan
3.10.5.34	abhi khalu vā etaṃ ghārayanti
3.10.5.35	yat prāśnīyāt somapīthaṃ hanyāt
3.10.5.36	yan na prāśnīyāt somapīthena vyṛdhyeta
3.10.5.37	yatrānabhighṛtaṃ tat prāśyaḥ somapīthasya dhṛtyai
3.10.5.38	tan na sūrkṣyam
3.10.5.39	prāśya eva
3.10.5.40	indro vai vṛtram ahan
3.10.5.41	tan na kiṃ canādhinot
3.10.5.42	taṃ puroḍāśa evādhinot
3.10.5.43	tasmāt puroḍāśaḥ prāśyaḥ somapīthasya dhṛtyai
3.10.5.44	pañca prātaḥsavane puroḍāśāḥ
3.10.5.45	puroḍāśaḥ parivāpo dhānāḥ karambhaḥ payasyā
3.10.5.46	sā puroḍāśapaṅktiḥ
3.10.5.47	dvinārāśaṃsāḥ prātaḥsavane
3.10.5.48	dvinārāśaṃsā mādhyaṃdine savane
3.10.5.49	ekanārāśaṃsās tṛtīyasavane
3.10.5.50	sā narāśaṃsapaṅktiḥ
3.10.5.51	trīṇi savanāny avabhṛthaḥ
3.10.5.52	anubandhyā savanānāṃ pañcamī
3.10.5.53	sā savanapaṅktiḥ
3.10.5.54	eṣā vai sā paṅktir yām āhur brahmavādinaḥ
3.10.5.55	vettha tāṃ paṅktiṃ yayā na stuvate na śaṃsanti
3.10.5.56	atha yajñaṃ vahanti
3.10.5.57	atha yajñaṃ saṃsthāpayantā iti
3.10.6.1	devāś ca vā asurāś cāspardhanta
3.10.6.2	teṣāṃ vā indriyāṇi vīryāṇy apākrāman
3.10.6.3	ṛksāme vā ebhyas tad apākrāmatām
3.10.6.4	paśavo vāg indriyaṃ prāṇāpānau
3.10.6.5	tair vā indro 'kāmayata sāyujyaṃ gaccheyam iti
3.10.6.6	harivaṃ indro dhānā attv iti
3.10.6.7	ṛksāme vā indrasya harī
3.10.6.8	ṛksāmābhyām eva sāyujyam agacchat
3.10.6.9	pūṣaṇvān karambhā iti
3.10.6.10	paśavo vai puṣā
3.10.6.11	paśubhir eva sāyujyam agacchat
3.10.6.12	sarasvatīvān bhāratīvān parivāpā iti
3.10.6.13	vāg vai sarasvatī
3.10.6.14	vācaiva sāyujyam agacchat
3.10.6.15	indrasyāpūpā iti
3.10.6.16	indriyaṃ vā indraḥ
3.10.6.17	indriyeṇaiva sāyujyam agacchat
3.10.6.18	mitrāvaruṇayoḥ payasyeti
3.10.6.19	prāṇāpānau vai mitrāvaruṇau
3.10.6.20	prāṇāpānābhyām eva sāyujyam agacchat
3.10.6.21	tato devā abhavan parāsurāḥ
3.10.6.22	tad ya evaṃ vedaitair evendriyair vīryair etair mahimabhiḥ sāyujyaṃ gacchati
3.10.6.23	bhavaty ātmanā
3.10.6.24	parāsya bhrātṛvyo bhavati
3.10.6.25	dīrghajihvī vai devānāṃ prātaḥsavanam avāleṭ
3.10.6.26	tad vyamādyat
3.10.6.27	sā payasyābhavat
3.10.6.28	tasmāt payasyā vimaditarūpeva
3.10.6.29	maitrāvaruṇī prātaḥsavane syāt
3.10.6.30	prāṇāpānau vai mitrāvaruṇau
3.10.6.31	prāṇāpānau vā etan mukhato yajñasya dhīyete
3.10.6.32	na gudaḥ paryākartavai
3.10.6.33	yad gudaṃ paryākuryād udāvartaḥ prajā hanyād rakṣasām ananvavajayāya
3.10.6.34	yūpaḥ purastān mīyate
3.10.6.35	yad agreṇa yūpaṃ paśuṃ hareyus tad anu rakṣāṃsi yajñam avajayeyuḥ
3.10.6.36	antarāgniṃ ca yūpaṃ ca hṛtyo rakṣasām ananvavajayāya
3.10.7.1	samudraṃ gaccha svāhety apasthaṃ vā etad yajati
3.10.7.2	antarikṣaṃ gaccha svāheti reta evaitad dadhāti
3.10.7.3	devaṃ savitāraṃ gaccha svāhety āha prasūtyā eva
3.10.7.4	ahorātre gaccha svāheti
3.10.7.5	ahorātre hy anu prajāḥ prajāyante
3.10.7.6	mitrāvaruṇau gaccha svāheti
3.10.7.7	prāṇāpānau vai mitrāvaruṇau
3.10.7.8	prāṇāpānā evāsu dadhāti
3.10.7.9	dyāvāpṛthivī gaccha svāheti
3.10.7.10	ābhyām evaināḥ sṛṣṭāḥ parigṛhṇāti
3.10.7.11	chandāṃsi gaccha svāheti
3.10.7.12	vāg vai chandāṃsi
3.10.7.13	vācam evāsu dadhāti
3.10.7.14	somaṃ gaccha svāheti
3.10.7.15	annaṃ vai somaḥ
3.10.7.16	annam evāsu dadhāti
3.10.7.17	yajñaṃ gaccha svāheti
3.10.7.18	yajñiyā evainā akaḥ
3.10.7.19	divyaṃ nabho gaccha svāheti
3.10.7.20	vṛṣṭim evābhyo ninayanti
3.10.7.21	agniṃ vaiśvānaraṃ gaccha svāheti
3.10.7.22	saṃvatsaro vā agnir vaiśvānaraḥ
3.10.7.23	saṃvatsara evaināḥ pratiṣṭhāpayati
3.10.7.24	saṃvatsarāyuṣam enāḥ karoti
3.10.7.25	mano hārdiṃ yacchety āha prāṇānāṃ gopīthāya
3.10.7.26	oṣadhībhyas tvety oṣadhīṣv eva rasaṃ dadhāti
3.10.7.27	yo vai vidvān vāvidvān vopayajo mithunayopa yajati prāṇān vā etan mithunayākurute
3.10.7.28	yad āha mano hārdiṃ yaccheti prāṇān vā etad ṛtuśaḥ kalpayate
3.10.7.29	paśur vā ālabdhaḥ śocati
3.10.7.30	tasya madhyaṃ śug abhisameti
3.10.7.31	sā hṛdayeṣv āgacchati
3.10.7.32	yat puruṣam upaspṛśen manuṣyāñ śug ṛcchet
3.10.7.33	yad gām upaspṛśet paśūñ śug ṛcchet
3.10.7.34	yad dārūpaspṛśed vanaspatīṃ śug ṛcchet
3.10.7.35	yat tṛṇam upaspṛśed oṣadhīḥ śug ṛcchet
3.10.7.36	yad udakam upaspṛśed apaḥ śug ṛcchet
3.10.7.37	yad ārdram anūdakaṃ tañ śāntam
3.10.7.38	tatropopyam
3.10.7.39	tad devatāṃ śucam avayajati
3.11.1.1	samiddhā indra uṣasām anīke purorucā pūrvakṛd vāvṛdhānaḥ / tribhir devais triṃśatā vajrabāhur jaghāna vṛtraṃ vi duro vavāra
3.11.1.2	narāśaṃsaḥ prati śūro mimānas tanūnapāt prati yajñasya dhāma / gobhir vapāvān madhunā samañjan hiraṇyaiś candrī yajati pracetāḥ
3.11.1.3	īḍito devair harivaṃ abhiṣṭir ājuhvāno haviṣā śardhamānaḥ / puraṃdaro gotrabhṛd vajrabāhur āyātu yajñam upa no juṣāṇaḥ
3.11.1.4	juṣāṇo barhir harivān nā indraḥ prācīnaṃ sīdāt pradiśā pṛthivyāḥ / uruprathāḥ prathamānaṃ syonam ādityair aktaṃ vasubhiḥ sajoṣāḥ
3.11.1.5	indraṃ duraḥ kavaṣyo dhāvamānā vṛṣāṇaṃ yanti janayaḥ supatnīḥ / dvāro devīr abhito viśrayantāṃ suvīrā vīraṃ prathamānā mahobhiḥ
3.11.1.6	uṣāsānaktā bṛhatī bṛhantaṃ payasvatī sudughe śūram indram / peśasvatī tantunā saṃvayantī devānāṃ devaṃ yajataḥ surukme
3.11.1.7	daivyā mimānā manasā purutrā hotārā indraṃ prathamā suvācā / mūrdhan yajñasya madhunā dadhānā prācīnaṃ jyotir haviṣā vṛdhātaḥ
3.11.1.8	tisro devīr haviṣā vardhamānā indraṃ juṣāṇā vṛṣaṇaṃ na patnīḥ / acchinnaṃ tantuṃ payasā sarasvatīḍā devī bhāratī viśvatūrtiḥ
3.11.1.9	tvaṣṭā dadhad indrāya śuṣmam apāko 'ciṣṭur yaśase purūṇi / vṛṣā yajan vṛṣaṇaṃ bhūriretā mūrdhan yajñasya samanaktu devān
3.11.1.10	vanaspatir avasṛṣṭo na pāśais tmanyā samañjañ śamitā na devaḥ / indrasya havyair jaṭharaṃ pṛṇānaḥ svadātu havyaṃ madhunā ghṛtena
3.11.1.11	stokānām induṃ prati śūrā indro vṛṣāyamāṇo vṛṣabhas turāṣāṭ / ghṛtapruṣā manasā havyam undant svāhākṛtaṃ juṣatāṃ havyam indraḥ
3.11.2.1	hotā yakṣat samidhāgnim iḍaspade 'śvinendraṃ sarasvatīm
3.11.2.2	ajo dhūmro na godhūmaiḥ kuvalair bheṣajaṃ madhuśaṣpair na teja indriyam
3.11.2.3	payaḥ somaḥ parisrutā ghṛtaṃ madhu
3.11.2.4	vyantv ājyasya
3.11.2.5	hotar yaja
3.11.2.6	hotā yakṣat tanūnapāt sarasvatīm avir meṣo na bheṣajam
3.11.2.7	pathā madhumad ābharann aśvinendrāya vīryam
3.11.2.8	badarair upavākābhir bheṣajaṃ tokmabhiḥ
3.11.2.9	payaḥ somaḥ parisrutā ghṛtaṃ madhu
3.11.2.10	vetv ājyasya
3.11.2.11	hotar yaja
3.11.2.12	hotā yakṣan narāśaṃsaṃ na nagnahuṃ patiṃ surāyā bheṣajam
3.11.2.13	meṣaḥ sarasvatī bhiṣag ratho na candry aśvinoḥ
3.11.2.14	vapā indrasya vīryaṃ badarair upavākābhir bheṣajaṃ tokmabhiḥ
3.11.2.15	payaḥ somaḥ parisrutā ghṛtaṃ madhu
3.11.2.16	vetv ājyasya
3.11.2.17	hotar yaja
3.11.2.18	hotā yakṣad iḍeḍitā ājuhvānaḥ sarasvatīm
3.11.2.19	indraṃ balena vardhayann ṛṣabheṇa gavendriyam
3.11.2.20	aśvinendrāya bheṣajaṃ yavaiḥ karkandhubhiḥ
3.11.2.21	madhu lājair na māsaram
3.11.2.22	payaḥ somaḥ parisrutā ghṛtaṃ madhu
3.11.2.23	vyantv ājyasya
3.11.2.24	hotar yaja
3.11.2.25	hotā yakṣad barhir ūrṇamradā bhiṣaṅ ṇāsatyā bhiṣajāśvinā
3.11.2.26	aśvā śiśumatī bhiṣag dhenuḥ sarasvatī bhiṣak
3.11.2.27	indrāya duha indriyam
3.11.2.28	payaḥ somaḥ parisrutā ghṛtaṃ madhu
3.11.2.29	vyantv ājyasya
3.11.2.30	hotar yaja
3.11.2.31	hotā yakṣad duro diśaḥ kavaṣyo na vyacasvatīḥ
3.11.2.32	aśvibhyāṃ na duro diśā indro na rodasī dughe
3.11.2.33	duhe dhenuḥ sarasvatī śukraṃ na jyotir indriyam
3.11.2.34	payaḥ somaḥ parisrutā ghṛtaṃ madhu
3.11.2.35	vyantv ājyasya
3.11.2.36	hotar yaja
3.11.2.37	hotā yakṣat supeśasoṣe naktaṃ divāśvinā saṃjānāne supeśasā samañjāte sarasvatyā
3.11.2.38	tviṣim indreṇa bheṣajaṃ śyeno na rajasā hṛdā
3.11.2.39	payaḥ somaḥ parisrutā ghṛtaṃ madhu
3.11.2.40	vītām ājyasya
3.11.2.41	hotar yaja
3.11.2.42	hotā yakṣad daivyā hotārā bhiṣajāśvinendraṃ na jāgṛvi
3.11.2.43	divā naktaṃ na bheṣajaiḥ śūṣaṃ sarasvatī bhiṣak
3.11.2.44	sīsena duha indriyam
3.11.2.45	payaḥ somaḥ parisrutā ghṛtaṃ madhu
3.11.2.46	vītām ājyasya
3.11.2.47	hotar yaja
3.11.2.48	hotā yakṣat tisro devīr na bheṣajaṃ trayas tridhātavo 'pasaḥ
3.11.2.49	rūpam indro hiraṇyayam aśvineḍā na bhāratī
3.11.2.50	vācā sarasvatī mahā indrāya duha indriyam
3.11.2.51	payaḥ somaḥ parisrutā ghṛtaṃ madhu
3.11.2.52	vyantv ājyasya
3.11.2.53	hotar yaja
3.11.2.54	hotā yakṣat tvaṣṭāraṃ rūpakṛtaṃ supeśasaṃ vṛṣabhaṃ naryāpasam
3.11.2.55	tvaṣṭāram indram aśvinā bhiṣajaṃ naḥ sarasvatīm
3.11.2.56	ojo na jūtir indriyaṃ vṛko na rabhaso bhiṣak
3.11.2.57	yaśaḥ surāyā bheṣajaṃ śriyā na māsaram
3.11.2.58	payaḥ somaḥ parisrutā ghṛtaṃ madhu
3.11.2.59	vetv ājyasya
3.11.2.60	hotar yaja
3.11.2.61	hotā yakṣad vanaspatiṃ śamitāraṃ śatakratum
3.11.2.62	bhīmaṃ na manyuṃ rājānaṃ vyāghraṃ namasāśvinā
3.11.2.63	bhāmaṃ sarasvatī bhiṣag indrāya duha indriyam
3.11.2.64	payaḥ somaḥ parisrutā ghṛtam madhu
3.11.2.65	vetv ājyasya
3.11.2.66	hotar yaja
3.11.2.67	hotā yakṣad agniṃ svāhājyasya stokānām
3.11.2.68	svāhā medasāṃ pṛthak
3.11.2.69	svāhā chāgam aśvibhyām
3.11.2.70	svāhā meṣaṃ sarasvatyai
3.11.2.71	svāhā ṛṣabham indrāya siṃhāya sahasa indriyam
3.11.2.72	svāhāgniṃ na bheṣajaiḥ
3.11.2.73	svāhā somam indriyaiḥ
3.11.2.74	svāhendraṃ sutrāmāṇaṃ savitāraṃ varuṇaṃ bhiṣajāṃ patim
3.11.2.75	svāhā vanaspatiṃ priyaṃ pātho na bheṣajaiḥ
3.11.2.76	svāhā devā ājyapā juṣāṇo agnir bheṣajam
3.11.2.77	payaḥ somaḥ parisrutā ghṛtaṃ madhu
3.11.2.78	vyantv ājyasya
3.11.2.79	hotar yaja
3.11.3.1	samiddho agnir aśvinā tapto gharmo virāṭ sutaḥ / duhe dhenuḥ sarasvatī somaṃ śukram ihendriyam / tanūpā bhiṣajā sute 'śvinobhā sarasvatī / madhvā rajāṃsīndriyam indrāya pathibhir vaha
3.11.3.2	indrāyenduṃ sarasvatī narāśaṃsena nagnahum / adhātām aśvinā madhu bheṣajaṃ bhiṣajā sute
3.11.3.3	ājuhvānā sarasvatīndrāyendriyāṇi vīryam / iḍābhir aśvinā iṣaṃ sam ūrjaṃ saṃ rayiṃ dadhuḥ
3.11.3.4	aśvinā namuceḥ sutaṃ somaṃ śukraṃ parisrutā / sarasvatī tam ābharad barhiṣendrāya pātave
3.11.3.5	kavaṣyo na vyacasvatīr aśvibhyāṃ na duro diśaḥ / indro na rodasī ubhe duhe kāmānt sarasvatī
3.11.3.6	uṣāsā naktam aśvinā divendraṃ sāyam indriyaiḥ / saṃjānāne supeśasā samañjāte sarasvatyā
3.11.3.7	pātaṃ no aśvinā divā pāhi naktaṃ sarasvati / daivyā hotārā bhiṣajā pātam indraṃ sacā sute
3.11.3.8	tisras tredhā sarasvaty aśvinā bhāratīḍā / tīvraṃ parisrutā somam indrāyāsuṣuvur madam
3.11.3.9	aśvinā bheṣajaṃ madhu bheṣajaṃ naḥ sarasvatī / indre tvaṣṭā yaśaḥ śriyaṃ rūpaṃrūpam adhuḥ sute
3.11.3.10	ṛtuthendro vanaspatiḥ śaśamānaḥ parisrutā / kīlālam aśvibhyāṃ madhu duhe dhenuḥ sarasvatī
3.11.3.11	gobhir na somam aśvinā māsareṇa parisrutā / samadhātāṃ sarasvatyā svāhendre sutaṃ madhu
3.11.4.1	aśvinā havir indriyaṃ namucer dhiyā sarasvatī / ā śukram āsurād vasu madyam indrāya jabhrire
3.11.4.2	yam aśvinā sarasvatī haviṣendram avardhayan / sa bibheda balaṃ madyaṃ namucā āsure sacā
3.11.4.3	tam indraṃ paśavaḥ sacāśvinobhā sarasvatī / dadhānā abhyanūṣata haviṣā yajña indriyam
3.11.4.4	ya indra indriyaṃ dadhuḥ savitā varuṇo bhagaḥ / sa sutrāmā haviṣpatir yajamānāya saścata
3.11.4.5	savitā varuṇo dadhad yajamānāya dāśuṣe / ādatta namucer vasu sutrāmā balam indriyam
3.11.4.6	varuṇaḥ kṣatram indriyaṃ bhagena savitā śriyam / sutrāmā yaśasā balaṃ dadhānā yajñam āśata
3.11.4.7	yuvaṃ surāmam aśvinā namucā āsure sacā / vipipānā sarasvatīndraṃ karmasv āvata
3.11.4.8	hotā yakṣad aśvinau sarasvatīm indram ime somāḥ surāmāṇaḥ / chāgair na meṣair ṛṣabhaiḥ sutāḥ śaṣpair na tokmabhiḥ / lājair mahasvanto madā māsareṇa parisrutā / śukrāḥ payasvanto 'mṛtāḥ prasthitā vo madhuścyutaḥ / tān aśvinā sarasvatīndro juṣantāṃ somyaṃ madhu / pibantu / madantām / vyantu / hotar yaja / putram iva pitarā aśvinobhendrāvathuḥ kāvyair daṃsanābhiḥ / yat surāmaṃ vyapibaḥ śacībhiḥ sarasvatī tvā maghavann abhiṣṇak
3.11.4.9	aśvinā gobhir indriyam aśvebhir vīryaṃ balam / haviṣendraṃ sarasvatī yajamānam avardhayan
3.11.4.10	tā nāsatyā supeśasā hiraṇyavarttanī narā / sarasvatī haviṣmatīndraṃ karmasv avatu
3.11.4.11	tā bhiṣajā sukarmaṇā sā sudughā sarasvatī / sa vṛtrahā śatakratur indrāya dadhur indriyam
3.11.4.12	ahāvy agne havir āsye te srucīva ghṛtaṃ camvīva somaḥ / vājasaniṃ rayim asme suvīraṃ praśastaṃ dhehi yaśasaṃ bṛhantam
3.11.4.13	yasminn aśvāsa ṛṣabhāsa ukṣaṇo vaśā meṣā avasṛṣṭāsā āhutāḥ / kīlālape somapṛṣṭhāya vedhase hṛdā matiṃ janaye cārum agnaye
3.11.5.1	devaṃ barhiḥ sarasvatī sudevam indrāyāśvinā
3.11.5.2	tejo na cakṣur akṣor barhiṣā dadhur indriyam
3.11.5.3	vasuvane vasudheyasya vetu
3.11.5.4	yaja
3.11.5.5	devīr dvāro aśvinā bhiṣajendraṃ sarasvatī
3.11.5.6	prāṇān na vīryaṃ nasi dvāro dadhur indriyam
3.11.5.7	vasuvane vasudheyasya vyantu
3.11.5.8	yaja
3.11.5.9	devī uṣāsā aśvinā sutrāmendraṃ sarasvatī
3.11.5.10	balaṃ na vācam āsye uṣābhyāṃ dadhur indriyam
3.11.5.11	vasuvane vasudheyasya vītām
3.11.5.12	yaja
3.11.5.13	devī joṣṭrī sarasvaty aśvinendram avardhayan
3.11.5.14	śrotraṃ na karṇayor yaśo joṣṭrībhyāṃ dadhur indriyam
3.11.5.15	vasuvane vasudheyasya vītām
3.11.5.16	yaja
3.11.5.17	devī ūrjāhutī dughe sudughendraṃ sarasvatī
3.11.5.18	aśvinā bhiṣajāvataṃ śukraṃ na jyotiḥ stanayoḥ
3.11.5.19	āhutī dhatta indriyam
3.11.5.20	vasuvane vasudheyasya vītām
3.11.5.21	yaja
3.11.5.22	devā devānāṃ bhiṣajā hotārā indram aśvinā
3.11.5.23	vaṣaṭkāraiḥ sarasvatī tviṣiṃ na hṛdaye matim
3.11.5.24	hotṛbhyāṃ dadhur indriyam
3.11.5.25	vasuvane vasudheyasya vītām
3.11.5.26	yaja
3.11.5.27	devīs tisras tisro devīr aśvineḍā sarasvatī
3.11.5.28	śūṣaṃ na madhye nābhyā indrāya dadhur indriyam
3.11.5.29	vasuvane vasudheyasya vyantu
3.11.5.30	yaja
3.11.5.31	deva indro narāśaṃsas trivarūthaḥ sarasvatyā
3.11.5.32	aśvibhyām īyate rathaḥ
3.11.5.33	reto na rūpam amṛtaṃ janitram
3.11.5.34	indrāya tvaṣṭā dadhad indriyāṇi
3.11.5.35	vasuvane vasudheyasya vetu
3.11.5.36	yaja
3.11.5.37	devo devair vanaspatir hiraṇyaparṇo aśvibhyām
3.11.5.38	sarasvatyā supippala indrāya pacyate madhu
3.11.5.39	ojo na jūtir vṛṣabho na bhāmaṃ vanaspatir no dadhad indriyāṇi
3.11.5.40	vasuvane vasudheyasya vetu
3.11.5.41	yaja
3.11.5.42	devaṃ barhir vāritīnām adhvare stīrṇam aśvibhyām
3.11.5.43	ūrṇamradāḥ sarasvatyā syonam indra te sadaḥ
3.11.5.44	īśāyā manyuṃ rājānaṃ barhiṣā dadhur indriyam
3.11.5.45	vasuvane vasudheyasya vetu
3.11.5.46	yaja
3.11.5.47	devo agniḥ sviṣṭakṛd devān yakṣad yathāyatham
3.11.5.48	hotārā indram aśvinā vācā vācaṃ sarasvatīm
3.11.5.49	agniṃ somaṃ sviṣṭakṛt sviṣṭā indraḥ sutrāmā
3.11.5.50	savitā varuṇo bhiṣag iṣṭo devo vanaspatiḥ
3.11.5.51	sviṣṭā devā ājyapāḥ sviṣṭo agnir agninā
3.11.5.52	hotā hotre sviṣṭakṛt saho na dadhad indriyam
3.11.5.53	ūrjam apacitiṃ svadhām
3.11.5.54	vasuvane vasudheyasya vetu
3.11.5.55	yaja
3.11.6.1	somo rājāmṛtaṃ suta oṣadhīnām apāṃ rasaḥ / ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.2	adbhyaḥ kṣīraṃ vyapibat kruṅṅ āṅgiraso dhiyā / ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.3	adbhyaḥ somaṃ vyapibac chandobhir haṃsaḥ śuciṣat / ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.4	annāt parisruto rasaṃ brahmaṇā kṣatraṃ vyapibat / ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.5	reto mūtraṃ vijahāti yoniṃ praviśad indriyam / garbho jarāyuṇāvṛtā ulbaṃ jahāti janmanā
3.11.6.6	ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.7	dṛṣṭvā rūpe vyākarot satyānṛte prajāpatiḥ / aśraddhām anṛte 'dadhāñ śraddhāṃ satye prajāpatiḥ
3.11.6.8	ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.9	vedena rūpe vyapibat sutāsutau prajāpatiḥ / ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.6.10	dṛṣṭvā parisruto rasaṃ śukreṇa śukraṃ vyapibat / payaḥ somaṃ prajāpatiḥ / ṛtena satyam indriyaṃ vipānaṃ śukram andhasaḥ / indrasyendriyam idaṃ payo 'mṛtaṃ madhu
3.11.7.1	parīto ṣiñcatā sutaṃ somo ya uttamaṃ haviḥ / dadhanvān yo naryo apsv antarā suṣāva somam adribhiḥ
3.11.7.2	somo 'si / aśvibhyāṃ pacyasva / sarasvatyai pacyasva / indrāya sutrāmṇe pacyasva / punātu te parisrutaṃ somaṃ sūryasya duhitā / vāreṇa śaśvatā tanā
3.11.7.3	vāyoḥ pūtaḥ pavitreṇa prāk somo atidrutaḥ / indrasya yujyaḥ sakhā
3.11.7.4	vāyoḥ pūtaḥ pavitreṇa pratyak somo atisrutaḥ / indrasya yujyaḥ sakhā
3.11.7.5	brahma kṣatraṃ pavate teja indriyaṃ surāyāḥ somaḥ suta āsuto madāya / śukreṇa deva devatāḥ pipṛgdhi rasenānnaṃ yajamānāya dhehi
3.11.7.6	kuvid aṅga / nānā hi vām / yā vyāghraṃ viṣūcikobhau vṛkaṃ ca rakṣati / śyenaṃ patatriṇaṃ siṃhaṃ semaṃ pātv aṃhasaḥ
3.11.7.7	surāvantaṃ barhiṣadaṃ suvīraṃ yajñaṃ hinvanti mahiṣā namobhiḥ / dadhānāḥ somaṃ divi devatāsu madenendraṃ yajamānāḥ svarkāḥ
3.11.7.8	yas te rasaḥ saṃbhṛtā oṣadhīṣu somasya śuṣmaḥ surāyāṃ sutasya / tena jinva yajamānaṃ madena sarasvatīm aśvinā indram agnim
3.11.7.9	yam aśvinā namucer āsurād adhi sarasvaty asunod indriyāya / imaṃ taṃ śukraṃ madhumantam induṃ somaṃ rājānam iha bhakṣayāmi
3.11.7.10	yad atra śiṣṭaṃ rasinaḥ sutasya yam asyendro apibañ śacībhiḥ / ahaṃ tam asya manasā śivena somaṃ rājānam iha bhakṣayāmi
3.11.8.1	devasya tvā savituḥ prasave 'śvinor bāhubhyāṃ pūṣṇo hastābhyām ādade
3.11.8.2	trayā devā ekādaśa trayastriṃśāḥ surādhasaḥ / bṛhaspatipurohitā devasya savituḥ save / devā devair avantu tvā / prathamās tvā dvitīyair abhiṣiñcantu / dvitīyās tvā tṛtīyaiḥ / tṛtīyās tvā satyena / satyaṃ tvā brahmaṇā / brahma tvā yajurbhiḥ / yajūṃṣi tvā sāmabhiḥ / sāmāni tvā ṛgbhiḥ / ṛcas tvā puronuvākyābhiḥ / puronuvākyās tvā yājyābhiḥ / yājyās tvā vaṣaṭkāraiḥ / vaṣaṭkārās tvāhutibhir abhiṣiñcantu / āhutayas te kāmānt samardhayantv asau / aśvinos tvā tejasā brahmavarcasāyābhiṣiñcāmi / sarasvatyās tvā vīryeṇa yaśase 'nnādyāyābhiṣiñcāmi / indrasya tvendriyeṇaujase balāyābhiṣiñcāmi / bhūḥ svāhā / śiro me śrīr yaśo mukhaṃ tviṣiḥ keśāś ca śmaśrūṇi / rājā me prāṇo amṛtaṃ samrāṭ cakṣur virāṭ śrotram
3.11.8.3	jihvā me bhadraṃ vāṅ maho mano manyuḥ svarāḍ bhāmaḥ / modāḥ pramodā aṅgulīr aṅgāni mitraṃ me sahaḥ
3.11.8.4	bāhū me balam indriyaṃ hastau me karma vīryam / ātmā kṣatram uro mama
3.11.8.5	pṛṣṭīr me rāṣṭram udaram aṃsau grīvāś ca śroṇyau / ūrū aratnī jānunī viśo me 'ṅgāni sarvataḥ
3.11.8.6	nābhir me cittaṃ vijñānaṃ pāyur me 'pacitir bhasat / ānandanandā āṇḍau me bhagaḥ saubhāgyaṃ pasaḥ
3.11.8.7	lomāni prayatir mama tvaṅ mā ānatir āgatiḥ / māṃsaṃ mā upanatir vasv asthi majjā mā ānatiḥ
3.11.8.8	jaṅghābhyāṃ padbhyāṃ dhīro 'smi viśi rājā pratiṣṭhitaḥ / prati brahman pratitiṣṭhāmi kṣatre / praty aśveṣu pratitiṣṭhāmi goṣu / prati prajāyāṃ pratitiṣṭhāmi pṛṣṭhe / prati prāṇeṣu pratitiṣṭhāmy ātman / dyāvāpṛthivyoḥ pratitiṣṭhāmi yajñe
3.11.9.1	sīsena tantraṃ manasā manīṣiṇa ūrṇāsūtreṇa kavayo vayanti / aśvinā yajñaṃ savitā sarasvatīndrasya rūpaṃ varuṇo bhiṣajyan
3.11.9.2	tad asya rūpam amṛtaṃ śacībhis tisro dadhur devatāḥ saṃrarāṇāḥ / lomāni śaṣpair bahudhā na tokmabhis tvag asya māṃsam abhavan na lājāḥ
3.11.9.3	tad aśvinā bhiṣajā rudravartanī sarasvatī vayati peśo antaram / asthi majjānaṃ māsaraṃ kārotareṇa dadhato gavāṃ tvaci
3.11.9.4	sarasvatī manasā peśalaṃ vasu nāsatyābhyāṃ vayati darśataṃ vapuḥ / rasaṃ parisruto na rohitaṃ nagnahur dhīras tasaraṃ na vema
3.11.9.5	payasaḥ śukram amṛtaṃ janitraṃ surāyā mūtrājjanayanta retaḥ / apāmatiṃ durmatiṃ bādhamānā ūvadhyaṃ vātāt sabvaṃ tad ārāt
3.11.9.6	indraḥ sutrāmā hṛdayena satyaṃ puroḍāśena savitā jajāna / yakṛt klomānaṃ varuṇo bhiṣajyan matasne vāyavyair na mināti pittam
3.11.9.7	āntrāṇi sthālīr madhu pinvamānā gudāḥ pātrāṇi sudughā na dhenuḥ / śyenasya pattraṃ na plīhā śacībhir āsandī nābhir udaraṃ na mātā
3.11.9.8	kumbho vaniṣṭhur janitā śacībhir yasminn agre yonyāṃ garbho antaḥ / plāśir vyaktaḥ śatadhārā utso duhe na kumbhī svadhāṃ pitṛbhyaḥ
3.11.9.9	mukhaṃ sadasya śirā it satena jihvā pavitram aśvināsant sarasvatī / capyaṃ na pāyur bhiṣag asya vālo vastir na śepo harasā tarasvī
3.11.9.10	aśvibhyāṃ cakṣur amṛtaṃ grahābhyāṃ chāgena tejo haviṣā ghṛtena / pakṣmāṇi godhūmaiḥ kuvalair utāni peśo na śukram asitaṃ vasāte
3.11.9.11	avir na meṣo nasi vīryāya prāṇasya panthā amṛtaṃ grahābhyām / sarasvaty upavākair vyānaṃ nasyāni barhir badarair jajāna
3.11.9.12	indrasya rūpam ṛṣabho balāya karṇābhyāṃ śrotram amṛtaṃ grahābhyām / yavair na barhir bhruvi kesarāṇi karkandhu jajñe madhu sāraghaṃ mukhe
3.11.9.13	ātmann upasthe na vṛkasya loma mukhe śmaśrūṇi na vyāghraloma / keśā na śīrṣan yaśase śriyai śikhā siṃhasya loma tviṣir indriyāṇi
3.11.9.14	aṅgair ātmānaṃ bhiṣajā tad aśvinātmānam aṅgaiḥ samadhāt sarasvatī / indrasya rūpaṃ śatamānam āyuḥ śukraṃ na jyotir amṛtaṃ dadhānā
3.11.9.15	sarasvatī yonyāṃ garbham antar aśvibhyāṃ patnī sukṛtaṃ bibharti / apāṃ rasena varuṇo na sāmnendraṃ śriyai janayann apsu rājā
3.11.9.16	tejaḥ paśūnāṃ havir indriyāvat parisrutā payasā sāraghaṃ madhu / aśvibhyāṃ dugdhaṃ bhiṣajā sarasvatī sutāsutābhyām amṛtaḥ somā induḥ
3.11.10.1	punantu mā pitaraḥ somyāsaḥ punantu mā pitāmahāḥ / pavitreṇa śatāyuṣā viśvam āyur vyaśnavai
3.11.10.2	punantu mā pitāmahāḥ punantu prapitāmahāḥ / pavitreṇa śatāyuṣā sarvam āyur vyaśnavai
3.11.10.3	agnā āyūṃṣi pavase
3.11.10.4	pavamānaḥ svar janaḥ pavitreṇa vicarṣaṇiḥ / yaḥ potā sa punātu mā
3.11.10.5	punantu mā devajanāḥ punantu manavo dhiyā / punantu viśvā bhūtā mā jātavedaḥ punāhi mā
3.11.10.6	pavamānaḥ punātu mā kratve dakṣāya jīvase / jyok ca sūryaṃ dṛśe
3.11.10.7	ubhābhyāṃ deva savitaḥ pavitreṇa savena ca / māṃ punāhi viśvataḥ
3.11.10.8	pavitreṇa punāhi mā śukreṇa deva dīdyat / agne kratvā kratūṃr anu
3.11.10.9	yat te pavitram arciṣy agne vitatam antarā / brahma tena punīmahe
3.11.10.10	vaiśvadevī punatī devy āgād yasyā bahvyas tanvo vītapṛṣṭhāḥ / tayā madantaḥ sadhamādyeṣu vayaṃ syāma patayo rayīṇām
3.11.10.11	vaiśvānaro raśmibhir mā punātu vātaḥ prāṇeneṣiro mayobhūḥ / dyāvāpṛthivī payasā payobhir ṛtāvarī yajñiye mā punītām
3.11.10.12	bṛhadbhiḥ savitas tribhir varṣiṣṭhair deva manmabhiḥ / agne dakṣaiḥ punīmahe
3.11.10.13	ye samānāḥ samanasaḥ pitaro yamarājye / teṣāṃ lokaḥ svadhā namo yajño deveṣu kalpatām
3.11.10.14	ye samānāḥ samanaso jīvā jīveṣu māmakāḥ / teṣāṃ śrīr mayi kalpatām asmiṃl loke śataṃ samāḥ
3.11.10.15	dve srutī / idaṃ haviḥ prajananaṃ me astu daśavīraṃ sarvagaṇaṃ svastaye / ātmasani prajāsani kṣetrasani paśusani lokasany abhayasani
3.11.10.16	agniḥ prajāṃ bahulāṃ me kṛṇotv annaṃ payo reto asmāsu dhehi
3.11.10.17	yad devā devaheḍanaṃ devāsaś cakṛmā vayam / agnir mā tasmād enaso viśvān muñcatv aṃhasaḥ
3.11.10.18	yadi svapan yadi jāgrad enāṃsi cakṛmā vayam / vāyur mā tasmād enaso viśvān muñcatv aṃhasaḥ
3.11.10.19	yadi divā yadi naktam enāṃsi cakṛmā vayam / sūryo mā tasmād enaso viśvān muñcatv aṃhasaḥ
3.11.10.20	dhāmnodhāmnaḥ / yad grāme / pavitram asi yajñasya pavitraṃ yajamānasya / tan mā punātu sarvato viśvasmād devakilbiṣāt / sarvasmād devakilbiṣāt
3.11.10.21	drupadād iven mumucānaḥ svinnaḥ snātvī malād iva / pūtaṃ pavitreṇevājyaṃ viśve muñcantu mainasaḥ
3.11.10.22	samāvṛtat pṛthivī sam uṣāḥ sam u sūryaḥ / vaiśvānarajyotir bhūyāsaṃ vibhuṃ kāmaṃ vyaśīya / bhūḥ svāhā
3.11.11.1	samiddho agniḥ samidhā susamiddho vareṇyaḥ / gāyatrī chanda indriyaṃ triyavir gaur vayo dadhuḥ
3.11.11.2	tanūnapāñ śucivratas tanūpāś ca sarasvatī / uṣṇik chanda indriyaṃ dityavāḍ gaur vayo dadhuḥ
3.11.11.3	iḍābhir agnir īḍyaḥ somo devo amartyaḥ / anuṣṭup chanda indriyaṃ pañcāvir gaur vayo dadhuḥ
3.11.11.4	subarhir agniḥ pūṣaṇvānt stīrṇabarhir amartyaḥ / bṛhatī chanda indriyaṃ trivatso gaur vayo dadhuḥ
3.11.11.5	duro devīr diśo mahīr brahmā devo bṛhaspatiḥ / paṅktiś chanda indriyaṃ turyavāḍ gaur vayo dadhuḥ
3.11.11.6	uṣe yahvī supeśasā viśve devā amartyāḥ / triṣṭup chanda indriyaṃ pṛṣṭhavāḍ gaur vayo dadhuḥ
3.11.11.7	daivyā hotārā bhiṣajendreṇa sayujā yujā / jagatī chanda indriyam anaḍvān gaur vayo dadhuḥ
3.11.11.8	tisro devīr iḍā mahī bhāratī maruto viśaḥ / virāṭ chanda indriyaṃ dhenur gaur na vayo dadhuḥ
3.11.11.9	tvaṣṭā turīpo adbhuta indrāgnī puṣṭivardhanā / dvipadā chanda indriyam ukṣā gaur na vayo dadhuḥ
3.11.11.10	śamitā no vanaspatiḥ savitā prasuvan bhagam / kakup chanda ihendriyam ṛṣabho gaur vayo dadhuḥ
3.11.11.11	svāhā yajñaṃ varuṇaḥ sukṣatro bheṣajaṃ karat / aticchandā indriyaṃ bṛhad vaśā vehad vayo dadhuḥ
3.11.12.1	vasantena ṛtunā devā vasavas trivṛtā stutam / rathantareṇa tejasā havir indre vayo dadhuḥ
3.11.12.2	grīṣmeṇa ṛtunā devā rudrāḥ pañcadaśe stutam / bṛhatā yaśasā balaṃ havir indre vayo dadhuḥ
3.11.12.3	varṣābhir ṛtunādityāḥ stome saptadaśe stutam / vairūpeṇa viśaujasā havir indre vayo dadhuḥ
3.11.12.4	śāradena ṛtunā devā ekaviṃśa ṛbhavaḥ stutam / vairājena śriyā śriyaṃ havir indre vayo dadhuḥ
3.11.12.5	hemantena ṛtunā devās triṇave marutaḥ stutam / balena śakvarīḥ saho havir indre vayo dadhuḥ
3.11.12.6	śaiśireṇa ṛtunā devās trayastriṃśe 'mṛtaṃ stutam / satyena revatīḥ kṣatraṃ havir indre vayo dadhuḥ
3.15.1.1	śādaṃ dadbhir avakān dantamūlair mṛdaṃ barsvai stegān daṃṣṭrābhyām avakrandena tālu vājaṃ hanubhyāṃ sarasvatyā agrajihvaṃ jihvāyā utsādam apa āsyena vṛṣaṇā āṇḍābhyām ādityāñ śmaśrubhiḥ panthāṃ bhrūbhyāṃ dyāvāpṛthivī vartobhyāṃ vidyutaṃ kanīnikābhyāṃ karṇābhyāṃ śrotre śrotrābhyāṃ karṇā avāryāṇi pakṣmāṇi pāryā ikṣavaḥ pāryāṇi pakṣmāṇy avāryā ikṣavaḥ
3.15.7.1	indrasya kroḍo 'dityāḥ pājasyaṃ diśāṃ jatravo 'dityā bhasad jīmūtān hṛdayaupaśābhyām antarikṣaṃ pulītatā nabha udaryeṇa valmīkān klomnā glaubhir gulmāṃś cakravākau matasnābhyāṃ divaṃ vṛkkābhyāṃ hirābhiḥ sravantīr girīn plāśibhyām upalān plīhnā hradān kukṣibhyāṃ samudram udareṇa vaiśvānaraṃ bhasmanā
3.16.1.1	mā no mitro varuṇo aryamāyur indra ṛbhukṣā marutaḥ parikśan / yad vājino devajātasya sapteḥ pravakṣyāmo vidathe vīryāṇi
3.16.1.2	yan nirṇijā rekṇasā prāvṛtasya rātiṃ gṛbhītāṃ mukhato nayanti / suprāṅ ajo memyad viśvarūpa indrāpūṣṇoḥ priyam apyetu pāthaḥ
3.16.1.3	eṣa chāgaḥ puro aśvena vājinā pūṣṇo bhāgo nīyate viśvadevyaḥ / abhipriyaṃ yat puroḍāśam arvatā tvaṣṭed enaṃ sauśravasāya jinvati
3.16.1.4	yaddhaviṣyam ṛtuśo devayānaṃ trir mānuṣāḥ pary aśvaṃ nayanti / atrā pūṣṇaḥ prathamo bhāga eti yajñaṃ devebhyaḥ prativedayann ajaḥ
3.16.1.5	upa prāgāt suman me 'dhāyi manma devānām āśā upa vītapṛṣṭhaḥ / anv enaṃ viprā ṛṣayo madanti devānāṃ puṣṭe cakṛmā subandhum
3.16.1.6	hotādhvaryur āvayā agnimindho grāvagrābha uta śaṃstā suvipraḥ / tena yajñena svaraṃkṛtena sviṣṭena vakṣaṇā āpṛṇadhvam
3.16.1.7	yūpavraskā uta ye yūpavāhāś caṣālaṃ ye aśvayūpāya takṣati / ye cārvate pacanaṃ saṃbharanty uto teṣām abhigūrtir na invatu
3.16.1.8	yad vājino dāma saṃdānam arvato yā śīrṣaṇyā raśanā rajjur asya / yad vā ghāsya prabhṛtam āsye tṛṇaṃ sarvā tā te api deveṣv astu
3.16.1.9	yad ūvadhyam udarasyāpavāti ya āmasya kraviṣo gandho asti / sukṛtā tañ śamitāraḥ kṛṇvantūta medhaṃ śṛtapākaṃ pacantu
3.16.1.10	yad aśvasya kraviṣo makṣikāśa yad vā svarau svadhitau ripram asti / yaddhastayoḥ śamitur yan nakheṣu sarvā tā te api deveṣv astu
3.16.1.11	yat te gātrād agninā pacyamānād abhi śūlaṃ nihatasyāvadhāvati / mā tad bhūmyām āśriṣan mā tṛṇeṣu devebhyas tad uśadbhyo rātam astu
3.16.1.12	ye vājinaṃ paripaśyanti pakvaṃ ya īm āhuḥ surabhir nirhareti / ye cārvato māṃsabhikṣām upāsate uto teṣām abhigūrtir na invatu
3.16.1.13	yan nīkṣaṇaṃ māṃspacanyā ukhāyā yā pātrāṇi yūṣṇa āsecanāni / ūṣmaṇyāpidhānā carūṇām aṅkāḥ sūnāḥ paribhūṣanty aśvam
3.16.1.14	yad aśvāya vāsa upastṛṇanty adhivāsaṃ yā hiraṇyāny asmai / saṃdānam arvantaṃ paḍvīśaṃ priyā deveṣv āyāmayanti
3.16.1.15	nikramaṇaṃ niṣadanaṃ vivartanaṃ yac ca paḍvīśam arvataḥ / yac ca papau yac ca ghāsiṃ jaghāsa sarvā tā te api deveṣv astu
3.16.1.16	mā tvāgnir dhanayīd dhūmagandhir mokhā bhrājanty abhivikta jaghriḥ / iṣṭaṃ vītam abhigūrtaṃ vaṣaṭkṛtaṃ taṃ devāsaḥ pratigṛbhṇanty aśvam
3.16.2.1	samiddho añjan kṛdaraṃ matīnāṃ ghṛtam agne madhumat pinvamānaḥ / vājī vahan vājinaṃ jātavedo devānāṃ vakṣi priyam ā sadhastham
3.16.2.2	tanūnapāt saṃ patho devayānān prajānan vājy apyetu devān / anu tvā sapte pradiśaḥ sacantāṃ svadhāṃ devair yajamānāya dhehi
3.16.2.3	īḍyaś cāsi vandyaś cāsi vājinn āśuś cāsi medhyaś cāsi sapte / agniṣ ṭvā devair vasubhiḥ sajoṣāḥ prītaṃ vahniṃ vahatu jātavedāḥ
3.16.2.4	stīrṇaṃ barhiḥ suṣṭarīmā juṣāṇoru pṛthu prathamānaṃ pṛthivyām / devebhir aktam aditiḥ sajoṣāḥ syonaṃ kṛṇvānā suvite dadhātu
3.16.2.5	etā u vaḥ subhagā viśvavārā vi pakṣobhiḥ śrayamāṇā ud ātaiḥ / ṛṣvāḥ satīḥ kavaṣaḥ śumbhamānā dvāro devīḥ suprāyaṇā bhavantu
3.16.2.6	antarā mitrāvaruṇā carantī mukhaṃ yajñānām abhi saṃvidāne / uṣāsā vāṃ suhiraṇye suśilpe ṛtasya yonā iha sādayāmi
3.16.2.7	prathamā vāṃ sarathinā suvarṇā devau paśyantau bhuvanāni viśvā / apiprayaṃ codanā vāṃ mimānā hotārā jyotiḥ pradiśā diśantā
3.16.2.8	ādityair no bhāratī vaṣṭu yajñaṃ sarasvatī saha rudrair na āvīt / iḍopahūtā vasubhiḥ sajoṣāḥ syonaṃ kṛṇvānā suvite dadhātu
3.16.2.9	tvaṣṭā vīraṃ devakāmaṃ jajāna tvaṣṭur arvā jāyata āśur aśvaḥ
3.16.2.10	tvaṣṭemā viśvā bhuvanā jajāna bahoḥ kartāram iha yakṣi hotaḥ
3.16.2.11	aśvo ghṛtena tmanyā samaktā upa devaṃ ṛtuśaḥ pātha etu / vanaspatir devalokaṃ prajānann agninā havyā svaditāni vakṣat
3.16.2.12	prajāpates tapasā vāvṛdhānaḥ sadyo jāto dadhiṣe yajñam agne / svāhākṛtena haviṣā purogā yāhi sādhyā havir adantu devāḥ
3.16.3.1	yuñjanti bradhnam aruṣaṃ carantaṃ pari tasthuṣaḥ / rocante rocanā divi
3.16.3.2	yuñjanty asya kāmyā harī vipakṣasā rathe / śoṇā dhṛṣṇū nṛvāhasā
3.16.3.3	ketuṃ kṛṇvann aketave peśo maryā apeśase / sam uṣadbhir ajāyathāḥ
3.16.3.4	jīmūtasyeva bhavati pratīkaṃ yad varmī yāti samadām upasthe / anāviddhayā tanvā jaya tvaṃ sa tvā varmaṇo mahimā pipartu
3.16.3.5	dhanvanā gā dhanvanājiṃ jayema dhanvanā tīvrāḥ samado jayema / dhanuḥ śatror apakāmaṃ kṛṇotu dhanvanā sarvāḥ pṛtanā jayema
3.16.3.6	vakṣyantīved āganīganti karṇaṃ priyaṃ sakhāyaṃ pariṣasvajānā / yoṣeva śiṅkte vitatādhi dhanvañ jyā iyaṃ samane pārayantī
3.16.3.7	te ācarantī samaneva yoṣā māteva putraṃ bibhṛtām upasthe / apa śatrūn vidhyataḥ saṃvidāne ārtnī ime visphurantī amitrān
3.16.3.8	bahūnāṃ pitā bahur asya putraḥ ciścā kṛṇoti samanāvagatya / iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ
3.16.3.9	rathe tiṣṭhan nayati vājinaḥ puro yatrayatra kāmayate suṣārathiḥ / abhīśūnāṃ mahimānaṃ panāyata manaḥ paścād anuyacchanti raśmayaḥ
3.16.3.10	tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ / avakrāmantaḥ prapadair amitrān kṣiṇanti śatrūnr anapavyayantaḥ
3.16.3.11	vanaspate vīḍvaṅgo hi bhūyā asmatsakhā prataraṇaḥ suvīraḥ / gobhiḥ saṃnaddho asi vīḍayasvāsthātā te jayatu jetvāni
3.16.3.12	divas pṛthivyāḥ pary antarikṣād vanaspatibhyaḥ pary āvṛtaṃ sahaḥ / apām ojmānaṃ pari gobhir āvṛtam indrasya vajraṃ haviṣā rathaṃ yaja
3.16.3.13	indrasya vajro marutām anīkaṃ mitrasya garbho varuṇasya nābhiḥ / semāṃ no havyadātiṃ juṣāṇo deva ratha prati havyā gṛbhāya
3.16.3.14	svāduṣaṃsadaḥ pitaro vayodhāḥ kṛcchreśritaḥ śaktīvanto gabhīrāḥ / citrasenā iṣubalā amṛdhrāḥ satovīrā uravo vrātasāhāḥ
3.16.3.15	brāhmaṇāsaḥ pitaraḥ somyāsaḥ śive no dyāvāpṛthivī ubhe stām / pūṣā naḥ pātu duritād ṛtāvṛdho rakṣā mākir no aghaśaṃsa īśata
3.16.3.16	ṛjīte parivṛṅgdhi no 'śmā bhavatu nas tanūḥ / somo adhibravītu no 'ditiḥ śarma yacchatu
3.16.3.17	suparṇaṃ vaste mṛgo asyā danto gobhiḥ saṃnaddhā patati prasūtā / yatrā naraḥ saṃ ca vi ca dravanti tatrāsmabhyam iṣavaḥ śarma yaṃsan
3.16.3.18	ahir iva bhogaiḥ paryeti bāhuṃ jyāyā hetiṃ paribādhamānaḥ / hastaghno viśvā vayunāni vidvān pumān pumāṃsaṃ paripātu viśvataḥ
3.16.3.19	ājaṅghanti sānv eṣāṃ jaghanaṃ upajighnatu / aśvājani pracetaso 'śvānt samatsu nodaya
3.16.3.20	upaśvāsaya pṛthivīm uta dyāṃ purutrā te manutāṃ viṣṭhitaṃ jagat / sa dundubhe sajūr indreṇa devair ārād davīyo apasedha śatrūn
3.16.3.21	ākrandaya balam ojo nā ādhā niṣṭanihi duritā bādhamānaḥ / apaprotha dundubhe ducchunā ita indrasya muṣṭir asi vīḍayasva
3.16.3.22	āmūr aja pratyāvartayemāḥ ketumad dundubhir vāvadīti / sam aśvaparṇāś carantu no naro 'smākam indra rathino jayantu
3.16.4.1	samid diśām āśayānaḥ svarvin madhu reto mādhavaḥ pātv asmān / agnir devo duṣṭarītur adabdha idaṃ kṣatraṃ rakṣatu pātv asmān
3.16.4.2	rathantaraṃ sāmabhiḥ pātv asmān gāyatrī chandasāṃ viśvarūpā / trivṛn no viṣṭhayā stomo ahnā samudro vāta idam ojaḥ pipartu
3.16.4.3	ugrā diśām abhibhūtir vayodhāḥ śuciḥ śukre ahann ojasīne / indrādhipatyaiḥ pipṛtād ato no mahi kṣatraṃ viśvato dhārayedam
3.16.4.4	bṛhat sāma kṣatrabhṛd vṛddhavṛṣṇaṃ triṣṭubhaujaḥ śubhitam ugravīram / indraḥ stomena pañcadaśena madhyam idaṃ vātena sagareṇa rakṣatu
3.16.4.5	prācī diśāṃ sahayaśā yaśasvatī viśve devāḥ prāvṛṣāhnāṃ svarvatī / vairūpe sāmann adhi tañ śakeyaṃ jagatyainaṃ vikṣv āveśayāmi
3.16.4.6	idaṃ kṣatraṃ duṣṭaram astv ojo 'nādhṛṣṭaṃ sahasyaṃ sahasvat / viśve devāḥ saptadaśena varca idaṃ kṣatraṃ salilavātam ugram
3.16.4.7	dhartrī diśāṃ kṣatram idaṃ dādhāropasthāśānāṃ mitravad astv ojaḥ / mitrāvaruṇā śaradāhnā cikittam asme rāṣṭrāya mahi śarma yacchatam
3.16.4.8	vairāje sāmann adhi me manīṣānuṣṭubhā saṃbhṛtaṃ vīryaṃ sahaḥ / idaṃ kṣatraṃ mitravad ārdradānu mitrāvaruṇā rakṣatam ādhipatyaiḥ
3.16.4.9	samrāḍ diśāṃ sahasāmnī sahasvaty ṛtur hemanto viṣṭhayā naḥ pipartu / avasyuvātā bṛhatī na śakvarī diśāṃ devy avatu no ghṛtācī
3.16.4.10	svarvatī sudughā naḥ payasvatīmaṃ yajñam avatu yā ghṛtācī / tvaṃ gopāḥ puraetota paścād bṛhaspate yāmyāṃ yuṅgdhi vācam
3.16.4.11	ūrdhvā diśāṃ rantir āśauṣadhīnāṃ saṃvatsareṇa savitā no ahnā / revat sāmāticchandā u chando 'jātaśatruḥ syonā no astu
3.16.4.12	stomas trayastriṃśe bhuvanasya patnī vivasvadvāte abhi no gṛṇīhi / ghṛtavatī savitur ādhipatye payasvatī rātir āśā no astu
3.16.4.13	anv adya no anumatir yajñaṃ deveṣu manyatām / agniś ca havyavāhano bhavataṃ dāśuṣe mayaḥ
3.16.4.14	anv id anumate tvaṃ manyāsai śaṃ ca nas kṛdhi / kratve dakṣāya no hinu pra nā āyūṃṣi tāriṣat
3.16.4.15	vaiśvānaro na ūtyā prayātu parāvataḥ / agnir ukthena vāhasā
3.16.4.16	pṛṣṭo divi / dhruvā diśāṃ viṣṇupatny aghorāsyeśānā sahaso yā manotā / bṛhaspatir mātariśvota vāyuḥ saṃdhvānā vātā abhi no gṛṇantu
3.16.4.17	viṣṭambho divo dharuṇā pṛthivyā asyeśānā jagato viṣṇupatnī / vyacasvatīṣayantī subhūtiḥ śivā no astv aditer upasthe
3.16.4.18	kayā naḥ / ko adya yuṅkte dhuri gā ṛtasya śimīvato bhāmino durhṛṇāyūn / āsanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt
3.16.5.1	agner manve prathamasyāmṛtānāṃ yaṃ pāñcajanyaṃ bahavaḥ samindhate / viśvasyāṃ viśi praviviśivāṃsam īmahe sa no muñcatv aṃhasaḥ
3.16.5.2	yasyedaṃ prāṇan nimiṣad yad ejati yasya jātaṃ janamānaṃ ca kevalam / staumy agniṃ nāthito johavīmi sa no muñcatv aṃhasaḥ
3.16.5.3	indrasya manve prathamasya pracetaso vṛtraghnaḥ stomā upa mām upāguḥ / yo dāśuṣaḥ sukṛto havam upa gantā sa no muñcatv aṃhasaḥ
3.16.5.4	yaḥ saṃgrāmaṃ nayati saṃ vaśī yudhe yaḥ puṣṭāni saṃsṛjati trayāṇi / staumīndraṃ nāthito johavīmi sa no muñcatv aṃhasaḥ
3.16.5.5	manve vāṃ mitrāvaruṇā tasya vittaṃ satyaujasā durhṛṇā yaṃ nudethe / yā rājānā sarathaṃ yāta ugrā tā no muñcatam āgasaḥ
3.16.5.6	yo vāṃ ratha ṛjuraśmiḥ satyadharmā mithucarantam upayāti dūṣayan / staumi mitrāvaruṇau nāthito johavīmi tā no muñcatamāgasaḥ
3.16.5.7	vāyoḥ savitur vidathāni manmahe yā ātmanvad bibhṛto yau ca rakṣataḥ / yau viśvasya paribhū babhūvathus tā no muñcatam āgasaḥ
3.16.5.8	upa śreṣṭhā na āśiro devayor dharmā asthiran / staumi vāyuṃ savitāraṃ nāthito johavīmi tā no muñcatam āgasaḥ
3.16.5.9	rathītamau rathīnām ahva ūtaye śubhaṃ gamiṣṭhau suyamebhir aśvaiḥ / yayor vāṃ devau deveṣv aniṣitam ojas tā no muñcatam āgasaḥ
3.16.5.10	yad ayātaṃ vahatuṃ sūryāyās tricakreṇa saṃsadam icchamānau / staumi devā aśvinau nāthito johavīmi tā no muñcatam āgasaḥ
3.16.5.11	marutāṃ manve adhi no bruvantu premāṃ vācaṃ viśvām avantu viśve / āśūn huve suyamān ūtaye te no muñcantv enasaḥ
3.16.5.12	tigmam āyudhaṃ vīḍitaṃ sahasvad divyaṃ śardhaḥ pṛtanāsu jiṣṇu / staumi devān maruto nāthito johavīmi te no muñcantv enasaḥ
3.16.5.13	devānāṃ manve adhi no bruvantu premāṃ vācaṃ viśvām avantu viśve / āśūn huve suyamān ūtaye te no muñcantv enasaḥ
3.16.5.14	yad idaṃ mābhiśocati pauruṣeyeṇa daivyena / staumi viśvān devān nāthito johavīmi te no muñcantv enasaḥ
3.16.5.15	anv adya no anumatiḥ / anv id anumate tvam / vaiśvānaro na ūtyā / tvam agne śociṣā śośucānā ā rodasī apṛṇā jāyamānaḥ / tvaṃ devaṃ abhiśaster amuñco vaiśvānara jātavedo mahitvā
3.16.5.16	urvī rodasī varivas kṛṇotaṃ kṣetrasya patnī adhi no bruvāthaḥ / staumi dyāvāpṛthivī nāthito johavīmi te no muñcatam aṃhasaḥ
3.16.5.17	ye aprathetām amitebhir ojobhir ye pratiṣṭhe abhavatāṃ vasūnām / staumi dyāvāpṛthivī nāthito johavīmi te no muñcatam aṃhasaḥ
3.16.5.18	yac ciddhi te puruṣatrā yaviṣṭhācittibhiś cakṛmā kaccid āgaḥ / kṛdhī ṣv asmaṃ aditer anāgān enāṃsi śiśratho viṣvag agne
3.16.5.19	yathā ha tyad vasavo gauryaṃ cit padi ṣitām amuñcatā yajatrāḥ / evo ṣv asman muñcatā vy aṃhaḥ pratāry agne prataraṃ nā āyuḥ
4.1.1.1	vanaspatīn vā ugro deva udauṣat
4.1.1.2	taṃ śamyā adhy aśamayan
4.1.1.3	tañ śamyāḥ śamītvam
4.1.1.4	yañ śamīśākhayā vatsān apākaroti śāntyai
4.1.1.5	parṇavatī kāryā
4.1.1.6	paśūnāṃ vā etad rūpam
4.1.1.7	paśumān bhavati
4.1.1.8	yad aparṇā syād daṇḍasya tad rūpaṃ vajro daṇḍo vajreṇa paśūn abhipravartayet
4.1.1.9	tṛtīyasyāṃ vai divi soma āsīt
4.1.1.10	taṃ gāyatrī śyeno bhūtvāharat
4.1.1.11	tasya parṇam acchidyata
4.1.1.12	tataḥ parṇo 'jāyata
4.1.1.13	tat parṇasya parṇatvam
4.1.1.14	tasmāt sarve 'nye vanaspatayaḥ parṇinaḥ
4.1.1.15	athaiṣa parṇa ucyate
4.1.1.16	yat parṇaśākhayā vatsān apākaroti tam eva somam avarunddhe
4.1.1.17	devā vai brahma samavadanta
4.1.1.18	tat parṇa upāśṛṇot
4.1.1.19	suśravā vai nāmaiṣa
4.1.1.20	na badhiro bhavati ya evaṃ veda
4.1.1.21	brahma vai parṇaḥ
4.1.1.22	yat parṇaśākhayā prārpayati brahmaṇaivaināḥ prārpayati
4.1.1.23	iṣe tvetīṣam ūrjaṃ yajñe ca yajñapatau cādhāt
4.1.1.24	vāyavaḥ stheti
4.1.1.25	vāyur vā antarikṣasyādhyakṣaḥ
4.1.1.26	antarikṣadevatyāḥ paśavaḥ
4.1.1.27	vāyur evainān antarikṣāya paridadāti
4.1.1.28	pra vā enān etad ākaroti yad vāyavaḥ sthety āha
4.1.1.29	araṇyasyeva hi vāyuḥ
4.1.1.30	devo vaḥ savitā prārpayatv iti savitṛprasūta evaināḥ prārpayati
4.1.1.31	śreṣṭhatamāya karmaṇā iti
4.1.1.32	yajño vai śreṣṭhatamaḥ
4.1.1.33	yajñāyaivaināḥ prārpayati
4.1.1.34	āpyāyadhvam aghnyā devebhyā iti
4.1.1.35	vatsebhyaś ca vā etā manuṣyebhyaś ca purāpyāyante
4.1.1.36	athaitarhi devebhya evainā āpyāyayati
4.1.1.37	mā vaḥ stena īśata māghaśaṃsā ity āśiṣam evāśāste
4.1.1.38	dhruvā asmin gopatau syāta bahvīr iti praiva janayati
4.1.1.39	śuddhā apaḥ suprapāṇe pibantīr iti punāty evaināḥ
4.1.1.40	rudrasya hetiḥ pari vo vṛṇaktv iti rudrād evainās trāyante
4.1.1.41	pūṣā vaḥ paraspā aditiḥ pretvarīpā indro vo 'dhyakṣo 'naṣṭāḥ punar eteti
4.1.1.42	trayo vā ime lokāḥ
4.1.1.43	ebhya evainā lokebhyaḥ punar āvartayati
4.1.1.44	yajamānasya paśūn pāhīti yajamānasyaiva paśūnāṃ gopīthāyāhiṃsāyai
4.1.1.45	pratīcīṃ śākhām upagūhati
4.1.1.46	tasmād grāmyāḥ paśavaḥ sāyam araṇyād grāmam āyanti
4.1.1.47	pratyañca enaṃ paśavo bhavanti ya evaṃ veda
4.1.2.1	devasya tvā savituḥ prasave 'śvinor bāhubhyāṃ pūṣṇo hastābhyām ādadā iti savitṛprasūta evaināṃ devatābhir ādatte
4.1.2.2	prajāpatir vā oṣadhīḥ paruśśo veda
4.1.2.3	prājāpatyo 'śvaḥ
4.1.2.4	yad aśvaparśvā barhir dāty oṣadhīnām ahiṃsāyai
4.1.2.5	goṣad asīti rayiṃ yajamāne dadhāti
4.1.2.6	pratyuṣṭaṃ rakṣā iti rakṣasām apahatyai
4.1.2.7	preyam agād dhiṣaṇā barhir accheti
4.1.2.8	vidyā vai dhiṣaṇā
4.1.2.9	vidyayaivainad acchaiti
4.1.2.10	manunā kṛtā svadhayā vitaṣṭeti
4.1.2.11	manunā hy eṣā kṛtā svadhayā vitaṣṭā
4.1.2.12	tayāvahante kavayaḥ purastād iti
4.1.2.13	brāhmaṇāḥ kavayaḥ
4.1.2.14	ṛṣayaḥ kavayaḥ
4.1.2.15	devebhyo juṣṭam iha barhir āsadā iti devebhya evainaṃ juṣṭaṃ karoti
4.1.2.16	devānāṃ pariṣūtam asīti
4.1.2.17	yad vā idaṃ kiṃ ca tad devānāṃ pariṣūtam
4.1.2.18	yathā śreyase procya karma karoty evaṃ vā etad devebhyaḥ procya barhir dāti
4.1.2.19	yāvat paridiśati tat sarvaṃ dāti
4.1.2.20	yat tat sarvaṃ na dāti yajñasya tad atirecayati
4.1.2.21	yad vai yajñasyātiricyate bhrātṛvyaṃ tena vardhayati
4.1.2.22	ekaṃ stambaṃ paridiśati
4.1.2.23	taṃ sarvaṃ dāti yajñasyānatirecāya
4.1.2.24	viṣṇoḥ stupa iti
4.1.2.25	viṣṇor vai stupo 'cchidyata
4.1.2.26	sa pṛthivīṃ prāviśat
4.1.2.27	yat prathamaṃ notsṛjed ārtim ārchet
4.1.2.28	devasya tvā savituḥ prasave 'śvinor bāhubhyāṃ pūṣṇo hastābhyāṃ barhir devasadanaṃ dāmīti savitṛprasūta evainad devatābhir dāti
4.1.2.29	mādho mopari parusta ṛdhyāsam ity oṣadhīnām ahiṃsāyai
4.1.2.30	āchettā te mā riṣam iti
4.1.2.31	yāvadyāvad evam avidvān adhvaryur barhir dāti tāvad asyātmano mīyate
4.1.2.32	nāsyātmano mīyate ya evaṃ veda
4.1.2.33	atas tvaṃ barhiḥ śatavalśaṃ virohety oṣadhīṣv eva bhūmānaṃ dadhāti
4.1.2.34	sahasravalśā vi vayaṃ ruhemety āśiṣam evāśāste
4.1.2.35	adityā rāsnāsīti
4.1.2.36	iyaṃ vā aditiḥ
4.1.2.37	asyā evainad rāsnāṃ karoti
4.1.2.38	indrāṇyāḥ saṃnahanam iti
4.1.2.39	indrāṇī vā agre devatānāṃ samanahyatā ṛddhikāmā
4.1.2.40	sārdhnod ṛddhyai
4.1.2.41	ṛdhnoti ya evaṃ veda
4.1.2.42	barhiḥ saṃnahyati
4.1.2.43	prajā vai barhiḥ prajānāṃ saṃtatyai prajānām aparāvāpāya
4.1.2.44	tasmāt snāvnā prajāḥ saṃtatāḥ
4.1.2.45	pūṣā te granthiṃ grathnātv iti
4.1.2.46	puṣṭir vai pūṣā
4.1.2.47	puṣṭiṃ yajamāne dadhāti
4.1.2.48	sa te mā sthād iti yajamānasyāhiṃsāyai
4.1.2.49	āpas tvām aśvinau tvām ṛṣayaḥ sapta māmṛjuḥ
4.1.2.50	barhiḥ sūryasya raśmibhir uṣasāṃ ketum ārabhā iti
4.1.2.51	aśvinau vai devānāṃ bhiṣajau
4.1.2.52	tā enad bhiṣajyate
4.1.2.53	indrasya tvā bāhubhyām udyacchā itīndrasyaivainad bāhubhyām udyacchate
4.1.2.54	bṛhaspater mūrdhnā harāmīti
4.1.2.55	brahma vai bṛhaspatiḥ
4.1.2.56	brahmaṇaivainad dharati
4.1.2.57	urv antarikṣam iti samiṣṭyā eva
4.1.2.58	adityās tvā pṛṣṭhe sādayāmīti
4.1.2.59	iyaṃ vā aditiḥ
4.1.2.60	asyām evainad asīṣadat
4.1.2.61	barhir asi devaṃgamam ity āsannam abhimantrayate
4.1.2.62	bahu vā etasya pūrvedyur āhriyamāṇasyeha ceha ca skandati
4.1.2.63	askannam enad devatābhyaḥ saṃprādād yajamānasyāhiṃsāyai
4.1.3.1	pūrvedyur idhmā barhiḥ kurvanti
4.1.3.2	yajñam evārabhyopavasati
4.1.3.3	prajāpatiḥ prajā asṛjata
4.1.3.4	tasyokhe asraṃsetām
4.1.3.5	sa etābhyām ukhābhyāṃ pratyadhatta
4.1.3.6	yad ete ukhe bhavataḥ prajāpater evokhe pratidadhāti
4.1.3.7	śundhadhvaṃ daivyāya karmaṇā iti devebhya evaināni śundhati
4.1.3.8	vasūnāṃ pavitram asīti
4.1.3.9	vasūnāṃ vā etad bhāgadheyam
4.1.3.10	tebhya evainat karoti
4.1.3.11	pavitram apidadhāti
4.1.3.12	oṣadhīnāṃ ca paśūnāṃ ca payaḥ saṃsṛjati
4.1.3.13	vācaṃ yacchati yajñasya dhṛtyai
4.1.3.14	dhārayann āste
4.1.3.15	dhārayanta iva hi duhanti
4.1.3.16	dyaur asi pṛthivy asīti
4.1.3.17	ābhyām evaināṃ pravṛṇakti
4.1.3.18	mātariśvano gharma iti
4.1.3.19	antarikṣaṃ vai mātariśvano gharmo 'ntarikṣasya dhṛtyai
4.1.3.20	kām adhukṣaḥ
4.1.3.21	sā viśvāyuḥ
4.1.3.22	sā viśvabhūḥ
4.1.3.23	sā viśvakarmeti
4.1.3.24	asau vāva viśvāyuḥ
4.1.3.25	antarikṣaṃ viśvabhūḥ
4.1.3.26	iyaṃ viśvakarmā
4.1.3.27	imān vā etal lokān yathāpūrvaṃ pradāpayate
4.1.3.28	imāṃl lokān yathāpūrvaṃ prattān duhe ya evaṃ veda
4.1.3.29	tisro yajuṣābhimantrayate
4.1.3.30	trayo vā ime lokāḥ
4.1.3.31	eṣu vā etal lokeṣu rasaṃ dadhāti
4.1.3.32	tasmād imāṃl lokān prajā upajīvanti
4.1.3.33	hutaḥ stoko / huto drapsa ity abhimantrayate 'skandāya
4.1.3.34	indrāya devebhyo havir bahu dugdhīti trir udvadati
4.1.3.35	triṣatyā hi devāḥ
4.1.3.36	na dārupātreṇa duhyāt
4.1.3.37	agnimad vai dārupātram
4.1.3.38	yātayāmena haviṣā yajeta
4.1.3.39	tad dha smāhur dātreyāḥ
4.1.3.40	puroḍāśamukhaṃ haviḥ
4.1.3.41	na vā itaitaḥ puroḍāśaṃ haviṣo yāmo 'sti dogdhavyam eveti
4.1.3.42	na śūdro duhyāt
4.1.3.43	asato vā eṣa saṃbhūtaḥ
4.1.3.44	asant syāt
4.1.3.45	yad vai pavitram atyeti tad dhaviḥ
4.1.3.46	agnihotram eva śūdro na duhyāt
4.1.3.47	tad dhi notpunanti
4.1.3.48	saṃpṛcyadhvam ṛtāvarīr ūrmiṇā madhumattamāḥ
4.1.3.49	pṛñcatīḥ payasā payo mandrā dhanasya sātayā iti pratinayati śṛtatvāya
4.1.3.50	śṛtakāmā hi devāḥ
4.1.3.51	indrāya tvā bhāgaṃ somenātanacmīti somam evainat karoti
4.1.3.52	tasya ha tvai somapīthaḥ saṃtato ya evaṃ vidvānt sānnāyyaṃ pibati
4.1.3.53	adastam asi viṣṇave tveti
4.1.3.54	yajño vai viṣṇuḥ
4.1.3.55	yajñāyaivainad adastaṃ karoti
4.1.3.56	viṣṇo havyaṃ rakṣasveti
4.1.3.57	yathāhaiṣa te bhāgas taṃ rakṣasvety evaṃ vā etad viṣṇum āha
4.1.3.58	etat te havyaṃ tad rakṣasveti
4.1.3.59	na mṛtpātreṇāpidadhyāt
4.1.3.60	pitṛdevatyaṃ haviḥ syāt
4.1.3.61	dārupātreṇāpidadhyāt
4.1.3.62	agnimad vai dārupātram
4.1.3.63	agnir eva havyaṃ rakṣati
4.1.3.64	udanvat kāryam
4.1.3.65	āpo vai rakṣoghnīḥ
4.1.3.66	apo rakṣāṃsi na taranti rakṣasām apahatyai
4.1.4.1	yo vai śraddhām anālabhya yajate nāsya devamanuṣyā iṣṭāya śraddadhati
4.1.4.2	apaḥ praṇayati
4.1.4.3	āpo vai śraddhā
4.1.4.4	śraddhām evālabhya yajate
4.1.4.5	āpo yajñaḥ
4.1.4.6	yajñaṃ tatvā pracarati
4.1.4.7	āpo devānāṃ priyaṃ dhāma
4.1.4.8	devānāṃ priyaṃ dhāma praṇīya pracarati
4.1.4.9	āpaḥ satyam
4.1.4.10	satyam evālabhya yajate
4.1.4.11	āpo rakṣoghnī rakṣasām apahatyai
4.1.4.12	āpo vajraḥ
4.1.4.13	vajraṃ bhrātṛvyāya praharati stṛtyai
4.1.4.14	āpaḥ śraddhā
4.1.4.15	śrad dhāsya devāḥ śran manuṣyā iṣṭāya dadhate yasyaivaṃ viduṣa evaṃ vidvān apaḥ prāṇayati
4.1.4.16	devīr āpo 'greguvā iti yajñam eva praṇayati
4.1.4.17	devasya tvā savituḥ prasave 'śvinor bāhubhyāṃ pūṣṇo hastābhyām ādadā iti savitṛprasūta evainad devatābhir ādatte
4.1.4.18	urv antarikṣam iti samiṣṭyā eva
4.1.4.19	pratyuṣṭaṃ rakṣā iti rakṣasām apahatyai
4.1.4.20	dhūr asi / dhvara dhvarantam iti
4.1.4.21	dhuryo vai nāmaiṣo 'gniḥ
4.1.4.22	yad anālabhyātīyād yajamānaṃ śucārpayet
4.1.4.23	dvau vāva puruṣasya bhrātṛvyau
4.1.4.24	yaṃ dveṣṭi yaś cainaṃ dveṣṭi tā eva śucārpayati
4.1.5.1	devānām asi vahnitamaṃ sasnitamaṃ papritamaṃ juṣṭatamaṃ devahūtamam iti devebhya evainad vahnitamaṃ sasnitamaṃ papritamaṃ juṣṭatamaṃ devahūtamaṃ karoti
4.1.5.2	ahrutam asi havirdhānam / dṛṃhasva / mā hvār iti dṛṃhaty evainat
4.1.5.3	viṣṇoḥ kramo 'si / uru vātāyeti
4.1.5.4	yad vai kiṃ ca vāto nābhivāti tad varuṇasya
4.1.5.5	avaruṇyam evainat karoti
4.1.5.6	mitrasya vaś cakṣuṣā prekṣā iti mitram evainān kurute
4.1.5.7	ūrjaṃ gṛhṇītety ūrjaṃ yajamāne dadhāti
4.1.5.8	prabhūtyai vā iti praivainān bhāvayati
4.1.5.9	devasya vaḥ savituḥ prasave 'śvinor bāhubhyāṃ pūṣṇo hastābhyām
4.1.5.10	yacchantu pañca
4.1.5.11	gopīthāya vo nārātaye / agnaye vo juṣṭān nirvapāmīti savitṛprasūta evainān devatābhir nirvapati
4.1.5.12	yacchantu pañceti
4.1.5.13	pañca vā ṛtavaḥ
4.1.5.14	ṛtūn vā etat prīṇāti
4.1.5.15	te 'smai prītāḥ kalpante
4.1.5.16	gopīthāya vo nārātayā iti rakṣasām apahatyai
4.1.5.17	agnaye vo juṣṭān ity agnaya evainān juṣṭān karoti
4.1.5.18	atho yasyai devatāyai nirvapati tasyā enān juṣṭān karoti
4.1.5.19	idaṃ devānām idam u naḥ saheti vyāvṛttyai
4.1.5.20	dṛṃhantāṃ duryā iti
4.1.5.21	haviṣo gṛhītād ime lokā udavepanta
4.1.5.22	tān devā etena yajuṣādṛṃhan
4.1.5.23	yad etad yajur vadaty eṣāṃ lokānāṃ dhṛtyai
4.1.5.24	nir varuṇasya pāśād amukṣīti varuṇapāśād eva nirmucyata ātmano 'hiṃsāyai
4.1.5.25	svar abhivyakśam iti
4.1.5.26	tama iva vā eṣa prapadyate parīṇaham
4.1.5.27	svar evābhivipaśyati / jyotir vaiśvānaram iti
4.1.5.28	asau vā ādityo jyotir vaiśvānaram
4.1.5.29	urv antarikṣam anvemīti
4.1.5.30	yad vīhīti brūyād vyāyuko 'dhvaryuḥ syād urv antarikṣam anvemīty avyāyuko 'dhvaryur bhavati
4.1.5.31	adityā va upasthe sādayāmīti
4.1.5.32	iyaṃ vā aditiḥ
4.1.5.33	asyām evainān asīṣadat
4.1.5.34	agne havyaṃ rakṣasveti pura upasādayati
4.1.5.35	agnir eva havyaṃ rakṣate
4.1.6.1	viṣṇor manasā pūte sthā iti
4.1.6.2	yajño vai viṣṇuḥ
4.1.6.3	yajñāyaivaine punāti
4.1.6.4	devo vaḥ savitotpunātv iti savitṛprasūta evainā utpunāti
4.1.6.5	agnaye vo juṣṭān ity agnaya evainān juṣṭān karoti
4.1.6.6	atho yasyai devatāyai prokṣati tasyā enān juṣṭān karoti
4.1.6.7	yad vo 'śuddha ālebhe tañ śundhadhvam iti śundhaty evaināni
4.1.6.8	adityās tvag asīti
4.1.6.9	iyaṃ vā aditiḥ
4.1.6.10	asyā evainat tvacaṃ karoti
4.1.6.11	avadhūtaṃrakṣā iti rakṣasām apahatyai
4.1.6.12	pratīcīnagrīvaṃ kṛṣṇājinam upastṛṇāti
4.1.6.13	tasmāt pratyañcaḥ paśavo medham upatiṣṭhante
4.1.6.14	pṛthugrāvāsi vānaspatya iti grāvāṇam evainat karoti
4.1.6.15	agner jihvāsi vāco visarjanam iti
4.1.6.16	agner hy eṣā jihvā vāco visarjanam
4.1.6.17	yadā hi paśavā oṣadhīnām aśnanty atha vācaṃ visṛjante
4.1.6.18	āyuṣe vā ity āyur yajamāne dadhāti
4.1.6.19	bṛhadgrāvāsi vānaspatya iti grāvāṇam evainat karoti
4.1.6.20	devebhyo havyaṃ śamīṣveti devebhya evainat karoti
4.1.6.21	apahataṃ rakṣā iti rakṣasām apahatyai
4.1.6.22	haviṣkṛd ehīti yo devānāṃ haviṣkṛt taṃ hvayati
4.1.6.23	trir hvayati
4.1.6.24	triṣatyā hi devāḥ
4.1.6.25	manor vai śraddhādevasya yajamānasyāsuraghnī vāg yajñāyudhāni praviṣṭāsīt
4.1.6.26	tasyā vadantyā yāvanto 'surā upāśṛṇvaṃs tāvantas tad ahar nābhavan
4.1.6.27	evaṃ vidvān brāhmaṇo bhrātṛvyāṇāṃ madhye 'vasāya yajeta
4.1.6.28	yāvanta evāsya bhrātṛvyā yajñāyudhānām upaśṛṇvanti teṣāṃ teja indriyaṃ vīryaṃ vṛṅkte
4.1.6.29	kuṭarur asi madhujihvas tvayā vayaṃ saṃghātaṃsaṃghātaṃ jeṣmeti
4.1.6.30	saṃghātaṃsaṃghātaṃ vāvaitena yajamāno bhrātṛvyaṃ jayati
4.1.6.31	iṣam āvada / ūrjam āvada / rāyaspoṣam āvadety āśiṣam evāśāste
4.1.7.1	varṣavṛddham asi / prati tvā varṣavṛddhaṃ vettv iti pratiṣṭhityai
4.1.7.2	asnā vai devāḥ paśubhyo rakṣāṃsi niravādayanta tuṣair oṣadhībhyaḥ
4.1.7.3	yad āha parāpūtaṃ rakṣaḥ parāpūtārātir ity etāvataiva yajñasya rakṣāṃsi niravadayate
4.1.7.4	devo vaḥ savitā vivinaktv iti savitṛprasūta evainān vivinakti
4.1.7.5	suvicā vivicyadhvam ity āśiṣam evāśāste
4.1.7.6	suphalīkṛtān kuryāt
4.1.7.7	medhyān enān yajñiyān karoti
4.1.7.8	triḥ phalīkaroti
4.1.7.9	triṣatyā hi devāḥ
4.1.7.10	adityās tvag asīti
4.1.7.11	iyaṃ vā aditiḥ
4.1.7.12	asyā evainat tvacaṃ karoti
4.1.7.13	avadhūtaṃ rakṣā iti rakṣasām apahatyai
4.1.7.14	pratīcīnagrīvaṃ kṛṣṇājinam upastṛṇāti
4.1.7.15	tasmāt pratyañcaḥ paśavo medham upatiṣṭhante
4.1.7.16	adityāḥ skambho 'sīti śamyām upadadhāti
4.1.7.17	ime vai sahāstām
4.1.7.18	te śamyāmātraṃśamyāmātraṃ vyaitām
4.1.7.19	yañ śamyām upadadhāty anayor eva vidhṛtyai
4.1.7.20	dhānyam asi / dhinuhi devān iti
4.1.7.21	etasya vai yajuṣo vīryeṇa yāvad ekā devatā kāmayate
4.1.7.22	yāvad ekā tāvad asyā āhutiḥ prathate
4.1.7.23	prathate prajayā paśubhir ya evaṃ veda
4.1.7.24	prāṇāya tvā / apānāya tvā / vyānāya tveti prāṇam apānaṃ vyānaṃ tān yajamāne dadhāti
4.1.7.25	dīrghām anu prasṛtiṃ saṃspṛśethām
4.1.7.26	āyuṣe vā ity āyur asmin dadhāti
4.1.7.27	mitrasya vaś cakṣuṣāvekṣā iti mitram evainān kurute
4.1.7.28	devo vaḥ savitā hiraṇyapāṇir upagṛhṇātv iti savitṛprasūta evainān upagṛhṇāti
4.1.8.1	nirdagdhaṃ rakṣā iti rakṣasām apahatyai
4.1.8.2	yad adhastād aṅgāram upavartayaty asmiṃs tena loke jyotir dhatte yad upariṣṭād antarikṣe tena
4.1.8.3	asā asmā ādityo 'muṣmiṃl loke jyotir bhavati
4.1.8.4	atho divaivāsmā amuṣmiṃl loke bhavati sarve 'smā ime lokā jyotiṣmanto bhavanti ya evaṃ veda
4.1.8.5	trīṇi samīcīnāny upadadhāti
4.1.8.6	trayo vā ime lokāḥ
4.1.8.7	eṣāṃ lokānāṃ dhṛtyai
4.1.8.8	apāgne 'gnim āmādaṃ jahīti
4.1.8.9	ya āmāt kravyāt tam apahatya devayajane yajñiyā upadadhāti
4.1.8.10	dhruvam asi / pṛthivīṃ dṛṃheti pṛthivīm eva dṛṃhati
4.1.8.11	dharuṇam asi / antarikṣaṃ dṛṃhety antarikṣam eva dṛṃhati
4.1.8.12	dhartram asi / divaṃ dṛṃheti divam eva dṛṃhati
4.1.8.13	dharmāsi / viśvā viśvāni dṛṃheti diśa eva dṛṃhati
4.1.8.14	prajāpatir vai yat samabhavat sa etāvañśa eva samabhavat
4.1.8.15	ekaṃ vā agre śīrṣṇaḥ kapālaṃ saṃbhavati
4.1.8.16	atha dvitīyam atha tṛtīyam atha caturtham atha pañcamam atha ṣaṣṭham atha saptamam athāṣṭamam
4.1.8.17	yad aṣṭā upadadhāty ātmānaṃ vā etad yajamānaḥ saṃskurute
4.1.8.18	taṃ saṃskṛtam amuṣmiṃl loke 'nuparaiti
4.1.8.19	yad aṣṭā upadadhāti gāyatrīṃ tena chanda āpnoti yad ekādaśa triṣṭubhaṃ tena yad dvādaśa jagatīṃ tena
4.1.8.20	atho sarvāṇy eva chandaḥsaṃmitāny upadadhāti
4.1.8.21	citaḥ stha paricitaḥ stheti yajuṣmanti karoti
4.1.8.22	vasūnāṃ rudrāṇām ādityānāṃ bhṛgūṇām aṅgirasāṃ gharmasya tapasā tapyadhvam ity etāsām enāni devatānāṃ tapasā tapati
4.1.8.23	yāni gharme kapālāny upacinvanti vedhasaḥ
4.1.8.24	pūṣṇas tāny api vrata indravāyū vimuñcatām iti
4.1.8.25	yajuṣaiva yujyante yajuṣā vimucyante
4.1.9.1	devasya vaḥ savituḥ prasave 'śvinor bāhubhyāṃ pūṣṇo hastābhyāṃ saṃvapāmīti savitṛprasūta evaināṃ devatābhiḥ saṃvapati
4.1.9.2	pavitravat saṃvapati
4.1.9.3	haviḥ karoti
4.1.9.4	devo vaḥ savitotpunātv iti savitṛprasūta evainā utpunāti
4.1.9.5	apa upasṛjati
4.1.9.6	amṛtaṃ vā āpaḥ
4.1.9.7	amṛtam eva haviḥ karoti
4.1.9.8	sam āpā oṣadhībhir gacchantāṃ sam oṣadhayo rasena
4.1.9.9	saṃ revatīr jagatīr iti
4.1.9.10	anyā vā etāsām anyā jinvanti
4.1.9.11	āpā oṣadhīr jinvanty oṣadhīr apaḥ
4.1.9.12	śivāḥ śivābhiḥ samasṛkṣatāpā iti
4.1.9.13	āpo vai revatīḥ
4.1.9.14	oṣadhayo madhumatīḥ
4.1.9.15	paśavo jagatīḥ
4.1.9.16	apa oṣadhīḥ paśūṃs tān asmai saṃsṛjyaikadhā madhumataḥ karoti
4.1.9.17	makhasya śiro 'sīty āha
4.1.9.18	yajño vai makhaḥ
4.1.9.19	tasya vā etañ śiraḥ krīyate
4.1.9.20	sīdantu viśaḥ janayatyai tveti mithunam eva karoti
4.1.9.21	gharmo 'si viśvāyuḥ / gharma gharme śrayasva / uru prathasva / uru te yajñapatiḥ prathatām iti prathayaty evainam
4.1.9.22	prati prathasva pṛthivīm uta dyām itīme eva prathayati
4.1.9.23	gharmo vā eṣo 'rdhamāse'rdhamāse pravṛjyate
4.1.9.24	sa īśvaro 'śāntas tejasā yajamānasya paśūn nirdahaḥ
4.1.9.25	yat paryagniṃ karoti paśum eva karoti śāntyā anirdāhāya
4.1.9.26	triḥ paryagniṃ karoti
4.1.9.27	trayo vā ime lokāḥ
4.1.9.28	ebhya evainaṃ lokebhyaḥ śamayati
4.1.9.29	puroḍāśaṃ vā adhiśritaṃ rakṣāṃsy ajighāṃsan
4.1.9.30	sa nāko nāma divi rakṣohāgniḥ
4.1.9.31	so 'smād rakṣāṃsy apāhan
4.1.9.32	yad āha devas tvā savitā śrapayatu varṣiṣṭhe adhi nāke pṛthivyā iti rakṣasām apahatyai
4.1.9.33	śiro vā etad yajñasya yat puroḍāśaḥ keśā vedaḥ
4.1.9.34	yathā śīrṣṇaḥ kapālāny evaṃ kapālāni
4.1.9.35	yathā mastiṣka evaṃ puroḍāśaḥ
4.1.9.36	suśṛtaḥ kāryo medhyatvāya
4.1.9.37	yat puroḍāśaṃ nābhivāsayed āvir mastiṣkaḥ syāt
4.1.9.38	yad abhivāsayati tasmād guhā mastiṣkaḥ
4.1.9.39	tvacaṃ grāhayati
4.1.9.40	tasmān mastiṣkaḥ paritataḥ
4.1.9.41	bhasmanābhyūhati
4.1.9.42	tasmān māṃsenāsthi channam
4.1.9.43	jvālair abhivāsayati
4.1.9.44	tasmāt keśaiḥ śiraś channam
4.1.9.45	yat tvacam agrāhayitvā bhasmanābhivāsayet palitaṃbhāvuko 'dhvaryuḥ syāt
4.1.9.46	jvālair abhivāsayati
4.1.9.47	apalitaṃbhāvuko 'dhvaryur bhavati
4.1.9.48	te vai devās taṃ nāvindan yasmin yajñasya krūraṃ mārkṣyāmahā iti
4.1.9.49	so 'gnir abravīd ahaṃ vas taṃ janayiṣyāmi yasmin yajñasya krūraṃ mārkṣyadhvā iti
4.1.9.50	so 'po 'ṅgāreṇābhyapātayat
4.1.9.51	tata ekato 'jāyata dvitīyaṃ tato dvitas tṛtīyaṃ tatas tritaḥ
4.1.9.52	yad adbhyo 'dhi niramimīta tad āpeyānām āpeyatvam
4.1.9.53	yad ātmano 'dhi niramimīta tad ātmeyānām ātmeyatvam
4.1.9.54	antarvedi juhoti
4.1.9.55	tad evāvarunddhe
4.1.9.56	upariṣṭād abhighārayati śṛtatvāya
4.1.9.57	śṛtakāmā hi devāḥ
4.1.9.58	te devā atimṛjānā āyan
4.1.9.59	sūryābhyudite te 'mṛjata
4.1.9.60	yaṃ suptaṃ sūryo 'bhyudeti sūryābhyuditaḥ sūryābhinimrukte sūryābhinimruktaḥ śyāvadati śyāvadan kunakhini kunakhy agredadhuṣi agredadhuḥ parivitte parivittaḥ parivividāne parivividāno vīrahaṇi vīrahā bhrūṇahani
4.1.9.61	bhrūṇahanam eno nātyeti
4.1.10.1	devasya tvā savituḥ prasave 'śvinor bāhubhyāṃ pūṣṇo hastābhyām ādadā iti savitṛprasūta evainaṃ devatābhir ādatte
4.1.10.2	sahasrabhṛṣṭiḥ śatatejā iti vajraṃ vā etat saṃśyati bhrātṛvyāya prahariṣyan
4.1.10.3	pṛthivi devayajani mā hiṃsiṣaṃ tā oṣadhīnāṃ mūlam ity oṣadhīnām ahiṃsāyai
4.1.10.4	vrajaṃ gaccha gosthānam iti
4.1.10.5	chandāṃsi vai vrajo gosthānaḥ
4.1.10.6	chandāṃsy evāsmai vrajaṃ gosthānaṃ karoti
4.1.10.7	varṣatu te parjanyā iti parjanyād eva vṛṣṭiṃ vanute
4.1.10.8	badhāna deva savitaḥ śatena pāśaiḥ paramasyāṃ parāvatīti
4.1.10.9	dvau vāva puruṣasya bhrātṛvyau yaṃ dveṣṭi yaś cainaṃ dveṣṭi
4.1.10.10	tā eva badhnāti paramasyāṃ parāvati
4.1.10.11	yo asmān dveṣṭi yaṃ ca vayaṃ dviṣmas tam atra badhāna
4.1.10.12	so 'to mā mocīty āśiṣam evāśāste
4.1.10.13	drapsas te divaṃ mā skān iti
4.1.10.14	yo vā asyā rasaḥ sa drapsaḥ
4.1.10.15	tam imaṃ prajā upajīvanti
4.1.10.16	tam asyāṃ yacchaty askandāya
4.1.10.17	ararus te dyāṃ mā paptad iti
4.1.10.18	ararur vai nāmāsura āsīt
4.1.10.19	sa pṛthivīm upamrucyāśayat
4.1.10.20	tam indro 'cāyat
4.1.10.21	tam apāraruṃ pṛthivyā adevayajanam it apāhan
4.1.10.22	sa divam apipatiṣat
4.1.10.23	tam ararus te dyāṃ mā paptad iti divaḥ pratyanudata
4.1.10.24	ya evaṃ vidvāṃ stambayajur haraty ebhyo vā etal lokebhyo yajamāno bhrātṛvyaṃ nirbhajati
4.1.10.25	triḥ kṛtvo harati
4.1.10.26	trayo vā ime lokāḥ
4.1.10.27	ebhya eva lokebhyo bhrātṛvyaṃ nirbhajati
4.1.10.28	tūṣṇīṃ caturthaṃ harati
4.1.10.29	yo loko nirukto 'parimitas tasmād bhrātṛvyaṃ nirbhajati
4.1.10.30	asurāṇāṃ vā iyaṃ pṛthivy āsīt
4.1.10.31	te devā abruvan datta no 'syāḥ pṛthivyā iti
4.1.10.32	te vai svayam eva brūdhvam iti
4.1.10.33	tato vai vasavaḥ prācīṃ diśam udajayan rudrā dakṣiṇām ādityāḥ pratīcīṃ marutā udīcīm
4.1.10.34	tato vai devā imām asurāṇām avindanta
4.1.10.35	tato devā asurān ebhyo lokebhyo nirabhajan
4.1.10.36	tato devā abhavan parāsurāḥ
4.1.10.37	yad evam etābhir devatābhir vediṃ parigṛhṇāti
4.1.10.38	imāṃ vā etad yajamāno bhrātṛvyasya vṛṅkte
4.1.10.39	asyā bhrātṛvyaṃ nirbhajati
4.1.10.40	bhavaty ātmanā parāsya bhrātṛvyo bhavati
4.1.10.41	pṛthivyā vai medhyaṃ cāmedhyaṃ ca vyudakrāmat
4.1.10.42	prācīnam udīcīnaṃ medhyam udakrāmad dakṣiṇā pratīcīnam amedhyam
4.1.10.43	prācīm udīcīṃ vediṃ pravaṇāṃ kuryāt
4.1.10.44	medhyān enān yajñiyān karoti
4.1.10.45	atho yad evāsyā udghnantaḥ krūram akraṃs tad akrūram akaḥ
4.1.10.46	tañ śamayati
4.1.10.47	atho medhyasya caivāmedhyasya ca vyāvṛttyai
4.1.10.48	prāñcau bāhū nayati
4.1.10.49	āhavanīyaṃ tena parigṛhṇāti
4.1.10.50	pratīcī śroṇī
4.1.10.51	gārhapatyaṃ parigṛhṇāti
4.1.10.52	mūlaṃ vai rakṣāṃsy anūtpibanti
4.1.10.53	yan nakhena chindyāt kunakhī syāt
4.1.10.54	sphyena chinatti
4.1.10.55	vajro vai sphyaḥ
4.1.10.56	vajreṇaiva rakṣāṃsi hanti
4.1.11.1	yo vai srucāṃ yogam avidvān adhvaryā iti hūtaḥ pratiśṛṇoty ā devatābhyo vṛścate
4.1.11.2	apaśur bhavati
4.1.11.3	atha yaḥ srucāṃ yogaṃ vidvān adhvaryā iti hūtaḥ pratiśṛṇoti na devatābhyā āvṛścate
4.1.11.4	paśumān bhavati
4.1.11.5	dyaur juhūḥ
4.1.11.6	antarikṣam upabhṛt
4.1.11.7	pṛthivī dhruvā
4.1.11.8	diśa ājyadhānī
4.1.11.9	asā ādityaḥ sruvaḥ
4.1.11.10	sa yad oṃ śrāvayety āha juhvaṃ tena yunakty astu śrauṣaḍ ity upabhṛtaṃ yajeti dhruvāṃ ye yajāmahā ity ājyadhānīṃ vaṣaṭkāreṇa sruvam
4.1.11.11	juhvā adhi dhruvām abhighārayati dhruvāyā adhi juhvam
4.1.11.12	asau hy asyai prayacchatīyam amuṣyai
4.1.11.13	saṃtatam asmā annādyam avyavacchinnaṃ pradīyate 'smiṃś ca loke 'muṣmiṃś ca
4.1.11.14	pūrvāsya janatām āyataḥ kīrtir āgacchati ya evaṃ veda
4.1.12.1	ghṛtaṃ ca vai madhu ca prajāpatir āsīt
4.1.12.2	yato madhv āsīt tataḥ prajā asṛjata
4.1.12.3	tasmān madhoḥ prajananam asti
4.1.12.4	tasmān madhunā na pracaranti
4.1.12.5	yātayāmaṃ hi tat
4.1.12.6	ājyena pracaranti
4.1.12.7	ayātayāmaṃ vā etat prājāpatyaṃ ghṛtam
4.1.12.8	ayātayāmā devānāṃ prajāpatir gārhapatye 'dhiśrayati
4.1.12.9	patny avekṣate
4.1.12.10	anvārambho vā eṣa yajñasya patnyāḥ
4.1.12.11	yajñam enām anvārambhayati
4.1.12.12	atho yat patnī yajñe karoti mithunaṃ vā etat kriyate prajātyai
4.1.12.13	amedhyaṃ vā etad ayajñiyaṃ yat patny avekṣate
4.1.12.14	āhavanīye 'dhi śrayati
4.1.12.15	punāty evainān
4.1.12.16	medhyam enad yajñiyaṃ karoti
4.1.12.17	sphyasya vartma sādayati rakṣasām apahatyai
4.1.12.18	devas tvā savitotpunātv iti savitṛprasūta evainad utpunāti
4.1.12.19	havir asi vaiśvānaram iti
4.1.12.20	dvādaśaitā vyāhṛtayaḥ
4.1.12.21	dvādaśa māsāḥ saṃvatsaraḥ
4.1.12.22	saṃvatsareṇa vā etat teja indriyaṃ vīryaṃ yajamāno bhrātṛvyasya vṛṅkta ubhayataḥ
4.1.12.23	vaiśvānaraṃ bhavaty ubhayataḥ
4.1.12.24	vaiśvānaraṃ hy etat
4.1.12.25	niṣṭejā asya nirvīryo bhrātṛvyo jāyate
4.1.12.26	atho mṛdhratara eva bhavati
4.1.12.27	devāś ca vā asurāś ca saṃyattā āsan
4.1.12.28	sa indra etam avakāśam apaśyat
4.1.12.29	tenāsurān abhyabhavat
4.1.12.30	abhi bhrātṛvyaṃ yajñena bhavati ya evaṃ vidvān yajate
4.1.12.31	ājyenānyāni havīṃṣy abhighārayanti kenājyam iti brahmavādino vadanti
4.1.12.32	satyena vā ājyam abhighṛtam
4.1.12.33	yad āha satyena tvābhighārayāmīti
4.1.12.34	cakṣur vai satyam
4.1.12.35	cakṣur yajamānaḥ pradadhāti
4.1.12.36	saṃmīlyaitad yajur vadati
4.1.12.37	na cakṣuḥ pradadhāti
4.1.12.38	ājyaṃ vai yajñaḥ
4.1.12.39	yajño viṣṇuḥ
4.1.12.40	idaṃ viṣṇur vicakrame tredhā nidadhe padā
4.1.12.41	samūḍham asya pāṃsurā iti yad odanapacane 'dhiśrityātha gārhapatye 'thāhavanīye 'dhiśrayati
4.1.12.42	etad vāva tat trir viṣṇur vikramate
4.1.12.43	pratyuṣṭaṃ rakṣā iti rakṣasām apahatyai
4.1.12.44	srucaḥ saṃmārṣṭi
4.1.12.45	punāty evaināḥ
4.1.12.46	medhyā enā yajñiyāḥ karoti
4.1.12.47	aniśitāḥ sapatnakṣayaṇīr iti
4.1.12.48	aniśitā hy etāḥ sapatnakṣayaṇīḥ
4.1.12.49	sruvaṃ saṃmārṣṭi
4.1.12.50	pumāṃsaṃ vā āsāṃ tad agre saṃśyaty atha juhvam athopabhṛtam atha dhruvām
4.1.12.51	asā ādityaḥ sruvaḥ
4.1.12.52	dyaur juhūḥ
4.1.12.53	antarikṣam upabhṛt
4.1.12.54	pṛthivī dhruvā
4.1.12.55	imān vā etal lokān yathāpūrvaṃ saṃmārṣṭi
4.1.12.56	ebhyo lokebhya ātmānaṃ paridatte 'hiṃsāyai
4.1.12.57	juhvam agre saṃmārṣṭi
4.1.12.58	ātmā vai juhūḥ
4.1.12.59	ātmānam evopaity athopabhṛtam
4.1.12.60	prajā vā upabhṛt
4.1.12.61	prajām evopaiti
4.1.12.62	pareva hy ātmanaḥ prajā
4.1.12.63	atha dhruvām
4.1.12.64	paśavo vai dhruvā
4.1.12.65	paśūn evopaiti
4.1.12.66	para iva hi prajāyāḥ paśavaḥ
4.1.12.67	yad uttānāḥ saṃmṛjyād apratiṣṭhāyukaṃ retaḥ syāt
4.1.12.68	yan nīcīr apratiṣṭhāyukaṃ retaḥ syāt
4.1.12.69	tiraścīḥ saṃmārṣṭi
4.1.12.70	tiryag vai retaḥ sicyate
4.1.12.71	pratiṣṭhāyukaṃ reto bhavati
4.1.12.72	yad agreṇa mukhaṃ daṇḍaṃ ca saṃmṛjyād rakṣobhyaś cābhuvebhyaś ca samadaṃ dadhyāt
4.1.12.73	agreṇa mukhaṃ saṃmārṣṭi jaghanena daṇḍam
4.1.12.74	na rakṣobhyaś cābhuvebhyaś ca samadaṃ dadhāti
4.1.12.75	antarato juhvaṃ prācīṃ saṃmārṣṭi bahiṣṭāt pratīcīṃ bahiṣṭād upabhṛtaṃ prācīm antarataḥ pratīcīṃ sarvataḥ samāhāya dhruvām
4.1.12.76	prāṇān evāsya yathāpūrvaṃ kalpayati
4.1.12.77	yajamānadevatyā vai juhūr bhrātṛvyadevatyopabhṛt
4.1.12.78	catur gṛhṇañ juhvāṃ bhūyā ājyaṃ gṛhṇāti
4.1.12.79	aṣṭau gṛhṇann upabhṛti kanīyaḥ
4.1.12.80	upastiṃ bhrātṛvyam akṛta
4.1.13.1	bahvīr āsādayet
4.1.13.2	yāvatīr vai prokṣaṇīr āsādayati tāvatīr asyāmuṣmiṃl loka āpaḥ
4.1.13.3	tasmād bahvīr āsādyāḥ
4.1.13.4	agner medho 'pākrāmat
4.1.13.5	sa kṛṣṇo bhūtvā vanaspatīn prāviśat
4.1.13.6	yad āha kṛṣṇo 'sy ākhareṣṭhāḥ
4.1.13.7	agnaye ghṛtaṃ bhaveti tam eva medham avarunddhe
4.1.13.8	vedir asi / barhiṣe tvā juṣṭaṃ prokṣāmīti
4.1.13.9	prajā vai barhiḥ
4.1.13.10	pṛthivī vediḥ
4.1.13.11	asyāṃ vā etat prajā svagākaroti
4.1.13.12	yad upariṣṭāt prokṣyādhastāt prokṣati
4.1.13.13	tasmād upariṣṭād vṛṣṭād adhastād oṣadhayo jāyante
4.1.13.14	ūrjā pṛthivīṃ yacchatety asyām ūrjam adhāt
4.1.13.15	tasmād imāṃ prajā upajīvanti
4.1.13.16	viṣṇoḥ stupo 'sīti mukhataḥ prastaraṃ gṛhṇāti
4.1.13.17	mukhyam enaṃ tena śīrṣaṇyaṃ karoti
4.1.13.18	yāvad dhastena paryāpnuyāt tāvantaṃ gṛhṇīyāt
4.1.13.19	akṣodhuko yajamāno bhavati
4.1.13.20	nordhvam unmṛjyāt
4.1.13.21	yad asya vittaṃ vedyaṃ tat pramṛjyān nāvācīnam avamṛjyāt
4.1.13.22	yad enam āgamiṣyat tat pratinudeta
4.1.13.23	na vidhūnuyāt
4.1.13.24	prajāṃ paśūn vidhūnuyāt
4.1.13.25	yad upatiṣṭhet tad upasaṃgṛhṇīyāt
4.1.13.26	yathāśitāyopacinoty evam eva tat
4.1.13.27	dakṣiṇataḥ śulbaṃ stṛṇāti
4.1.13.28	tasmād dakṣiṇato nīvīḥ
4.1.13.29	uru prathasvorṇamradam iti prathayaty evainat
4.1.13.30	svāsasthaṃ devebhyā iti devebhya evainat karoti
4.1.13.31	prastaraṃ dhārayan paridhīn paridadhāti
4.1.13.32	svayaṃ vā etad yajamāna ātmānaṃ paridhatte 'hiṃsāyai
4.1.13.33	na purastāt paridadhāti
4.1.13.34	udyan vā asā ādityo rakṣāṃsy apāhata
4.1.13.35	udyann evāsmā asā ādityo rakṣāṃsy apahanti
4.1.13.36	ūrdhve samidhā ādadhāti
4.1.13.37	upariṣṭād asmāt tena rakṣāṃsy apahanti
4.1.13.38	dve ādadhāti mithunatvāya
4.1.13.39	vidhṛtī sthā iti vidhṛtī evaine karoti
4.1.13.40	adityās tvopasthe sādayāmīti
4.1.13.41	iyaṃ vā aditiḥ
4.1.13.42	asyām evainam asīṣadat
4.1.13.43	vasūnāṃ rudrāṇām ādityānāṃ sado 'sīti
4.1.13.44	etā vā etām agre devatām abhyajayan
4.1.13.45	tābhya evainat sadaḥ karoti
4.1.13.46	dyaur asi janmanā juhūr nāma priyā devānāṃ priyeṇa nāmnā dhruve sadasi sīdeti
4.1.13.47	etad vā āsāṃ priyaṃ nāma yad ghṛtavat
4.1.13.48	tad evāvarunddhe
4.1.13.49	tā viṣṇo pāhi / pāhi yajñam / pāhi yajñapatim / pāhi māṃ yajñanyam iti
4.1.13.50	yathāhaiṣa te bhāgaḥ / taṃ rakṣasvety evaṃ vā etad viṣṇum āhaitat tā ājyam / tad rakṣasveti
4.1.13.51	vedir devebhyo 'pākrāmat
4.1.13.52	tāṃ devā vedenāvindan
4.1.13.53	tad vedasya vedatvam
4.1.13.54	strī vediḥ
4.1.13.55	pumān vedaḥ
4.1.13.56	yad vedena vediṃ saṃmārṣṭi mithunatvāya
4.1.13.57	saṃtatam āhavanīyāt stṛṇann eti yajñasya saṃtatyai
4.1.13.58	taṃ saṃtatam uttare 'rdhamāse 'bhiyajate
4.1.13.59	vanaspatīnāṃ vā eṣa pariveṣṭā yad upaveṣaḥ
4.1.13.60	ṛddhā asya veśā bhavanti ya evaṃ veda
4.1.13.61	purastāt pratyañcam upahanti
4.1.13.62	tasmāt pratīcīnāvasitā veśāḥ
4.1.13.63	sthavimata upahanti
4.1.13.64	anativādina enaṃ veśā bhavanti
4.1.13.65	sarvasmai vai yajñe krīyate
4.1.13.66	sarpo vā upaveṣaḥ
4.1.13.67	valmīka utkaraḥ
4.1.13.68	yad upaveṣam utkara upahanti tasmāt sarpāṇāṃ valmīko gṛhāḥ
4.1.14.1	bhuvanam asīti bhūtim āśāste
4.1.14.2	viprathasveti prathayaty evainat
4.1.14.3	ita indras tiṣṭhan vīryam akṛṇod devatābhiḥ samārabhyeti
4.1.14.4	ato hīndras tiṣṭhan vīryam akṛṇod devatābhiḥ samārabhya
4.1.14.5	juhv ehi
4.1.14.6	agniṣ ṭvā hvayati
4.1.14.7	devān yakṣyāvo devayajyāyai
4.1.14.8	upabhṛd ehi
4.1.14.9	devas tvā savitā hvayati
4.1.14.10	devān yakṣyāvo devayajyāyā iti
4.1.14.11	na vā ete aviduṣā svādāne iva
4.1.14.12	varuṇapāśān hy ākrāmati
4.1.14.13	etābhir ene devatābhir ādatte varuṇapāśānām anākramāya
4.1.14.14	viṣṇoḥ kramo 'sīty atikrāmati yajñasyānavakrāmāya
4.1.14.15	ūrdhvo adhvaro divispṛg ahruto yajño yajñapater ity ṛjum ūrdhvam āghāram āghārayati yajñasyāhūrchāya
4.1.14.16	indravānt svavān iti sendraṃ yajñam akṛta
4.1.14.17	atho indriyaṃ tenāvarunddhe
4.1.14.18	vasumatas te chāyām upastheṣam iti
4.1.14.19	agnir vai vasumān
4.1.14.20	agner eva chāyām upatiṣṭhate
4.1.14.21	ṛjum ūrdhvam āghāram āghārayet
4.1.14.22	prāṇo vā āghāraḥ
4.1.14.23	sarvam āyur yajamāna eti
4.1.14.24	yaṃ dviṣyāt tasyāghārya kṛdhu chindyāt
4.1.14.25	prāṇam asya chinatti
4.1.14.26	tājak pramīyate
4.1.14.27	śiro vā etad yajñasya yad āghāraḥ
4.1.14.28	ātmājyam
4.1.14.29	yad āghāram āghāryopabhṛtā samañjyāñ śiro yajñasya pracchindyāt
4.1.14.30	ājyadhānyā samanakti
4.1.14.31	samaktam agninā haviḥ samaktaṃ haviṣā ghṛtam iti
4.1.14.32	ātman yajñasya śiraḥ pratyadhāt
4.1.14.33	atho mana eva yajñe pratidadhāti
4.1.14.34	stanaṃ staninīḥ prajā upajīvanti
4.1.14.35	kim astanā iti brahmavādino vadanty aptubhī rihāṇā vyantu vayā iti
4.1.14.36	etad vāva tā upajīvanti
4.1.14.37	vaśā pṛśnir bhūtvā maruto gaccheti
4.1.14.38	maruto vai vṛṣṭyā īśate
4.1.14.39	te 'smai vṛṣṭiṃ ninayanti
4.1.14.40	tato no vṛṣṭyāvateti marudbhya eva vṛṣṭiṃ vanute
4.1.14.41	cakṣuṣpā agne 'si / cakṣur me pāhīti cakṣur evāsya pāti
4.1.14.42	śrotrapā agne 'si / śrotraṃ me pāhīti śrotram evāsya pāti
4.1.14.43	tanūpā agne 'si / tanvaṃ me pāhīti tanvam evāsya pāti
4.1.14.44	yan me agna ūnaṃ tanvas tan mā āpṛṇety āśiṣam evāśāste
4.1.14.45	yaṃ paridhiṃ paryadhatthā agne deva paṇibhir vīyamānaḥ
4.1.14.46	taṃ ta etam anu joṣaṃ bharāmi ned eṣa yuṣmad apacetayātā iti
4.1.14.47	yajuṣaiva yujyante yajuṣā vimucyante
4.1.14.48	saṃsrāvabhāgāḥ stheṣā bṛhantā iti paridhīn prahṛtyābhijuhoti
4.1.14.49	agnayo vā ete tān prīṇāti
4.1.14.50	tāñ śamayati bhāgadheyena
4.1.14.51	brahmavādino vadanti
4.1.14.52	sa tvā adhvaryuḥ syāt
4.1.14.53	yo yato yajñaṃ prayuṅkte tat pratiṣṭhāpayatīti
4.1.14.54	devā gātuvido gātuṃ vittvā gātum ita
4.1.14.55	manasaspate sudhātv imaṃ yajñaṃ divi deveṣu vāte dhāḥ svāheti
4.1.14.56	ato vā adhvaryur yajñaṃ prayuṅkte
4.1.14.57	tad evainaṃ pratiṣṭhāpayati
4.2.1.1	prajāpatir vā eka āsīt
4.2.1.2	so 'kāmayata bahuḥ syāṃ prajāyeyeti
4.2.1.3	sa manasātmānam adhyāyat
4.2.1.4	so 'ntarvāṇ abhavat
4.2.1.5	sa vijāyamāno garbheṇātāmyat
4.2.1.6	sa tāntaḥ kṛṣṇaḥ śyāvo 'bhavat
4.2.1.7	tasmāt tāntaḥ kṛṣṇaḥ śyāva iva bhavati
4.2.1.8	tasya vā asur evājīvat
4.2.1.9	tenāsunāsurān asṛjata
4.2.1.10	tad asurāṇām asuratvam
4.2.1.11	sa yas tad asurāṇām asuratvaṃ vedāsumān ha bhavati nainam asur jahāti
4.2.1.12	so 'surānt sṛṣṭvā pitevāmanyata
4.2.1.13	tena pitṝn asṛjata
4.2.1.14	tat pitṝṇāṃ pitṛtvam
4.2.1.15	sa yas tat pitṝṇāṃ pitṛtvaṃ veda piteva ha samānānāṃ bhavati yanty asya pitaro havam
4.2.1.16	tasmai pitṝnt sasṛjānāya divābhavat
4.2.1.17	tena devān asṛjata
4.2.1.18	tad devānāṃ devatvam
4.2.1.19	sa yas tad devānāṃ devatvaṃ veda divā ha vā asmai devatrā bhavati yanty asya devā devahūtim
4.2.1.20	sa devānt sṛṣṭvāmanasyateva
4.2.1.21	tena manuṣyān asṛjata
4.2.1.22	tan manuṣyāṇāṃ manuṣyatvam
4.2.1.23	sa yas tan manuṣyāṇāṃ manuṣyatvaṃ veda manasvān ha bhavati nainaṃ mano jahāti
4.2.1.24	uta yad atīva vadaty ati vā carati tiṣṭhante 'sya manuṣyā mānuṣe
4.2.1.25	tato yā yonir udaśiṣyata sā gaur abhavat
4.2.1.26	yonir vai nāmaiṣā
4.2.1.27	etad vā asyāḥ pratyakṣaṃ nāma
4.2.1.28	atho āhuḥ parokṣam iti
4.2.1.29	pra sahasraṃ paśūn āpnoti ya evaṃ veda
4.2.1.30	tasyāṃ vai payaḥ paryapaśyan
4.2.1.31	tāṃ devā aduhra haritena pātreṇāmṛtam
4.2.1.32	duhe 'mṛtaṃ ya evaṃ veda
4.2.1.33	atha pitaro 'duhra rajatena pātreṇa svadhām
4.2.1.34	duhe svadhāṃ ya evaṃ veda
4.2.1.35	atha manuṣyā aduhra dārupātreṇānnaṃ vavri
4.2.1.36	duhe 'nnaṃ vavṛ ya evaṃ veda
4.2.1.37	athāsurā aduhrāyaspātreṇa sravatā surām
4.2.1.38	te 'sravan
4.2.1.39	sravaty asya bhrātṛvyo ya evaṃ veda
4.2.1.40	tasmāt sravatā na hastā avanenijīta
4.2.1.41	na pibet
4.2.1.42	ete vā asyā dohāḥ
4.2.1.43	sarvair evāsyā dohaiḥ sarvaiḥ kāmair bhuṅkte ya evaṃ veda
4.2.1.44	catvāri vai nabhāṃsi
4.2.1.45	devāḥ pitaro manuṣyā asurāḥ
4.2.1.46	sarveṣu ha vā eteṣv ambho nabha iva bhavati ya evaṃ veda
4.2.1.47	tāṃ vā akāmayanta mayi syān mayi syād iti
4.2.1.48	tāṃ devāḥ kāmyā ity āhvayan
4.2.1.49	sā vā enān abhyakāmayata
4.2.1.50	ubhaye ha vā enaṃ devamanuṣyā abhikāmayante vārukā enam ārtvijye bhavanti ya evaṃ veda
4.2.1.51	śravyā iti manuṣyāḥ
4.2.1.52	sā vā enān aśuśrūṣata
4.2.1.53	ubhaye ha vā enaṃ devamanuṣyāḥ śuśrūṣante pūrvāsya janatām āyataḥ kīrtir āgacchati ya evaṃ veda
4.2.1.54	ilāndā iti pitaraḥ
4.2.1.55	tebhyo vā atiṣṭhata
4.2.1.56	tiṣṭhanty asmin paśavo ya evaṃ veda
4.2.1.57	atha yathāsurā āhvayaṃs tebhyo vā atrasat
4.2.1.58	yaṃ dviṣyāt tasya tathā goṣṭha āhvayet
4.2.1.59	trasanty asmāt paśavaḥ
4.2.1.60	etair eva juhuyāt
4.2.1.61	gonāmaiḥ saṃśṛṅgyā gor mūrdhan paśukāmaḥ
4.2.1.62	kāmyāyai svāhā śravyāyai svāhelāndāyai svāheti
4.2.1.63	goṣṭho vai nāmaiṣā lakṣmīḥ
4.2.1.64	sve vā etad goṣṭhe yajamāno bhrātṛvyasya paśūn vṛṅkte
4.2.1.65	etair vai te tā avṛñjata
4.2.1.66	tair evainā vṛṅkte
4.2.1.67	saṃśṛṅgī bhavati paśūnāṃ parigṛhītyai
4.2.1.68	yo vai cakṣuṣo vibhaktiṃ veda cakṣuṣmān ha bhavati nainaṃ cakṣur jahāti
4.2.1.69	yad divā paśyāmas tad devānāṃ cakṣuṣā paśyāmaḥ
4.2.1.70	asau vā ādityo devānāṃ cakṣuḥ
4.2.1.71	paśyan ha vai devatrā karoti pra devayānaṃ panthāṃ jānāti ya evaṃ veda
4.2.1.72	yaj jyotsnāyāṃ paśyāmas tat pitṝṇāṃ cakṣuṣā paśyāmaḥ
4.2.1.73	candramā vai pitṝṇāṃ cakṣuḥ
4.2.1.74	na ha vā enam amuṣmiṃl loke cakṣur jahāti
4.2.1.75	pra pitṛyāṇaṃ panthāṃ jānāti ya evaṃ veda
4.2.1.76	yat tamisrāyāṃ paśyāmas tan manuṣyāṇāṃ cakṣuṣā paśyāmaḥ
4.2.1.77	etāvad vāva naḥ svaṃ cakṣuḥ
4.2.1.78	na ha vā enam asmiṃl loke cakṣur jahāti
4.2.1.79	sarvam āyur eti ya evaṃ veda
4.2.1.80	yad agner ante paśyāmas tad asurāṇāṃ cakṣuṣā paśyāmaḥ
4.2.1.81	uc ca vā eṣa dīpyate ni ca riṣyati
4.2.1.82	dīpyamānaṃ bhrātṛvyasya gṛhād dharet
4.2.1.83	rayim evāsya puṣṭiṃ harati
4.2.1.84	ā tu sūryasyodetor jāgṛyāt
4.2.1.85	yat svapyād ārtim ārchet
4.2.1.86	taj jāgaritavyam
4.2.1.87	rayim eva puṣṭim anujāgarti
4.2.2.1	yo vā iḍāṃ dhenuṃ veda sarvā ha vā asmai diśo dhenavo bhavanti sarve pratijanā dānakāmāḥ
4.2.2.2	tām iṣvāśanir āmitraśocanir vidāṃcakāra
4.2.2.3	tasmai sarvā diśo dhenavo 'bhavant sarve pratijanā dānakāmāḥ
4.2.2.4	tasmāt sa sarvaiḥ pratijanair vyavahatopajanaḥ san
4.2.2.5	sarvā hy asmai diśo dhenavo 'bhavant sarve pratijanā dānakāmāḥ
4.2.2.6	tad ya evaṃ veda sarvā evāsmai diśo dhenavo bhavanti sarve pratijanā dānakāmāḥ
4.2.2.7	tasyā vā iyam eva pādaḥ
4.2.2.8	antarikṣaṃ pādaḥ
4.2.2.9	dyauḥ pādaḥ
4.2.2.10	samā pādaḥ
4.2.2.11	atho āhuḥ
4.2.2.12	kṛṣiḥ pādā iti
4.2.2.13	tena prati tvadānīṃ tiṣṭhati na tvadānīm
4.2.2.14	yadā susasyaṃ bhavaty atha pratitiṣṭhati
4.2.2.15	yadā na sasyaṃ bhavaty atha na pratitiṣṭhati
4.2.2.16	bhavati ha vā asya sasyaṃ nāsya sasyaṃ vyṛdhyate ya evaṃ veda
4.2.2.17	tasyā vā ada eva pṛṣṭham
4.2.2.18	antarikṣam ātmā
4.2.2.19	iyam uraḥ
4.2.2.20	diśaḥ pārśve
4.2.2.21	samudrau kukṣī
4.2.2.22	asā ādityaḥ śiraḥ
4.2.2.23	agnir āsyam
4.2.2.24	vātaḥ prāṇaḥ
4.2.2.25	gāyatry abhidhānī
4.2.2.26	sarvam āyur eti ya evaṃ veda
4.2.2.27	ūdhar uttaravediḥ
4.2.2.28	pavamāno vatsaḥ
4.2.2.29	eṣa vā enāṃ prasnauti
4.2.2.30	prattān ha vā imāṃl lokān duhe ya evaṃ veda
4.2.2.31	bṛhadrathantare dvau stanau
4.2.2.32	vāmadevyaṃ ca yajñāyajñiyaṃ ca dvau
4.2.2.33	oṣadhīr eva devebhyo rathantareṇāduha paśūn bṛhatāpo vāmadevyena yajñaṃ yajñāyajñiyena
4.2.2.34	tad ya evaṃ vedauṣadhīr evāsmai rathantareṇa duhe paśūn bṛhatāpo vāmadevyena yajñaṃ yajñāyajñiyena
4.2.2.35	iḍā vā idaṃ sarvam
4.2.2.36	sa sahasraṃ paśūn prāpa
4.2.2.37	pra sahasraṃ paśūn āpnoti ya evaṃ veda
4.2.3.1	yatra prācīnapravaṇaṃ samūlaṃ bhūmyāḥ syāt tad upodaye sūryasya hastā avanijya darbhastamba udaśarāvaṃ ninayet
4.2.3.2	kāma kāmaṃ mā āvartayeti
4.2.3.3	kāmenaivāsmai kāmam āvartayati yatkāmo bhavati
4.2.3.4	yo vai kāmaṃ sākṣād veda tājag gha vā enaṃ sa kāmā āgacchati yatkāmo bhavati
4.2.3.5	paśuṣu vā asmākaṃ kāmaḥ paśūnām oṣadhīṣv oṣadhīnām apsu
4.2.3.6	oṣadhīr eva kāmena samasrāṭ
4.2.3.7	tā asmai kāmaṃ samardhayanti yatkāmo bhavati
4.2.3.8	apa eva
4.2.3.9	asyā vā eṣa vavrir utsṛṣṭaś carati lomaśo lomaśāyāḥ
4.2.3.10	tasmād eṣā śāśvasaty eti
4.2.3.11	agnir hy asyā āsyaṃ vātaḥ prāṇaḥ
4.2.3.12	yatra gobhiḥ saṃgaccheta tad brūyāt praśastāḥ stha kalyāṇyā iti
4.2.3.13	iyaṃ vā eṣā
4.2.3.14	imāṃ vā etat sabhāgayati
4.2.3.15	atrāsukā asmāt paśavo bhavanti ya evaṃ veda
4.2.3.16	devāś ca vā asurāś cāspardhanta
4.2.3.17	aditir deveṣv āsīt kustāsureṣu
4.2.3.18	te devā amanyanta yady abhijeṣyāmaḥ kustāyāḥ śirā āhaniṣyāmā iti
4.2.3.19	yady abhijeṣyāmā ity asurā amanyanta
4.2.3.20	adityāḥ śirā āhaniṣyāmā iti tāṃ devā abhijityāghnata
4.2.3.21	yasya vai jitaṃ yasya vijitaṃ tasyaiṣā gṛhe hanyate
4.2.3.22	eṣā vai kṣut
4.2.3.23	kṣudhaṃ vā etaddhate
4.2.3.24	tad ya evaṃ vidvān ekāṣṭakāyāṃ gāṃ hate saṃvatsarāyaiva kṣudhaṃ hate
4.2.3.25	prajāpatir vā eka āsīt
4.2.3.26	so 'kāmayata bahuḥ anu syāṃ prajāyeyeti
4.2.3.27	sa ātmānam aiṭṭa
4.2.3.28	sa mano 'sṛjata
4.2.3.29	tan mana ekadhāsīt
4.2.3.30	tad ātmānam aiṭṭa
4.2.3.31	tad vācam asṛjata
4.2.3.32	sā vāg ekadhāsīt
4.2.3.33	sātmānam aiṭṭa
4.2.3.34	sā virājam asṛjata
4.2.3.35	sā virāḍ ekadhāsīt
4.2.3.36	sātmānam aiṭṭa
4.2.3.37	sā gām asṛjata
4.2.3.38	sā gaur ekadhāsīt
4.2.3.39	sātmānam aiṭṭa
4.2.3.40	seḍām asṛjata
4.2.3.41	seḍaikadhāsīt
4.2.3.42	sātmānam aiṭṭa
4.2.3.43	semān bhogān asṛjata yair asyā idaṃ manuṣyā bhuñjate
4.2.3.44	ete vā asyā bhogāḥ
4.2.3.45	sarvair evāsyā bhogaiḥ sarvaiḥ kāmair bhuṅkte ya evaṃ veda
4.2.3.46	gaur vai vāk
4.2.3.47	gaur virāṭ
4.2.3.48	gaur iḍā
4.2.3.49	gauḥ khalv eva gauḥ
4.2.3.50	gaur idaṃ sarvam
4.2.3.51	sarvā ha vā enam etāḥ śrayante ya evaṃ veda
4.2.3.52	yad vai tad ātmānam aiṭṭa seḍābhavat
4.2.3.53	tad iḍāyā iḍātvam
4.2.3.54	sa yas tad iḍāyā iḍātvaṃ vedeṭṭe ha vai svam ātmānaṃ bhūtyai
4.2.4.1	yā rohiṇī tām aruṇā tāṃ gaurī tāṃ babhrūḥ
4.2.4.2	tad indrā udājata vasu nāma rūpaṃ paśūnāṃ
4.2.4.3	vindate vasu
4.2.4.4	na vasu ruṇaddhi ya evaṃ veda
4.2.4.5	yā śitipṛṣṭhā tāṃ mandis tām enī tāṃ śabalī tāṃ śitibāhus tāṃ śuddhavālā
4.2.4.6	tad bṛhaspatir udājateḍā nāma rūpaṃ paśūnām
4.2.4.7	bahvīr ha vā enam iḍāḥ śrayante ya evaṃ veda
4.2.4.8	yā pṛṣatī tāṃ piśaṅgī tāṃ sāraṅgī tāṃ kalmāṣī tāṃ pṛśnis tāṃ śvetā
4.2.4.9	tan marutā udājanta jyotir nāma rūpaṃ paśūnām
4.2.4.10	jyotiṣmān bhavati ya evaṃ veda
4.2.4.11	yā surūpā tāṃ śyāmā tāṃ śyenī tāṃ kṛṣṇā
4.2.4.12	tat prajāpatir udājatāyur nāma rūpaṃ paśūnām
4.2.4.13	āyuṣmān bhavati ya evaṃ veda
4.2.4.14	catasraḥ prathamāḥ
4.2.4.15	catasra uttamāḥ
4.2.4.16	dviḥ ṣaṇ madhyataḥ
4.2.4.17	tā dvir daśa
4.2.4.18	daśākṣarā virāṭ
4.2.4.19	vairājāḥ paśavaḥ
4.2.4.20	paśūn evāvarunddhe
4.2.4.21	vasvyai hiṃkuru / tasyai prastuhi / tasyai me 'varuddhyā iti purastād bahiḥpavamānasya vadet
4.2.4.22	iḍāyai hiṃkuru / tasyai prastuhi / tasyai me 'varuddhyā iti purastād ājyānāṃ vadet
4.2.4.23	jyotiṣe hiṃkuru / tasyai prastuhi / tasyai me 'varuddhyā iti purastān mādhyaṃdinasya pavamānasya vadet
4.2.4.24	āyuṣe hiṃkuru / tasyai prastuhi / tasyai me 'varuddhyā iti purastād ārbhavasya pavamānasya vadet
4.2.4.25	yajño vai paśūnām āyatanam
4.2.4.26	sve vā etad āyatane yajamāno bhrātṛvyasya paśūn vṛṅkte
4.2.4.27	anapakrāmukā asmāt paśavo bhavanti
4.2.5.1	vasīyasy ehi
4.2.5.2	śreyasy ehi
4.2.5.3	bhūyasy ehi
4.2.5.4	cittā ehi
4.2.5.5	dadhṛṣy ehi
4.2.5.6	iḍā ehi
4.2.5.7	sūnṛtā ehi
4.2.5.8	cid asi
4.2.5.9	manāsi
4.2.5.10	dhīr asi vasvī rantiḥ sumanāḥ
4.2.5.11	sūnarī viśvā tvā bhūtānuprāṇantu
4.2.5.12	viśvā tvaṃ bhūtānuprāṇa
4.2.5.13	bhūyasy āyur asi
4.2.5.14	iṣṭir asi
4.2.5.15	sarūpavarṣā ehi
4.2.5.16	emām anu sarpatemau bhadrau dhuryā abhi
4.2.5.17	nīva śīrṣāṇi mṛḍhvam
4.2.5.18	sā naḥ supratūrtiḥ priyā naḥ suhār ṇaḥ priyavanir maghavanir antā ehi
4.2.5.19	juṣṭā ehi
4.2.5.20	idā ehi
4.2.5.21	aditā ehi
4.2.5.22	upahūta upahavaṃ te 'śīya
4.2.5.23	suhavā nā ehi saha rāyaspoṣeṇa
4.2.5.24	devīrdevīr abhi mā nivartadhvam
4.2.5.25	syonā syonena ghṛtena mā samukṣata
4.2.5.26	na me tad upadambhiṣar dhṛṣir brahmā yad dadau
4.2.5.27	samudrād udacann iva srucā
4.2.5.28	vār agre viprasya tiṣṭhati śṛṅgebhir daśabhir diśan
4.2.6.1	vasīyasy ehīti
4.2.6.2	brahma vai vasīyaḥ
4.2.6.3	brahma vā etad atyāhvayati
4.2.6.4	śreyasy ehīti
4.2.6.5	kṣatraṃ vai śreyaḥ
4.2.6.6	kṣatraṃ vā etad atyāhvayati
4.2.6.7	bhūyasy ehīti
4.2.6.8	viḍ vai bhūyasī
4.2.6.9	viśaṃ vā etad atyāhvayati
4.2.6.10	cittā ehīti
4.2.6.11	mano vai cittam
4.2.6.12	mano vā etad atyāhvayati
4.2.6.13	dadhṛṣy ehīti
4.2.6.14	vāg vai dadhṛṣi
4.2.6.15	vācaṃ vā etad atyāhvayati
4.2.6.16	iḍā ehīti
4.2.6.17	paśavo vā iḍā
4.2.6.18	paśūn vā etad atyāhvayati
4.2.6.19	sūnṛtā ehīti
4.2.6.20	annaṃ vai sūnṛtā
4.2.6.21	annaṃ vā etad atyāhvayati
4.2.6.22	etā vai sapta devagavyaḥ
4.2.6.23	tāḥ krīto vaitahotro vidāṃ cakāra
4.2.6.24	tābhir adaḥ kurūṇāṃ kaunte paśūn atyāhvayat
4.2.6.25	tāḥ kuravo brāhmaṇeṣv anvaicchan
4.2.6.26	tāḥ kumāravaty āśvadakṣiṇā avindan
4.2.6.27	so 'bravīn mā sūrkṣyata
4.2.6.28	etābhir vā aham etā atyāhvayiṣyāmītarābhir itarāḥ
4.2.6.29	yāni khalu vā etāsāṃ priyāṇi dhāmāni tāni krīto na vedeti
4.2.6.30	sa saṃyatte saṃgrāme chadirdarśe
4.2.6.31	etābhir evaitā atyāhvayatītarābhir itarāḥ
4.2.6.32	yataratra khalu vā etā atyāhūyante tat paśavo 'bhisaṃkrāmanti
4.2.6.33	yatra paśavas tad devāḥ
4.2.6.34	yatra devās tad indraḥ
4.2.6.35	yatarān vā ete 'bhisaṃkrāmanti te jayanti
4.2.6.36	jayati saṃgrāmam
4.2.7.1	sā vai sṛṣṭobhayān devamanuṣyān atyamanyata
4.2.7.2	tāṃ devā darśapūrṇamāsābhyām upaprāstṛṇata
4.2.7.3	tāṃ vā etad āpnuvan yad iḍām
4.2.7.4	tāṃ vā etad āptvā haranto manyante yad iḍām upahvayante
4.2.7.5	yarhi tūṣṇīm upahūyeta tarhy etāḥ sapta vadet
4.2.7.6	yarhy uccais tarhy uttarāḥ sapta
4.2.7.7	dhāmadhāmāsāṃ varṇaṃvarṇam upagacchati
4.2.7.8	ā ha vā enam apratikśātaṃ gacchati ya evaṃ veda
4.2.7.9	yatra samūlā oṣadhīr upagacchet paśūn vā tad etā eva sapta vadet
4.2.7.10	dhāmadhāmāsāṃ varṇaṃvarṇam upagacchati
4.2.7.11	ā ha vā enam apratikśātaṃ gacchati ya evaṃ veda
4.2.7.12	sapta sthaviryeṇa yājayet
4.2.7.13	yasya sapta sthavirāś caramā antamāḥ syuḥ
4.2.7.14	vasīyasy ehi / śreyasy ehīty etadetad evāsmā atyāhvayati
4.2.7.15	yo vaiśyaḥ śūdro vā bahupuṣṭaḥ syāt tasya gavāṃ sāṇḍaṃ vatsataram apamayeta
4.2.7.16	ilāndāḥ stheti
4.2.7.17	ilāndā hi paśavaḥ
4.2.7.18	pūṣṇo nakṣatraṃ poṣayiṣṇv iti
4.2.7.19	viśyeṣu vā etac carati pūṣṇo nakṣatraṃ poṣayiṣṇu
4.2.7.20	tad evāpadhāpayate
4.2.7.21	tam apākurvīta
4.2.7.22	āyur me dāḥ / varco me dāḥ / rayiṃ me dāḥ / puṣṭiṃ me dā iti rayim evāsya puṣṭiṃ harati
4.2.7.23	tam ito 'bhisṛjyātheto 'tyāhvayet
4.2.7.24	vasīyasy ehi / śreyasy ehīty etadetad evāsmā atyāhvayati
4.2.7.25	nāsya kiṃ canodaśiṣat
4.2.7.26	grāmakāmaṃ yājayet sarasvata ṛgbhyām
4.2.7.27	saṃvatsaro vai sarasvān
4.2.7.28	saṃvatsareṇaivāsmai grāmaṃ cyāvayati
4.2.7.29	vasīyasy ehi / śreyasy ehīty etadetad evāsmā atyāhvayati
4.2.7.30	paśukāmaṃ yājayet sarasvata ṛgbhyām
4.2.7.31	saṃvatsaro vai sarasvān
4.2.7.32	saṃvatsareṇaivāsmai paśūṃś cyāvayati
4.2.7.33	vasīyasy ehi / śreyasy ehīty etadetad evāsmā atyāhvayati
4.2.7.34	sarvāsāṃ dugdhe catuḥśarāvam odanaṃ paced brāhmaṇebhyaḥ paśukāmaḥ
4.2.7.35	yac catuḥśarāvo digbhya evāsmai tena paśūn avarunddhe yad brāhmaṇebhyo brahmaṇas tena
4.2.7.36	na chinnaṃ deyam
4.2.7.37	paśukāma iva hy eṣa
4.2.7.38	vāso hiraṇyaṃ vā deyam
4.2.7.39	ījānasyāsya paśavo bhūyāṃso bhavanti
4.2.8.1	prajāpatir vai na vyāharat
4.2.8.2	sa ātmany eva puṇyam ayacchat
4.2.8.3	ātmanaḥ puṇyaṃ na niravadat
4.2.8.4	etad vai tad yajur avadan nānyathā brūyāt
4.2.8.5	puṇyaṃ praśastam iti brūyāt
4.2.8.6	ātmany eva puṇyaṃ yacchaty ātmanaḥ puṇyaṃ na nirvadati
4.2.8.7	yām adānīyāya dadāti tām asya paśavo 'nvapakrāmanti
4.2.8.8	yadi manyetādānīyāyādām ity etad eva yajur vadet
4.2.8.9	name tad upadambhiṣad ṛṣir brahmā yad dadā iti tad evaitenāpūrayati
4.2.8.10	tad āpyāyayati
4.2.8.11	samudra iva ha vā asya vyacyamāno na kṣīyate ya evaṃ veda
4.2.8.12	vīravatīr bhūyāsta yā no vīravato 'karteti pumāṃsaṃ jātam abhimantrayeta bhūyasīr bhūyāsta yā no bhūyaso 'karteti striyaṃ jātām
4.2.8.13	annādā bhūyāsta ye no 'nnādān akarteti balihṛto 'bhimantrayeta bhūyāṃso bhūyāsta ye no bhūyaso 'karteti sabhāsadaḥ
4.2.8.14	pādau pratyavaharet
4.2.8.15	ete vai paśavaḥ
4.2.8.16	upopa ha vā enaṃ paśavo yanti nāpayanti ya evaṃ veda
4.2.8.17	puṇyā puṇyam asūt
4.2.8.18	citrā citram asūt
4.2.8.19	aiḍo me bhagavo 'janiṣṭhā maitrāvaruṇaḥ
4.2.8.20	ūrjā me bhagavaḥ saha janiṣṭhāḥ
4.2.8.21	saṃvidaṃ me vindeti pumāṃsaṃ jātam abhimantrayeta
4.2.8.22	ūrjaivāsmai saha jāyate gacchati paśūnāṃ saṃvidam
4.2.8.23	puṇyā puṇyām asūt
4.2.8.24	citrā citrām asūt
4.2.8.25	aiḍī me bhagavaty ajaniṣṭhā maitrāvaruṇī
4.2.8.26	rāyaspoṣeṇa me bhagavati saha janiṣṭhāḥ
4.2.8.27	jñātraṃ me vindeti striyaṃ jātām
4.2.8.28	rāyaspoṣeṇaivāsmai saha jāyate gacchati paśūnāṃ jñātram
4.2.8.29	ye prācīnam ekāṣṭakāyā jāyante pūrvasya te sasyasyottamāḥ
4.2.8.30	ye pratīcīnam aparasya te sasyasya prathamāḥ
4.2.8.31	tān ubhayānt sahābhimantrayeta
4.2.8.32	ubhayān enānt sahāvarunddhe
4.2.9.1	yo vai śaktiṃ veda sa tañ śaknoti yañ śikṣati
4.2.9.2	iyaṃ vai śaktiḥ
4.2.9.3	yo vā asyā bhūyiṣṭhabhāg bhavati sa tañ śaknoti yañ śikṣati
4.2.9.4	bhūyiṣṭhabhāg gha vā asyā bhavati ya evaṃ veda
4.2.9.5	paśavo vai śaktiḥ
4.2.9.6	yo vai paśūnāṃ bhūyiṣṭhabhāg bhavati sa tañ śaknoti yañ śikṣati
4.2.9.7	bhūyiṣṭhabhāg gha vai paśumān bhavati ya evaṃ veda
4.2.9.8	tasyā vratam
4.2.9.9	na hateti brūyāt
4.2.9.10	kuruta iti brūyāt
4.2.9.11	nāntarvatnīti brūyāt
4.2.9.12	vijanyā iti brūyāt
4.2.9.13	bhuvanam asi sahasram
4.2.9.14	indrāya tvā sṛmo 'dadād iti
4.2.9.15	sṛmo vai nāmāsura āsīt
4.2.9.16	tasyeyaṃ pṛthivī paśubhiḥ pūrṇāsīt
4.2.9.17	tān indro 'vṛṅkta
4.2.9.18	tasmād āhur aindrāḥ paśavā iti
4.2.9.19	yāvatīnām idaṃ karomi bhūyasīnām uttarāṃ samāṃ kriyāsam iti gavāṃ lakṣma kuryāt
4.2.9.20	bhūyasīnām evottarāṃ samāṃ karoti
4.2.9.21	paśavo vai sṛṣṭā ekaikaṃ nakṣatram upātiṣṭhanta
4.2.9.22	te na prājāyanta
4.2.9.23	na bhūmānam agacchan
4.2.9.24	te revatīm upātiṣṭhanta
4.2.9.25	revatyāṃ prājāyanta
4.2.9.26	revatyāṃ bhūmānam agacchan
4.2.9.27	tasmād yat kiṃ ca paśūnāṃ kurvīta tad revatyāṃ kurvīta
4.2.9.28	upa hy enaṃ paśavas tiṣṭhanti
4.2.9.29	prāsya paśavo bhavanti ya evaṃ veda
4.2.9.30	yasya dakṣiṇataḥ pratibhinnaṃ dakṣiṇata upāścarat tat tvaṣṭur lakṣma devalakṣmaṃ yajñiyaṃ yajñakāmaḥ kurvīta
4.2.9.31	upa hy enaṃ yajño namati
4.2.9.32	yasyobhayataḥ pratibhinnam ubhayata upāścarat tad gāyatraṃ lakṣma paśavyaṃ paśukāmaḥ kurvīta
4.2.9.33	paśumān bhavati
4.2.9.34	yasyobhayataḥ pratibhinnam ubhayata upāścarat tat traiṣṭubhaṃ lakṣma pūtasya rūpaṃ pratiṣṭhākāmaḥ kurvīta
4.2.9.35	gacchati pratiṣṭhām
4.2.9.36	vasiṣṭhasya sthūṇākarṇyaḥ
4.2.9.37	vasiṣṭho vai rayim apaśyat
4.2.9.38	tām ātmann adhatta
4.2.9.39	yat sthūṇākarṇīḥ kurute paśuṣv eva rayiṃ dhatte
4.2.9.40	jamadagneḥ karkarikarṇyaḥ
4.2.9.41	jamadagnir vai puṣṭim apaśyat
4.2.9.42	tām ātmann adhatta
4.2.9.43	yat karkarikarṇīḥ kurute paśuṣv eva puṣṭiṃ dhatte
4.2.9.44	asurāṇāṃ rāsnākṛtyaḥ
4.2.9.45	kṣipraṃ bahvīr bhavanti kṣipraṃ parābhavanti
4.2.9.46	amedhyāḥ karṇāḥ
4.2.9.47	kṣipraṃ bahvīr bhavanti yajñas tv enān anūpanamatīva
4.2.9.48	nirṛtyāḥ chidrakarṇyaḥ
4.2.9.49	yac chidrakarṇīḥ kurvīta nirṛtir asya paśor nigṛhṇīyāt
4.2.9.50	na pracchindyākarṇyaḥ kāryā na dātrākarṇyaḥ
4.2.9.51	parācīnam iva hi tan nivṛttam
4.2.9.52	agastyasya viṣṭyakarṇyaḥ
4.2.9.53	kaśyapasya kambunyuddhatāḥ
4.2.9.54	indrasyāklastāḥ
4.2.9.55	atho āhuḥ prajāpater iti
4.2.9.56	ubhayaṃ jyeṣṭhalakṣmaṃ jyaiṣṭhyakāmaḥ kurvīta
4.2.9.57	pra samānānāṃ jyaiṣṭhyam āpnoti
4.2.9.58	prajāpatiḥ paśūn asṛjata
4.2.9.59	sa vā asṛg eva nāsṛjata
4.2.9.60	asṛṣṭaṃ vā etat
4.2.9.61	tad asno 'sṛktvam
4.2.9.62	krūraṃ paśūnāṃ karṣyā iti vai so 'sṛg nāsṛjata
4.2.9.63	krūraṃ vā eṣa paśūnāṃ kurute yo 'kṣṇute
4.2.9.64	yad akṣitās tenākṣitāḥ
4.2.9.65	atha yad anakṣitā iti śrūyante
4.2.9.66	tenākṣitāḥ
4.2.9.67	tad āhur na vā etam etā amutrāgacchanti yā anakṣitā iti
4.2.9.68	tasmād akṣitavyāḥ
4.2.9.69	na tejanenākṣṇuyāt
4.2.9.70	vajro vai tejanam
4.2.9.71	yat tejanenākṣṇuyād vajreṇa paśūn arpayet
4.2.9.72	na śyāmenāyasā
4.2.9.73	krūraṃ tad aśāntam
4.2.9.74	ikṣukāṇḍam apsu vāsayitvā tenākṣitavyāḥ
4.2.9.75	tad dhi śivaṃ tañ śāntam
4.2.9.76	atho āhur lohitenāyaseti
4.2.9.77	taddhi śivam
4.2.9.78	tañ śāntam
4.2.10.1	iha prajā viśvarūpā ramantām asmin goṣṭhe viśvabhṛto janitrīḥ
4.2.10.2	agniṃ kulāyam abhi saṃviśantīḥ samāsṛjantu payasā ghṛteneti
4.2.10.3	gāḥ sāyam āyatīr abhimantrayeta
4.2.10.4	agnir vā etāsāṃ yonir agniḥ kulāyam
4.2.10.5	sva evainā yonau sve kulāye saṃveśayati
4.2.10.6	nāsya paśavo naktam ārtim ārchanti ya evaṃ veda
4.2.10.7	saṃ vaḥ sṛjatv aryamā saṃ pūṣā saṃ bṛhaspatiḥ / sam indro yo dhanaṃjayaḥ / saṃjagmānā avihrutā asmin goṣṭhe purīṣiṇīḥ / svāveśā nā āgateti gāḥ saṃsṛjed yā asya purā syur yāś cānyato vindeta
4.2.10.8	paśavo vai ghṛtam
4.2.10.9	agnī rudraḥ
4.2.10.10	yaj juhuyād rudrāyāsya paśūn apidadhyāt
4.2.10.11	tat saṃsṛjyā eva
4.2.10.12	ubhayīr ha bhūyasīr bhavanti
4.2.10.13	saṃ vaḥ sṛjatv aryameti
4.2.10.14	yajño vā aryamā
4.2.10.15	yajñenaivaināḥ saṃsṛjati
4.2.10.16	saṃ pūṣeti
4.2.10.17	puṣṭir vai pūṣā
4.2.10.18	puṣṭyaivaināḥ saṃsṛjati
4.2.10.19	saṃ bṛhaspatir iti
4.2.10.20	brahma vai bṛhaspatiḥ
4.2.10.21	brahmaṇaivaināḥ saṃsṛjati
4.2.10.22	sam indro yo dhanaṃjaya iti
4.2.10.23	indriyaṃ vā indraḥ
4.2.10.24	indriyeṇaivaināḥ saṃsṛjati
4.2.10.25	revatī tantiḥ pṛthivī mātā
4.2.10.26	revatīr āpā oṣadhayaḥ
4.2.10.27	tā no hinvantu sātaye dhiye juṣā iti tantiṃ vitanuyāt
4.2.10.28	tām anumṛjyāt
4.2.10.29	rayyā tvā puṣṭyānumārjmīti
4.2.10.30	rayyaivaināṃ puṣṭyānumārṣṭi
4.2.10.31	tasyā vratam
4.2.10.32	na riktā syāt
4.2.10.33	noparyupari saṃcareyuḥ
4.2.10.34	nābhivarṣen nābhitapet
4.2.10.35	etad vai basto rāmakāyano vidāṃ cakāra tantyā vitananam
4.2.10.36	sa sahasraṃ paśūn prāpa
4.2.10.37	pra sahasraṃ paśūn āpnoti ya evaṃ veda
4.2.10.38	pitā vatsānāṃ patir aghnyānām utāyaṃ pitā mahatāṃ gargarāṇām
4.2.10.39	retodhāṃ tvā yaśodhāṃ rāyaspoṣāyotsṛjā ity ṛṣabhasya karṇa utsṛjamāno vadet
4.2.10.40	retodhām evainaṃ yaśodhāṃ rāyaspoṣāyotsṛjate
4.2.10.41	yo vaiśyaḥ śūdro vā bahupuṣṭaḥ syāt tasya gavāṃ goṣṭhād ekaviṃśatiṃ śakāny āhṛtyaikaviṃśatim āhutīr juhuyāt
4.2.10.42	ekaviṃśatir vai manuṣyalokāḥ
4.2.10.43	manuṣyalokebhya evāsmai paśūn avarunddhe
4.2.10.44	etair eva juhuyāt gonāmair agretvaryā gor bhasadi paśukāmaḥ
4.2.10.45	mukhaṃ vā eṣa paśūnām
4.2.10.46	mukhata evāsmai paśūn ninayati
4.2.11.1	yāsām indra udājata vasu nāma rūpaṃ paśūnām uṣasaṃ dhāma paśyamānaḥ / tāsām ayaṃ yonir ayaṃ goṣṭha iha rayiḥ puṣṭiḥ svāheti juhuyāt
4.2.11.2	yāsāṃ bṛhaspatir udājateḍā nāma rūpaṃ paśūnāṃ saṃgavaṃ dhāma paśyamānaḥ / tāsām ayaṃ yonir ayaṃ goṣṭha iha rayiḥ puṣṭiḥ svāheti juhuyāt
4.2.11.3	yāsāṃ maruta udājanta jyotir nāma rūpaṃ paśūnāṃ madhyandinaṃ dhāma paśyamānāḥ / tāsām ayaṃ yonir ayaṃ goṣṭha iha rayiḥ puṣṭiḥ svāheti juhuyāt
4.2.11.4	yāsāṃ prajāpatir udājatāyur nāma rūpaṃ paśūnām aparāhṇaṃ dhāma paśyamānaḥ / tāsām ayaṃ yonir ayaṃ goṣṭha iha rayiḥ puṣṭiḥ svāheti juhuyāt
4.2.11.5	etāni vā ahno rūpāṇi
4.2.11.6	eteṣu vā ahno rūpeṣu devāḥ paśūnāṃ rūpāṇy avṛñjata
4.2.11.7	tad eteṣv evāhno rūpeṣu yajamāno bhrātṛvyasya paśūn vṛṅkte
4.2.11.8	ghṛtena juhoti
4.2.11.9	paśavo vai ghṛtam
4.2.11.10	paśubhir eva paśūn vṛṅkte
4.2.11.11	tan na sūrkṣyam
4.2.11.12	prātar evāntargoṣṭhāsu goṣu hotavyam
4.2.11.13	sarvā enāḥ sahāvarunddhe
4.2.11.14	etair eva juhuyād goṣv ākṛtāsu
4.2.11.15	yonito vā etat paśūn agrahīt
4.2.11.16	apihīnāḥ paripariṇas kṛṇvanti
4.2.11.17	etair eva juhuyāt saṃgrāme
4.2.11.18	athāśvān abhimantrayeta
4.2.11.19	mitrabhṛtaḥ kṣatrabhṛtaḥ
4.2.11.20	ojobhṛto balabhṛtaḥ
4.2.11.21	vayaṃ jayema / vayaṃ sahema / vayaṃ bhavema / vayaṃ puṣemeti jayati saṃgrāmam
4.2.11.22	rohiṇīr vo vṛñje gāyatreṇa chandasā
4.2.11.23	aruṇā vo vṛñje traiṣṭubhena chandasā
4.2.11.24	gaurīr vo vṛñje jāgatena chandasā
4.2.11.25	babhruvo vo vṛñjā ānuṣṭubhena chandasā
4.2.11.26	garbhān vo vṛñje pāṅktena chandasā
4.2.11.27	rūpāṇi vo vṛñje śākvareṇa chandasā
4.2.11.28	sarvān vo vṛñje 'nāptena chandasā
4.2.11.29	tat sapta
4.2.11.30	saptapadā śakvarī
4.2.11.31	śākvarāḥ paśavaḥ
4.2.11.32	paśūn evāvarunddhe
4.2.11.33	gāyatrī prathamā
4.2.11.34	gāyatry uttamā
4.2.11.35	tejo vai gāyatrī brahmavarcasam
4.2.11.36	tejasā ca vāvāsmā etad brahmavarcasena cobhayataḥ paśūn parigṛhṇāti
4.2.12.1	prajāpatir vai trīn mahimno 'sṛjatāgniṃ vāyuṃ sūryam
4.2.12.2	te catvāraḥ pitāputrāḥ sattram āsata
4.2.12.3	te svedaṃ samavaukṣan
4.2.12.4	tad abhavat
4.2.12.5	tad vā asyaitan nāmābhūd iti
4.2.12.6	sarvam abhūd iti
4.2.12.7	tad vā asyaite nāmanī krūre aśānte
4.2.12.8	tasmād ete na grahītavye
4.2.12.9	krūre hy ete aśānte
4.2.12.10	prajāpatir vai svāṃ duhitaram abhyakāmayatoṣasam
4.2.12.11	sā rohid abhavat
4.2.12.12	tām ṛśyo bhūtvādhyait
4.2.12.13	tasmā apavratam acchadayat
4.2.12.14	tam āyattayābhiparyāvartata
4.2.12.15	tasmād vā abibhet
4.2.12.16	so 'bravīt paśūnāṃ tvā patiṃ karomi
4.2.12.17	atha me mā sthā iti
4.2.12.18	tad vā asyaitan nāma paśupatir iti
4.2.12.19	tam abhyāyatyāvidhyat
4.2.12.20	so 'rodīt
4.2.12.21	tad vā asyaitan nāma rudra iti
4.2.12.22	te vā asyaite nāmanī śive śānte
4.2.12.23	tasmād ete kāmaṃ grahītavye
4.2.12.24	śive hy ete śānte
4.2.12.25	tato yat prathamaṃ retaḥ parāpatat tad agninā paryainddha
4.2.12.26	tad āsām aghnyātvam
4.2.12.27	tato yad atyasravat tad bṛhaspatir upāgṛhṇāt
4.2.12.28	tad āsām usriyātvam
4.2.12.29	aśakāmeti tad āsāṃ śakvarītvam
4.2.12.30	gātum avidāmeti tad āsāṃ gotvam
4.2.12.31	etāni vā āsāṃ nāmāni
4.2.12.32	sarvair evāsāṃ nāmabhiḥ sarvaiḥ kāmair bhuṅkte ya evaṃ veda
4.2.12.33	paśavo vai sṛṣṭā etāni nakṣatrāṇy anvapākrāman paurṇamāsīm aṣṭakām amāvāsyāṃ citrām aśvattham
4.2.12.34	tasmāt teṣu gaur nāpākṛtyā
4.2.12.35	yām apākuryāt tām asya paśavo 'nvapakrāmeyuḥ
4.2.13.1	devā vai sarve sahāntarvanto 'bhavan
4.2.13.2	te sarve saha vyajāyanta
4.2.13.3	tad ekavṛd aśayat saṃvṛtam
4.2.13.4	tad devā itthaṃ cetthaṃ ca vyatyacaran
4.2.13.5	tan mitrāvaruṇā acāyatām
4.2.13.6	syād vai ya enad vikuryād iti tad gāṃ dvipadīm akurutām
4.2.13.7	sā na pratyatiṣṭhat
4.2.13.8	tasyā anyata āhṛtyermau pratyadhattām
4.2.13.9	tasmād etā abaddhā asthan
4.2.13.10	sā catuṣpadī bhūtvā pratyatiṣṭhat
4.2.13.11	prati prajayā ca paśubhiś ca tiṣṭhati ya evaṃ veda
4.2.13.12	tasyāṃ vai payaḥ paryapaśyan
4.2.13.13	tāṃ devā aduhra haritena pātreṇa yajñaṃ cāmṛtaṃ ca
4.2.13.14	duhe yajñaṃ cāmṛtaṃ ca ya evaṃ veda
4.2.13.15	atha pitaro 'duhra rajatena pātreṇorjaṃ ca svadhāṃ ca
4.2.13.16	duha ūrjaṃ ca svadhāṃ ca ya evaṃ veda
4.2.13.17	atha manuṣyā aduhra dārupātreṇānnaṃ ca prajāṃ ca
4.2.13.18	duhe 'nnaṃ ca prajāṃ ca ya evaṃ veda
4.2.13.19	athā ṛṣayo 'duhra camasena chandāṃsi ca paśūṃś ca
4.2.13.20	duhe chandāṃsi ca paśūṃś ca ya evaṃ veda
4.2.13.21	atha gandharvāpsaraso 'duhra puṣkaraparṇena puṇyaṃ gandham
4.2.13.22	duhe puṇyaṃ gandhaṃ ya evaṃ veda
4.2.13.23	atha sarpā aduhrālāpunā viṣam
4.2.13.24	duhe bhrātṛvyāya viṣaṃ ya evaṃ veda
4.2.13.25	athāsurā aduhrāyaspātreṇa sravatābhūtiṃ ca parābhūtiṃ ca
4.2.13.26	duhe bhrātṛvyāyābhūtiṃ ca parābhūtiṃ ca ya evaṃ veda
4.2.13.27	tāṃ vā indro 'nayaivopāsīdat
4.2.13.28	tayedaṃ sarvam aduhad yad idaṃ kiṃ ca
4.2.13.29	tāṃ dugdhvā pratyanudata
4.2.13.30	sā pratinuttā kumanā atiṣṭhad dhyāyantī
4.2.13.31	tāṃ prajāpatir acāyad dhyāyati vā iti
4.2.13.32	so 'bravīt kiṃ dhyāyasīti
4.2.13.33	sābravīd ye mādhukṣata te mā pratyanutsateti
4.2.13.34	so 'bravīn mā sūrkṣaḥ
4.2.13.35	tathā vai tvā karṣyāmi yathobhayeṣāṃ devamanuṣyāṇāṃ priyā bhaviṣyasīti
4.2.13.36	tasyā ghṛtaṃ padbhyo 'kṣarat
4.2.13.37	tasya ghṛtasyādāya mukhaṃ vyamārṭ
4.2.13.38	ubhayeṣāṃ tvā devamanuṣyāṇāṃ priyāṃ karomīti
4.2.13.39	tasmād eṣobhayeṣāṃ devamanuṣyāṇāṃ priyā
4.2.13.40	etenaiva śrotriyasya mukhaṃ vimṛjyāt
4.2.13.41	ubhaye hy etaṃ devamanuṣyā viduḥ
4.2.13.42	etena kumāryāḥ
4.2.13.43	etena patikāmāyāḥ
4.2.13.44	etad vai govarcasam
4.2.13.45	na sarvasmā iva kuryāt
4.2.13.46	yasmai tu kuryāt tejasvī syāt
4.2.14.1	yo lalāmaḥ śitipāñ śitikakuñ śitibhasañ śitivālaḥ sāśāriḥ sāmaktāṣṭayūthā
4.2.14.2	prāṣṭau yūthāny āpnoti yasya tādṛṅṅ ṛṣabho bhavati
4.2.14.3	yasya vālatuṣaḥ pratiṣṭhitaḥ sā pratiṣṭhitā
4.2.14.4	prati prajayā ca paśubhiś ca tiṣṭhati yasya tādṛṅṅ ṛṣabho bhavati
4.2.14.5	yaḥ samantaḥ śitibāhuḥ sā samantā
4.2.14.6	samantaḥ prajayā ca paśubhiś ca bhavati yasya tādṛṅṅ ṛṣabho bhavati
4.2.14.7	yaḥ śitipṛṣṭhaḥ sā tantiḥ
4.2.14.8	paśumān bhavati yasya tādṛṅṅ ṛṣabho bhavati
4.2.14.9	atha yasyaikarūpasya sato lakṣma bhavati sādārasṛt
4.2.14.10	nāsyāmitro gā vidhāvati yasya tādṛṅṅ ṛṣabho bhavati
4.2.14.11	yājalomnī sā poṣayiṣṇuḥ
4.2.14.12	ajā iva prajāyante yasya tādṛṅṅ ṛṣabho bhavati
4.2.14.13	yā śyāmā sā poṣayiṣṇuḥ
4.2.14.14	kṣipraṃ bahvīr bhavanty apaniṣādukās tu
4.2.14.15	yāruṇā sā poṣayiṣṇuḥ
4.2.14.16	kṣipraṃ bahvīr bhavanti himeravas tu
4.2.14.17	yā śvetā sā poṣayiṣṇuḥ
4.2.14.18	kṣipraṃ bahvīr bhavanti duścarmāṇas tu
4.2.14.19	nāñjiḥ kāryo na pṛśniḥ
4.2.14.20	amithunaṃ tat
4.2.14.21	atho vyāghrarūpaṃ vai pṛśniḥ
4.2.14.22	bibhyaty asmāt paśavaḥ
4.2.14.23	kanīyāṃso 'sya paśavo bhavanti yasya tādṛṅṅ ṛṣabho bhavati
4.2.14.24	tad āhur bījam evotsṛjyam iti
4.2.14.25	etad vā āsāṃ bījaṃ yad rohitaṃ rūpam
4.2.14.26	paśumān bhavati yasya tādṛṅṅ ṛṣabho bhavati
4.2.14.27	yo dhūmras tāmradhūmraḥ sa prajāpatiḥ
4.2.14.28	pra prajayā ca paśubhiś ca jāyate yasya tādṛṅṅ ṛṣabho bhavati
4.2.14.29	yasya lomaśā kakut sa stambī
4.2.14.30	stambīva prajayā ca paśubhiś ca bhavati yasya tādṛṅṅ ṛṣabho bhavati
4.2.14.31	yasyordhvā kakut tā ūrdhvā āpyāyante
4.2.14.32	ūrdhvā asya paśavā āpyāyante yasya tādṛṅṅ ṛṣabho bhavati
4.2.14.33	yasya dakṣiṇataḥ pannaṃ sā pāpī sā sravantī
4.2.14.34	atha yasya savyata unnataṃ sā puṇyā sopāharantī
4.2.14.35	yā utpṛṣṭis tā ūrdhvā āpyāyante
4.2.14.36	ūrdhvā asya paśavā āpyāyante yasya tādṛṅṅ ṛṣabho bhavati
4.2.14.37	yasya savyataḥ pannaṃ sā pāpī sā sravanti
4.2.14.38	atha yasya dakṣiṇata unnataṃ sā puṇyā sopāharantī
4.2.14.39	yā savyasācinī sā puṇyā sopāharantī
4.2.14.40	yā saṃśṛṅgī sā goṣṭhaḥ
4.2.14.41	tāṃ na pracchindyāt
4.2.14.42	anusṛṣṭasya goṣu syātām
4.2.14.43	etau vai paśūnām askannaṃ haviḥ
4.2.14.44	askannam asya havir bhavati yasyānusṛṣṭir goṣu bhavati
4.2.14.45	ukṣā cāsya vehac ca goṣu syātām
4.2.14.46	etau vai paśūnām ūrjaṃ bibhṛtaḥ
4.2.14.47	akṣodhukā asya paśavo bhavanti yasyokṣā ca vehac ca goṣu bhavataḥ
4.3.1.1	arātīyanti vā anye puruṣāya nānye
4.3.1.2	ye 'rātīyanti sā nirṛtiḥ
4.3.1.3	ye nārātīyanti sānumatiḥ
4.3.1.4	tebhya ubhayebhyaḥ saha nirvapanti
4.3.1.5	ubhau saha śṛtau kurvanti
4.3.1.6	nairṛtena pūrveṇa pracaranti
4.3.1.7	dakṣiṇā paretya svakṛtā iriṇe
4.3.1.8	etad vai nirṛtigṛhītaṃ pṛthivyāḥ
4.3.1.9	nirṛtigṛhīta eva nirṛtiṃ niravadayate
4.3.1.10	ekolmukaṃ nidhāya visraṃsikāyāḥ kāṇḍābhyāṃ juhoti
4.3.1.11	juṣāṇā nirṛtir vetu svāhā
4.3.1.12	vāsaḥ kṛṣṇaṃ bhinnāntaṃ dakṣiṇeti
4.3.1.13	etad dhi nirṛtyā rūpam
4.3.1.14	ardhaṃ vai puruṣasya nirṛtigṛhītam ardham anirṛtigṛhītam
4.3.1.15	yan nirṛtigṛhītaṃ tad evāsmāt tena niravadayate
4.3.1.16	punar etyānumatyā aṣṭākapālena pracaranti
4.3.1.17	nirṛtim eva niravadāya
4.3.1.18	iyaṃ vā anumatir vāg vā
4.3.1.19	anumatam evainaṃ savam ākramayati
4.3.1.20	aṣṭākapālo bhavati
4.3.1.21	gāyatrī hīyaṃ gāyatrī vāk
4.3.1.22	dhenur dakṣiṇā
4.3.1.23	etaddhy anumatyā rūpam
4.3.1.24	atha ya udañcaḥ śamyām atiśīyante tān udaṅ paretya valmīkavapām udrujya juhuyād idam amuṣyāmuṣyāyaṇasya kṣetriyam avayajā iti
4.3.1.25	tat punar apidadhātīdam aham amuṣyāmuṣyāyaṇasya kṣetriyam apidadhāmīti
4.3.1.26	kṣetriyaṃ vā etaṃ gṛhṇāti
4.3.1.27	ye cainam anv iyaṃ kṣetrasya patnī
4.3.1.28	asyām eva kṣetriyam avayajyāthainaṃ savam ākramayati śvo bhūta ādityebhyo bhuvadvadbhyo ghṛte carur iti
4.3.1.29	ādityā vā ita uttamāḥ svargaṃ lokam āyan
4.3.1.30	tebhya eva procya svargaṃ lokam eti
4.3.1.31	ādityā vā asmiṃl loka ṛddhā ādityā amuṣmin
4.3.1.32	ubhayor eva lokayor ṛdhnoti
4.3.1.33	varo dakṣiṇā
4.3.1.34	vareṇaiva svargaṃ lokam abhyārohati
4.3.1.35	śvo bhūta āgnāvaiṣṇava ekādaśakapālā iti
4.3.1.36	agnir vai sarvā devatāḥ
4.3.1.37	viṣṇur yajñaḥ
4.3.1.38	devatāś caiva yajñaṃ cālabdha
4.3.1.39	agnir vai yajñasyānto 'vastāt
4.3.1.40	viṣṇuḥ parastāt
4.3.1.41	ubhayata eva yajñasyāntā udagrahīt
4.3.1.42	ubhayata eva yajñasyāntā udgṛhya yathotsaṅga āvapeta
4.3.1.43	evaṃ vā etad yajñam āvapate
4.3.1.44	tasya yathākāmaṃ nirvapamāṇa eti
4.3.1.45	anaḍvān vāmano dakṣiṇā
4.3.1.46	yad vahī tenāgneyaḥ
4.3.1.47	yad vāmanas tena vaiṣṇavaḥ
4.3.1.48	rūpeṇaivainaṃ samardhayati
4.3.1.49	śvo bhūte 'gnīṣomīyā ekādaśakapālā iti
4.3.1.50	agnīṣomābhyāṃ vai vīryeṇendro vṛtram ahan
4.3.1.51	vṛtraṃ khalu vā eṣa hanti yo rājasūyenābhiṣiñcate
4.3.1.52	tad vārtraghnam evaitat
4.3.1.53	hiraṇyaṃ dakṣiṇā
4.3.1.54	satyaṃ vai hiraṇyam
4.3.1.55	satyenaiva hanti
4.3.1.56	śvo bhūta aindrāgna ekādaśakapālā iti
4.3.1.57	agnīṣomābhyāṃ vai vīryeṇendro vṛtram ahan
4.3.1.58	sa ojasā vīryeṇa vyārdhyata
4.3.1.59	sa etam aindrāgnam apaśyat
4.3.1.60	tenaujo vīryam ātmann adhatta
4.3.1.61	ojasā vā eṣa vīryeṇa vyṛdhyate yo rājasūyenābhiṣiñcate
4.3.1.62	ojo vīryam indrāgnī
4.3.1.63	ojasaivainaṃ vīryeṇa samardhayataḥ
4.3.1.64	anaḍvān ṛṣabho dakṣiṇā
4.3.1.65	yad vahī tenāgneyaḥ
4.3.1.66	yan muṣkaras tenaindraḥ
4.3.1.67	rūpeṇaivainaṃ samardhayati
4.3.1.68	śvo bhūta āgneyo 'ṣṭākapālo māhendraṃ dadhīti
4.3.1.69	ṛddhyā evāgneyaḥ
4.3.1.70	indro vai vṛtram ahan
4.3.1.71	so 'nyān devān atyamanyata
4.3.1.72	sa mahendro 'bhavat
4.3.1.73	sa etam uddhāram udaharad vṛtraṃ hatvā
4.3.1.74	tad uddhāra evāsya
4.3.1.75	eṣa bhāga eva
4.3.1.76	tasmād rājā saṃgrāmaṃ jitvodājam udajayat
4.3.1.77	payasā vā eṣa vīryeṇa vyṛdhyate yo rājasūyenābhiṣiñcate
4.3.1.78	yat payaḥ
4.3.1.79	payasaivainaṃ samardhayati
4.3.1.80	indriyeṇa vā eṣa vīryeṇa vyṛdhyate yo rājasūyenābhiṣiñcate
4.3.1.81	yad aindram
4.3.1.82	indriyeṇaivainaṃ vīryeṇa samardhayati
4.3.1.83	devatābhir vā eṣa vyṛdhyate yo rājasūyenābhiṣiñcate
4.3.1.84	sarvadevatyaṃ vai vāsaḥ
4.3.1.85	yad vāsaḥ kṣaumaṃ dakṣiṇā
4.3.1.86	devatābhir evainaṃ samardhayati
4.3.2.1	devā oṣadhīṣu pakvāsv ājim ayuḥ
4.3.2.2	sa indro 'ved agnir vāvemāḥ prathama ujjeṣyatīti
4.3.2.3	so 'bravīd yataro nau pūrva ujjayet tan nau saheti
4.3.2.4	tā agnir udajayat
4.3.2.5	tad indro 'nūdajayat
4.3.2.6	tasmād aindrāgnam
4.3.2.7	atho āhur āgnendraṃ kāryam iti
4.3.2.8	agnir hi tā agra udajayat
4.3.2.9	tad ujjityā eva
4.3.2.10	āgrāyaṇo dvādaśakapālo bhavati
4.3.2.11	dvādaśa māsāḥ saṃvatsaraḥ
4.3.2.12	saṃvatsarāddhi tad adhy abhavat
4.3.2.13	saptadaśa sāmidhenīḥ kāryāḥ
4.3.2.14	pañca ṛtavo dvādaśa māsāḥ
4.3.2.15	eṣa saṃvatsaraḥ
4.3.2.16	saṃvatsarād dhi tad adhi bhavati
4.3.2.17	ekā vai tarhi yavasya muṣṭir āsīd ekā vrīher ekā māṣasyaikā tilasya
4.3.2.18	tad viśve devā abruvan vayaṃ va etat prathayiṣyāmaḥ
4.3.2.19	bhāgo no 'stv iti
4.3.2.20	tad viśve devā aprathayan
4.3.2.21	tad bhūmna eva vaiśvadevaḥ
4.3.2.22	atho prathayaty eva
4.3.2.23	etena payasi syād vaiśvadevaḥ
4.3.2.24	vaiśvadevaṃ hi payaḥ
4.3.2.25	atha vā iyam abravīn mayi vā etad adhy asau vṛṣṭyā pacati
4.3.2.26	naitad ito 'dhy ujjeṣyatha
4.3.2.27	bhāgo nā astv iti
4.3.2.28	tad ābhyāṃ vāvaiṣa bhāgaḥ kriyata ujjityai
4.3.2.29	atho pratiṣṭhityā eva
4.3.2.30	yad dyāvāpṛthivīyaḥ
4.3.2.31	saumīr vā oṣadhayaḥ
4.3.2.32	somā oṣadhīnām adhirājaḥ
4.3.2.33	tasya vā eṣa bhāgo yad akṛṣṭapacyam
4.3.2.34	tad uddhāra evāsya
4.3.2.35	eṣa bhāga eva
4.3.2.36	tasmād rājā saṃgrāmaṃ jitvodājam udajate
4.3.2.37	grāmyā vā anyā oṣadhaya āraṇyā anyāḥ
4.3.2.38	tā evāsyaitenobhayīr aveṣṭā bhavanti
4.3.2.39	yāḥ phālakṛṣṭās tāsām etenāgrāyaṇaṃ karoti yā āraṇyās tāsām uttareṇa
4.3.2.40	ānīto vā eṣa devānāṃ ya āhitāgniḥ
4.3.2.41	yad akṛtvāgrāyaṇaṃ navasyāśnīyād devānāṃ bhāgaṃ pratikḷptam aśnīyāt
4.3.2.42	ārtim ārchet
4.3.2.43	sarvebhyo vā eṣo 'nyebhyo 'bhiṣicyate yo rājasūya āgrāyaṇo 'nnādyasyāvaruddhyai
4.3.2.44	vatsaḥ prathamajo dakṣiṇā
4.3.2.45	reta iva hy eṣo 'prajātaḥ prajātyai
4.3.3.1	athaitāni cāturmāsyāni
4.3.3.2	saṃvatsaraṃ vai cāturmāsyāni parījyante
4.3.3.3	saṃvatsarād evaināny adhy āptvāvarunddhe
4.3.3.4	utsannayajño vā eṣa
4.3.3.5	saṃvatsarād vā adhy utsannayajño 'varudhyate
4.3.3.6	saṃvatsarād evainam adhy āptvāvarunddhe
4.3.3.7	paśavo vā ete cāturmāsyebhyo 'dhy atiricyante
4.3.3.8	yañ śunāsīryam
4.3.3.9	tān evāpnoti
4.3.3.10	varṣya udake yajeta
4.3.3.11	etad dhi paśūnāṃ nediṣṭham
4.3.3.12	athaitāni pañca havīṃṣi saṃtatyai
4.3.3.13	grāmakāmo yajeta
4.3.3.14	vāyur vā imāḥ prajā nasyotā itthaṃ cetthaṃ ca nenīyate
4.3.3.15	yad vāyave
4.3.3.16	vāyur evāsmai nasyotāṃ viśaṃ ninayati
4.3.3.17	annakāmo yajeta
4.3.3.18	saṃvatsaro vā indraḥ śunāsīraḥ
4.3.3.19	saṃvatsaro 'nnādyasya pradātā
4.3.3.20	tam eva bhāgadheyenopāsarat
4.3.3.21	so 'smā annādyaṃ prayacchati
4.3.3.22	varṣya udake yajeta
4.3.3.23	etaddhy annādyasya nediṣṭham
4.3.3.24	vṛṣṭikāmo yajeta
4.3.3.25	vāyur vā ime samīrayati
4.3.3.26	sa āpyāyayati
4.3.3.27	tato varṣati
4.3.3.28	saṃvatsaro vā indraḥ śunāsīraḥ
4.3.3.29	saṃvatsaram anuvarṣati
4.3.4.1	devāś ca vā asurāś cāspardhanta
4.3.4.2	sa vṛtra indram abravīt tvaṃ devānāṃ śreṣṭho 'sy aham asurāṇām
4.3.4.3	saṃśaknavāva
4.3.4.4	mā nā anyo 'nyaṃ 'vadhīd iti
4.3.4.5	tau vai samām etām anabhidrohāya
4.3.4.6	te devā vṛtram amanyantāyaṃ vāvedaṃ bhaviṣyatīti
4.3.4.7	ta indra aicchan hanāmemam iti
4.3.4.8	so 'bravīt saṃdhā vai me saṃhitān abhidrohāyeti
4.3.4.9	tam agnir abravīd aham eva tvetaḥ pāsyāmīti pṛthivyā aham antarikṣād iti varuṇo 'haṃ diva iti rudraḥ
4.3.4.10	tato vai devā vṛtram aghnan
4.3.4.11	vṛtraṃ khalu vā eṣa hanti yo rājasūyenābhiṣiñcate
4.3.4.12	tad vārtraghnam evaitat
4.3.4.13	devāś ca vā asurāś ca samayatanta
4.3.4.14	tān agnis tredhātmānaṃ kṛtvā pratyayatata
4.3.4.15	agnir evāsmiṃl loke bhūtvā varuṇo 'ntarikṣe rudro divi
4.3.4.16	sa indro 'manyatāyaṃ vāvedaṃ bhaviṣyatīti
4.3.4.17	so 'bravīd ahaṃ viśvābhyā āśābhyā iti
4.3.4.18	tato vā ajayan
4.3.4.19	taj jityā evaitat
4.3.4.20	etenaiva yājayet saṃgrāme
4.3.4.21	jayati saṃgrāmam
4.3.4.22	etenaiva yājayed bhrātṛvyavantaṃ yo vāsya priyaḥ syāt tam
4.3.4.23	bhavaty ātmanā
4.3.4.24	parāsya bhrātṛvyo bhavati
4.3.4.25	yad vai tad indras turīya upasamapadyata tasmād indraturīyam
4.3.4.26	dhenur anaḍvāhī dakṣiṇā
4.3.4.27	yad vahinī tenāgneyī
4.3.4.28	yad dhenuḥ satī dāntā tena vāruṇī
4.3.4.29	yad gaus tena raudrī
4.3.4.30	yat payas tenaindrī
4.3.4.31	rūpair evaināṃ samardhayati
4.3.4.32	indro vai namuciṃ nālabhata
4.3.4.33	sa raśmīn kulāyaṃ kṛtvānvārohad amum ādityam
4.3.4.34	taṃ vā anvamantrayata sakhāyā asāveti
4.3.4.35	so 'bravīn nāhaṃ haniṣyāmīti
4.3.4.36	so 'bravīt saṃdhāṃ te saṃdadhai yathā tvā na divā hanāni na naktaṃ na śuṣkeṇa nārdreṇeti
4.3.4.37	tasya vā upodaye sūryasya nīhāraṃ saṃtatyāpāṃ phenena śiro 'cchinat
4.3.4.38	tad vā enam anvavartata mitradrug asīti
4.3.4.39	pāpmā vai namuceḥ śiraḥ
4.3.4.40	pāpmā vā enaṃ tad anvavartata
4.3.4.41	pāpmānaṃ vai sa tenāpāhata
4.3.4.42	tat pāpmānam evaitenāpahate
4.3.4.43	apāṃ nyayanād apāmārgān āharanti
4.3.4.44	āpo vai rakṣoghnīḥ
4.3.4.45	apo rakṣāṃsi na taranti rakṣasām apahatyai
4.3.4.46	varo dakṣiṇā
4.3.4.47	vareṇaiva varaṃ spṛṇoti
4.3.4.48	ātmā hi varaḥ
4.3.4.49	ātmānaṃ hi tasya tad anvavartata
4.3.4.50	ye devāḥ puraḥsado agninetrā rakṣohaṇas te no 'vantu / te naḥ pāntu / tebhyaḥ svāheti
4.3.4.51	etaddevatyā vā imā diśaḥ
4.3.4.52	yathādevataṃ vā etad ābhyo digbhyo 'dhi rakṣāṃsy apahanti
4.3.4.53	anuparikrāmaṃ juhoti
4.3.4.54	sarvābhya eva digbhyo 'dhi rakṣāṃsy apahanti
4.3.4.55	idam ahaṃ rakṣobhiḥ samūhāmi
4.3.4.56	agne saṃdaha rakṣaḥ
4.3.4.57	saṃdagdhaṃ rakṣā ity āha rakṣasāṃ dhvarāyai rakṣasām antarityai
4.3.4.58	atha yat punaḥ samūhya juhoti
4.3.4.59	yābhya eva digbhyo 'dhi rakṣāṃsy apāvadhīt tā bhāginīḥ karoty ahiṃsāyai
4.3.4.60	rathaḥ pañcavāhī dakṣiṇā
4.3.4.61	pañca diśaḥ pañca devatāḥ samṛddhyai
4.3.5.1	somenejānaṃ yājayet
4.3.5.2	saṃvatsaraṃ vā etasya chandāṃsi yātayāmāni bhavanti yaḥ somena yajate
4.3.5.3	chandāṃsi vai devikāḥ
4.3.5.4	chandāṃsi vāvāsmā etad ayātayāmāni punaryāmāṇi karoti
4.3.5.5	rājasūyenābhiṣiṣicānaṃ yājayet
4.3.5.6	paṣṭhauhī dakṣiṇā
4.3.5.7	āśāṃ vā eṣa upābhiṣiñcate
4.3.5.8	āśā paṣṭhauhī
4.3.5.9	āśām evāsmā akaḥ
4.3.5.10	paśukāmaṃ yājayet
4.3.5.11	chandāṃsi vai devikāḥ
4.3.5.12	paśavaś chandāṃsi
4.3.5.13	gāyatry anumatiḥ
4.3.5.14	triṣṭub rākā
4.3.5.15	jagatī sinīvālī
4.3.5.16	kuhūr anuṣṭup
4.3.5.17	dhātā vaṣaṭkāraḥ
4.3.5.18	yā pūrvā paurṇamāsī sānumatiḥ
4.3.5.19	yottarā sā rākā
4.3.5.20	yā pūrvāmāvāsyā sā sinīvālī
4.3.5.21	yottarā sā kuhūḥ
4.3.5.22	candramā eva dhātā
4.3.5.23	yad dve avare dve pare tan mithunam
4.3.5.24	yat pūryate 'nyāṃ nānyāṃ tan mithunam
4.3.5.25	yat paśyanty anyāṃ nānyāṃ tan mithunam
4.3.5.26	yad amāvāsyāyā adhi candramāḥ prajāyate tan mithunam
4.3.5.27	tasmād evāsmai mithunāt paśūn prajanayati
4.3.5.28	prajākāmaṃ yājayet
4.3.5.29	dhātāram uttamaṃ kuryāt
4.3.5.30	striyo vai devikāḥ
4.3.5.31	pumān dhātā
4.3.5.32	parācīr vai prajā reto dadhate
4.3.5.33	parācīṣv evāsu reto dadhāti
4.3.5.34	tad āhur na vai tena parādhatte yad antarā pravīyatā iti
4.3.5.35	vyavadadhyād dhātāraṃ madhyataḥ
4.3.5.36	sarvā evainā vṛṣamodinīḥ karoti
4.3.5.37	tad āhur jāyata eva
4.3.5.38	paścāccara iva tu bhavati
4.3.5.39	strībhyo hy enaṃ paścāt pariṇayantīti
4.3.5.40	sa yadā jāyetātha dhātre purastān nirvapet
4.3.5.41	agraṃ vai dhātā
4.3.5.42	agram evainaṃ pariṇayati
4.3.6.1	āmayāvinaṃ yājayet
4.3.6.2	dhātāraṃ madhyataḥ kuryāt
4.3.6.3	saṃvatsaro vai dhātā
4.3.6.4	saṃvatsaro hi vā etasya mugdhaḥ
4.3.6.5	athaitasyāmayati
4.3.6.6	saṃvatsaraṃ vāvāsmā etan madhyato 'cīkḷpat
4.3.6.7	athainam etasmān mithunāt prajanayati
4.3.6.8	īśvarāṇi vā etam etāni chandāṃsy ṛte paśor aśāntāni nirmṛjaḥ
4.3.6.9	paśur apy ālabhyaḥ śāntyā anirmārgāya
4.3.6.10	ete vai paśavo yad vrīhayaś ca yavāś ca
4.3.6.11	yad vrīhimayaḥ puroḍāśo bhavati
4.3.6.12	tenaiva paśur ālabhyate śāntyā anirmārgāya
4.3.6.13	vīrasthā vā anye paśavo 'vīrasthā anye
4.3.6.14	ye purastātpuroḍāśās te vīrasthāḥ
4.3.6.15	ye paścātpuroḍāśās te 'vīrasthāḥ
4.3.6.16	ye purastātpuroḍāśā bhuñjatas ta upatiṣṭhante
4.3.6.17	prajāpatiṃ hy ete pratiṣṭhām abhyasṛjyanta
4.3.6.18	ye paścātpuroḍāśāḥ parā te bhavanti
4.3.6.19	yāsu sthālīṣu somāḥ syus te caravaḥ syuḥ
4.3.6.20	somo vai retodhāḥ prajananāya
4.3.6.21	sarvavedasenejānaṃ yājayet
4.3.6.22	paśubhir vā eṣa vyṛdhyate yaḥ sarvaṃ dadāti
4.3.6.23	atra vā eṣa jaghanyaṃ paśūn paśyati yatrainān vibhajati
4.3.6.24	yatraivainān vibhajati tata enān punar avarunddhe
4.3.6.25	ya eva kaś ca somena yajeta taṃ yājayet
4.3.6.26	saṃvatsaraṃ vā etasya chandāṃsi yātayāmāni bhavanti yaḥ somena yajate
4.3.6.27	chandāṃsi vai devikāḥ
4.3.6.28	chandāṃsi vāvāsmā etad ayātayāmāni punaryāmāṇi karoti
4.3.7.1	athaitat triṣaṃyuktam
4.3.7.2	yat pūrvaṃ triṣaṃyuktam ita evāsmai tenordhvān imāṃl lokān dādhāra
4.3.7.3	yad uttaraṃ triṣaṃyuktam amuta evāsmai tenārvāca imāṃl lokān dādhāra
4.3.7.4	tad eṣāṃ vāvaite lokānāṃ vidhṛtyai
4.3.7.5	yat pūrvaṃ triṣaṃyuktaṃ vīrajananaṃ tat
4.3.7.6	yad uttaraṃ paśujananaṃ tat
4.3.7.7	yat pūrvaṃ triṣaṃyuktaṃ vīrān evāsmai tena janayati yad uttaraṃ paśūṃs tena
4.3.7.8	yat pūrvaṃ triṣaṃyuktaṃ reta eva tena dadhāti yad uttaraṃ pra tena janayati
4.3.7.9	yat pūrvaṃ triṣaṃyuktaṃ tena yajñakāmo yajeta
4.3.7.10	agnir vai sarvā devatāḥ
4.3.7.11	viṣṇur yajñaḥ
4.3.7.12	devatāś caiva yajñaṃ cālabdha
4.3.7.13	aindro vai yajñaḥ
4.3.7.14	viṣṇur yajñaḥ
4.3.7.15	tad yajñasyaivaiṣa ārambhaḥ
4.3.7.16	atha yad vaiṣṇavaḥ
4.3.7.17	viṣṇur vai yajñaḥ
4.3.7.18	yajña eva pratitiṣṭhati
4.3.7.19	yad uttaraṃ triṣaṃyuktaṃ tena paśukāmo yajeta
4.3.7.20	somo vai retodhāḥ
4.3.7.21	pūṣā paśūnāṃ prajanayitā
4.3.7.22	soma evāsmai reto dadhāti
4.3.7.23	pūṣā paśūn prajanayati
4.3.7.24	indriyeṇa vai paśavaḥ prajāyante
4.3.7.25	pūṣā prajanayati
4.3.7.26	indriyeṇaivāsmai pūṣā paśūn prajanayati
4.3.7.27	atha yat pauṣṇaḥ
4.3.7.28	paśavo vai pūṣā
4.3.7.29	paśuṣv eva pratitiṣṭhati
4.3.7.30	athaitad vaiśvānaravāruṇam
4.3.7.31	saṃvatsaro vā agnir vaiśvānaraḥ
4.3.7.32	tasya vā ete svā yad ṛtavaḥ
4.3.7.33	teṣāṃ vā eṣo 'bhiṣikto rājā
4.3.7.34	abhiṣikto vai devānāṃ varuṇaḥ
4.3.7.35	etau vai devānāṃ sūtau
4.3.7.36	etau savapatī
4.3.7.37	etau savasyeśāte
4.3.7.38	tā enaṃ suvāte
4.3.7.39	yāvanto vā etasya svā anukā vai ta etam
4.3.7.40	anukā devā varuṇam
4.3.7.41	yāvanta evāsya svās tān asmā anukān avivādinaḥ karoti
4.3.7.42	iyāṃś carur bhavati
4.3.7.43	etāvān vā ātmā
4.3.7.44	yāvān evāsyātmā taṃ varuṇān muktvā
4.3.7.45	saṃvatsaro vā agnir vaiśvānaraḥ
4.3.7.46	saṃvatsara evainaṃ pratiṣṭhāpayati
4.3.7.47	saṃvatsarāyuṣam enaṃ karoti
4.3.7.48	tasmād rājasūyābhiṣiktasya jarasā dantā avaśīyante
4.3.7.49	saṃvatsare hy enaṃ pratiṣṭhāpayati
4.3.7.50	saṃvatsarāyuṣam enaṃ karoti
4.3.7.51	yo jyogāmayāvī syāt tam etena yājayet
4.3.7.52	varuṇena hi vā eṣa pāpmanā gṛhītaḥ
4.3.7.53	athaitasya jyog āmayati
4.3.7.54	yad vāruṇaḥ
4.3.7.55	varuṇād evainaṃ tena muñcati
4.3.7.56	iyāṃś carur bhavati
4.3.7.57	etāvān vā ātmā
4.3.7.58	yāvān evāsyātmā taṃ varuṇān muktvā
4.3.7.59	saṃvatsaro vā agnir vaiśvānaraḥ
4.3.7.60	saṃvatsara evainaṃ pratiṣṭhāpayati
4.3.7.61	saṃvatsarāyuṣam enaṃ karoti
4.3.8.1	athaite ratninaḥ
4.3.8.2	kṣatrasya vā etāny aṅgāni
4.3.8.3	yasya vā etāny ojasvīni bhavanti tad rāṣṭram ojasvī bhavati
4.3.8.4	tāny evāsyaujasvīni karoti
4.3.8.5	kṣatrasya vā etāny aṅgāni
4.3.8.6	yasya vā etāni tejasvīni bhavanti tad rāṣṭraṃ tejasvī bhavati
4.3.8.7	tāny evāsya brahmaṇā tejasvīni karoti
4.3.8.8	bārhaspatyaś carur brahmaṇo gṛha iti
4.3.8.9	brahma vai bṛhaspatiḥ
4.3.8.10	bṛhaspatipurohitaṃ khalu vai rāṣṭram ṛdhnoti
4.3.8.11	brahma vā etat purastād rāṣṭrasyātyauhīt
4.3.8.12	atho brahmaṇa eva rāṣṭram anukaṃ karoti
4.3.8.13	aindra ekādaśakapālo rājño gṛha iti
4.3.8.14	indriyaṃ vā indraḥ
4.3.8.15	indriya eva pratitiṣṭhati
4.3.8.16	ādityaś carur mahiṣyā gṛha iti
4.3.8.17	iyaṃ vā aditiḥ
4.3.8.18	asyā evainaṃ mātrāṃ gamayati
4.3.8.19	imām evainaṃ prajābhya upajīvanīyaṃ karoti
4.3.8.20	dhenur dakṣiṇā
4.3.8.21	etaddhy adityā rūpam
4.3.8.22	nairṛtaś carur nakhāvapūtānāṃ parivṛktyā gṛha iti
4.3.8.23	nirṛtigṛhītā hi vā eṣā
4.3.8.24	athaitāṃ parivṛñjanti nirṛtim eva niravadāya
4.3.8.25	iyaṃ vā anumatiḥ
4.3.8.26	asyā evainaṃ mātrāṃ gamayati
4.3.8.27	imām evainaṃ prajābhya upajīvanīyaṃ karoti
4.3.8.28	śyenī vaṇḍāpasphurā dakṣiṇā
4.3.8.29	etad dhi nirṛtyā rūpam
4.3.8.30	āgneyo 'ṣṭākapālaḥ senānyo gṛha iti
4.3.8.31	agnir vai sarvā devatāḥ
4.3.8.32	devatābhir evāsya senāmukhaṃ jityai saṃśyati
4.3.8.33	hiraṇyaṃ dakṣiṇā
4.3.8.34	satyaṃ vai hiraṇyam
4.3.8.35	satyenaiva jayati
4.3.8.36	āśvino dvikapālaḥ saṃgrahītur gṛha iti
4.3.8.37	rathareṣam evāsmāt tena niravadayate
4.3.8.38	savatyau dakṣiṇeti
4.3.8.39	savatyā iva hi savyasthasārathī ratham abhi
4.3.8.40	sāvitro 'ṣṭākapālaḥ kṣattur gṛhe prasūtyai
4.3.8.41	atho saviteva hy eṣa prajābhyaḥ prasuvati
4.3.8.42	vāruṇo yavamayo daśakapālaḥ sūtasya gṛhe
4.3.8.43	mārutaḥ saptakapālo vaiśyasya grāmaṇyo gṛha iti
4.3.8.44	sūtamukhā vai viṭ kṣatram upatiṣṭhate
4.3.8.45	sūtamukhāṃ vāvāsmā etad viśaṃ mukhato 'nnādyāyopadadhāti
4.3.8.46	pauṣṇaś carur bhāgadughasya gṛha iti
4.3.8.47	puṣṭir vai pūṣā
4.3.8.48	puṣṭim evāsya bhāge dadhāti
4.3.8.49	vaiṣṇavas trikapālas takṣarathakārayor gṛha iti
4.3.8.50	viṣṇur vai yajñaḥ
4.3.8.51	yajña eva pratitiṣṭhati
4.3.8.52	raudro gāvīdhukaś carur akṣāvāpasya gṛhe govikartasya ceti
4.3.8.53	antata evāsmāt tena rudraṃ niravadayate
4.3.8.54	atho rudra iva hy etau paśū abhimanyete
4.3.8.55	ekādaśa vā etāni havīṃṣi
4.3.8.56	ekādaśākṣarā triṣṭup
4.3.8.57	vīryaṃ triṣṭup
4.3.8.58	vīrya eva pratitiṣṭhati
4.3.8.59	nānā vā eta eteṣām āśiṣo 'varundhate
4.3.8.60	yat saha nirvapeyur aratninaḥ syuḥ
4.3.8.61	aindra ekādaśakapālo rājño gṛha iti
4.3.8.62	indriyaṃ vā indraḥ
4.3.8.63	ekadhā vā etad yajamāne yajñasyāśīḥ pratitiṣṭhati
4.3.8.64	aindro hi yajamānaḥ
4.3.9.1	indrāyāṃhomucā ekādaśakapālaṃ nirvapet
4.3.9.2	yad eva kiṃ cārvācīnaṃ janitor enaḥ karoti tata enam aṃhomuṅ muñcati
4.3.9.3	indrāya sutrāmṇā ekādaśakapālam
4.3.9.4	ya evopavādī yo 'bhidāsati tata enaṃ sutrāmā trāyate
4.3.9.5	athaitan maitrābārhaspatyam
4.3.9.6	satyaṃ vai mitraḥ
4.3.9.7	brahma bṛhaspatiḥ
4.3.9.8	satyaṃ caiva brahma cālabhya dīkṣate
4.3.9.9	kṣatraṃ vai mitraḥ
4.3.9.10	brahma bṛhaspatiḥ
4.3.9.11	kṣatraṃ caiva brahma cālabhya dīkṣate
4.3.9.12	yasya rāṣṭraṃ śithiram iva syāt tam etena yājayen maitrābārhaspatyena
4.3.9.13	kṣatraṃ vai mitraḥ
4.3.9.14	brahma bṛhaspatiḥ
4.3.9.15	brahmaṇi vā etat kṣatraṃ pratiṣṭhāpayati
4.3.9.16	draḍhimne 'śithiratvāya
4.3.9.17	athaite devasvaḥ
4.3.9.18	ete vai devānāṃ sūtāḥ
4.3.9.19	ete savapatayaḥ
4.3.9.20	ete savasyeśate
4.3.9.21	ta enaṃ suvate
4.3.9.22	tasmād vā etam āhuḥ
4.3.9.23	pūrvedyur vā eṣa sūyate 'bhitaś ca sicyatā iti
4.3.9.24	athaiṣa māruta ekaviṃśatikapālaḥ
4.3.9.25	trir vai saptasapta marutaḥ
4.3.9.26	viṇ marutaḥ
4.3.9.27	viśo vā etan madhyataḥ sūyate
4.3.9.28	tasmād vā eṣa viśaḥ priyaḥ
4.3.9.29	viśo hi madhyataḥ sūyate
4.3.9.30	varuṇasya vā abhiṣicyamānasyendriyaṃ vīryam apākrāmat
4.3.9.31	tat tredhābhavat
4.3.9.32	bhṛgus tṛtīyam abhavat
4.3.9.33	śrāyantīyaṃ tṛtīyam
4.3.9.34	sarasvatīṃ tṛtīyaṃ prāviśat
4.3.9.35	yad bhārgavo hotā bhavati
4.3.9.36	śrāyantīyaṃ brahmasāmaṃ sārasvatīr āpaḥ
4.3.9.37	tad evendriyaṃ vīryaṃ teja āpnoti
4.3.9.38	vācā vā etam abhiṣiñcanti yam abhiṣiñcanti
4.3.9.39	vāk sarasvatī
4.3.9.40	sārasvatīr āpaḥ
4.3.9.41	yat sārasvatībhiḥ sūyate
4.3.9.42	yāvaty eva vāk tayā sūyate
4.3.10.1	apāṃ vā etāni citrāṇi
4.3.10.2	apāṃ vā etac citrāṇi saṃbharanti
4.3.10.3	apām enaṃ citrair abhiṣiñcanti
4.3.10.4	citram asmin dadhati
4.3.10.5	tasmād vā eṣo 'bhiṣiktaś citraṃ rājeti śrūyate
4.3.10.6	apāṃ hy enaṃ citrair abhiṣiñcanti
4.3.10.7	citram asmin dadhati
4.3.10.8	yathā vā idaṃ madhukṛto madhu saṃbharanty evaṃ vā etad apām oṣadhīnāṃ rasaṃ saṃbharanti
4.3.10.9	apām enam oṣadhīnāṃ rasenābhiṣiñcanti
4.3.10.10	rasam asmin dadhati
4.3.10.11	tasmād vā etam āhuḥ
4.3.10.12	asī rājā puṇyā iti
4.3.10.13	apāṃ hy enam oṣadhīnāṃ rasenābhiṣiñcanti
4.3.10.14	rasam asmin dadhati
4.3.10.15	varuṇasavo vā eṣa
4.3.10.16	vāruṇīr āpaḥ
4.3.10.17	yad adbhir abhiṣiñcati varuṇam evainam akaḥ
4.3.10.18	viṣuvān vai sarasvatī
4.3.10.19	sārasvatīr āpaḥ
4.3.10.20	yat sārasvatībhiḥ sūyate
4.3.10.21	viṣuvān bhavati
4.3.10.22	ṣoḍaśa grahā gṛhyante ṣoḍaśa homā hūyante
4.3.10.23	tad dvātriṃśat
4.3.10.24	dvātriṃśadakṣarānuṣṭup
4.3.10.25	vāg anuṣṭup
4.3.10.26	yāvaty eva vāk tayā sūyate
4.4.1.1	pratīpam anya ūrmir yudhyaty anvīpam anyo mithunatvāya
4.4.1.2	yat tasya gṛhṇāti yaḥ pratīpaṃ yudhyaty ojasā vā eṣa vīryeṇa pratīpaṃ yudhyati
4.4.1.3	ojasā vā etad vīryeṇa rāṣṭra ojo vīryaṃ dadhāti
4.4.1.4	atha yat tasya gṛhṇāti yo 'nvīpam īrayati māhiṣaṃ tena tokaṃ prajanayati
4.4.1.5	atha yan nadīpater apāṃ vā etan mithunam
4.4.1.6	apāṃ vā etan mithunena rāṣṭre mithunaṃ dadhāti
4.4.1.7	atha yad aprahāvarīṇāṃ madhyameṣṭheyaṃ tenāvarunddhe
4.4.1.8	atha yat parivāhiṇīnāṃ pārevasyantyās tena tokaṃ prajanayati
4.4.1.9	atha yā āpo 'ñśerāḥ
4.4.1.10	ojasā vā etā vīryeṇāpo 'ñśerāḥ
4.4.1.11	ojasā vā etad vīryeṇa rāṣṭra ojo vīryaṃ dadhāti
4.4.1.12	atha yat kūpyānām ubhayīs tenāpo 'varunddhe
4.4.1.13	yāś ca samudriyā yāś cāsamudriyā īśvarā vā etam etā srotasyā āpo 'śāntā nirmṛjaḥ
4.4.1.14	yat sthāvarāṇāṃ gṛhṇāti śāntyā anirmārgāya
4.4.1.15	yā ātapati varṣati yāś ca paridadṛśre tā āpo brahmavarcasyāḥ
4.4.1.16	tābhī rāṣṭre brahmavarcasaṃ dadhāti
4.4.1.17	atha yaddhrādunīnāṃ viśas tena vīryam avarunddhe
4.4.1.18	atha yat puṣpāṇām āraṇyaṃ tena
4.4.1.19	atha yad ulbyānāṃ vajro vai paśavaḥ
4.4.1.20	vajrā ulbyāḥ
4.4.1.21	vajreṇa vā etad rāṣṭre vajraṃ dadhāti
4.4.1.22	atha yat payasaḥ payasā vā etad rāṣṭre payo dadhāti
4.4.1.23	atha yad ghṛtasyaitā vā āpo 'nādhṛṣyāḥ
4.4.1.24	tābhī rāṣṭram anādhṛṣyaṃ karoti
4.4.1.25	atha yan madhor apāṃ vā eṣa oṣadhīnāṃ rasaḥ
4.4.1.26	apāṃ vā etad oṣadhīnāṃ rasena rāṣṭre rasaṃ dadhāti
4.4.1.27	ṣoḍaśa vā ete grahāḥ prājāpatyāḥ
4.4.1.28	samānītaḥ saptadaśaḥ
4.4.1.29	prajāpatiḥ saptadaśaḥ
4.4.1.30	prajāpatim evāpnoti
4.4.2.1	devīr āpo madhumatīḥ saṃsṛjyadhvaṃ mahi kṣatraṃ kṣatriyāya vanvānā iti
4.4.2.2	etā hi kṣatrasya vantrīḥ
4.4.2.3	anādhṛṣṭāḥ sīdatorjasvatīr mahi varcaḥ kṣatriyāya dadhatīr iti
4.4.2.4	etā hi kṣatrasya dhātrīḥ
4.4.2.5	anibhṛṣṭam asīti
4.4.2.6	anibhṛṣṭaṃ hy eva rāṣṭram akaḥ
4.4.2.7	tapojā iti
4.4.2.8	tapojā hi rāṣṭram
4.4.2.9	somasya dātram iti
4.4.2.10	somasya hy etad dātram
4.4.2.11	śukrā vaḥ śukreṇa punāmi candrā vaś candreṇa punāmīti
4.4.2.12	āyur vai hiraṇyam
4.4.2.13	āyuṣyā evainā akaḥ
4.4.2.14	varco vai hiraṇyam
4.4.2.15	varcasyā evainā akaḥ
4.4.2.16	devo vaḥ savitā punātv acchidreṇa pavitreṇeti
4.4.2.17	etad vā acchidraṃ pavitraṃ yat sūryasya raśmayaḥ
4.4.2.18	acchidreṇaivaināḥ pavitreṇa punāti
4.4.2.19	svāhā rājasūyā iti
4.4.2.20	rājasūyā hy etāḥ
4.4.2.21	sadhamādo dyumnyā ūrjā ekā iti vyānayati vāruṇyā
4.4.2.22	vāruṇīr hy āpaḥ
4.4.2.23	svayaiva devatayā
4.4.2.24	rudra yat te giriparaṃ nāmeti
4.4.2.25	rudram evāsmāt tena niravadayate
4.4.2.26	tasmin hutam asi / yameṣṭam asi svāheti
4.4.2.27	mṛtyur vai yamaḥ
4.4.2.28	mṛtyum evāsmāt tena niravadayate
4.4.2.29	somā indro varuṇo mitro agnis te devā dharmadhṛto dharmaṃ dhārayantv iti
4.4.2.30	ete vai devā dharmadhṛto yad ime prāṇāḥ
4.4.2.31	yad enam etebhyo 'procyābhiṣiñceyur aparodhukā enaṃ syuḥ
4.4.2.32	atha yad enam etebhyaḥ procyābhiṣiñcanti tathā hainam anaparodhukā bhavanti
4.4.2.33	parṇasya vā agre 'nte brahma samavadanta
4.4.2.34	tad vāva suśravā yat tad aśṛṇot
4.4.2.35	parṇamayenābhiṣiñcati
4.4.2.36	brahmābhiṣiñcati
4.4.2.37	brahmavarcasenaivainam abhiṣiñcati
4.4.2.38	atho brahma vai brahmā
4.4.2.39	brahmaṇaivainaṃ brahmābhiṣiñcaty āśvatthena vaiśyaḥ
4.4.2.40	viśo vīryam apākrāmat
4.4.2.41	tad aśvatthaṃ prāviśat
4.4.2.42	sa tena vīryeṇa bharbharābhavat
4.4.2.43	tad viśa evaitena vīryam avarunddha audumbareṇa bhrātṛvyaḥ
4.4.2.44	ūrg vā udumbarāḥ
4.4.2.45	ūrjaṃ vā etad annādyaṃ yajamāno bhrātṛvyasya vṛṅkte
4.4.2.46	yo janyo mitraṃ sa naiyagrodhena
4.4.2.47	mitreṇa vai kṣatraṃ vyavatatam avarodhair nyagrodhaḥ
4.4.2.48	mitreṇa vā etat kṣatraṃ vyavatanoti draḍhimne 'śithiratvāya
4.4.3.1	kṣatrasya yonir asi kṣatrasyolbam asi kṣatrasya nābhir asīti
4.4.3.2	indro vai yad ajāyata tasya vā eṣa yonir āsīd yat tārpyam ulbaṃ pāṇḍaram
4.4.3.3	nābhir uṣṇīṣaḥ
4.4.3.4	sūtavaśāyā adhyajāyata
4.4.3.5	sūnā catuḥpady ūdhar āsīt
4.4.3.6	nīvārāḥ pīyūṣaḥ
4.4.3.7	tasmān naivāraḥ puroḍāśaḥ
4.4.3.8	pañcāśatam anyasminn akṣaṇy ānakty ekapañcāśatam anyasmin
4.4.3.9	śatāyur vai puruṣaḥ śatavīryaḥ
4.4.3.10	āyur eva vīryam āpnoti
4.4.3.11	apa upaspṛśati
4.4.3.12	amṛtaṃ vā āpaḥ
4.4.3.13	amṛtenaivainaṃ saṃrambhayati
4.4.3.14	āvitto agnir gṛhapatir iti
4.4.3.15	gārhapatyāyaivainam āvedayati
4.4.3.16	āvittā indro vṛddhaśravā iti
4.4.3.17	indriyaṃ vā indraḥ
4.4.3.18	indriyāyaivainam āvedayati
4.4.3.19	āvittau mitrāvaruṇau dhṛtavratā iti
4.4.3.20	ahorātre vai mitrāvaruṇau
4.4.3.21	ahorātrābhyām evainam āvedayati
4.4.3.22	āvitte dyāvāpṛthivī ṛtāvṛdhā iti
4.4.3.23	dyāvāpṛthivībhyām evainam āvedayati
4.4.3.24	āvittaḥ pūṣā viśvavedā iti
4.4.3.25	paśavo vai pūṣā
4.4.3.26	paśubhya evainam āvedayati
4.4.3.27	āvittā devy aditir iti
4.4.3.28	ādityā vā imāḥ prajāḥ
4.4.3.29	tābhya evainam āvedayati
4.4.3.30	āvitto 'yam asā āmuṣyāyaṇo 'muṣyāḥ putro 'muṣyāṃ viśīti
4.4.3.31	viśa evainam āvedayati
4.4.3.32	tasmād vā eṣa viśaḥ priyaḥ
4.4.3.33	viśe hy enam āvedayati
4.4.3.34	eṣa te janate rājeti
4.4.3.35	janatāyā evainam āvedayati
4.4.3.36	somo 'smākaṃ brāhmaṇānāṃ rājeti
4.4.3.37	brahmoddharati
4.4.3.38	sarvebhya evainam anyebhyo bhūtebhya āvedayati
4.4.3.39	brahmoddharati
4.4.3.40	tasmād āhur brahmoddhṛtam iti
4.4.3.41	brahma hy uddharati
4.4.3.42	indrasya varjo 'si vārtraghnas tvayāyaṃ vṛtraṃ vadhyād iti
4.4.3.43	dhanuḥ prayacchati
4.4.3.44	vajro vai dhanuḥ
4.4.3.45	vajro rājanyaḥ
4.4.3.46	vajreṇaiva vajraṃ samardhayati
4.4.3.47	śatrubādhanāḥ stheti bāṇavataḥ
4.4.3.48	anto vai bāṇavantaḥ
4.4.3.49	anto rājanyaḥ
4.4.3.50	antenaivāntaṃ samardhayati
4.4.3.51	trīn prayacchati
4.4.3.52	tisro vai śaravyāḥ divyā pārthivā samudriyā
4.4.3.53	tā asmād yoyāva
4.4.3.54	pāta prāñcam
4.4.3.55	pāta pratyañcam
4.4.3.56	pāta tiryañcam
4.4.3.57	pātānvañcam
4.4.3.58	pātordhvam
4.4.3.59	digbhya enaṃ pāteti
4.4.3.60	digbhya enaṃ pānti
4.4.3.61	mitro 'sītīmam abhimantrayate
4.4.3.62	mitrasya hy etad rūpam
4.4.3.63	varuṇo 'sītīmaṃ varuṇasya hy etad rūpam
4.4.3.64	hiraṇyavarṇam uṣaso vyuṣṭā ity udvatā abhimantrayeta
4.4.3.65	ūrdhvabāhuṃ tiṣṭhantam abhiṣiñcati
4.4.3.66	bṛhatsāma bhavati
4.4.3.67	svargam evainaṃ lokam abhisaṃtanoti
4.4.4.1	diśa enaṃ vyāsthāpayati
4.4.4.2	vajreṇa vā etad imā diśo 'bhijayati
4.4.4.3	tasmād vā etasya sarvā diśo 'bhijitā yāṃyām abhiparyāvartate
4.4.4.4	diśo vai svargo lokaḥ
4.4.4.5	etaddevatyā vā imā diśaḥ
4.4.4.6	yathādevataṃ vā etad ābhyo digbhyo 'dhi svargaṃ lokam eti
4.4.4.7	somasya tviṣir asi tviṣimat / taveva me tviṣir bhūyād iti vyāghracarmaṃ viveṣṭayati
4.4.4.8	some vā ekā tviṣiḥ
4.4.4.9	vyāghra ekā
4.4.4.10	sarpa ekā
4.4.4.11	tā evāvarunddhe
4.4.4.12	pratyastaṃ namuceḥ śirā iti sīsaṃ paṇḍagāya pratyasyati
4.4.4.13	pāpmā vai namuceḥ śiraḥ
4.4.4.14	pāpmānaṃ vāvāsmā etat pratyasyati svargaṃ lokam abhyārohan
4.4.4.15	aveṣṭā dandaśūkā iti lohitāyasaṃ keśavāpāya
4.4.4.16	dandaśūkān evāsmāt tena niravadayate
4.4.4.17	tasmād vā etasya nābhicāro 'sti
4.4.4.18	yāvanto hi mṛtyavas tān asmān niravadayate
4.4.4.19	mṛtyoḥ pāhīti rajataṃ rukmam adhastād upohate
4.4.4.20	mṛtyor vā etad rūpaṃ yad vyāghraḥ
4.4.4.21	amṛtaṃ hiraṇyam
4.4.4.22	amṛtenaiva mṛtyum antardhatte
4.4.4.23	didivaḥ pāhīti haritaṃ rukmam upariṣṭād adhyūhate
4.4.4.24	divyāyā evainam aśanyā yoyāva
4.4.4.25	iyaṃ vai rajatā
4.4.4.26	asau hariṇī
4.4.4.27	ābhyām evainaṃ parigṛhya
4.4.4.28	āyur vai hiraṇyam
4.4.4.29	āyuṣyā evainam abhyatikṣaranti
4.4.4.30	varco vai hiraṇyam
4.4.4.31	varcasyā evainam abhyatikṣaranti
4.4.4.32	varuṇasya vā abhiṣicyamānasyāpa indriyaṃ vīryaṃ niraghnan
4.4.4.33	yad rukmam antardadhātīndriyasya vīryasyānirghātāya
4.4.4.34	śatamāno bhavati śatakṣaraḥ
4.4.4.35	śatāyur vai puruṣaḥ śatavīryaḥ
4.4.4.36	āyur eva vīryam āpnoti
4.4.5.1	athaitāni pārthāni
4.4.5.2	saṃvatsaro vai pārthāni
4.4.5.3	saṃvatsaraṃ vā etan madhyataḥ praviśati
4.4.5.4	tasmād vā eṣa duḥparāṇodaḥ
4.4.5.5	saṃvatsaraṃ hi madhyataḥ praviśati
4.4.5.6	girī vā etau rājasūyasya
4.4.5.7	bārhaspatyam anyeṣām uttamaṃ bhavaty aindram anyeṣāṃ prathamam
4.4.5.8	vīryaṃ vai bṛhaspatiḥ
4.4.5.9	vīryam indraḥ
4.4.5.10	vīrya evainam abhisaṃdhatte
4.4.5.11	ādityanāmāni vā etāni
4.4.5.12	ādityā vā imāḥ prajāḥ
4.4.5.13	tābhya eva sūyate
4.4.5.14	somasya tvā dyumnenāgnes tejasendrasyendriyeṇa viśveṣāṃ tvā devānāṃ kratunābhiṣiñcāmīti
4.4.5.15	etair evainam indriyair etābhir devatābhir abhiṣiñcati
4.4.5.16	indrasya yonir asi / janayeti
4.4.5.17	ato vā adhīndro 'jāyata
4.4.5.18	svād evainaṃ yoner janayati
4.4.5.19	ati dyūn pāhīty āha svargasya lokasya samaṣṭyai
4.4.5.20	samāvavṛtrann adharāg udak tā iti samunmārṣṭi
4.4.5.21	indriyaṃ vā etad vīryam abhiṣicyamānasya vyavaiti
4.4.5.22	tad eva samunmārṣṭi
4.4.5.23	tenainaṃ samardhayati
4.4.5.24	aindryā triṣṭubhā brahmānveti
4.4.5.25	aindro vai rājanyas triṣṭupcchandāḥ
4.4.5.26	svenaivainaṃ chandasānveti
4.4.5.27	atho prajāpatir vai brahmā yajñasya
4.4.5.28	prajāpater adhīndro 'sūyata
4.4.5.29	prajāpater evādhi sūyate
4.4.5.30	indrasya vajro 'si vājasaniḥ
4.4.5.31	tvayāyaṃ vājaṃ sed iti ratham upāvaharati svayaiva devatayā
4.4.5.32	mitrāvaruṇayos tvā praśāstroḥ praśiṣā yunajmīti yunakti svayaiva devatayā
4.4.5.33	viṣṇoḥ kramo 'si sapatnaheti ratham abhyātiṣṭhati
4.4.5.34	ato vai viṣṇur imāṃl lokān udajayat
4.4.5.35	viṣṇor evojjitim anv imāṃl lokān ujjayati
4.4.5.36	praibhyo lokebhyo bhrātṛvyaṃ nudate
4.4.5.37	marutāṃ prasave jayeti
4.4.5.38	māruta eva gaṇo bhūtvojjayati
4.4.5.39	rājanyaṃ jināti
4.4.5.40	antam evākramīt
4.4.5.41	tad asya na kaś canājyeya uñśiṣyate
4.4.5.42	tasmai tām iṣum asyati
4.4.5.43	tad asyāmoghāyāstam abhūt
4.4.5.44	āptaṃ manaḥ sam indriyeṇety uktvāvartate
4.4.5.45	antam eva gatvāvartata ātmano 'hiṃsāyai
4.4.5.46	eṣa vajro vājasātamaḥ / tena nau putro vājaṃ sed iti patnyai dhanvārtiṃ prayacchati
4.4.5.47	eṣa vai patnyā yajñasyānvārambhaḥ
4.4.5.48	saha svarge loke bhavataḥ
4.4.6.1	iyad asi / āyur asi / āyur me dhehīty āyur evāsmin dadhāti
4.4.6.2	yuṅṅ asi / varco 'si / varco me dhehīti varca evāsmin dadhāti
4.4.6.3	ūrg asi / ūrjaṃ mayi dhehīti
4.4.6.4	iyaṃ vai rajatā
4.4.6.5	asau hariṇī
4.4.6.6	ime evālabhya
4.4.6.7	ūrg vā udumbaraḥ
4.4.6.8	ūrjaṃ vā etan madhyata ātmano dhatte prajānāṃ ca
4.4.6.9	mitro 'sītīmam upāvaharati
4.4.6.10	mitrasya hy etad rūpam
4.4.6.11	varuṇo 'sītīmam
4.4.6.12	varuṇasya hy etad rūpam
4.4.6.13	sad asi / sam ahaṃ viśvair devair iti hastā āmikṣām abhyavaharati
4.4.6.14	sad vā āmikṣā
4.4.6.15	sad evābhyavaharati
4.4.6.16	tatra te hiraṇye dadāti
4.4.6.17	sā dakṣiṇā
4.4.6.18	hinasti khalu vā eṣa paśūn pṛthivīm abhyavarohan
4.4.6.19	namo mātre pṛthivyā iti vārāhī upānahā abhyavarohati
4.4.6.20	āraṇyān eva paśūn abhyavarohati
4.4.6.21	varāhas tv evaitaṃ sagdhum arhati
4.4.6.22	tad varāha evainaṃ saghnoti
4.4.6.23	prati tyan nāma rājyam adhāyi svāṃ tanvaṃ varuṇo 'suṣod iti
4.4.6.24	varuṇasavo vā eṣa
4.4.6.25	varuṇāyaivainaṃ prāha
4.4.6.26	ni trito jarimāṇaṃ na ānaḍ iti jarimāṇam evāsmin yunakti
4.4.6.27	syonāsi suṣadeti
4.4.6.28	syonā hy eṣā suṣadā
4.4.6.29	syonām āsīda / suṣadām āsīdeti suṣadaivainaṃ sādayati
4.4.6.30	niṣasāda dhṛtavrato varuṇaḥ pastyāsv ā / sāmrājyāya sukratur iti
4.4.6.31	varuṇasavo vā eṣa
4.4.6.32	varuṇam evainam akaḥ
4.4.6.33	agnaye svāhā / somāya svāhā / indrasyaujase svāhā / marutāṃ balāya svāheti rathavimocanīyaṃ juhoti
4.4.6.34	yajuṣaiva yujyante yajuṣā vimucyante
4.4.6.35	haṃsaḥ śuciṣad vasur antarikṣasad iti rathaṃ vā etat parivadati
4.4.6.36	saha sārathinā rathavāhane ratham ādadhati sarvatvāyaiva prasavāya
4.4.6.37	brahmā3ṃs tvaṃ brahmāsīti
4.4.6.38	kim abhūṃ kim abhūm iti vā etad āha
4.4.6.39	savitāsi satyasavā iti
4.4.6.40	idam asīdam asīti vāvainam etad āha yadyad bhavati
4.4.6.41	eṣa vajraḥ / tena me radhyeti sphyaṃ prayacchati
4.4.6.42	vajro vai sphyaḥ
4.4.6.43	vajreṇa vā etad rāṣṭraṃ randhayate
4.4.6.44	tam avarasparaṃ prayacchati
4.4.6.45	tenāvarasparaṃ rāṣṭraṃ randhayamāṇa eti
4.4.6.46	tasmād vā eta etasmā avarasparaṃ raddhāḥ
4.4.6.47	baliṃ haranti
4.4.6.48	tena sphyenādhidevanaṃ kurvanti
4.4.6.49	tatra paṣṭhauhīṃ vidīvyante
4.4.6.50	āśāṃ vā eṣa upābhiṣiñcate
4.4.6.51	āśā paṣṭhauhī
4.4.6.52	āśām evāsmā akaḥ
4.4.6.53	tataś catuḥśatam akṣāṇ avohyāha
4.4.6.54	udbhinnaṃ rājñā iti
4.4.6.55	catvāro vai puruṣāḥ
4.4.6.56	brāhmaṇo rājanyo vaiśyaḥ śūdraḥ
4.4.6.57	teṣām evainam udbhedayati
4.4.6.58	tataḥ pañcākṣān prayacchann āha
4.4.6.59	diśo abhyabhūd ayam itīmā evāsmai pañca diśo 'nnādyāya prayacchati
4.4.6.60	kṣetraṃ dadāti
4.4.6.61	tena kṣetre dhṛto bhavati
4.4.6.62	varaṃ vṛṇīte
4.4.6.63	so 'smai kāmaḥ samṛdhyate yatkāmo bhavati
4.4.6.64	maṅgalyanāmno hvayati
4.4.6.65	yat pūrvaṃ vyāhārṣaṃ tan nen mogham asad iti
4.4.6.66	asā amuṣya putro 'muṣyāsau putra iti nāmanī vyatiṣajati svargasya lokasya samaṣṭyai
4.4.7.1	samāno vā eṣa yajñakratuḥ saṃvatsaraṃ bhavati
4.4.7.2	vi vā etad daśapeyaś chidyate yad avabhṛtham avayanti
4.4.7.3	yad apāṃ naptre svāhorjo naptre svāhāgnaye gṛhapataye svāheti juhvata āyanti yajñasya saṃtatyā avicchedāya
4.4.7.4	yajño vai devebhyas tiro 'bhavat
4.4.7.5	taṃ devāḥ saṃsṛpsv anvaicchan
4.4.7.6	yat sāvitraḥ
4.4.7.7	savitṛprasūtā evānvaicchan
4.4.7.8	yat sārasvataḥ
4.4.7.9	vāg vai sarasvatī
4.4.7.10	vācy evānvaicchan
4.4.7.11	yat pauṣṇaḥ
4.4.7.12	paśavo vai pūṣā
4.4.7.13	paśuṣv evānvaicchan
4.4.7.14	yad bārhaspatyaḥ
4.4.7.15	brahma vai bṛhaspatiḥ
4.4.7.16	brahmaṇy evānvaicchan
4.4.7.17	yad aindraḥ
4.4.7.18	indriyaṃ vā indraḥ
4.4.7.19	indriya evānvaicchan
4.4.7.20	yad vāruṇaḥ
4.4.7.21	varuṇa evānvaicchan
4.4.7.22	yat tvāṣṭraḥ
4.4.7.23	saṃvatsaro vai tvaṣṭā
4.4.7.24	saṃvatsara evānvaicchan
4.4.7.25	yad āgneyaḥ
4.4.7.26	agnir vai sarvā devatāḥ
4.4.7.27	devatāsv evānvaicchan
4.4.7.28	yat saumyaḥ
4.4.7.29	saumīr vā oṣadhayaḥ
4.4.7.30	oṣadhīṣv evānvaicchan
4.4.7.31	yad vaiṣṇavaḥ
4.4.7.32	viṣṇur vai yajñaḥ
4.4.7.33	yajña evānvaicchan
4.4.7.34	taṃ viṣṇā avindan daśame
4.4.7.35	tasmād eṣa daśamaḥ
4.4.7.36	daśame hy avindan
4.4.7.37	daśa camasāḥ
4.4.7.38	daśa camasādhvaryavaḥ
4.4.7.39	daśadaśa camasān abhitā ā daśamāt puruṣād anvācaṣṭe samṛddhyai
4.4.7.40	daśasamṛddho hy eṣa yajñaḥ
4.4.7.41	etaṃ vai te tad yajñam anvaicchan
4.4.7.42	ta ārdhnuvan
4.4.7.43	tad ya etena yajata ṛdhnoti
4.4.7.44	saptadaśaḥ sarvo bhavati
4.4.7.45	prajāpatir vai saptadaśaḥ
4.4.7.46	prajāpatim evāpnoti
4.4.7.47	utsannayajño vā eṣa
4.4.7.48	saṃvatsarād vā adhy utsannayajño 'varudhyate
4.4.7.49	saṃvatsarād evainam adhy āptvāvarunddhe
4.4.7.50	indro vai vṛtram ahan
4.4.7.51	tasyeme rūpāṇy upaitām
4.4.7.52	citrāṇīyam nakṣatrāṇy asau
4.4.7.53	nakṣatrāṇāṃ vā avakāśe puṇḍarīkaṃ jāyate
4.4.7.54	kṣatrasya vā etad rūpaṃ
4.4.7.55	kṣatrasyaiva rūpaṃ pratimuñcate
4.4.7.56	dvādaśapuṇḍarīkā bhavanti
4.4.7.57	dvādaśa māsāḥ saṃvatsaraḥ
4.4.7.58	saṃvatsaram evāptvāvarunddhe
4.4.8.1	rukmo hotuḥ
4.4.8.2	āgneyo vai hotā
4.4.8.3	na vā etasmai vyucchati
4.4.8.4	vy evāsmai vāsayati
4.4.8.5	srag udgātuḥ
4.4.8.6	sauryo vā udgātā
4.4.8.7	atho amum evāsmā ādityam āptvonnayati
4.4.8.8	prāvepā adhvaryoḥ
4.4.8.9	yamā iva hy adhvaryuḥ
4.4.8.10	aśvaḥ prastotuḥ
4.4.8.11	prājāpatyo vā aśvaḥ
4.4.8.12	prājāpatyaḥ prastotā
4.4.8.13	atho preva hy eṣa prothati
4.4.8.14	preva prastotā
4.4.8.15	dhenuḥ pratihartuḥ
4.4.8.16	pratīva hy eṣā harati
4.4.8.17	pratīva pratihartā
4.4.8.18	vaśā maitrāvaruṇasya
4.4.8.19	vaśaṃ mā nayād iti
4.4.8.20	ṛṣabho brāhmaṇāñśaṃsinaḥ sendriyatvāya
4.4.8.21	vāsaḥ potuḥ pavitratvāya
4.4.8.22	anaḍvān neṣṭur agnīdho 'nyo yuktyā eva
4.4.8.23	sthūri yavācitam acchāvākasya
4.4.8.24	sthūrīr iva hy eṣā hotrā svargyā yad acchāvākyā
4.4.8.25	atho nirvaruṇatvāyaiva yavāḥ
4.4.8.26	na vā asyai tarhi sadasyebhyo dakṣiṇā dīyante
4.4.8.27	ta evāsyai tenābhīṣṭāḥ prītā bhavanti
4.4.8.28	dvādaśa paṣṭhauhīr garbhiṇīr brahmaṇaḥ
4.4.8.29	vāg vai dhenuḥ
4.4.8.30	garbho mantraḥ
4.4.8.31	vācy evāsya mantraṃ dadhāti
4.4.8.32	āmantraṇīyo ha bhavati
4.4.8.33	dhenuṃbhavyā bhavanti
4.4.8.34	dvādaśa vai payāṃsi
4.4.8.35	tāny asmin dadhāti
4.4.8.36	tasmād vā etam āhur payasvī rājā puṇyā iti
4.4.8.37	yāvaddhi payas tad asmin dhīyate
4.4.9.1	śrāyantīyaṃ brahmasāmaṃ bhavati
4.4.9.2	anuṣṭupsu yajñāyajñiyaṃ prohanti
4.4.9.3	vāravantīyam agniṣṭomasāmam
4.4.9.4	indro vai vṛtram ahan
4.4.9.5	sa ojasā vīryeṇa vyārdhyata
4.4.9.6	sa etat sāmāpaśyat
4.4.9.7	tenātmānaṃ samaśrayata
4.4.9.8	ojasā vā eṣa vīryeṇa vyṛdhyate yo rājasūyenābhiṣiñcate
4.4.9.9	tad etenaivātmānaṃ saṃśrayate
4.4.9.10	brahma vai yad agre vyabhavad ṛk sāma yajuḥ
4.4.9.11	tasya vā eṣa raso yad yajñāyajñiyam
4.4.9.12	yad yajñāyajñiyaṃ gāyate
4.4.9.13	brahmaṇy eva rasaṃ dadhāti
4.4.9.14	vācā vā eṣa vyṛdhyate yo rājasūyenābhiṣiñcate
4.4.9.15	vāg anuṣṭup
4.4.9.16	yad anuṣṭupsu yajñāyajñiyaṃ bhavati
4.4.9.17	vācy evāsya rasaṃ dadhāti
4.4.9.18	indriyeṇa vā eṣa vīryeṇa vyṛdhyate yo rājasūyenābhiṣiñcate
4.4.9.19	indriyaṃ vīryaṃ vāravantīyam
4.4.9.20	yad vāravantīyam agniṣṭomasāmaṃ bhavatīndriyasya vīryasyāvaruddhyai
4.4.9.21	aśrayan vāva śrāyantīyena
4.4.9.22	avārayanta vāravantīyena
4.4.9.23	tad indriyasyaivaite vīryasya parigṛhītyai
4.4.9.24	yatra vā enam ado diśo vyāsthāpayati tat svargaṃ lokam abhyārohati
4.4.9.25	yad imaṃ lokaṃ punar nopāvarohed atijanaṃ vā gacched ud vā mādyet
4.4.9.26	yad etā diśām aveṣṭaya imaṃ vā etal lokaṃ punar upāvarohati
4.4.9.27	annakāmo yajeta
4.4.9.28	etaddevatyā vā imā diśaḥ
4.4.9.29	yathādevataṃ vā etad ābhyo digbhyo 'dhy annādyam avarunddhe
4.4.9.30	yadi brāhmaṇo yajeta bārhaspatyaṃ madhye nidhāyāhutimāhutiṃ hutvābhighārayed yadi vaiśyo vaiśvadevaṃ yadi rājanya aindram
4.4.9.31	ekadhaivāsminn annādyaṃ pratiṣṭhāpayati
4.4.9.32	samāno vā eṣa yajñakratuḥ saṃvatsaraṃ bhavati
4.4.9.33	vi vā etad yajñaś chidyate yat saṃtiṣṭhate
4.4.9.34	yad etāḥ prayuja upaiti sāyam anyāḥ prātar anyāḥ
4.4.9.35	dvau vā ṛtū ahaś ca rātriś ca
4.4.9.36	tā eva prayuṅkte
4.4.9.37	ṣaḍ anyāḥ ṣaḍ anyāḥ
4.4.9.38	ṣaḍ vā ṛtavaḥ
4.4.9.39	ṛtūn eva prayuṅkte
4.4.9.40	tā ubhayīr dvādaśa
4.4.9.41	dvādaśa māsāḥ saṃvatsaraḥ
4.4.9.42	saṃvatsaram eva prayuṅkte
4.4.9.43	anaḍvāhau dakṣiṇā yuktyā eva
4.4.9.44	mārutī pṛśniḥ paṣṭhauhī garbhiṇīti
4.4.9.45	viḍ vai marutaḥ
4.4.9.46	viśo vā enam etad garbhaṃ karoti
4.4.9.47	tasmād vā eṣa viśaḥ priyaḥ
4.4.9.48	priyo hi garbhaḥ
4.4.9.49	ādityājā malihā garbhiṇīti
4.4.9.50	iyaṃ vā aditis
4.4.9.51	asyā vā enam etad garbhaṃ karoti
4.4.9.52	tasmād vā eṣa duḥparāṇodaḥ
4.4.9.53	asyā hi garbhaḥ
4.4.9.54	athaite satyadūtāḥ
4.4.9.55	prasavāya sāvitraḥ
4.4.9.56	devā asurair vijayam upayanto 'śvinoḥ pūṣaṇi satyaṃ nyadadhata
4.4.9.57	vāg vai sarasvatī
4.4.9.58	vācā satyaṃ prahiṇoti
4.4.9.59	abhyaṣikṣi rājābhūm iti śrad dhāsmai suṣuvāṇāya dadhati
4.4.9.60	saṃvatsaram agnihotraṃ juhoty anusaṃtatyai
4.4.10.1	agniṣṭomam agre jyotiṣṭomam āharati
4.4.10.2	yajñamukhaṃ vā agniṣṭomaḥ
4.4.10.3	yajñamukham evālabhya savam ākramate
4.4.10.4	athaiṣa triṣṭomaḥ
4.4.10.5	tasya trivṛt prātaḥsavanaṃ pañcadaśaṃ mādhyaṃdinaṃ savanam
4.4.10.6	tejo vai trivṛt
4.4.10.7	kṣatraṃ pañcadaśaḥ
4.4.10.8	teja evāsya kṣatre dadhāti
4.4.10.9	na vā atrāpi saptadaśas tāyate
4.4.10.10	prajāpatir vai saptadaśaḥ
4.4.10.11	yajñaḥ prajāpatiḥ
4.4.10.12	yad yajñas tāyate tena saptadaśo 'nantaritaḥ
4.4.10.13	pañcadaśaṃ mādhyaṃdinaṃ savanam
4.4.10.14	ekaviṃśaṃ tṛtīyasavanam iti
4.4.10.15	viḍ vā ekaviṃśaḥ
4.4.10.16	kṣatraṃ pañcadaśaḥ
4.4.10.17	viśi vāvāsyaitat kṣatraṃ pratiṣṭhāpayām akaḥ
4.4.10.18	sarve catustriṃśāḥ pavamānā abhiṣecanīyasya
4.4.10.19	trayastriṃśad devatāḥ
4.4.10.20	tā evāsyaitenābhīṣṭāḥ prītā bhavanti
4.4.10.21	atha ya eṣa catustriṃśaḥ
4.4.10.22	prajāpatir vai catustriṃśaḥ
4.4.10.23	prajāpatim evāpnoti
4.4.10.24	saśaro vā eṣa stomānām ayathāpūrvaṃ yad viṣamāḥ stomāḥ
4.4.10.25	yat samāḥ pavamānās tenaivāsaṃśaras tena yathāpūrvam
4.4.10.26	ātmanā vā agniṣṭomena ṛdhnoty ātmanā puṇyo bhavati
4.4.10.27	prajā vā ukthāni
4.4.10.28	paśava ukthāni
4.4.10.29	yad ukthyo 'nusaṃtatyai
4.4.10.30	yo vai savād eti nainaṃ sava upanamati
4.4.10.31	yaḥ sāmabhyā eti pāpīyānt suṣuvāṇo bhavati
4.4.10.32	yāni devarājānāṃ sāmāni yat tebhyo naiti
4.4.10.33	tenaiva savān naiti
4.4.10.34	etāni vai sāmāni yat pṛṣṭhāni
4.4.10.35	yat pṛṣṭhāny upayanti tenaiva sāmabhyo naiti
4.4.10.36	yāni devarājānāṃ sāmāni tair asmiṃl loka ṛdhnoti yāni manuṣyarājānāṃs tair amuṣmin
4.4.10.37	tad ubhayor evaitair lokayor ṛdhnoty asmiṃś cāmuṣmiṃś ca
4.4.10.38	udvatīṣu sruvate
4.4.10.39	udvad vā anuṣṭubho rūpam
4.4.10.40	ānuṣṭubho rājanyaḥ
4.4.10.41	tasmād udvatīṣu sruvate
4.4.10.42	anuṣṭup prathamā bhavaty anuṣṭub uttamā
4.4.10.43	vāg vā anuṣṭup
4.4.10.44	vācā vā etat prayanti vācodyanti
4.4.10.45	saury anuṣṭub uttamā bhavati svargasya lokasya samaṣṭyai
4.4.10.46	ekaviṃśaṃ keśavapanīyasya bahiṣpavamānam ekaviṃśam abhiṣecanīyasyottamam iti
4.4.10.47	viḍ vā ekaviṃśaḥ
4.4.10.48	kṣatraṃ saptadaśaḥ
4.4.10.49	viśo vā etan madhyataḥ sūyate
4.4.10.50	tasmād vā eṣa viśaḥ priyaḥ
4.4.10.51	viśo hi madhyataḥ sūyate
4.4.10.52	yatra vā enam ado diśo vyāsthāpayati tat svargaṃ lokam abhyārohati
4.4.10.53	yad imaṃ lokaṃ punar nopāvarohed atijanaṃ vā gacched ud vā mādyet
4.4.10.54	yad eṣa pratīcīnastoma imaṃ vā etal lokaṃ punar upāvarohati
4.5.1.1	apo vai vṛtraḥ paryaśayat
4.5.1.2	tato yā atyamucyanta tā jīvā yajñiyāḥ
4.5.1.3	girir vai vṛtraḥ
4.5.1.4	yā atimumucānā dhāvanti tā jīvā yajñiyāḥ
4.5.1.5	yad vahantīnāṃ gṛhṇāti yā eva jīvā yajñiyās tāsām eva gṛhṇāti
4.5.1.6	pratīpam upamārayaty acchambaṭkārāya
4.5.1.7	sūryasyāvakāśe gṛhṇāti
4.5.1.8	sendrā eva gṛhṇāti
4.5.1.9	haviṣmatīr imā āpā iti haviṣmatīr eva gṛhṇāti
4.5.1.10	āviḥsūrye gṛhyāḥ
4.5.1.11	uttaram eva yajñakratum abhigṛhṇāti
4.5.1.12	anuṣṭubhā gṛhṇāti
4.5.1.13	anuṣṭub vai sarvāṇi chandāṃsi
4.5.1.14	sarvair evaināś chandobhir gṛhṇāti
4.5.1.15	varṣma vā eṣā chandasām
4.5.1.16	varṣmainaṃ samānānāṃ gamayati
4.5.1.17	caturbhir gṛhṇāti tribhiḥ sādayati
4.5.1.18	tat sapta
4.5.1.19	saptapadā śakvarī
4.5.1.20	śākvarāḥ paśavaḥ
4.5.1.21	paśūn evāvarunddhe
4.5.1.22	apo vai rātrir divā bhūte praviśati
4.5.1.23	tasmād āpo divā kṛṣṇāḥ
4.5.1.24	apo 'har naktam
4.5.1.25	tasmād āpo naktaṃ śuklāḥ
4.5.1.26	yad divā gṛhṇāty ubhe evāhorātre gṛhṇāti
4.5.1.27	divā vai manuṣyā yajñena caranti naktaṃ devāḥ
4.5.1.28	tasmād rātribhiḥ śravasyate
4.5.1.29	saṃsthāpya vai manuṣyā yajñaṃ niḥpadyante
4.5.1.30	āpaḥ khalu vai viśve devāḥ
4.5.1.31	yad apaḥ pariharanty adbhyo vā etad yajñaṃ saṃprādāt
4.5.1.32	anyaste 'sya yajñe kriyate
4.5.1.33	yad vai yajñasyāntaryanti tac chidram
4.5.1.34	tad anu rakṣāṃsi yajñam avayanti
4.5.1.35	āpo vai rakṣoghnīḥ
4.5.1.36	apo rakṣāṃsi na taranti
4.5.1.37	yad apaḥ pariharanti rakṣasām ananvavāyāya
4.5.1.38	yā divā gṛhṇāti yā atrīḥ prajās tāsām etā yoniḥ
4.5.1.39	tā etā anuprajāyante
4.5.1.40	yā naktaṃ gṛhṇāti yā ādyāḥ prajās tāsām etā yoniḥ
4.5.1.41	tā etā anuprajāyante
4.5.1.42	ubhayīr eva prajāḥ prajanayaty atrīś cādyāś ca
4.5.1.43	āgnīdhre sādayati
4.5.1.44	etad vā anabhijitam
4.5.1.45	atho atra hi tāṃ rātriṃ devatā upavasanti
4.5.1.46	devā vai yajñasya śvastanaṃ nāpaśyan
4.5.1.47	te vā etad eva yajñasya śvastanam apaśyan yad vasatīvarīḥ
4.5.1.48	yad vasatīvarīr gṛhītvopavasanti
4.5.1.49	śvastanaṃ vā etad yajñasyālabhyopavasanti
4.5.1.50	atho āpo vai viśve devāḥ
4.5.1.51	sarvā vā etad devatā ālabhyopavasanti
4.5.1.52	yasyāgṛhītāḥ sūryo 'bhinimroced ya āhitāgniḥ somayājī tasya kumbhād gṛhyāḥ
4.5.1.53	tasya hi gṛhītā agnim upariṣṭād dhārayeyuḥ
4.5.1.54	atha gṛhṇīyāt
4.5.1.55	jyotiṣmatīr evainā gṛhṇāti
4.5.1.56	hiraṇyaṃ haste bhavati
4.5.1.57	atha gṛhṇāti
4.5.1.58	satyaṃ vai hiraṇyam
4.5.1.59	satyenaivainā gṛhṇāti
4.5.1.60	varo dakṣiṇā
4.5.1.61	vareṇaivainā gṛhṇāti
4.5.1.62	yat tatra dhanam adāsyant syāt tad deyam
4.5.2.1	pracaraṇyām agre gṛhṇāti
4.5.2.2	eṣā hy agre pracarati
4.5.2.3	apo vai somasya rasaḥ praviṣṭaḥ
4.5.2.4	agniḥ sarvā devatāḥ
4.5.2.5	vaiśvadevīr āpaḥ
4.5.2.6	yajñamukhaṃ grāvāṇaḥ
4.5.2.7	savitṛprasūto vā etat sarvābhir devatābhir apāṃ somasya rasam acchaiti
4.5.2.8	śṛṇotv agniḥ samidhā havaṃ mā iti yasminn evāgnau juhoti tam etad āha
4.5.2.9	śṛṇvantv āpā iti yā evāpo 'cchaiti tā etad āha
4.5.2.10	dhiṣaṇā ca devīti
4.5.2.11	vāg vai dhiṣaṇā devī
4.5.2.12	vācaṃ vā etad āha
4.5.2.13	śṛṇota grāvāṇo viduṣo nu yajñam iti
4.5.2.14	yajñamukhaṃ hi grāvāṇaḥ
4.5.2.15	śṛṇotu devaḥ savitā havaṃ mā ity āha
4.5.2.16	prasūtyā eva
4.5.2.17	apa iṣya hotar iti yajñaṃ preṣyeti vā etad āha
4.5.2.18	pra brahmaṇā iti
4.5.2.19	brahmaṇaiva yajñam acchaiti
4.5.2.20	maitrāvaruṇasya camasenācchaiti
4.5.2.21	eṣa hy agre pracarati
4.5.2.22	atho mitrāvaruṇau hy apām īśāte
4.5.2.23	yajñamukhaṃ vai mitrāvaruṇau
4.5.2.24	yajñamukham āpaḥ
4.5.2.25	yajñamukhenaiva yajñamukham acchaiti
4.5.2.26	yatra hotuḥ prātaranuvākam anubruvata upaśṛṇuyāt tad apo 'dhvaryur gṛhṇīyāt
4.5.2.27	yan nopaśṛṇuyād badhiraḥ syāt
4.5.2.28	vāco hi chidyate
4.5.2.29	atha yaj juhoti havirbhūtā evainā gṛhṇāti
4.5.2.30	atho abhighṛtā eva
4.5.2.31	tṛṇaṃ prāsya juhoti
4.5.2.32	agnimaty eva juhoty āyatanavati
4.5.2.33	andho 'dhvaryuḥ syād yad anāyatane juhuyāt
4.5.2.34	ghṛtaṃ vai devā vajraṃ kṛtvā somam aghnan
4.5.2.35	abhi khalu vā etā ghārayanti
4.5.2.36	tasmād āhutim apaplāvayati
4.5.2.37	atho āhutiṃ ned dharāṇīti
4.5.2.38	kārṣy asīty āhutim apaplāvayati
4.5.2.39	samudrasya vo 'kṣityā unnayā ity upamārayaty apām evākṣityai
4.5.2.40	apo vai somasya rasaḥ praviṣṭaḥ
4.5.2.41	somam apāṃ rasaḥ
4.5.2.42	apāc ca khalu vai napāc cāpāṃ somasya rasasyeśāte
4.5.2.43	tau vā etad āhutyā bhāgadheyenāpāṃ somasya rasaṃ nirayāciṣṭa
4.5.2.44	ubhe ahorātre vasatīvarīṣu grahītavye ity āhuḥ
4.5.2.45	pūrvedyur anyā gṛhṇāti purānyāḥ sūryasyodetoḥ
4.5.2.46	tathāsyobhe ahorātre vasatīvarīṣu gṛhīte bhavataḥ
4.5.2.47	pūrvedyur anyā gṛhṇāti purānyāḥ sūryasyodetoḥ
4.5.2.48	ubhayīr evaināḥ sadyogṛhītā akaḥ
4.5.2.49	bhrātṛvyā vā etā gṛhyante yā maitrāvaruṇasya camase yāś ca nigrābhyāḥ
4.5.2.50	tā ubhayīr upariṣṭāc cātvālasya samanakti
4.5.2.51	saṃjñānam ābhyaḥ karoti
4.5.2.52	mitram ābhyo dadāti
4.5.2.53	cātvālān nirgṛhyante
4.5.2.54	eṣa vā apāṃ yoniḥ
4.5.2.55	svād eva yoner nirgṛhyante 'skannatvāya
4.5.2.56	aver apo 'dhvaryā3 om ity avido yajñā3m iti vā etad āha
4.5.2.57	utem anamnamuḥ / utemaṃ paśya / ayaṃ me raddha iti vā etad āha
4.5.2.58	yady agniṣṭomo juhoti na vā agnim agniṣṭomasya stotreṇa na śastreṇātiyanti
4.5.2.59	agniṣṭomam eva yajñakratum anusaṃtanoti
4.5.2.60	yady ukthyaḥ paridhim anakti
4.5.2.61	pare vā agneḥ paridhayaḥ
4.5.2.62	parāṇi paridhibhya ukthāni
4.5.2.63	ukthāny eva yajñakratum anusaṃtanoti
4.5.2.64	yady atirātra etad eva yajur vadan havirdhānaṃ prapadyeta
4.5.2.65	paraṃ vai paridhibhyo havirdhānam
4.5.2.66	parokthebhyo rātrī
4.5.2.67	rātrīm eva yajñakratum anusaṃtanoti
4.5.2.68	stenaṃ manaḥ
4.5.2.69	anṛtavādinī vāk
4.5.2.70	atha kena somā gṛhyante kena hūyantā iti pṛcchet
4.5.2.71	ṛtaṃ vai satyaṃ hiraṇyam
4.5.2.72	ṛtenaiva satyena gṛhyanta ṛtena hūyante
4.5.3.1	devebhyo vai manuṣyebhyaḥ svargāya lokāya yajña āhriyate
4.5.3.2	yaddhṛde tveti tena devebhyo yan manase tveti tena manuṣyebhyaḥ
4.5.3.3	yad āha dive tvā sūryāya tveti tad anu yajñaṃ svargaṃ lokaṃ samārohayati
4.5.3.4	vi vā etad yajñaś chidyate yasmai kam āhriyate
4.5.3.5	tad dhy enam anu svargaṃ lokaṃ samārohayati
4.5.3.6	yad āha divi deveṣu hotrā yaccheti
4.5.3.7	hotrābhir vai yajñaḥ saṃtataḥ
4.5.3.8	hotrābhir eva yajñaṃ saṃtanoti
4.5.3.9	devebhyaḥ prātaryāvabhyo 'nubrūhīti
4.5.3.10	chandāṃsi vai devāḥ prātaryāvāṇaḥ
4.5.3.11	chandobhyo vā etad anuvāca āha
4.5.3.12	purā vācaḥ pravaditoḥ prātaranuvākam anvāha
4.5.3.13	yajamānāyaiva vācaṃ gṛhṇāti
4.5.3.14	na vā etarhi yajamāno hastā avanenikte
4.5.3.15	yad apsumatīṃ prathamām anvāha
4.5.3.16	prātaravanego vā eṣa yajamānasya
4.5.3.17	yatra vā ado 'paḥ pariharanty adbhyo vā etad yajñaṃ saṃprādāt
4.5.3.18	yad apsumatīṃ prathamām anvāha
4.5.3.19	adbhyo vā etad yajñaṃ punar ālabhate
4.5.3.20	sarveṣāṃ vai devānāṃ prātaranuvākaḥ
4.5.3.21	āpaḥ khalu vai viśve devāḥ
4.5.3.22	yad apsumatīṃ prathamām anvāha
4.5.3.23	sarvā vā etad devatā āpnoti sarvā vyaśnoti
4.5.3.24	yathā vai sāmidhenīr evaṃ prātaranuvākaḥ
4.5.3.25	āsādya vai haviḥ sāmidhenīr anvāhuḥ
4.5.3.26	etat khalu vā etarhi havir yat somaḥ
4.5.3.27	tasmāt somam upāvahṛtyānvāha
4.5.3.28	gāyatrīṃ ca saṃpādayati jagatīṃ ca
4.5.3.29	tad dve chandasī
4.5.3.30	ekaṃ chando 'bhisaṃpādayati bṛhatīm
4.5.3.31	triṣṭubhaṃ ca kakubhaṃ ca
4.5.3.32	tad dve chandasī
4.5.3.33	ekaṃ chando 'bhisaṃpādayati bṛhatīm
4.5.3.34	anuṣṭubhaṃ ca paṅktiṃ ca
4.5.3.35	tat ṣaṭ chandāṃsi
4.5.3.36	ekaṃ chando 'bhisaṃpādayati bṛhatīm
4.5.3.37	anuṣṭuppratipatkāni chandāṃsi kuryād yajñāvakīrṇasya
4.5.3.38	vāg vā anuṣṭup
4.5.3.39	vācaivainaṃ bhiṣajyati
4.5.3.40	samayā triṣṭubhaṃ ca jagatīṃ cānubrūyāt paśukāmasya
4.5.3.41	paśavo vai jagatī
4.5.3.42	paśumān bhavati
4.5.3.43	sarvāṇi chandāṃsy anvāha
4.5.3.44	prajāpatir vai chandāṃsi
4.5.3.45	prajāpatim evāpnoti
4.5.3.46	prajāpater vā etad ukthaṃ yat prātaranuvākaḥ
4.5.3.47	vyuṣṭāyāṃ purā sūryasyodetor anubrūyāt
4.5.3.48	eṣa hi prajāpater lokaḥ
4.5.3.49	pavitraṃ vai prātaranuvākaḥ
4.5.3.50	yajamānam evaitena punāti
4.5.3.51	śatam anubrūyād āyuḥkāmasya
4.5.3.52	śatāyur vai puruṣaḥ śatavīryaḥ
4.5.3.53	āyur eva vīryam āpnoti
4.5.3.54	sapta ca śatāni viṃśatiṃ cānubrūyāt paśukāmasya
4.5.3.55	etāvanti vai saṃvatsarasyāhorātrāṇi
4.5.3.56	saṃvatsareṇaivāsmai paśūn avarunddhe
4.5.3.57	sahasram anubrūyāt svargakāmasya
4.5.3.58	yāvad vai sahasraṃ tāvad ito 'sau lokaḥ svargasya lokasya samaṣṭyai
4.5.3.59	aparimitā anvāhāparimitasyāvaruddhyai
4.5.3.60	paṅktyā paridadhāti
4.5.3.61	uttaram eva yajñakratum abhigṛhṇāti
4.5.4.1	yajñasya vā etāḥ pannejanīḥ
4.5.4.2	puṃsām agnīt
4.5.4.3	strīṇāṃ neṣṭā
4.5.4.4	yad agnīn neṣṭur upastham āsīdati mithunaṃ vā etat saṃbhavataḥ
4.5.4.5	yat tarhy apa upapravartayati tasminn eva mithune reto dadhāti
4.5.4.6	patny upapravartayati
4.5.4.7	patnyā hi prajāḥ prajāyante
4.5.4.8	ūruṇopapravartayati
4.5.4.9	ūruṃ hy anu prajāḥ prajāyante
4.5.4.10	dakṣiṇenoruṇopapravartayati
4.5.4.11	dakṣiṇaṃ hy ūrum anu prajāḥ prajāyante
4.5.4.12	antarata upapravartayati
4.5.4.13	antarato hi prajāḥ prajāyante
4.5.4.14	yad dakṣiṇā pravartayet pitṛloka enā nidhuvet
4.5.4.15	atha yad udīcīr upapravartayati
4.5.4.16	manuṣyalokam evainā upaprajanayati
4.5.4.17	prājāpatyo vā udgātā
4.5.4.18	saṃkśāpyamāno vā udgātā patnyā retā ādatte
4.5.4.19	yad āha vāmī te saṃdṛśi viśvaṃ reto dheṣīyeti tathā ha nādatte
4.5.4.20	dvādaśe stotra upapravartayati
4.5.4.21	dvādaśa māsāḥ saṃvatsaraḥ
4.5.4.22	dvādaśāgniṣṭome stotrāṇi
4.5.4.23	āpaḥ śāntiḥ
4.5.4.24	yat tarhy apa upapravartayati śamayaty eva
4.5.4.25	devasya tvā savituḥ prasava iti savitṛprasūta evainam ādatte
4.5.4.26	aśvinor bāhubhyām iti
4.5.4.27	aśvinau vai devānām adhvaryū
4.5.4.28	pūṣṇo hastābhyām iti devatābhir eva
4.5.4.29	grāvāsīti
4.5.4.30	rāte hy eṣa devebhyaḥ somam
4.5.4.31	adhvarakṛd devebhyā iti
4.5.4.32	adhvaraṃ hy eṣa devebhyaḥ karoti
4.5.4.33	indrāya tvā suṣuttamaṃ madhumantaṃ payasvantam iti
4.5.4.34	aindro hi yajñaḥ
4.5.4.35	indraṃ khalu vā etarhy anyā devatā anu
4.5.4.36	indrāya tvā vasumate rudravatā iti
4.5.4.37	vasavaś ca hy enam etarhi rudrāś cānu
4.5.4.38	indrāya tvādityavatā iti
4.5.4.39	ādityā hy enam etarhy anu
4.5.4.40	agnaye tvā rāyaspoṣada iti
4.5.4.41	agnir vai sarvā devatāḥ
4.5.4.42	etā hy enam etarhi devatā anu
4.5.4.43	viṣṇave tveti
4.5.4.44	viṣṇur hi yajñaḥ
4.5.4.45	vyāno vā upāṃśusavanaḥ
4.5.4.46	prajā aṃśavaḥ
4.5.4.47	vyānaṃ vā etat prajāsu dadhāti
4.5.4.48	śvātrāḥ stha vṛtraturā iti
4.5.4.49	eṣa vā apāṃ somapīthaḥ
4.5.4.50	etaṃ vai viśvāmitro 'pāṃ somapīthaṃ vidāṃ cakāra
4.5.4.51	tasmai sindhavo 'dho'kṣam anamanta
4.5.4.52	apāṃ vā eṣa somapīthaḥ
4.5.4.53	apo vā etat somapīthena samardhayati
4.5.4.54	yo vā apāṃ somapīthaṃ veda na ha vā āsv ārtim ārchati
4.5.4.55	karoty āsu vīryam
4.5.4.56	yat te soma divi jyotir iti
4.5.4.57	somo vai vājaḥ
4.5.4.58	tasya candramās tṛtīyam
4.5.4.59	ayaṃ yaḥ pavate sa tṛtīyam
4.5.4.60	yena yajante sa tṛtīyam
4.5.4.61	garbhān amunā dādhāra prāṇān anena yacchaty ayaṃ yaḥ pavate
4.5.4.62	annam anena dādhāra yena yajante
4.5.4.63	tasya vai vājasya satyaṃ vājinam
4.5.4.64	annaṃ vājinam
4.5.4.65	dakṣiṇā vājinam
4.5.4.66	tā vā asyaitat tanvaḥ saṃbhṛtya taṃ sarvaṃ satanuṃ bhūtam āpyāyayanti
4.5.4.67	vajro vai grāvā
4.5.4.68	hanū adhiṣavaṇe
4.5.4.69	krūram iva vā etad yajñe kriyate
4.5.4.70	yad āha dhiṣaṇe īḍite īḍethām iti śamayaty eva
4.5.5.1	vasatīvarībhiḥ somam āpyāyayanti
4.5.5.2	na hi somena soma āpyāyate
4.5.5.3	adbhir hi soma āpyāyate
4.5.5.4	nigrābhyābhir upāṃśum
4.5.5.5	ato hītare somā gṛhyante
4.5.5.6	prāṇo vā upāṃśuḥ
4.5.5.7	aṅgānītare grahāḥ
4.5.5.8	yad anyata āpyāyayeyuḥ prāṇena yajñaṃ vicchindyuḥ
4.5.5.9	aṣṭau kṛtvaḥ prātar abhiṣuṇoti
4.5.5.10	aṣṭākṣarā gāyatrī
4.5.5.11	gāyatrīṃ vā etat prātaḥsavane vyāyātayanti
4.5.5.12	devāś ca vā asurāś cāspardhanta
4.5.5.13	te devā upāṃśau yajñaṃ saṃsthāpyam apaśyan
4.5.5.14	tam upāṃśau samasthāpayan
4.5.5.15	tad upāṃśā eva yajñaḥ saṃsthāpyaḥ
4.5.5.16	aṣṭau kṛtvaḥ prātar abhiṣuṇoti
4.5.5.17	aṣṭākṣarā gāyatrī
4.5.5.18	gāyatrīm evāpnoti
4.5.5.19	yad ekādaśa triṣṭubhaṃ tena
4.5.5.20	yad dvādaśa jagatīṃ tena
4.5.5.21	trir vigṛhṇāti
4.5.5.22	trīṇi vai savanāni
4.5.5.23	savanāny evāpnoti
4.5.5.24	etad vā upāṃśau yajñaṃ samatiṣṭhipan
4.5.5.25	tena saṃsthitenāriṣṭena bhūtena pracaranti
4.5.5.26	trir vigṛhṇāti
4.5.5.27	trayo hīme prāṇāḥ prāṇo 'pāno vyānaḥ
4.5.5.28	atho trayo vā ime lokāḥ
4.5.5.29	imān eva lokān āpnoti
4.5.5.30	asau vā upāṃśuḥ
4.5.5.31	antarikṣam antaryāmaḥ
4.5.5.32	iyam upayāmaḥ
4.5.5.33	yad upayāmagṛhītā gṛhyante 'nayā vā etad gṛhyante
4.5.5.34	tad askannā vā ete
4.5.5.35	anayā hi gṛhyante
4.5.5.36	yat sthālyā gṛhyante 'nayā vā etad gṛhyante
4.5.5.37	asyā vā eṣādhikriyate
4.5.5.38	tad askannā vā ete
4.5.5.39	anayā hi gṛhyante
4.5.5.40	yad dārumayeṇa gṛhyante 'nayā vā etad gṛhyante
4.5.5.41	iyaṃ hi vanaspatīnāṃ yoniḥ
4.5.5.42	tad askannā vā ete
4.5.5.43	anayā hi gṛhyante
4.5.5.44	eṣa te yonir iti sādayati
4.5.5.45	iyaṃ vai somasya yoniḥ
4.5.5.46	asyāḥ somo 'dhi jāyate
4.5.5.47	sva evainaṃ yonau dadhāti
4.5.5.48	iyaṃ vai devapātram
4.5.5.49	tad ya evaṃ veda pra vasīyasaḥ pātram āpnoti
4.5.5.50	brāhmaṇaṃ tu pātre na mīmāṃseta yaḥ pātriya iva syāt
4.5.5.51	anupayāmagṛhīto gṛhyate
4.5.5.52	anupayāmagṛhītaṃ hi prajāḥ prāṇam upajīvanti
4.5.5.53	apavitrapūto gṛhyate
4.5.5.54	apavitrapūtaṃ hi prajāḥ prāṇam upajīvanti
4.5.5.55	asanno hūyate
4.5.5.56	asannaṃ hi prajāḥ prāṇam upajīvanti
4.5.5.57	pavitrapūtā vā anye somāḥ
4.5.5.58	atha vā eṣa vākpūto yad upāṃśuḥ
4.5.5.59	tasmād vācaspataye pavasvety āha
4.5.5.60	vākpūto hy eṣaḥ
4.5.5.61	aṃśubhiḥ pāvayati
4.5.5.62	prāṇā vā aṃśavaḥ
4.5.5.63	prāṇair evainaṃ pāvayati
4.5.5.64	dvābhyāṃdvābhyāṃ pāvayati
4.5.5.65	dvaudvau hīme prāṇāḥ
4.5.5.66	devo devānāṃ pavitram asīti
4.5.5.67	yat svit somaṃ somena punāti
4.5.5.68	svāṃkṛto 'sīti
4.5.5.69	prāṇam eva svam akṛta
4.5.5.70	manas tvāṣṭv iti
4.5.5.71	manasaiva prāṇam āpnoti
4.5.5.72	svāhā tvā subhava sūryāyeti
4.5.5.73	sūryadevatyā hi sarve somā hūyante
4.5.5.74	atho atra vai devānāṃ priyās tanvaḥ
4.5.5.75	tā evāvarunddhe
4.5.5.76	devebhyas tvā marīcipebhyā iti
4.5.5.77	raśmayo vai devā marīcipāḥ
4.5.5.78	paridhayo raśmayaḥ
4.5.5.79	asā āditya āhavanīyaḥ
4.5.5.80	tān eva prīṇāti
4.5.5.81	ūrdhvas tiṣṭhan juhoti
4.5.5.82	ūrdhvo hi tiṣṭhan vīryavattaraḥ
4.5.5.83	yaṃ dviṣyāt tasya jihmas tiṣṭhan juhuyāt
4.5.5.84	prāṇān asya vlināti
4.5.5.85	vihvāruko bhavati
4.5.5.86	yady abhicared ā tamitos tiṣṭhet
4.5.5.87	agnir āhutim abhitvaramāṇas tājag anugacchati
4.5.5.88	yadi kāmayeta varṣet parjanyā iti parimṛjyordhvam unmṛjyāt
4.5.5.89	oṣadhībhyo vā eṣo 'muto varṣati
4.5.5.90	oṣadhīr eva nedīyo vṛṣṭyā akaḥ
4.5.5.91	yadi kāmayeta varṣet parjanyā iti parimṛjyāvācīnam avamṛjyāt
4.5.5.92	vaiśvānareṇaiva vṛṣṭim api hanti
4.5.5.93	nāpidheyaḥ
4.5.5.94	yad apidadhyāt prāṇam asyāpidadhyāt pramāyukaḥ syāt
4.5.5.95	yaṃ dviṣyāt tasyāpidadhyāt
4.5.5.96	prāṇam evāsyāpidadhāti
4.5.5.97	yady abhicared idam aham amuṣyāmuṣyāyaṇasya prāṇam apidadhāmīty apidadhyāt
4.5.5.98	prāṇam evāsyāpidadhāti
4.5.5.99	idam aham amuṣyāmuṣyāyaṇasya prāṇe sādayāmīty abhicarant sādayet
4.5.5.100	prāṇa evāsya sādayati
4.5.5.101	pramāyuko bhavati
4.5.5.102	prāṇāya tvety anabhicarant sādayet
4.5.6.1	pavitraṃ vitanvanti prāṇāpānayor vidhṛtyai
4.5.6.2	upayāmagṛhīto gṛhyate
4.5.6.3	apānena vai prāṇo dhṛtaḥ prāṇasya dhṛtyai
4.5.6.4	antarikṣaṃ vā antaryāmaḥ
4.5.6.5	antarikṣam imāḥ prajāḥ
4.5.6.6	yad etat pātraṃ sūdavat sādayati prajāsv eva rasaṃ dadhāti
4.5.6.7	devāś ca vā asurāś cāspardhanta
4.5.6.8	te devā upāṃśum apaśyan
4.5.6.9	tam agṛhṇata
4.5.6.10	taṃ purā stotrāt purā śastrād dhotum upodatiṣṭhan
4.5.6.11	te 'surā acikayur juhvati vā iti
4.5.6.12	te vajram ādāyābhyapatan
4.5.6.13	te devā antaryāmam apaśyan
4.5.6.14	tam agṛhṇata
4.5.6.15	tenāsurān ebhyo lokebhyo 'ntaradadhata
4.5.6.16	tato devā abhavan parāsurāḥ
4.5.6.17	tad ya evaṃ vidvān antaryāmaṃ gṛhṇīte 'ntaryāmenaiva bhrātṛvyam ebhyo lokebhyo 'ntardhatte
4.5.6.18	bhavaty ātmanā parāsya bhrātṛvyo bhavati
4.5.6.19	prāṇāpānau vā upāṃśvantaryāmau
4.5.6.20	vyāna upāṃśusavanaḥ
4.5.6.21	yad eṣa grāvāntaraite pātre sādyate prāṇāpānayor vidhṛtyai
4.5.6.22	yo vā etā ījate yenaitau vidhṛtā eṣa vāva sa upāṃśusavano grāvā
4.5.6.23	prāṇāpānau vā upāṃśvantaryāmau
4.5.6.24	vyāna upāṃśusavanaḥ
4.5.6.25	yad ete pātre etaṃ grāvāṇam ā tṛtīyāt savanān na jahītaḥ
4.5.6.26	tasmāt suptasya sarvāṇy anyāni śrotrāṇy apakrāmanti
4.5.6.27	prāṇāpānau tv enaṃ na jahītaḥ
4.5.6.28	atha yat punar ardayati tasmāt suptvā punaḥ prabudhyante
4.5.6.29	prāṇāpānau vā upāṃśvantaryāmau
4.5.6.30	vyāna upāṃśusavanaḥ
4.5.6.31	yad ete pātre etaṃ grāvāṇam ā tṛtīyāt savanān na jahītaḥ
4.5.6.32	tasmāt pakṣiṇo viyatya pakṣān īrayanto nāvapadyante
4.5.6.33	atha yat punar ardayati tasmāt punar abhyāyuvate
4.5.6.34	prāṇāpānau vā upāṃśvantaryāmau
4.5.6.35	vyāna upāṃśusavanaḥ
4.5.6.36	yad ete pātre punaḥ prayujyete tasmād imau dvā adhastāt prāṇau
4.5.6.37	ghnanti vā etat somaṃ yad abhiṣuṇvanti
4.5.6.38	adhvaryuḥ prathamo 'bhiṣuṇoti
4.5.6.39	vyardhuko bhavati
4.5.6.40	yatra mūlaṃ tad abhiṣutyaḥ
4.5.6.41	etad vā asya videvatamam
4.5.6.42	tathā hāvyardhuko ha bhavati
4.5.6.43	yo vai devakṣetraṃ vidvāṃsam arpayaty ārtim ārchati
4.5.6.44	pātrāṇi vāva devakṣetram
4.5.6.45	yatra vā agre 'dhvaryuḥ somaṃ juhoti tad enaṃ devatāḥ pratyāsate
4.5.6.46	iha no paramā ha riṣyatīti
4.5.6.47	yat tato 'nyatra juhuyād yad asya svaṃ tad anyebhyaḥ prayacchet
4.5.6.48	asvo ha bhavati
4.5.6.49	etad vā adhvaryoḥ svaṃ yad āśrāvayati
4.5.6.50	yad āśrāvyāhutvā pracyaveta yad asya svaṃ tasmāt pracyaveta
4.5.6.51	asvo ha bhavati
4.5.6.52	etad vā adhvaryoḥ svaṃ yad vāyavyam
4.5.6.53	yad vāyavyam anālabhyāśrāvayed yad asya svaṃ tasmāc chidyeta
4.5.6.54	asvo ha bhavati
4.5.6.55	tad ya evaṃ vidvān āśrāvya hutvā vāhutvā vā pracyavate bahv asya svaṃ bhavati na svāc chidyate
4.5.6.56	vāyavyam ālabhyāśrāvayati
4.5.6.57	svavān eva bhavati
4.5.7.1	brahmavādino vadanti kiṃ tad yajñe kriyate yasmād dhastādānā anye paśavo mukhādānā anya iti
4.5.7.2	yad upāṃśur hastena gṛhyate tasmān markaṭaḥ paruṣo hastī te hastādānāḥ
4.5.7.3	mukhaṃ vai vāyavyam
4.5.7.4	yad vāyavye netare grahā gṛhyante tasmād itare paśavo mukhādānāḥ
4.5.7.5	brahmavādino vadanti kiṃ tad yajñe kriyate yasmāt sadyo jātāḥ paśavaḥ pratitiṣṭhanti saṃvatsare puruṣā iti
4.5.7.6	upāṃśvantaryāmau vā anv anye paśavaḥ
4.5.7.7	puruṣas tvai yajñena saṃmitaḥ
4.5.7.8	prāṇāpānau vā upāṃśvantaryāmau
4.5.7.9	yad etau grahā asannau hūyete
4.5.7.10	tasmāt sadyo jātāḥ paśavaḥ pratitiṣṭhanti
4.5.7.11	saṃvatsaro vā agniṣṭomaḥ
4.5.7.12	dvādaśa māsāḥ saṃvatsaraḥ
4.5.7.13	yad eta itare grahāḥ sādyante tasmāt puruṣo jātaḥ saṃvatsare pratitiṣṭhati
4.5.7.14	yat te somādābhyaṃ nāma jāgṛvīti
4.5.7.15	eṣa vai somasya somapīthaḥ
4.5.7.16	somaṃ vā etat somapīthena samardhayati
4.5.7.17	yo vai somasya somapīthaṃ veda na somapīthāc chidyate
4.5.7.18	somo vā imā diśo 'bhyakāmayata
4.5.7.19	prāg apāg adharāg udag ity ābhir enaṃ digbhiḥ samūhaty ābhiḥ samardhayati
4.5.7.20	kāmam enaṃ gamayati
4.5.7.21	kāmaṃ ha gacchati
4.5.7.22	kāmukā enaṃ striyo bhavanti
4.5.7.23	yāṃ kāmayeta tāṃ tarhi manasā dhyāyet
4.5.7.24	sā hainaṃ kāmayate
4.5.7.25	amba nismareti smareti vā etad āha
4.5.7.26	sam arir vidām iti sam anena vitsveti vā etad āha
4.5.7.27	catvāro vai pṛśneḥ stanā āsan
4.5.7.28	tatas tribhir devebhyo 'duhat
4.5.7.29	kuśībhir eko 'nunaddha āsīt
4.5.7.30	taṃ vā indra evāpaśyat
4.5.7.31	tenendrāyaivāduhat
4.5.7.32	tad vā asya kauśikatvam
4.5.7.33	yad āha brāhmaṇa kauśikā iveti catur nigrābham upaiti
4.5.7.34	catvāri vai payāṃsi
4.5.7.35	yāvad eva payas tad āpnoti
4.5.7.36	triḥ saṃbharati
4.5.7.37	tasmād etasyāṃ trayo bhāgāḥ prātar madhyaṃdine sāyam
4.5.7.38	catur nigrābham upaiti triḥ saṃbharati
4.5.7.39	tat sapta
4.5.7.40	saptapadā śakvarī
4.5.7.41	śākvarāḥ paśavaḥ
4.5.7.42	paśūn evāvarunddhe
4.5.7.43	nava kṛtvo nigrābham upaiti triḥ saṃbharati
4.5.7.44	tad dvādaśa
4.5.7.45	dvādaśa māsāḥ saṃvatsaraḥ
4.5.7.46	dvādaśāgniṣṭome stotrāṇi
4.5.7.47	eṣā yajñasya mātrā
4.5.7.48	svarbhānur vā āsuraḥ sūryaṃ tamasāvidhyat
4.5.7.49	tasya devās tamo 'pāghnan
4.5.7.50	yat prathamaṃ tamo 'pāghnant sāviḥ kṛṣṇābhavat
4.5.7.51	yad dvitīyaṃ sā lohinī
4.5.7.52	yat tṛtīyaṃ sā balakṣī
4.5.7.53	sa svena rūpeṇa niramucyata
4.5.7.54	yad balakṣaḥ pavitraṃ bhavati tataḥ śukro gṛhyate
4.5.7.55	yajamānasya vā etat pavitram
4.5.7.56	yajamānam evaitena punāti
4.5.7.57	amotaṃ syāt
4.5.7.58	ātmana evainad akṛta
4.5.7.59	yad anyatrotam apavitraṃ tad yajamānasya
4.5.8.1	vāg vā aindravāyavaḥ
4.5.8.2	sā vai vāg ekadhāvadad yāvad avyāvṛttāsīt
4.5.8.3	sa indro 'bravīn mahyam atrāpi somaṃ gṛhṇīta
4.5.8.4	ahaṃ va etāṃ vācaṃ vyāvartayiṣyāmīti
4.5.8.5	sa va vācaiva vācaṃ vyāvartayat
4.5.8.6	yad aindravāyavo gṛhyate vāco vyāvṛttyai
4.5.8.7	vāyave prathamaṃ gṛhṇāti vāyava uttamaṃ madhyata indrāya
4.5.8.8	indriyeṇa vā iyaṃ vāṅ madhyato vidhṛtā
4.5.8.9	indriyavatīṃ vācaṃ vadati ya evaṃ veda
4.5.8.10	devā vai somam ajighāṃsan
4.5.8.11	taṃ nāśaknuvan hantum
4.5.8.12	vāyur hy asminn antarāsīt prāṇaḥ
4.5.8.13	taṃ devā apāśāsuḥ
4.5.8.14	upa nā āvartasveti
4.5.8.15	so 'bravīd bhāgo me 'stv iti
4.5.8.16	vṛṇīṣvety abruvan
4.5.8.17	so 'bravīn maddevatyāny eva pātrāṇy āsann iti
4.5.8.18	tasmād apaturīyaṃ vāyoḥ pātram
4.5.8.19	atha vāyavyāny ucyante
4.5.8.20	tato vai devāḥ somam aghnan
4.5.8.21	sa hato 'pūyat
4.5.8.22	tasmād devā udabībhatsanta
4.5.8.23	sa vāyur abravīd ahaṃ va etaṃ somaṃ svadayiṣyāmi
4.5.8.24	bhāgo me 'stv iti
4.5.8.25	vṛṇīṣvety abruvan
4.5.8.26	so 'bravīn madagrā eva grahā gṛhyāntā iti
4.5.8.27	taṃ vāyur madhyato vyavāṭ
4.5.8.28	tam asvadyat
4.5.8.29	tasmād vāyvagrā grahā gṛhyante
4.5.8.30	tasmād u śuktaṃ pravāte viṣajanti
4.5.8.31	devā vai prātaḥsavanam udyamaṃ nāśaknuvan
4.5.8.32	tṛtīyasavane tarhi vāyur āsīt
4.5.8.33	taṃ devāḥ prātaḥsavanam abhiparyauhan
4.5.8.34	tena prātaḥsavanam udayacchanta
4.5.8.35	yad aindravāyavaḥ prātaḥsavane gṛhyate
4.5.8.36	prāṇo vai vāyuḥ
4.5.8.37	prāṇena va etan mukhato yajñam udyacchante
4.5.8.38	devā vai vṛtram ajighāṃsan
4.5.8.39	sa mitro 'bravīn mitro 'ham asmi
4.5.8.40	nāhaṃ haniṣyāmīti
4.5.8.41	te 'bruvan jahy eveti
4.5.8.42	so 'bravīd bhāgo me 'stv iti
4.5.8.43	vṛṇīṣvety abruvan
4.5.8.44	so 'bravīt payasaiva me somaṃ śrīṇān iti
4.5.8.45	tasmāt paśavo 'pākrāman
4.5.8.46	mitraḥ sann adruhā iti
4.5.8.47	paśūṇāṃ hi payaḥ
4.5.8.48	yan maitrāvaruṇaṃ payasā śrīṇāti paśubhir evainaṃ samyañcaṃ dadhāti
4.5.8.49	yan maitrāvaruṇaṃ payasā śrīṇāti dvidevatyatvāya
4.5.8.50	yañ śītaṃ tena maitram
4.5.8.51	yat taptaṃ tena vāruṇam
4.5.8.52	brahma vai mitraḥ
4.5.8.53	kṣatraṃ varuṇaḥ
4.5.8.54	brahmaṇi ca vā etat kṣatre ca payo dadhāti
4.5.8.55	tasmād brahma ca kṣatraṃ ca payasvitame
4.5.8.56	pañca vai brāhmaṇasya devatā agniḥ somaḥ savitā bṛhaspatiḥ sarasvatī
4.5.8.57	tasmād brāhmaṇam anye manuṣyā upadhāvanti
4.5.8.58	etasya hi bhūyiṣṭhā devatāḥ
4.5.8.59	tāsāṃ tisro 'vāntaraṃ śrotriyasyāgnir bṛhaspatiḥ sarasvatī
4.5.8.60	tasmāñ śrotriyam aśrotriyā upadhāvanti
4.5.8.61	etasya hy avāntaraṃ bhūyiṣṭhā devatāḥ
4.5.8.62	tā maitrāvaruṇaṃ prati nyāgacchanti
4.5.8.63	yan maitrāvaruṇaṃ payasā śrīṇāti
4.5.8.64	tāsv eva payo dadhāti
4.5.8.65	nānā vai purā mitrāvaruṇābhyāṃ somā agṛhṇan
4.5.8.66	tāḥ prajā anyānyasyāḥ parihāyam ādadata
4.5.8.67	tato mitrāvaruṇābhyāṃ saha somam agṛhṇan
4.5.8.68	tato vā akalpata
4.5.8.69	yan maitrāvaruṇaṃ payasā śrīṇāti
4.5.8.70	mitreṇa vā etad varuṇaṃ kalpayati varuṇena mitram
4.5.8.71	mitraṃ vai vṛtraṃ jaghnivāṃsaṃ varuṇo 'gṛhṇāt
4.5.8.72	sa deveṣv anāthata
4.5.8.73	te 'bruvan varuṇe nāthasveti
4.5.8.74	sa varuṇe 'nāthata
4.5.8.75	so 'bravīd bhāgo me 'stv iti
4.5.8.76	vṛṇīṣvety abruvan
4.5.8.77	so 'bravīt sahaiva nau payasā somaṃ śrīṇān iti
4.5.8.78	yan maitrāvaruṇaṃ payasā śrīṇāti yajamānasya nirvaruṇatvāya
4.5.8.79	yady enaṃ bhrātṛvyo 'tīva syād aṅgulyāṅguṣṭham avagṛhṇīyāt
4.5.8.80	yady anv aṅguṣṭhenāṅgulim
4.5.8.81	yo no mitrāvaruṇā abhidāsāt sapatno bhrātṛvya utpipīte bṛhaspate / idam ahaṃ tam adharaṃ pādayāmi yathāham uttamaś cetayānīti
4.5.8.82	uttamo ha cetayati
4.5.9.1	devā vai sattram āsata kurukṣetre 'gnir makho vāyur indraḥ
4.5.9.2	te 'bruvan yatamo naḥ prathama ṛdhnavat tan naḥ saheti
4.5.9.3	teṣāṃ vai makha ārdhnot
4.5.9.4	tan nyakāmayata
4.5.9.5	tan na samasṛjata
4.5.9.6	tad asya prāsahāditsanta
4.5.9.7	sa ita eva tisro 'janayateto dhanuḥ
4.5.9.8	tat tisṛṇāṃ ca dhanvanaś ca janma
4.5.9.9	sa pratidhāyāpākrāmat
4.5.9.10	taṃ nābhyadhṛṣṇuvant
4.5.9.11	sa dhanvārtiṃ pratiṣkabhyātiṣṭhat
4.5.9.12	sa indro vamrīr abravīt
4.5.9.13	etāṃ jyām apyatteti
4.5.9.14	tā abruvann abhimṛtāyāṃ vā asyāṃ na śakṣyāmo jīvitum
4.5.9.15	bhāgo no 'stv iti
4.5.9.16	so 'bravīd rasam evāsyā upajīvātheti
4.5.9.17	tasmād etāḥ śuṣkād ārdram uddihanti
4.5.9.18	rasaṃ hy asyā upajīvanti
4.5.9.19	tā vai jyām apyādan
4.5.9.20	tasya dhanvārtir udayya śiro 'cchinat
4.5.9.21	sa samrāḍ abhavat
4.5.9.22	athetaraṃ tredhā vyagṛhṇatāgniḥ pūrvārdham indro madhyaṃ vāyur jaghanārdham
4.5.9.23	tasmād āgneyaṃ prātaḥsavanam
4.5.9.24	aindraṃ mādhyaṃdinaṃ savanam
4.5.9.25	vaiśvadevaṃ tṛtīyasavanam
4.5.9.26	vāyur hi viśve devāḥ
4.5.9.27	prāṇāpānau vā upāṃśvantaryāmau
4.5.9.28	vyāna upāṃśusavanaḥ
4.5.9.29	vāg aindravāyavaḥ
4.5.9.30	dakṣakratū maitrāvaruṇaḥ
4.5.9.31	āśvinaḥ śrotram
4.5.9.32	cakṣuṣī śukrāmanthinau
4.5.9.33	ātmāgrāyaṇaḥ
4.5.9.34	aṅgāny ukthyāḥ
4.5.9.35	āyur dhruvaḥ
4.5.9.36	stanā ṛtupātre
4.5.9.37	mūrdhā droṇakalaśaḥ
4.5.9.38	kukṣī kalaśau
4.5.9.39	hanū adhiṣavaṇe
4.5.9.40	jihvādhiṣavaṇam
4.5.9.41	grāvāṇo dantāḥ
4.5.9.42	akṣāḥ paridhayaḥ
4.5.9.43	nāsikottaravediḥ
4.5.9.44	śikhā yūpaḥ
4.5.9.45	śiro havirdhānam
4.5.9.46	pṛṣṭham āgnīdhram
4.5.9.47	udaraṃ sadaḥ
4.5.9.48	yad antar udare tad dhiṣṇyāḥ pāṇī
4.5.9.49	āgnīdhraś ca mārjālīyaś ca pārṣṇī
4.5.9.50	gārhapatyaḥ pratiṣṭhā vediḥ
4.5.9.51	eṣa vai prajāpatiḥ pātrīyaḥ
4.5.9.52	sa ha tvā enaṃ veda ya evaṃ veda
4.6.1.1	navaite prātar grahā gṛhyante
4.6.1.2	ime vā ete gṛhyante nava prāṇāḥ
4.6.1.3	āśvino daśamo gṛhyate
4.6.1.4	vyāno vā eṣa gṛhyate
4.6.1.5	nābhir eva daśamo gṛhyate
4.6.1.6	tṛtīyo hūyate
4.6.1.7	tṛtīyo hy ayaṃ prāṇaḥ prāṇānāṃ saṃtatyai
4.6.1.8	sarve vā ete grahāḥ stotravantaḥ śastravanto nidānavantaḥ
4.6.1.9	nidānavān bhavati ya evaṃ veda
4.6.1.10	hotā vā adya prātar upāṃśum ayajat
4.6.1.11	tenaita ukthavantaḥ
4.6.1.12	atha yaṃ hotā tūṣṇīṃśaṃsaṃ śaṃsati tenaivaita ukthavantaḥ
4.6.1.13	navaite prātar grahā gṛhyante navabhir bahiṣpavamāne stuvate
4.6.1.14	tair ete sāmanvantaḥ
4.6.1.15	hiṃkāreṇāśvinaḥ sāmanvān
4.6.1.16	aindravāyaveṇaindravāyavaḥ
4.6.1.17	maitrāvaruṇena maitrāvaruṇaḥ
4.6.1.18	aindreṇa śukrāmanthinau
4.6.1.19	vaiśvadevenāgrāyaṇaḥ
4.6.1.20	ukthāyokthyo gṛhyata ukthāya dhruvaḥ saṃtatyā aindrāgnaḥ saṃtatyai marutvatīyāḥ
4.6.1.21	adhvaryur juhoti hotā vaṣaṭkaroti
4.6.1.22	prāṇān vā etat pradhattaḥ
4.6.1.23	yena mantreṇādhvaryuḥ prayacchati tena hotā pratigṛhṇāti prāṇānāṃ gopīthāya
4.6.1.24	prajāpatir vai svayaṃ hotāsīt
4.6.1.25	so 'tāmyat
4.6.1.26	taṃ devā dvidevatyair abhyadhāvan
4.6.1.27	prāṇā vai dvidevatyāḥ
4.6.1.28	yad adhvaryur dvidevatyān hutvā kṣipraṃ hotāram abhyādravati
4.6.1.29	prāṇair vā etad dhotāram abhidhinoti
4.6.1.30	vaṣaṭkārevaṣaṭkāre vai hotā prāṇasyāntaṃ gacchati
4.6.1.31	prāṇā vai dvidevatyāḥ
4.6.1.32	yad adhvaryur dvidevatyān hutvā kṣipraṃ hotāram abhyādravati
4.6.1.33	prāṇair vā etad dhotāram abhidhinoti
4.6.1.34	prāṇā vai dvidevatyāḥ
4.6.1.35	paśavā iḍā
4.6.1.36	yad dvidevatyān abhakṣayitveḍām upahvayeta paśubhiḥ prāṇān antariyāt
4.6.1.37	atha yad dvidevatyān bhakṣayitveḍām upahvayate
4.6.1.38	prāṇān vā etad ātman dhitvātha paśūn upahvayate
4.6.1.39	indriyaṃ vai somaḥ
4.6.1.40	paśava indriyam
4.6.1.41	yat somaṃ bhakṣayatīndriyam evātman dhatte
4.6.1.42	sarvata āśvinaṃ parihāraṃ bhakṣayati
4.6.1.43	tasmāt sarvā diśaḥ śṛṇoti
4.6.2.1	yad vai pātraṃ riktam anunmuktaṃ tad anu rakṣāṃsi yajñam avayanti
4.6.2.2	yad aindravāyave puroḍāśam avadadhāti maitrāvaruṇe payasyām āśvine dhānām ariktatvāya
4.6.2.3	vi vā etad yajñaś chidyate yat savanāni saṃtiṣṭhante
4.6.2.4	yad etāni pātrāṇy ā tṛtīyāt savanāt pariśere yajñasya saṃtatyā avicchedāya
4.6.2.5	vāyavyāyāṃ śasyamānāyāṃ pātrāṇi vimuñcati
4.6.2.6	prāṇo vai vāyuḥ
4.6.2.7	prāṇena yajñaḥ saṃtataḥ
4.6.2.8	prāṇenaiva yajñaṃ saṃtanoti
4.6.2.9	ekayā ca daśabhiś ca svabhūte dvābhyām iṣṭaye viṃśatyā ca
4.6.2.10	tisṛbhiś ca vahase triṃśatā ca niyudbhir vāya iha tā vimuñcety āha vimuktyā eva
4.6.2.11	avagataṃ vā adhvaryupātram
4.6.2.12	niruddhaṃ pratiprasthānam
4.6.2.13	yadi kāmayeta yo bahis taṃ grāme kuryāṃ yo grāme taṃ bahir itīdam aham amum āmuṣyāyaṇam amuṣyāḥ putram amuṣyā viśo nirūhāmīty adhvaryupātraṃ niruhyedam aham amum āmuṣyāyaṇam amuṣyāḥ putram amuṣyāṃ viśi sādayāmīti pratiprasthānaṃ sādayet
4.6.2.14	yo bahis taṃ grāme karoti yo grāme taṃ bahiḥ
4.6.2.15	adhvaryupātraṃ vai yajamānasya pātram
4.6.2.16	pratiprasthānaṃ bhrātṛvyasya
4.6.2.17	yadi kāmayeta samāvadvīryam enaṃ bhrātṛvyeṇa kuryām iti prabāhug gṛhṇīyātāṃ prabāhuk sādayetāṃ prabāhug juhuyātām
4.6.2.18	samāvadvīryam evainaṃ bhrātṛvyeṇa karoti
4.6.2.19	adhvaryupātraṃ vai pātram
4.6.2.20	pāpīyaḥ pratiprasthānam
4.6.2.21	yadi kāmayeta pāpavasīyasaṃ syād iti pūrvo gṛhṇīyāt pūrvaḥ sādayet pūrvo juhuyāt
4.6.2.22	etena vai vipūjanaḥ saurākiḥ pāpavasīyasaṃ cakāra
4.6.2.23	tat pāpavasīyasam evaitena karoti
4.6.2.24	yajñasya vai sṛṣṭasya śiro 'cchidyata
4.6.2.25	tasmai devāḥ prāyaścittim aicchan
4.6.2.26	atha vā etau tarhi devānāṃ bhiṣajā āstām aśvinā asomapau
4.6.2.27	tā upādhāvan
4.6.2.28	yathā bhiṣajam upadhāvanty evam idaṃ yajñasya śiraḥ pratidhattam iti
4.6.2.29	tā abrūtāṃ bhāgo nā astv iti
4.6.2.30	vṛṇāthām ity abruvan
4.6.2.31	tā abrūtāṃ grahaṃ nau gṛhṇantu
4.6.2.32	somapītham aśnavāvahā iti tad vā aśvinau pratyadhattām
4.6.2.33	tasmād āśvinībhir abhiṣṭuvanti
4.6.2.34	aśvinau hi pratyadhattām
4.6.2.35	tau vai bahiṣpavamānenaiva pāvayitvā tābhyāṃ pūtābhyāṃ yajñiyābhyāṃ bhūtābhyāṃ graham agṛhṇan
4.6.2.36	tasmād bahiṣpavamāne stuta āśvinau gṛhyete
4.6.2.37	tasmād brāhmaṇena bahiṣpavamānam abhisṛpyam
4.6.2.38	pavitraṃ hi tat
4.6.2.39	tasmād yaṃ dviṣyāt taṃ paribādheta
4.6.2.40	tad vai bheṣajaṃ tredhā vinyadadhur agnau tṛtīyaṃ brāhmaṇe tṛtīyam apsu tṛtīyam
4.6.2.41	tad ya evaṃ vidvān agner ante brāhmaṇāya procyāpsu bheṣajaṃ karoti samardhukaṃ ha bhavati
4.6.2.42	yāvaddhi bheṣajaṃ tat kriyate
4.6.2.43	vāstuhāni vā etat pātrāṇi bhavanti yad grahān gṛhītvā bahiṣpavamānaṃ sarpanti
4.6.2.44	vaiṣṇavya ṛcā punar etya saṃmṛśati
4.6.2.45	viṣṇur vai yajñaḥ
4.6.2.46	viṣṇunaivaināni yajñena svargaṃ lokaṃ samārohayati
4.6.3.1	prajāpater vā ete cakṣuṣī yañ śukrāmanthinau
4.6.3.2	asā ādityaḥ śukraḥ
4.6.3.3	candramā manthī
4.6.3.4	tasya vai prajāpateḥ savyaṃ cakṣur aśvayat
4.6.3.5	tato ye stokā avāpadyanta tair idaṃ varṣati
4.6.3.6	ekaviṃśatir vai te 'vapeduḥ
4.6.3.7	tān vāyur amuto visṛjati prajānāṃ kḷptyai
4.6.3.8	tasya yā kanīnikā parāpatat sa yavo 'bhavat
4.6.3.9	yan manthinaṃ saktubhiḥ śrīṇāti cakṣur evāsya saṃbhāvayati
4.6.3.10	mithunaṃ vai somaś ca saktavaś ca
4.6.3.11	yan manthinaṃ saktubhiḥ śrīṇāti mithunatvāya
4.6.3.12	ārtaṃ vā etat pātraṃ yan manthipātram
4.6.3.13	yaṃ dviṣyād ṛtvijāṃ tasmai haret
4.6.3.14	ārtim ārchati
4.6.3.15	ṣaṇḍāmarkau vā asurāṇāṃ purohitā āstām
4.6.3.16	tān devā nāśaknuvan hantum
4.6.3.17	brāhmaṇavanto hy āsan
4.6.3.18	tau devā apāśāsur upa nā āvartethām iti
4.6.3.19	tā abrūtāṃ bhāgo nā astv iti
4.6.3.20	vṛṇāthām ity abruvan
4.6.3.21	tā etau śukrāmanthinā avṛṇātām
4.6.3.22	te devā amanyanta yad imā asuryau somau hoṣyāmas tad anv asurā ābhaviṣyanti
4.6.3.23	yan na hoṣyāmas tad anv ābhaviṣyantīti
4.6.3.24	tā apanudyāthendrāyājuhuvuḥ
4.6.3.25	tasmād etā anyadevatyau gṛhyete athendrāya hūyete
4.6.3.26	apanuttau ṣaṇḍāmarkau saha tena yaṃ dviṣma iti ṣaṇḍāmarkayor evainaṃ sahāpanodenāpanudate
4.6.3.27	āyuḥ pāhi prajāṃ pāhy amuṣya vīratāṃ pāhīti sādayed yo 'sya priyaḥ syāt tasya
4.6.3.28	śukraṃ vai prati rāṣṭraṃ manthinaṃ niruddhaṃ mathyatā iti hy etad rāṣṭram āhur yan niruddhaṃ bhavati
4.6.3.29	yadi kāmayeta yo bahis taṃ grāme kuryāṃ yo grāme taṃ bahir itīdam aham amum āmuṣyāyaṇam amuṣyāḥ putram amuṣyā viśo nirūhāmīti śukrapātraṃ niruhyedam aham amum āmuṣyāyaṇam amuṣyāḥ putram amuṣyāṃ viśi sādayāmīti manthipātraṃ sādayet
4.6.3.30	yo bahis taṃ grāme karoti yo grāme taṃ bahiḥ
4.6.3.31	ārtaṃ vā etat pātraṃ yan manthipātram
4.6.3.32	yañ śukrapātraṃ punaḥ prayujyate
4.6.3.33	tasmād ime samāvadvīrye
4.6.3.34	tasmād ābhyāṃ samāvat paśyati
4.6.3.35	asau vā ādityaḥ śukraś
4.6.3.36	candramā manthī
4.6.3.37	yad apidhāya prāñcā itas tasmād etau prāñcau yantau na paśyanti
4.6.3.38	atha yad anapidhāya pratyañcau tiṣṭhantau juhutaḥ
4.6.3.39	tasmāt pratyañcau yantau paśyanti
4.6.3.40	yad apidhāya prāñcā itas tasmāt parāṅ prāṇaḥ
4.6.3.41	atha yad anapidhāya pratyañcau tiṣṭhantu juhutaḥ
4.6.3.42	tasmāt punar apānaḥ
4.6.3.43	yad apidhāya prāñcā itas tasmāt parāñco garbhā dhīyante
4.6.3.44	atha yad anapidhāya pratyañcau tiṣṭhantau juhutaḥ
4.6.3.45	tasmāt pratyañcaḥ prajāyante
4.6.3.46	cakṣuṣī vai śukrāmanthinau
4.6.3.47	nāsikottaravediḥ
4.6.3.48	yad aṅguṣṭhābhyām ākramete cakṣuṣī vā etat pradhattaḥ
4.6.3.49	atha yad upariṣṭād ākramete tasmād ime upariṣṭāc cakṣuṣī
4.6.3.50	tutho 'si janadhāyāḥ
4.6.3.51	devās tvā śukrapāḥ praṇayantv iti
4.6.3.52	yā atrīḥ prajās tāsām eṣa yoniḥ
4.6.3.53	tā etam anuprajāyante
4.6.3.54	tutho 'si janadhāyāḥ / devās tvā manthipāḥ praṇayantv iti
4.6.3.55	yā ādyāḥ prajās tāsām eṣa yoniḥ
4.6.3.56	tā etam anuprajāyante
4.6.3.57	ubhayīr eva prajāḥ prajanayaty atrīś cādyāś ca
4.6.3.58	śukram anvārabhante
4.6.3.59	tejo vai śukro brahmavarcasam
4.6.3.60	teja eva brahmavarcasam anvārabhante
4.6.3.61	indreṇa manyunā yujeti śukreṇa pariyanti
4.6.3.62	manyunā vai yujendro 'surān avābādhata
4.6.3.63	manyunā vā etad yujā yajamāno bhrātṛvyam avabādhate
4.6.3.64	saṃjagmānau divā pṛthivyety aratnī saṃdhatte
4.6.3.65	imāni vā etat saṃdhattaḥ
4.6.3.66	yat pātre saṃdadhyātāṃ nedam antarā syāt
4.6.3.67	atha yad aratnī saṃdhattas tasmād idam antarā cakṣuṣor vidhṛtyai
4.6.3.68	pumāṃsaṃ garbham ādhattaṃ gavīnyor iti tad anu strīṣvo yajamānasya gāvo bhavanti vīraṃ patnī janayati
4.6.3.69	śukrasyādhiṣṭhānam asi / manthino 'dhiṣṭhānam asīti śakalau prāsyataḥ
4.6.3.70	samid vā eṣaitayoḥ
4.6.3.71	atho āhutīnāṃ pratiṣṭhityai
4.6.3.72	nirastaḥ ṣaṇḍaḥ / nirasto markaḥ saha tena yaṃ dviṣma iti śakalau nirasyataḥ
4.6.3.73	etāvāṃl loko yāvad uddhatam
4.6.3.74	yāvān eva lokas tasmād yajamāno bhrātṛvyaṃ nirbhajati
4.6.3.75	śrīṇanty anyānt somān nānyān
4.6.3.76	tat somānāṃ mithunam
4.6.3.77	yāñ śrīṇanti tān anuvarṣati
4.6.3.78	yān na śrīṇanti tān anuvīdhrati
4.6.3.79	dārumayāny anyāni pātrāṇi mṛnmayāny anyāni
4.6.3.80	tat pātrāṇāṃ mithunam
4.6.3.81	yo vai somasya ca pātrāṇāṃ ca mithunaṃ veda mithunā enaṃ paśavā upatiṣṭhante
4.6.4.1	prajāpatir vā āgrāyaṇaḥ
4.6.4.2	ye devā divy ekādaśa stheti
4.6.4.3	etāvanto vai devāḥ
4.6.4.4	yāvanta eva devās tebhyo gṛhyate
4.6.4.5	āgrāyaṇaṃ vai gṛhītvā devāḥ svargaṃ lokam āyan
4.6.4.6	apāsurā abhraṃśanta
4.6.4.7	tato devā abhavan parāsurāḥ
4.6.4.8	tad ya evaṃ vidvān āgrāyaṇaṃ gṛhṇīte bhavaty ātmanā parāsya bhrātṛvyo bhavati
4.6.4.9	ya ānujāvaraḥ syāt sa āgrāyaṇāgrān grahān gṛhṇīta
4.6.4.10	agraṃ hy āgrāyaṇaḥ
4.6.4.11	yady abhicared vidad yadi saramā rugṇam adrer mahi pāthaḥ pūrvyaṃ sadhryak kaḥ / agraṃ nayat supady akṣarāṇām acchā ravaṃ prahamā jānatī gād iti purorucaṃ kuryāt
4.6.4.12	rujati haiva
4.6.4.13	atho vāg vai saramā
4.6.4.14	vācam evaiṣāṃ vṛṅkte
4.6.4.15	tsarā vā eṣā yajñasya
4.6.4.16	tasmād yat kiṃ ca prācīnam āgrāyaṇāt tad upāṃśu caranti
4.6.4.17	atha vā etad āgrāyaṇaṃ prati vācaṃ visṛjante
4.6.4.18	yajñam evāptvā vācaṃ visṛjante
4.6.4.19	vāg vai devebhyo 'pākrāmat
4.6.4.20	te devās tūṣṇīṃ yajñam atanvata
4.6.4.21	sā vāg amanyatāntar vai mā yajñād yantīti
4.6.4.22	sāgrāyaṇaṃ prati nyādravat
4.6.4.23	tasmād āgrāyaṇaṃ prati vācaṃ visṛjante
4.6.4.24	hiṃkṛtya vācaṃ visṛjante
4.6.4.25	prāṇo vai hiṃkāraḥ
4.6.4.26	vāk prāṇaḥ
4.6.4.27	tad vāca evaiṣa yuktiḥ
4.6.4.28	trir hiṃkaroti
4.6.4.29	tredhā hīyaṃ vāg vadati śanair uccair atha sūccaiḥ
4.6.4.30	yāvaty eva vāk sāsya yujyate
4.6.4.31	trayo vai prājāpatyā ṛtvija udgātā prastotā pratihartā
4.6.4.32	te vā asyaitarhy avṛttā ayuktāḥ
4.6.4.33	yaddhiṃkaroti tenaivāsya te vṛttā yuktā bhavanti
4.6.4.34	vāk ca manaś cāvadetām ahaṃ śreyān asmy ahaṃ śreyān asmīti
4.6.4.35	tau prajāpatiṃ praśnam aitām
4.6.4.36	sā vāg abravīn naiva mayā kiṃ canānabhyuditaṃ kriyatā iti
4.6.4.37	atha mano 'bravīn naiva mayā kiṃ canānabhigataṃ kriyatā iti
4.6.4.38	sa manase 'nvabravīt
4.6.4.39	sā vāg abravīd ahavyavāḍ evāhaṃ tubhyam asānīti
4.6.4.40	tasmād eṣā prajāpataye 'havyavāṭ
4.6.4.41	tasmād yat kiṃ copāṃśu kriyate tad āhuḥ kṛtam etat kriyatā iti
4.6.4.42	prajāpataye hi kriyate
4.6.4.43	dvābhyāṃ dhārābhyāṃ prātaḥsavane gṛhṇāti
4.6.4.44	tisṛbhyo mādhyaṃdine savane
4.6.4.45	catasṛbhyas tṛtīyasavane
4.6.4.46	tan nava
4.6.4.47	nava prāṇāḥ
4.6.4.48	ātmāgrāyaṇaḥ
4.6.4.49	prāṇān evātman dhatte
4.6.4.50	vi vā etad yajñaś chidyate yat savanāni saṃtiṣṭhante
4.6.4.51	ye devā divy ekādaśa stha pṛthivyām adhy ekādaśa sthāpsukṣito mahinaikādaśa stheti
4.6.4.52	devatābhir vai yajñaḥ saṃtataḥ
4.6.4.53	devatābhir eva yajñaṃ saṃtanoti
4.6.4.54	prajāpatir vā āgrāyaṇaḥ
4.6.4.55	yat sarveṣu savaneṣv abhipraskandayati prajāpatir vā etat prajā abhijighrati
4.6.4.56	prajāpatir vā āgrāyaṇaḥ
4.6.4.57	yat sarveṣu savaneṣu gṛhṇāty ātmanaiva yajñaṃ saṃtanoti
4.6.4.58	prajāpatir vā āgrāyaṇaḥ
4.6.4.59	yad eṣo 'tiricyate tasmāt puruṣaḥ paśūnāṃ daviṣṭham eti
4.6.4.60	āgrāyaṇo vai gāyatryā vatsaḥ
4.6.4.61	taṃ vā etad ā tṛtīyāt savanād abhipratidhāvati
4.6.4.62	gāyatryā vā ete loke sarve somā gṛhyante
4.6.4.63	tāṃ vā etat sarvāṇi savanāny abhipratidhāvanti
4.6.4.64	atha yat sthālyā gṛhīto vijñātasthālyāḥ
4.6.4.65	hoṣyantī3 dārumayeṇā3 iti
4.6.4.66	tasmād avijñātena garbheṇa bhrūṇahā
4.6.4.67	atha yat sthālīṃ riñcanti na dārumayaṃ tasmāt pumān dāyādaḥ stry adāyādā
4.6.4.68	atha yat sthālīṃ parāsyanti na dārumayaṃ tasmāt striyaṃ jātāṃ parāsyanti na pumāṃsam
4.6.4.69	atha striya evātiricyante
4.6.5.1	indro vai vṛtrāya vajram udayacchat
4.6.5.2	sa vajram udyataṃ dṛṣṭvābibhet
4.6.5.3	so 'bravīd asti vā idaṃ tyasminn antar vīryam
4.6.5.4	tat te pradāsyāmi
4.6.5.5	mā mā vadhīr iti
4.6.5.6	tad vā asmai prāyacchat
4.6.5.7	yajñaṃ vā asmai tat prāyacchat paśūn ukthyam eva
4.6.5.8	yad ukthyo gṛhyate yajñasya ca paśūnāṃ cāvaruddhyai
4.6.5.9	etāvān vai yajño yāvān ukthyaḥ
4.6.5.10	antaḥśleṣaṇam evānye grahāḥ
4.6.5.11	plavo vā eṣa yajñasya yad ukthyaḥ
4.6.5.12	yathā vā idaṃ plavaṃ saṃnahya prasnāty evaṃ vā etad ukthyam ālabhya prasnāti
4.6.5.13	sa enam ā yajñasyodṛcaḥ saṃpārayati
4.6.5.14	aṅgāni vā ukthyaḥ
4.6.5.15	yajñasya saṃtatyai gṛhyate
4.6.5.16	tasmai tvā viṣṇave tveti
4.6.5.17	viṣṇur vai yajñaḥ
4.6.5.18	viṣṇunā yajñaḥ saṃtataḥ
4.6.5.19	viṣṇunaiva yajñena yajñaṃ saṃtanoti
4.6.5.20	etena vā idam ukthāni saṃtatāni
4.6.5.21	tasmāt puruṣaḥ snāvabhir anusaṃtataḥ
4.6.5.22	sada ālabhyāvanayati
4.6.5.23	yajñaṃ vā etat saṃtatya saṃprāpyāvanayati
4.6.5.24	cakṣur vai śukraḥ
4.6.5.25	cakṣur ukthyaḥ
4.6.5.26	cakṣur vā etat purastād dhriyate
4.6.5.27	atho yathedaṃ purastāt paścāt paśyann anvety evaṃ tat
4.6.5.28	atha yad ekaḥ saṃs tredhā kriyate
4.6.5.29	tasmād ekaḥ śreṣṭhaḥ pūrvārdhe 'vasyati
4.6.5.30	yad etau grahau bhūyiṣṭhāḥ somā anu hūyante pāpavasīyasasya vyāvṛttyai
4.6.5.31	yad etat pātraṃ bhūyiṣṭhāḥ somā anvāyanti tasmād ekaṃ śreṣṭhaṃ yantaṃ bahavaḥ paścād anuyanti
4.6.5.32	pātrāṇi vā adhvaryuṃ puro viduhre
4.6.5.33	ukthāmadāni paścā
4.6.5.34	aindryā sadā upacaraty āgneyyāgnīdhraṃ vaiṣṇavyā havirdhānam
4.6.5.35	yathādevatam evaināny upacarati
4.6.5.36	tathā hainaṃ na viduhre
4.6.5.37	antarāhavanīyaṃ ca havirdhānaṃ cādhvaryor lokaḥ
4.6.5.38	antarā havirdhānaṃ ca sadaś ca yajamānasya
4.6.5.39	sadaḥ sadasyānām
4.6.5.40	yadi kāmayetādhvaryuṃ yaśa ṛcched ity antarāhavanīyaṃ ca havirdhānaṃ cāvanayet
4.6.5.41	somo vai yaśaḥ
4.6.5.42	eṣo 'dhvaryor lokaḥ
4.6.5.43	adhvaryum eva yaśasārpayati
4.6.5.44	yadi kāmayeta yajamānaṃ yaśa ṛcched ity antarā havirdhānaṃ ca sadaś cāvanayet
4.6.5.45	somo vai yaśaḥ
4.6.5.46	eṣa yajamānasya lokaḥ
4.6.5.47	yajamānam eva yaśasārpayati
4.6.5.48	yadi kāmayeta sadasyān yaśa ṛcched ity antaḥ sadasyāvanayet
4.6.5.49	somo vai yaśaḥ
4.6.5.50	eṣa sadasyānāṃ lokaḥ
4.6.5.51	sadasyān eva yaśasārpayati
4.6.5.52	sada ālabhyāvanayati
4.6.5.53	aindraṃ vai sadaḥ
4.6.5.54	aindrāṇy ukthāny ukthānāṃ saṃtatyā ukthānām anapacchedāya
4.6.5.55	upayāmagṛhīto 'si / mitrāvaruṇābhyāṃ tveti gṛhṇāti prātaḥsavane maitrāvaruṇāyendrāya tveti brāhmaṇāñśaṃsina indrāgnibhyāṃ tvety acchāvākāya
4.6.5.56	upayāmagṛhīto 'si / indrāya tvendrāya tveti gṛhṇāti sarvebhyo mādhyaṃdine savane
4.6.5.57	upayāmagṛhīto 'si / indrāvaruṇābhyāṃ tveti gṛhṇāti tṛtīyasavane maitrāvaruṇāyendrābṛhaspatibhyāṃ tveti brāhmaṇāñśaṃsina indrāviṣṇubhyāṃ tvā ity acchāvākāya
4.6.5.58	evam asya yathokthaṃ yathādevataṃ gṛhītā bhavanti
4.6.6.1	āyur vai dhruvaḥ
4.6.6.2	tam uttamaṃ gṛhṇāti
4.6.6.3	uttamaṃ hy āyuḥ
4.6.6.4	sthālyā gṛhṇāty āyuṣo dhṛtyai
4.6.6.5	pūrṇaṃ gṛhṇāti
4.6.6.6	sarvam āyur eti
4.6.6.7	prāṇo vai gāyatrī
4.6.6.8	āyur dhruvaḥ
4.6.6.9	yad eṣa ā tṛtīyāt savanāt pariśayet
4.6.6.10	tasmād yāvad āyus tāvān prāṇaḥ
4.6.6.11	āyur vai dhruvaḥ
4.6.6.12	yad agniṣṭomam āste
4.6.6.13	āyur evāptvā niḥsarpati
4.6.6.14	āyur vai dhruvaḥ
4.6.6.15	yat kevalaṃ juhuyād āyuḥ prajānāṃ pradadhyāt
4.6.6.16	paridhānīyāyāṃ śasyamānāyām avanayati
4.6.6.17	sa hy antaḥ
4.6.6.18	hotuś camase 'vanayati
4.6.6.19	vaiśvadevo vai hotā
4.6.6.20	vaiśvadevīr imāḥ prajāḥ
4.6.6.21	sarvāsu vā etat prajāsv āyur dadhāti
4.6.6.22	janānām ity āhuḥ
4.6.6.23	sarvāsāṃ vā etat prajānām āyuḥ sarvābhyaḥ prajābhyo gṛhyate
4.6.6.24	ubhayatovaiśvānaro gṛhyate
4.6.6.25	ubhayatovaiśvānaro hy ayaṃ prāṇaḥ
4.6.6.26	ayaṃ vāva vaiśvānaro yo 'yam avāṅ prāṇaḥ
4.6.6.27	yad eṣa kevalā uttare havirdhāne sādyate
4.6.6.28	tasmād eṣo 'rdhabhāk prāṇānām ardhabhājā itare
4.6.6.29	hiraṇye 'dhi sādayed āyuḥkāmasya
4.6.6.30	amṛtaṃ vai hiraṇyam
4.6.6.31	āyur dhruvaḥ
4.6.6.32	amṛta evāsyāyur dadhāti
4.6.6.33	upopte 'nye grahāḥ sādyante 'nupopte dhruvaḥ
4.6.6.34	tasmād asthnānye paśavaḥ pratitiṣṭhanti māṃsena puruṣaḥ
4.6.6.35	prāṇā vā uparavāḥ
4.6.6.36	yad eta upopte grahāḥ sādyante sve vā etad yonau sādyante
4.6.6.37	pūrvārdhe vā ime mukhasya prāṇāḥ
4.6.6.38	etat khalu vai havirdhānasya pūrvārdhaṃ yad dakṣiṇaṃ havirdhānam
4.6.6.39	tasmād dakṣiṇe havirdhāne
4.6.6.40	prāṇā vā eta itare grahāḥ
4.6.6.41	āyur dhruvaḥ
4.6.6.42	nava vai prāṇāḥ
4.6.6.43	āyur daśamam
4.6.6.44	tasmād eṣa daśamo gṛhyate
4.6.6.45	daśamaṃ hy āyuḥ
4.6.6.46	rājaputro dhruvaṃ gopāyati
4.6.6.47	sarvāsāṃ vā etat prajānām āyur gopāyati
4.6.6.48	tasmād rājaputro vīryavattamaḥ
4.6.6.49	yady abhicared idam aham amuṣyāmuṣyāyaṇasyāyuḥ pravartayāmīti dhruvaṃ pravartayet
4.6.6.50	āyur evāsya pravartayati
4.6.6.51	yat pravartayet sarvāsāṃ prajānām āyuḥ pravartayet
4.6.6.52	śuk prajā ṛcchet
4.6.6.53	avartir yajamānaṃ gṛhṇīyāt
4.6.6.54	kṣodhuko 'dhvaryuḥ syāt
4.6.6.55	tad vyaṅgya eva
4.6.6.56	dhruvaṃ tvā dhruvakṣitim amum āsthānāc cyāvayāmīti
4.6.6.57	āsthānād evainaṃ cyāvayati
4.6.6.58	pramāyuko bhavati
4.6.6.59	dhruvaṃ vai pracyavamānaṃ viśvā bhūtānu pracyavante
4.6.6.60	pra yajamāna āsthānāc cyavate
4.6.6.61	tad abhimṛśyaḥ
4.6.6.62	divi divyān dṛṃhāntarikṣe antarikṣyān pṛthivyāṃ pārthivān iti yathāsthāma vā etat prajā dṛṃhati sva āyatane yajamānam
4.6.6.63	āyuṣā vā eṣa vīryeṇa vyṛdhyate yasya dhruvaḥ skandati
4.6.6.64	āyur vīryaṃ dhruvaḥ
4.6.6.65	tad abhimṛśyaḥ
4.6.6.66	āyurdhā asi dhruva / āyur me dhehīty āyur evāsmin dadhāti
4.6.6.67	varo dakṣiṇā
4.6.6.68	vareṇaiva varaṃ spṛṇoti
4.6.6.69	ātmā hi varaḥ
4.6.6.70	putrasenasya ha vai bhaimasene dhruva upadadāsa
4.6.6.71	taṃ śṛṇvānaḥ sthairabrahmaṇa ṛtenaibhyo lokebhya āpyāyayāṃ cakāra
4.6.6.72	svāhā diva āpyāyasveti
4.6.6.73	sa tṛtīyaṃ babhūva
4.6.6.74	svāhāntarikṣād āpyāyasveti
4.6.6.75	sa dvibhāgaṃ babhūva
4.6.6.76	svāhā pṛthivyā āpyāyasveti
4.6.6.77	sa pupūre
4.6.6.78	tad ṛtenaivaibhyo lokebhyo dhruva āpyāyayitavyaḥ
4.6.6.79	dvādaśe stotre 'vanayati
4.6.6.80	dvādaśa māsāḥ saṃvatsaraḥ
4.6.6.81	saṃvatsaro yajñaḥ
4.6.6.82	yajñaḥ prajāpatiḥ
4.6.6.83	prājāpatyaḥ puruṣaḥ
4.6.6.84	yāvān eva puruṣas tasminn āyur dadhāti
4.6.6.85	yat stūyamāne 'vanayed garbhāḥ prapādukāḥ syuḥ
4.6.6.86	yañ śasyamāne yuvānaḥ pramīyeran
4.6.6.87	yañ śaste bahiḥ prāṇān dadhyāt
4.6.6.88	sakṛñ śastāyāṃ madhyato 'vanīyaḥ
4.6.6.89	madhyato vā etat prajānām āyur dadhāti
4.6.6.90	svayaṃbhūr asi śreṣṭho raśmiḥ priyo devānāṃ saṃsadanīyaḥ
4.6.6.91	taṃ tvā subhava devā abhisaṃviśantu
4.6.6.92	āyurdhā asi dhruva / āyur me dhehīty āyur evāsmin dadhāti
4.6.6.93	varcodhā asi dhruva / varco me dhehīti varca evāsmin dadhāti
4.6.6.94	iṣo 'si / tveṣo 'si / nṛmṇo 'si / vrato 'si / dakṣo 'si / tasya ta iṣasya tveṣasya nṛmṇasya vratasya dakṣasya bhakṣīya / svasya cāraṇasya ca śūdrasya cāryasya ca / yathā tvaṃ sūryāsi viśvadarśata evam ahaṃ viśvadarśato bhūyāsam iti
4.6.6.95	viśvadarśato ha bhavati
4.6.6.96	asau vā ādityaḥ svayaṃbhūḥ śreṣṭho raśmiḥ
4.6.6.97	yathaiṣa svayam abhavad evaṃ svayaṃ bhavati ya evaṃ veda
4.6.7.1	athaita ṛtugrahāḥ
4.6.7.2	saṃvatsarasya vā ete vidhṛtyai gṛhyante
4.6.7.3	dvādaśa māsāḥ saṃvatsaraḥ
4.6.7.4	tasmād dvādaśa ṛtugrahāḥ
4.6.7.5	madhuś ca mādhavaś ca vāsantikā ṛtū
4.6.7.6	asannā hūyante
4.6.7.7	asannā hīma ṛtavaḥ
4.6.7.8	nānyo'nyam abhiprapadyate
4.6.7.9	yad anyo'nyam abhiprapadyeta ṛtā ṛtur abhīyāt
4.6.7.10	atha yad anyo'nyaḥ prapadyate tasmād idam ṛtā ṛtur anunihitāḥ pariplavante
4.6.7.11	ubhayatomukham ṛtupātram
4.6.7.12	ubhayatomukhā hīma ṛtavaḥ
4.6.7.13	na vai tad vidma yata ṛtūnāṃ mukham
4.6.7.14	saha prathamaṃ gṛhṇāte sahottamam
4.6.7.15	saha yujyete saha vimucyete
4.6.7.16	caturdaśa vā etat kurutaḥ
4.6.7.17	ati vā etad recayataḥ
4.6.7.18	asti māsas trayodaśaḥ
4.6.7.19	tam evaitenāptvāvarunddhe
4.6.7.20	ṛtubhyo vai prajāḥ prajāyante
4.6.7.21	yat ṣaḍ ṛtunā catur ṛtubhiḥ
4.6.7.22	ṛtubhyo vāvāsmā etac catuṣpadaḥ paśūn prajanayataḥ
4.6.7.23	atha yac catur ṛtubhir dvir ṛtunā
4.6.7.24	ṛtubhyo vāvāsmā etad dvipadaḥ paśūn prajanayataḥ
4.6.7.25	yad dvir ṛtunā
4.6.7.26	dvau hīmā ṛtū
4.6.7.27	atha yad dve ṛtupātre
4.6.7.28	dvaudvau hīma ṛtavaḥ
4.6.7.29	nānuyajati
4.6.7.30	vaiśvānaro vaṣaṭkāraḥ
4.6.7.31	yad anuyajed vaiśvānaram ṛtuṣv anvavasṛjet
4.6.7.32	andho vā idam āsīd avyāvṛttam
4.6.7.33	ahar āsīn na rātriḥ
4.6.7.34	tad devā ṛtugrahair vyāvartayan
4.6.7.35	yad ṛtugrahā gṛhyante 'horātrayor vyāvṛttyai
4.6.7.36	saṃvatsaro vai svargo lokaḥ
4.6.7.37	tasya vā eta ākramā yad ṛtugrahāḥ
4.6.7.38	yad ṛtugrahā gṛhyante svargasya lokasyākrāntyai
4.6.8.1	ādityā vā ita uttamāḥ svargaṃ lokam āyan
4.6.8.2	te vā itaḥ pratisaṃhitāḥ purastād evānyat sarvam
4.6.8.3	saṃvatsaro vai svargo lokaḥ
4.6.8.4	saṃvatsaram etau kalpayituṃ plāyete yad adhvaryū
4.6.8.5	yad aindrāgnam ṛtupātreṇa gṛhṇāti saṃvatsaraṃ vā etad anvārabhate svargāya lokāya
4.6.8.6	atho jyotir upariṣṭād dadhāti svargasya lokasya samaṣṭyai
4.6.8.7	asau vā ādityaḥ śukraḥ
4.6.8.8	puruṣo vaiśvadevaḥ
4.6.8.9	yañ śukrapātreṇa vaiśvadevaṃ gṛhṇāti
4.6.8.10	tasmāt puruṣa evāmuṃ pratyak
4.6.8.11	sarve 'nye nyañcaḥ paśavaḥ
4.6.8.12	devāś ca vā asurāś cāspardhanta
4.6.8.13	te devāḥ prātaḥsavane vaiśvadeve yajñaṃ saṃsthāpyam apaśyan
4.6.8.14	taṃ prātaḥsavane samasthāpayan
4.6.8.15	yad vaiśvadevaḥ prātaḥsavane gṛhyate prātaḥsavane vā etad vaiśvadeve yajñaṃ saṃsthāpayati
4.6.8.16	tena saṃsthitenāriṣṭena bhūtena pracaranti
4.6.8.17	devā vai sarve prātaḥsavanam abhyāyacchan
4.6.8.18	nottarābhyāṃ savanābhyām atiṣṭhanta
4.6.8.19	yad vaiśvadevaḥ prātaḥsavane hūyate prātaḥsavane vā etad vaiśvadeve devatās tarpayanti
4.6.8.20	tās tṛptā uttare savane abhisṛjyamānā yanti
4.6.8.21	vajro vai marutvatīyāḥ
4.6.8.22	vajra eva prathamaḥ
4.6.8.23	apagūrtir dvitīyaḥ
4.6.8.24	stṛtir uttamaḥ
4.6.8.25	vajro vai dhanuḥ
4.6.8.26	dhanur eva prathamaḥ
4.6.8.27	pratihitir dvitīyaḥ
4.6.8.28	visṛṣṭas tṛtīyaḥ
4.6.8.29	cakriyau vā ete yajñasya yan marutvatīyāḥ
4.6.8.30	akṣo madhyamaḥ
4.6.8.31	pakṣasī abhitaḥ
4.6.8.32	marudbhir vai vīryeṇendro vṛtram ahan
4.6.8.33	na ṛte marudbhyo 'śaknod vīryaṃ kartum
4.6.8.34	yan marutvatīyo graho gṛhyate marutvatīyaṃ śasyate
4.6.8.35	tena mādhyaṃdinaṃ savanaṃ vīryavat
4.6.8.36	kathaṃ savanāny ṛtumanti vettheti pṛcchet
4.6.8.37	ṛtugrahaiḥ prātaḥsavanam ṛtuman marutvatīyair mādhyaṃdinaṃ savanaṃ sāvitreṇa tṛtīyasavanam
4.6.8.38	marutvatīyayoḥ sannayor dakṣiṇā dīyante
4.6.8.39	sve vā etad yonau dakṣiṇā dīyante
4.6.8.40	paridhayo vā ete yajñasya yan marutvatīyāḥ
4.6.8.41	tasmān marutvatīyān dakṣiṇā nātidīyante
4.6.8.42	yad atidadyād yathā bahiṣparidhi skannam evaṃ syāt
4.6.8.43	yadi kāmayeta viḍ ojīyasī syād abalīyaḥ kṣatram iti yasyā marutvatīyaḥ pūrvo 'rdhaṛcas tāṃ purorucaṃ kuryāt
4.6.8.44	viśaṃ vā etad ojīyasīm akar abalīyaḥ kṣatram
4.6.8.45	yadi kāmayeta kṣatram ojīyaḥ syād abalīyasī viḍ iti yasyā aindraḥ pūrvo 'rdhaṛcas tāṃ purorucaṃ kuryāt
4.6.8.46	kṣatraṃ vā etad ojīyo 'kar abalīyasīṃ viśam
4.6.8.47	jāmi vā etad yajñe kriyate yan marutvatīyo graho gṛhyate marutvatīyaṃ śasyate
4.6.8.48	paśavo vai marutaḥ
4.6.8.49	ajāmi paśavaḥ
4.6.8.50	tena tad ajāmy ṛtupātram ālabhya pratigṛhṇāti
4.6.8.51	ṛtavo vai marutaḥ
4.6.8.52	saṃvatsara ṛtavaḥ
4.6.8.53	āyuḥ saṃvatsaraḥ
4.6.8.54	āyuṣi vā etad adhvaryuḥ śrayate
4.6.8.55	vṛtraṃ vā eṣa hanti yo marutvatīyān grahān gṛhṇīte
4.6.8.56	māhendre sarve kāmāḥ
4.6.8.57	sarvān vā etat kāmān āpnoti sarvān vyaśnoti
4.6.8.58	indro vai vṛtram ahan
4.6.8.59	so 'nyān devān atyamanyata
4.6.8.60	sa mahendro 'bhavat
4.6.8.61	sa etam uddhāram udaharata vṛtraṃ hatvā
4.6.8.62	tad uddhāra evāsya
4.6.8.63	eṣa bhāga eva
4.6.8.64	tasmād rājā saṃgrāmaṃ jitvodājam udajate
4.6.8.65	śukrapātreṇa māhendraṃ gṛhṇāti
4.6.8.66	vadanti grāvāṇaḥ
4.6.8.67	vadanty aulūkhalāḥ
4.6.8.68	manthanty āśiram
4.6.8.69	indre vā etad agrā āgate ghoṣam akurvata
4.6.8.70	atho yajamāna eva tejo dadhati
4.6.9.1	etad vā eṣābhyanūktā
4.6.9.2	aṣṭau putrāso aditer ye jātās tanvas pari
4.6.9.3	devaṃ upa prait saptabhiḥ parā mārtāṇḍam āsyad iti
4.6.9.4	eṣa vāva sa upāṃśusavano grāvā
4.6.9.5	tasya vā eṣa somapītho yad ādityaṃ mekṣayanti
4.6.9.6	vivasvann ādityaiṣa te somapīthā iti somapīthenaivainaṃ samardhayati
4.6.9.7	vyāno vā upāṃśusavanaḥ
4.6.9.8	prajā ādityaḥ
4.6.9.9	vyānaṃ vā etat prajāsu dadhāti
4.6.9.10	paśavo vā ādityaḥ
4.6.9.11	yad dadhnā madhyataḥ śrīṇāti
4.6.9.12	madhyato vā etat paśūnāṃ payo dadhāti
4.6.9.13	atha yat taptātaṅkyam
4.6.9.14	tasmād āmā satī pakvaṃ duhe
4.6.9.15	yadi kāmayeta varṣet parjanyā iti yā divyā vṛṣṭis tayā tvā śrīṇāmīti dadhnopariṣṭād ādityaṃ śrīṇīyāt
4.6.9.16	paśavo vā ādityaḥ
4.6.9.17	paśubhya eṣo 'muto varṣati
4.6.9.18	paśūn eva vṛṣṭyābhijigharti
4.6.9.19	yadi kāmayeta garbhāḥ śrīvyeyur ity udgṛhyādityam avekṣeta
4.6.9.20	garbhā ha śrevukā bhavanti
4.6.9.21	śukravatīr vai pūrve savane
4.6.9.22	aśukraṃ tṛtīyaṃ savanam
4.6.9.23	yad dvidevatyānāṃ saṃsravān avanayaty āgrāyaṇam abhipraskandayati
4.6.9.24	tena tṛtīyasavanaṃ śukravat
4.6.9.25	devā asurān hatvā mṛtyor abibhayuḥ
4.6.9.26	te nāthaiṣiṇo nyañcanaiṣiṇa etā devatā bhūyiṣṭhāḥ prāviśan
4.6.9.27	yad dvidevatyāṃs tasmād dvidevatyebhya ādityo nirgṛhyate
4.6.9.28	bṛhatībhyāṃ gṛhṇāti
4.6.9.29	paśavo vai bṛhatīḥ
4.6.9.30	prajā ādityaḥ
4.6.9.31	etāvāṃl loko yāvad uddhatam
4.6.9.32	yat saṃprasārayitvā gṛhṇāti lokaṃ vā etad annādyaṃ yajamāno bhrātṛvyasya vṛṅkte
4.6.9.33	atho imā eva prajā annādyāyāvarunddhe
4.6.9.34	yady asya bhrātṛvyo yajeta bahirvedi tiṣṭhet
4.6.9.35	tathā hainaṃ nāvarunddhe
4.6.9.36	paśavo vā ādityaḥ
4.6.9.37	agnī rudraḥ
4.6.9.38	agner etās tanvo yad dhiṣṇyāḥ
4.6.9.39	yat saṃprasārayitvā gṛhṇāti rudrād vā etat paśūn antardadhāti
4.6.9.40	apidhāyopa niṣkrāmati paśūnāṃ gopīthāya
4.6.9.41	ādityo vai dvidevatyānām anuyājaḥ
4.6.9.42	tasmāt tān nānuyajati
4.6.9.43	dvidevatyā vā ādityasya prayājāḥ
4.6.9.44	tasmāt tān nānuyajati
4.6.9.45	paśavo vā ādityaḥ
4.6.9.46	agnī rudraḥ
4.6.9.47	brāhmaṇa upadraṣṭā
4.6.9.48	yad īkṣamāṇo juhuyāt pradhīyamānānām eṣām upadraṣṭā syāt
4.6.9.49	anyatrekṣamāṇena hotavyam
4.6.9.50	anupadraṣṭaiṣāṃ bhavati
4.7.1.1	gāyatro vai devānāṃ savitā
4.7.1.2	gāyatryā eṣa loke somo gṛhyate
4.7.1.3	yad āgrāyaṇas tasmād āgrāyaṇāt sāvitro nirgṛhyate
4.7.1.4	so 'da ā tṛtīyāt savanāt pariśayet
4.7.1.5	kriyamāṇasyakriyamāṇasya prasavāya
4.7.1.6	antarikṣaṃ vā antaryāmaḥ
4.7.1.7	antarikṣam imāḥ prajāḥ
4.7.1.8	yad antaryāmapātreṇa sāvitraṃ gṛhṇāti
4.7.1.9	savitā vā etat prajāḥ prasuvati prajananāya
4.7.1.10	asanno hūyate
4.7.1.11	asannā hīmāḥ prajā nelayanti
4.7.1.12	nānuyajati
4.7.1.13	yad anuyajet sṛṣṭiṃ prajānāṃ vicchindyāt
4.7.1.14	atho samānapātrau hy etau somau gṛhyete
4.7.1.15	tasmān nānuyajati
4.7.1.16	devā vai tṛtīyasavanam udyamaṃ nāśaknuvan
4.7.1.17	prātaḥsavane tarhi savitāsīt
4.7.1.18	taṃ devās tṛtīyasavanam abhiparyauhan
4.7.1.19	tena tṛtīyasavanam udayacchanta
4.7.1.20	yat sāvitras tṛtīyasavane gṛhyate savitṛprasūtā vā etat tṛtīyaṃ savanam udyacchante
4.7.1.21	sāvitrasya saṃsrave vaiśvadevam abhigṛhṇāti
4.7.1.22	vaiśvadevīr imāḥ prajāḥ
4.7.1.23	savitṛprasūtāḥ khalu vai prajāḥ prajāyante
4.7.1.24	mano vai savitā
4.7.1.25	vaiśvadevīr imāḥ prajāḥ
4.7.1.26	sarvāsu vā etat prajāsu mano dadhāti
4.7.1.27	āśīrmataḥ savanasya gṛhṇāti vaiśvadevatvāya
4.7.1.28	suśarmāsi supratiṣṭhāna iti
4.7.1.29	yat svit somaḥ some pratitiṣṭhati
4.7.1.30	bṛhadukṣe namā iti
4.7.1.31	yad bṛhad iti tena devebhyaḥ
4.7.1.32	yan namā iti tena pitṛbhyaḥ
4.7.1.33	ukthabhājo vai pitaro 'stomabhājaḥ
4.7.1.34	ukthāyaiṣa gṛhyate na stotrāya
4.7.1.35	yatra gṛhyate tañ śasyate
4.7.1.36	sva āyatane
4.7.2.1	ghṛtasya yajati
4.7.2.2	eṣa vai prathamo dhiṣṇyānāṃ yad āhavanīyaḥ
4.7.2.3	taṃ vā etad agre vyāghārayati
4.7.2.4	āgnāvaiṣṇavyā vyāghārayati
4.7.2.5	parāṅ vā etarhi yajñaḥ
4.7.2.6	agniḥ sarvā devatāḥ
4.7.2.7	viṣṇur yajñaḥ
4.7.2.8	devatāś caiva yajñaṃ cālabdha
4.7.2.9	ghnanti vā etat somaṃ yad abhiṣuṇvanti
4.7.2.10	yat saumyaḥ somaṃ vā etat saṃbhāvayanti somam āpyāyayanti
4.7.2.11	avadhiṣur vā etat somaṃ yad abhyasuṣuvuḥ
4.7.2.12	anustaraṇī vā eṣā somasya yat saumyaḥ
4.7.2.13	pitṝṇām anustaraṇī
4.7.2.14	tasmāt pitṛmatyā yajati
4.7.2.15	dakṣiṇā tiṣṭhan juhoti
4.7.2.16	dakṣiṇā hi pitṝṇām
4.7.2.17	upasadāṃ vā ete 'nuyājāḥ
4.7.2.18	āgnāvaiṣṇavyā ghṛtasya yajati saumyā somasya
4.7.2.19	yā evāda upasatsu devatā ayākṣīt tā etat
4.7.2.20	amutra vā eṣa bhūtāya kriyate
4.7.2.21	yad vā etasya vyārdhi yat prāmāyi tad asyāmuṃ lokaṃ gacchati
4.7.2.22	atha pūta evoñśiṣyate
4.7.2.23	pavitraṃ vai saumyaḥ
4.7.2.24	yajamānam evaitena punāti
4.7.2.25	sāmadevatyo vai somaḥ
4.7.2.26	somasya khalu vai saumyaḥ
4.7.2.27	sāmne vā etad dhriyate
4.7.2.28	satrā ta etad yad u ta iheti paripaśyati
4.7.2.29	yo 'gatāsuḥ sa paripaśyati
4.7.2.30	yo gatāsur na sa paripaśyati
4.7.2.31	yadi na paripaśyed atha vadet
4.7.2.32	yan me mano yamaṃ gataṃ yad vā me aparāgatam
4.7.2.33	rājñā somena tad vayam asmāsu dhārayāmasi
4.7.2.34	hṛdispṛk kratuspṛg varcodhā asi / varco me dhehīty āśiṣam evāśāste
4.7.3.1	athaite 'tigrāhyāḥ
4.7.3.2	devā vai somam agṛhṇata
4.7.3.3	atha vā etān indro 'gṛhṇīta
4.7.3.4	so 'ven na vā aham imān ṛte brahmaṇaḥ saviṣyāmīti
4.7.3.5	sa brahmopādhāvat
4.7.3.6	tān brahmaṇāsaghnot
4.7.3.7	brahma vai gāyatrī
4.7.3.8	tasmād gāyatrībhir gṛhyante
4.7.3.9	yad evādaḥ param annādyam anavaruddhaṃ tasyaite 'varuddhyai gṛhyante
4.7.3.10	ye vā amī vairājasya stobhā atiriktās tair ete sāmanvantaḥ
4.7.3.11	sarve vā eta aindrāḥ
4.7.3.12	ya aindra aindraḥ sa
4.7.3.13	asā āditya indraḥ
4.7.3.14	samānam agniś cāsau cādityaḥ
4.7.3.15	virājo vai teja āgneyaḥ śakvarīṇām aindro revatīnāṃ sauryaḥ
4.7.3.16	yatra pṛṣṭhāni yujyeraṃs tad etān juhuyāt sāmnāṃ satejastvāya
4.7.3.17	saṃ vā etad yajñaḥ paścāt stotreṇa ca śastreṇa cādhīyate
4.7.3.18	yad atigrāhyāḥ pratyuttabdhyai
4.7.3.19	cakriyau vā ete yajñasya yat pṛṣṭhāni
4.7.3.20	upastambhanam atigrāhyāḥ
4.7.3.21	tasmāt prātaḥsavane gṛhyāḥ pratyuttabdhyai
4.7.3.22	yad āgneyas tejas tenāvarunddhe yad aindra indriyaṃ tena yat sauryo rucaṃ tena
4.7.3.23	trivṛd vāvāsmā etat samṛddhaṃ brahmavarcasaṃ dadhāti
4.7.3.24	tejo vā agnir indriyam indro brahmavarcasam asā ādityaḥ
4.7.3.25	tejasā ca vāvāsmā etad brahmavarcasena cobhayata indriyaṃ parigṛhṇāti
4.7.3.26	agneś ca tvā brahmaṇaś ca tejasā juhomi tejodām
4.7.3.27	tejo mā mā hāsīt
4.7.3.28	māhaṃ tejo hāsiṣam
4.7.3.29	svāhā
4.7.3.30	indrasya ca tvā kṣatrasya caujasā juhomy ojodām
4.7.3.31	ojo mā mā hāsīt
4.7.3.32	māham ojo hāsiṣam
4.7.3.33	svāhā
4.7.3.34	sūryasya ca tvauṣadhīnāṃ ca varcasā juhomi varcodām
4.7.3.35	varco mā mā hāsīt
4.7.3.36	māhaṃ varco hāsiṣam
4.7.3.37	svāhā
4.7.3.38	agna āyuḥkārāyuṣmāṃs tvaṃ tejasvān deveṣv edhi
4.7.3.39	āyuṣmantaṃ māṃ tejasvantaṃ manuṣyeṣu kuru
4.7.3.40	indraujaskāraujasvāṃs tvaṃ sahasvān deveṣv edhi
4.7.3.41	ojasvantaṃ māṃ sahasvantaṃ manuṣyeṣu kuru
4.7.3.42	sūrya bhrājaskāra bhrājasvāṃs tvaṃ varcasvān deveṣv edhi
4.7.3.43	bhrājasvantaṃ māṃ varcasvantaṃ manuṣyeṣu kuru
4.7.3.44	ete homā bhakṣaṃkārāś ca bhavanti
4.7.3.45	eteṣāṃ vai vīryeṇa bambaviśvavayasā imāṃl lokān arvācaś ca parācaś ca
4.7.3.46	prājānītām
4.7.3.47	saṃ ha vā asmā ime lokā arvāñcaś ca parāñcaś ca bhānti ya evaṃ veda
4.7.3.48	suprajñānā vā ita itthaṃ lokāḥ
4.7.3.49	amutas tvā arvāñco duḥprajñānāḥ
4.7.3.50	eṣa ha tv evāmuto 'rvāca imāṃl lokān prajānāti yasyaite hūyante
4.7.4.1	upāṃśupātreṇa pātnīvataṃ gṛhṇāti
4.7.4.2	prāṇo vā upāṃśuḥ
4.7.4.3	prāṇena vā etat prayanti prāṇenodyanti
4.7.4.4	atho prāṇānāṃ pratiprajñātyai
4.7.4.5	atho yat prathamaṃ pātraṃ yujyate tad uttamaṃ vimucyate prāṇānāṃ gopīthāya
4.7.4.6	hotā vā adya prātar upāṃśum ayajat
4.7.4.7	yad etaṃ hotā vaṣaṭkuryād yat puro 'kas tat paścāt pariharet pramāyukaḥ syāt
4.7.4.8	tasmād etam agnīd vaṣaṭkaroti
4.7.4.9	puro hy agnīt
4.7.4.10	prāṇo vā upāṃśuḥ
4.7.4.11	prāṇād adhi prajāḥ prajāyante
4.7.4.12	yad upāṃśupātreṇa pātnīvataṃ gṛhṇāti prajananāya
4.7.4.13	asanno hūyate
4.7.4.14	asannā hi prajāḥ prajāyante
4.7.4.15	nānuyajati
4.7.4.16	yad anuyajet prajananam apihanyāt
4.7.4.17	atho samānapātrau hy etau somau gṛhyete
4.7.4.18	tasmān nānuyajati
4.7.4.19	mithunaṃ vai ghṛtaṃ ca somaś ca
4.7.4.20	yat pātnīvataṃ ghṛtena śrīṇāti mithunatvāya
4.7.4.21	bṛhaspatisutasya tā iti
4.7.4.22	brahma vai bṛhaspatiḥ
4.7.4.23	brahmaṇo vai yoneḥ prajāpatiḥ prajā asṛjata
4.7.4.24	brahmaṇo vā etad yoner yajamānaḥ prajāyate
4.7.4.25	indra indriyāvatā iti
4.7.4.26	indriyaṃ hi garbhaḥ
4.7.4.27	agnā3i patnīvā3n iti
4.7.4.28	mithunaṃ vā agnīc ca patnīś ca
4.7.4.29	sajūs tvaṣṭrā somaṃ pibeti
4.7.4.30	tvaṣṭā hi rūpāṇi vikaroti
4.7.4.31	ghṛtaṃ vai devā vajraṃ kṛtvā somam aghnan
4.7.4.32	abhi khalu vā etaṃ ghārayanti
4.7.4.33	yat pātnīvataṃ ghṛtena śrīṇāti indriyeṇa vā etat patnī vyardhayati
4.7.4.34	tasmān nirindriyā strī pumān indriyavān
4.7.4.35	tasmāt pumāṃsaḥ sabhāṃ yanti na striyaḥ
4.7.4.36	yad itarānt somāñ śrīṇīyur na pātnīvatam
4.7.4.37	striyaḥ sabhām īyur na pumāṃsaḥ
4.7.4.38	indro vai vṛtram ahan
4.7.4.39	tasya yaṃ mūrdhānam udarujat sa droṇakalaśo 'bhavat
4.7.4.40	tato yaḥ somaḥ samasravat sa hāriyojanaḥ
4.7.4.41	tasmād etaṃ droṇakalaśena juhoti
4.7.4.42	yonir hy asyaiṣa
4.7.4.43	indro vṛtraṃ hatvā tasya yat klomno hṛdayāt somaṃ samasiñcat sa hāriyojano 'bhavat
4.7.4.44	sa indro 'manyata yad imam asuryaṃ somaṃ hoṣyāmi tad anv asurā ābhaviṣyanti
4.7.4.45	yan na hoṣyāmi tad anv abhaviṣyantīti
4.7.4.46	taṃ saṃsthite prahṛteṣu paridhiṣv ajuhot
4.7.4.47	yat saṃsthite prahṛteṣu paridhiṣu juhoti
4.7.4.48	tat svid ubhayam akaḥ
4.7.4.49	juhoty aha
4.7.4.50	saṃsthite juhoti
4.7.4.51	atirikto vā eṣa ṛtvijāṃ ya unnetā
4.7.4.52	tasmād etaṃ na vṛṇate na vaṣaṭkaroti
4.7.4.53	aty eṣa somo 'reci
4.7.4.54	sa vā unnetāram evābhyatiricyante
4.7.4.55	adhvaryur vai pūrvānt somān juhoti
4.7.4.56	yad etam adhvaryur juhuyād āhutīḥ saṃsṛjet
4.7.4.57	samadaṃ kuryāt
4.7.4.58	tasmād etam unnetā juhoti
4.7.4.59	prajāpatir vā etam amanyata somaṃ hoṣyan
4.7.4.60	tam agnir abravīn na mayi tvam etam asuryaṃ somaṃ hoṣyasy aśṛtam advitīyam
4.7.4.61	dvitīyam astv iti
4.7.4.62	yad dhānābhiḥ śrīṇāti śṛtatvāya
4.7.4.63	atho dvitīyatvāya
4.7.4.64	athaitā dhānāḥ
4.7.4.65	yatra vā ado devebhyaḥ kāmadughāḥ kāmam aduhra tad etā api duduhre
4.7.4.66	tat puṣṭim evaitābhir avarunddhe
4.7.4.67	prajāpatir vā āgrāyaṇaḥ
4.7.4.68	yad eṣo 'tiricyate tasmād ayam atirikto 'parimita imāḥ prajā abhipavate
4.7.4.69	ṛksāme vā indrasya harī
4.7.4.70	tayoḥ paridhaya ādhānam
4.7.4.71	nirādhānāya khalu vā aśvāya ghāsam apidadhāti yat saṃsthite prahṛteṣu paridhiṣv ajuhot
4.7.4.72	yat saṃsthite prahṛteṣu paridhiṣu juhoti
4.7.4.73	nirādhānābhyām evābhyāṃ ghāsam apidadhāti
4.7.4.74	paśavo vai dhānāḥ
4.7.4.75	yat saṃkhādet paśūn hiṃsyāt
4.7.4.76	yan na saṃkhāded ayatāḥ syuḥ
4.7.4.77	saṃdṛśya
4.7.4.78	rayyai tvā poṣāya tveti upavapati
4.7.4.79	tat svid ubhayam akaḥ paśūnāṃ yatyai
4.7.4.80	bhuñjanta enaṃ paśavā upatiṣṭhante
4.7.5.1	yajñena vai devāḥ svargaṃ lokam āyan
4.7.5.2	te 'manyantānena vai no 'nye lokam anvārokṣyantīti
4.7.5.3	te chandāṃsy apaśyan
4.7.5.4	tāni vyatyaṣajan svargasya lokasyānanukśātyai
4.7.5.5	yac chandāṃsi vyatiṣajati lokaṃ vā etac chandāṃsi
4.7.5.6	yajamāno bhrātṛvyasya mohayati svargasya lokasyānanukśātyai
4.7.5.7	deveṣu vā anyāni chandāṃsy āsann asureṣv anyāni
4.7.5.8	kanīyāṃsi deveṣv āsan jyāyāṃsy asureṣu
4.7.5.9	te devāḥ kanīyobhiś chandobhir jyāyāṃsi chandāṃsy asurāṇām avṛñjata
4.7.5.10	yat kanīyobhiś chandobhir jyāyāṃsi chandāṃsi viśaṃsati
4.7.5.11	lokaṃ vā etac chandāṃsi yajamāno bhrātṛvyasya vṛṅkte
4.7.5.12	lokam enam acchandaskam akaḥ
4.7.5.13	anuṣṭubhaṃ sarvāṇi chandāṃsy abhisaṃśaṃsati
4.7.5.14	vāg vā anuṣṭup
4.7.5.15	ānuṣṭubhaḥ puruṣaḥ
4.7.5.16	tasmāt puruṣaḥ sarvā vāco vadati
4.7.5.17	paśavo vai chandāṃsi
4.7.5.18	vāg anuṣṭup
4.7.5.19	ānuṣṭubhaḥ puruṣaḥ
4.7.5.20	yat sarvāṇi chandāṃsi saṃśasyānuṣṭubham uttamāṃ śaṃsati tasmāt puruṣa upariṣṭād avācaḥ paśūn atti
4.7.5.21	sarvāṇi chandāṃsi saṃśaṃsati
4.7.5.22	prajāpatir vai chandāṃsi
4.7.5.23	prajāpatim evāpnoti
4.7.5.24	ṣaḍ akṣarāṇi stotrād atiricyante
4.7.5.25	ṣaḍ vā ṛtavaḥ
4.7.5.26	ṛtuṣv eva pratitiṣṭhati
4.7.5.27	tataś catvāri śastraṃ punar upāvartante
4.7.5.28	catuṣpadas tena paśūn avarunddhe
4.7.5.29	atha dve evātiricyete
4.7.5.30	dve virājam ati satyaṃ cānṛtaṃ ca
4.7.5.31	virājam evāpnoti
4.7.6.1	prajāpatir vai devebhyo yajñān vyakalpayat
4.7.6.2	so 'manyatātmānam antar agām iti
4.7.6.3	teṣāṃ vā indriyāṇi vīryāṇi punaḥ samabṛhat
4.7.6.4	sa ṣoḍaśy abhavat
4.7.6.5	atha vai tarhīndro devānām āsīd avamatamaḥ śithiratamaḥ
4.7.6.6	tasmai vā etaṃ ṣoḍaśinaṃ prāyacchat
4.7.6.7	tenendro 'bhavat
4.7.6.8	tato devā abhavan parāsurāḥ
4.7.6.9	tad ya evaṃ vidvān etaṃ ṣoḍaśinaṃ gṛhṇīte bhavaty ātmanā parāsya bhrātṛvyo bhavati
4.7.6.10	prajāpatir vai devebhyas tanūr vyakalpayat
4.7.6.11	tāsāṃ yā harivaty āsīt tām ātmann aśiṃṣat preṇā
4.7.6.12	yad dharivatī purorug grahasya bhavati
4.7.6.13	yaivāsya harivatī priyā tanūs tām āpnoti
4.7.6.14	na ṣoḍaśī nāma yajño 'stīty āhur atha kasmāt ṣoḍaśīti
4.7.6.15	yat stotreṇa ca śastreṇa ca saṃpadyate tasmāt ṣoḍaśī
4.7.6.16	yajñena vai devāḥ svargaṃ lokam āyan
4.7.6.17	sa eṣāṃ na prābhavat
4.7.6.18	tasmin vā etaṃ ṣoḍaśinaṃ pratyagrathnan
4.7.6.19	tenāmuṃ lokaṃ vyāpnuvan
4.7.6.20	tad amuṣya vāva lokasya vyāptyai ṣoḍaśī gṛhyate 'muṣya lokasya samaṣṭyai
4.7.6.21	agniṣṭome rājanyasya gṛhṇīyāt
4.7.6.22	aśānta enaṃ vajro bhūtyā inddhe
4.7.6.23	atirātre brāhmaṇasya
4.7.6.24	vajro vai ṣoḍaśī
4.7.6.25	īśvaro 'śānto yajamānaṃ hiṃsitoḥ
4.7.6.26	rātrir eva vajraṃ śamayati
4.7.6.27	prātaḥsavane gṛhyaḥ
4.7.6.28	tejo vai prātaḥsavanam
4.7.6.29	tejasa eva vajraṃ nirmimīte
4.7.6.30	mādhyaṃdine savane gṛhyaḥ
4.7.6.31	ojo vai mādhyaṃdinaṃ savanam
4.7.6.32	ojasa eva vajraṃ nirmimīte
4.7.6.33	tṛtīyasavane gṛhyaḥ
4.7.6.34	paśavo vai tṛtīyasavanam
4.7.6.35	paśubhya eva vajraṃ nirmimīte
4.7.6.36	yat prātaḥsavane gṛhṇīyād vajrā uttare savane abhyatiricyate
4.7.6.37	yan mādhyaṃdine savane
4.7.6.38	madhyato vajro nihanyāt
4.7.6.39	tṛtīyasavane gṛhyaḥ
4.7.6.40	tat sarveṣu savaneṣu gṛhṇāti na pūrve savane ārtiṃ nītaḥ
4.7.6.41	pañcadaśaḥ kāryaḥ
4.7.6.42	vajro vai pañcadaśaḥ
4.7.6.43	vajram evāsmā ādhāt
4.7.6.44	tena vijitiṃ bhūtiṃ gacchati
4.7.6.45	ṣoḍaśī kāryaḥ
4.7.6.46	yajamāno vai pañcadaśaḥ
4.7.6.47	vajraḥ ṣoḍaśī
4.7.6.48	vajram evāsmā ādhāt
4.7.6.49	sa enaṃ bhūtyai śremṇa inddhe
4.7.6.50	saptadaśaḥ kāryaḥ
4.7.6.51	prajāpatir vai saptadaśaḥ
4.7.6.52	prājāpatyaḥ ṣoḍaśī
4.7.6.53	sva evainaṃ yonau dadhāti
4.7.6.54	ekaviṃśaḥ kāryaḥ
4.7.6.55	ekaviṃśatidhāmnī vā anuṣṭup
4.7.6.56	ānuṣṭubhaḥ ṣoḍaśī
4.7.6.57	etad vā asyāyatanatamam
4.7.6.58	tasmād ekaviṃśaḥ kāryaḥ
4.7.6.59	madhyame 'haṃs trirātrasya gṛhyaḥ
4.7.6.60	madhyamaṃ vā ahas trirātrasya śithiram ahno draḍhimne 'śithiratvāya
4.7.6.61	caturthe 'haṃś catūrātrasya gṛhyaḥ
4.7.6.62	caturthaṃ vā ahaś catūrātrasya śithiram ahno draḍhimne 'śithiratvāya
4.7.6.63	caturthecaturthe 'hann ahīnasya gṛhyaḥ
4.7.6.64	caturthaṃcaturthaṃ vā ahar ahīnasya śithiram ahno draḍhimne 'śithiratvāya
4.7.6.65	na dvirātre 'vakalpate
4.7.6.66	dve vā ete chandasī gāyatraṃ ca traiṣṭubhaṃ ca
4.7.6.67	acchandaskam anāyatanaṃ gṛhṇīte 'nāyatano yajamāno bhavati
4.7.6.68	uttare 'han dvirātrasya gṛhyaḥ
4.7.6.69	rātrim evāyatanam abhyatiricyate
4.7.7.1	athaiṣo 'dābhyaḥ
4.7.7.2	devāś ca vā asurāś cāspardhanta
4.7.7.3	te devā etam apaśyan
4.7.7.4	tam agṛhṇata
4.7.7.5	tān asurā nādabhnuvan
4.7.7.6	tad adābhyasyādābhyatvam
4.7.7.7	nainaṃ bhrātṛvyo dabhnoti ya etaṃ gṛhṇīte
4.7.7.8	ghnanti vā etat somaṃ yad abhiṣuṇvanti
4.7.7.9	eṣā vai somasyātimokṣiṇī tanūr yān etān aṃśūn pravṛhanti
4.7.7.10	evaṃ vā etaṃ lokaṃ yajamāno 'nvatimucyate
4.7.7.11	vi vā etad yajñaś chidyate yat savanāni saṃtiṣṭhante
4.7.7.12	yad etān aṃśūn punar apyasyati yajñasya saṃtatyā avicchedāya
4.7.7.13	vṛṣṭyai vā eṣa gṛhyate
4.7.7.14	marunnāmāni hi
4.7.7.15	varṣati parjanyo yatraiṣa gṛhyate
4.7.7.16	agniḥ prātaḥsavanāt pātv asmān iti
4.7.7.17	savanāni vā etena devā asurāṇām avṛñjata
4.7.7.18	savanāny evaitena yajamāno bhrātṛvyasya vṛṅkte
4.7.7.19	agnaye tvā pravṛhāmi gāyatreṇa chandaseti
4.7.7.20	chandāṃsi ca vā etena devatāś ca devā asurāṇām avṛñjata
4.7.7.21	chandāṃsi caivaitena devatāś ca yajamāno bhrātṛvyasya vṛṅkte
4.7.7.22	catur ādhūnoti
4.7.7.23	diśo vā etena devā asurāṇām avṛñjata
4.7.7.24	diśa evaitena yajamāno bhrātṛvyasya vṛṅkte
4.7.7.25	jīvagraho vā eṣa somasya
4.7.7.26	ahutasya hy anabhiṣutasya gṛhyate
4.7.7.27	yajuṣā ca vā āhutyā ca yajñaḥ saṃtataḥ
4.7.7.28	yad yajur vadann āhutiṃ juhoti
4.7.7.29	yajuṣā caivāhutyā ca yajñaṃ saṃtanoti
4.7.7.30	devā vai somam agṛhṇata
4.7.7.31	sa prajāpatir aved yo vā iha prathamaḥ somaṃ grahīṣyate sa idaṃ bhaviṣyatīti
4.7.7.32	sa etam agṛhṇīta
4.7.7.33	so 'bhavat
4.7.7.34	yo bhūtikāmaḥ syāt sa etaṃ gṛhṇīte
4.7.7.35	bhavati
4.7.7.36	yadi śaknoti grahītum ubhau bhavataḥ
4.7.7.37	yadi na śaknoti grahītum ubhau na bhavataḥ
4.7.7.38	parācīnena prāṇatā grahītavyaḥ
4.7.7.39	parāṅ hi sa prāṇaiḥ śriyo 'ntam agacchat
4.7.7.40	apānatā grahītavyaḥ
4.7.7.41	apānaṃ hi sa tam agṛhṇīta
4.7.7.42	prāṇyāpānyāvyavānatā grahītavyaḥ
4.7.7.43	avyavānaṃ hi sa tam agṛhṇīta
4.7.7.44	yad vyavānet prāṇān vicchindyāt
4.7.7.45	yadi vyavāned dhiraṇyenāpidadhyāt
4.7.7.46	amṛtaṃ vai hiraṇyam
4.7.7.47	amṛtenaiva prāṇānt saṃdadhāti
4.7.7.48	sakṛd abhiṣuṇoti sakṛd gṛhṇāti
4.7.7.49	eko vai prajāpatiḥ
4.7.7.50	prajāpatim evāpnoti
4.7.7.51	catuḥsraktinā grahītavyaḥ
4.7.7.52	catuḥsraktinā vā etaṃ prajāpatir agṛhṇīta
4.7.7.53	sa sarvāsu dikṣv ārdhnot
4.7.7.54	sa sarvāsu dikṣv ṛdhnoti ya evaṃ vidvān etaṃ catuḥsraktinā gṛhṇīte
4.7.7.55	apo vai somasya rasaḥ praviṣṭaḥ somam apāṃ rasaḥ
4.7.7.56	yathā vā idaṃ gāvau saṃjagmāne anyānyāṃ hata evaṃ vā etau saṃjagmānā anyo 'nyasyendriyaṃ vīryaṃ vinirhataḥ
4.7.7.57	tayor vā eṣa raso yad dadhi
4.7.7.58	yad dadhnā juhoti svenaivainau rasena śamayati
4.7.8.1	kṛṣṇaśīrṣāgneyaḥ
4.7.8.2	meṣī sārasvatī
4.7.8.3	babhruḥ saumyaḥ
4.7.8.4	śyāmaḥ pauṣṇaḥ
4.7.8.5	śitipṛṣṭho bārhaspatyaḥ
4.7.8.6	piśaṅgo vaiśvadevaḥ
4.7.8.7	vṛṣṇir aindraḥ
4.7.8.8	kalmāṣo mārutaḥ
4.7.8.9	saṃhita aindrāgnaḥ
4.7.8.10	adhorāmaḥ sāvitraḥ
4.7.8.11	petvo vāruṇaḥ
4.7.8.12	prajāpatiḥ prajāḥ sṛṣṭvā riricāno 'manyata
4.7.8.13	sa etām ekādaśinīm apaśyat
4.7.8.14	tayātmānam āprīṇīta
4.7.8.15	yajño vai prajāpatiḥ
4.7.8.16	tad ya evaṃ vidvān etām ekādaśinīṃ vibadhnīte yad evāsyātmana ūnaṃ tad āprīṇīte
4.7.8.17	prajāpatiḥ prajāḥ sṛṣṭvā riricāno 'manyata
4.7.8.18	sa etānīndriyāṇi vīryāṇy apaśyat
4.7.8.19	tāni dvandvam ātmānam abhisamabadhnīta
4.7.8.20	ātmāgneyaḥ
4.7.8.21	vāk sarasvatī
4.7.8.22	indriyaṃ somaḥ
4.7.8.23	vācaṃ caivendriyaṃ cātmānam abhisamabadhnīta
4.7.8.24	puṣṭiḥ pauṣṇaḥ
4.7.8.25	brahma bṛhaspatiḥ
4.7.8.26	puṣṭiṃ caiva brahma cātmānam abhisamabadhnīta
4.7.8.27	balaṃ viśve devāḥ
4.7.8.28	vīryam indraḥ
4.7.8.29	balaṃ caiva vīryaṃ cātmānam abhisamabadhnīta
4.7.8.30	ojo marutaḥ
4.7.8.31	saha indrāgnī
4.7.8.32	ojaś caiva sahaś cātmānam abhisamabadhnīta
4.7.8.33	prasavāya sāvitraḥ
4.7.8.34	nirvaruṇatvāya vāruṇaḥ
4.7.8.35	āgneyāya sarvā upabadhyante
4.7.8.36	agnir vai sarvā devatāḥ
4.7.8.37	sarvābhya eva devatābhyā upabadhyante
4.7.8.38	mithunatvāyaiva sārasvatī
4.7.8.39	atha yat saumyaḥ
4.7.8.40	somo vai retodhā
4.7.8.41	reto 'smin dadhāti
4.7.8.42	atha yat pauṣṇaḥ
4.7.8.43	prajananaṃ vai pūṣā prajananāya
4.7.8.44	brahma bṛhaspatiḥ
4.7.8.45	vaiśvadevīr imāḥ prajāḥ
4.7.8.46	brahma vā etat purastād āsāṃ prajānām atyauhīt
4.7.8.47	atho brahmaṇa evemāḥ prajā anukāḥ karoti
4.7.8.48	kṣatram indraḥ
4.7.8.49	viṇ marutaḥ
4.7.8.50	viśaṃ vā etat kṣatrāya niyunakti
4.7.8.51	atho viśam eva kṣatrāyānukāṃ karoti
4.7.8.52	oja indrāgnī
4.7.8.53	ojasā vā etad viśaṃ kṣatrāya parigṛhṇāti
4.7.8.54	ālabdha āgneyaḥ
4.7.8.55	ālabdha aindraḥ
4.7.8.56	athaiṣa aindrāgna ālabhyate
4.7.8.57	brahma caiva kṣatraṃ ca sayujā akaḥ
4.7.8.58	yad agniś cendraś ca bhūyiṣṭhabhājau devatānām
4.7.8.59	tasmād brāhmaṇaś ca rājā ca bhūyiṣṭhabhājau manuṣyāṇām
4.7.8.60	prasavāya sāvitraḥ
4.7.8.61	nirvaruṇatvāya vāruṇaḥ
4.7.8.62	samudro vai varuṇaḥ
4.7.8.63	dakṣiṇā samudraḥ
4.7.8.64	yad vāruṇo dakṣiṇārdha ālabhyate yajamānasya nirvaruṇatvāya
4.7.8.65	etad vā eṣābhyanūktā
4.7.8.66	sudevo asi varuṇa yasya te sapta sindhavaḥ
4.7.8.67	anukṣaranti kākudaṃ sūrmyaṃ suṣirām iveti
4.7.9.1	ye devānāṃ balapatayas tebhyo dakṣiṇārdha ālabhyante
4.7.9.2	tasmāt prajā dakṣiṇābhijayantīr yanti
4.7.9.3	yad āgneyaḥ saumyo bārhaspatyas te sārdham ālabhyante
4.7.9.4	oja evaitat saṃdhīyate
4.7.9.5	yad āgneyaś ca bārhaspatyaś ca saumyam abhitaḥ
4.7.9.6	tejasā ca vāvāsmā etad brahmavarcasena cobhayata indriyaṃ parigṛhṇāti
4.7.9.7	ekādaśa vā eteṣāṃ paśūnāṃ devatāḥ
4.7.9.8	meṣī sārasvatī devatānāṃ dvādaśī
4.7.9.9	yad eṣātiricyate tasmāt striyaḥ puṃso 'tiricyante
4.7.9.10	atha dve ekasya raśane dve ekasya
4.7.9.11	tasmāt striyaṃ jātāṃ parāsyanti na pumāṃsam
4.7.9.12	atha striya evātiricyante
4.7.9.13	yaṃ vā amum indro vṛtrāya vajraṃ prāharat sa tredhābhavat
4.7.9.14	yad agraṃ tejā āsīt sa sphyo 'bhavat
4.7.9.15	yan madhyaṃ sa rathaḥ
4.7.9.16	yaj jaghanaṃ sa yūpaḥ
4.7.9.17	sphyena parilikhati
4.7.9.18	rathākṣeṇa vimimīte
4.7.9.19	yūpo bhavati
4.7.9.20	vajra evaiṣa saṃbhriyate
4.7.9.21	etāvatī vā iyaṃ pṛthivī yāvatī vediḥ
4.7.9.22	vajra ekādaśinī
4.7.9.23	tiraścīṃ minoti
4.7.9.24	vajreṇa vā etad imāṃ jayati
4.7.9.25	dakṣiṇata unnatā metavyā
4.7.9.26	devayajanasya rūpam
4.7.9.27	atho vajraṃ vā etad yajamāno bhrātṛvyāyoñśrayati
4.7.9.28	trayo madhyataḥ samā metavyāḥ samatvāya
4.7.9.29	samaṃ hi paśavo 'nūpatiṣṭhante
4.7.9.30	paśubhir evainaṃ samyañcaṃ dadhāti
4.7.9.31	yaṃ kāmayeta pitṛloka ṛdhnuyād iti tasyoparasaṃmitāṃ minuyāt
4.7.9.32	pitṛloka eva ṛdhnoti
4.7.9.33	atha yaṃ kāmayeta manuṣyaloka ṛdhnuyād iti tasya madhyasaṃmitāṃ minuyāt
4.7.9.34	manuṣyaloka eva ṛdhnoti
4.7.9.35	atha yaṃ kāmayeta devaloka ṛdhnuyād iti tasya caṣālasaṃmitāṃ minuyāt
4.7.9.36	devaloka eva ṛdhnoti
4.7.9.37	tāsāṃ vā eṣā samṛddhatamā yā caṣālasaṃmitā
4.7.9.38	tasmāc caṣālasaṃmitā metavyā samṛddhatvāya
4.7.9.39	yasya paścād upasthaḥ purastān nirṇataṃ taṃ minuyāt
4.7.9.40	yaṃ kāmayeta bhrātṛvyāya lokaṃ kuryād yajamānaṃ nirbādheteti bhrātṛvyāyaiva lokaṃ karoti yajamānaṃ nirbādhate
4.7.9.41	atha yasya purastād upasthaḥ paścān nirṇataṃ taṃ minuyād yaṃ kāmayeta yajamānāya lokaṃ kuryād bhrātṛvyaṃ nirbādheteti
4.7.9.42	yajamānāyaiva lokaṃ karoti bhrātṛvyaṃ nirbādhate
4.7.9.43	sarve 'gniṣṭhāḥ kāryāḥ
4.7.9.44	yā agniṣṭhā aśrayas tā agniṣṭhāḥ kāryāḥ
4.7.9.45	tena sarve 'gniṣṭhāḥ
4.7.9.46	atha yad agniṣṭhād adhi raśanā vihriyante
4.7.9.47	tena sarve 'gniṣṭhāḥ
4.7.9.48	nānā vā eteṣāṃ paśavo nānā devatāḥ
4.7.9.49	atha ya eṣa dvādaśo yajamāna evaitasya paśuḥ
4.7.9.50	yad asmai paśuṃ na nirdiśet tat pramāyuko yajamānaḥ syāt
4.7.9.51	yaṃ dviṣyāt taṃ brūyād asau te paśur iti
4.7.9.52	tam evāsmai paśuṃ nirdiśati
4.7.9.53	pramāyuko bhavati
4.7.9.54	yady abhicared idam aham amum āmuṣyāyaṇam amuṣyāḥ putram indravajreṇābhinidadhāmīty abhinidadhyāt
4.7.9.55	indravajreṇaivainam abhinidadhāti
4.7.9.56	pramāyuko bhavati
4.7.9.57	atho dvādaśasyaivaiṣa māso 'varuddhyai
4.8.1.1	manor vai pātrāṇy āsan
4.8.1.2	teṣāṃ samāhanyamānānāṃ yāvanto 'surā upāśṛṇvaṃs tāvantas tad ahar nābhavan
4.8.1.3	atha vā etau tarhy asurāṇāṃ brāhmaṇā āstāṃ tṛṣṭāvarutrī
4.8.1.4	tā abruvaṃś cikitsataṃ nā iti
4.8.1.5	tā abrūtāṃ mano yajvā vai śraddhādevo 'si
4.8.1.6	imāni nau pātrāṇi dehīti
4.8.1.7	tāni vā ābhyām adadāt
4.8.1.8	tāny agninā samakṣāpayatām
4.8.1.9	tān jvālān ṛṣabhaḥ samaleṭ
4.8.1.10	taṃ sā menir anvapadyata
4.8.1.11	tasya ruvato yāvanto 'surā upāśṛṇvaṃs tāvantas tad ahar nābhavan
4.8.1.12	tā abrūtāṃ mano yajvā vai śraddhādevo 'si
4.8.1.13	anena tva ṛṣabheṇa yājayāveti tena vā enam ayājayatām
4.8.1.14	tasya śroṇim anavattāṃ suparṇa udamathnāt
4.8.1.15	sā manāyyā upastham āpadyata
4.8.1.16	tāṃ sā menir anvapadyata
4.8.1.17	tasyā vadantyā yāvanto 'surā upāśṛṇvaṃs tāvantas tad ahar nābhavan
4.8.1.18	tā abrūtāṃ mano yajvā vai śraddhādevo 'si
4.8.1.19	anayā tvā patnyā yājayāveti
4.8.1.20	tāṃ prokṣya paryagniṃ kṛtvedhmābarhir acchaitām
4.8.1.21	sa indro 'ved ime vai te asuramāye manuṃ patnyā vyardhayatā iti
4.8.1.22	tam indro brāhmaṇo bruvāṇa upait
4.8.1.23	so 'bravīn mano yajvā vai śraddhādevo 'si
4.8.1.24	yājayāni tvā
4.8.1.25	katamas tvam asi brāhmaṇaḥ
4.8.1.26	kiṃ brāhmaṇasya pitaraṃ kim u pṛcchasi mātaram
4.8.1.27	śrutaṃ ced asmin vedyaṃ sa pitā sa pitāmahaḥ
4.8.1.28	keneti
4.8.1.29	ābhyāṃ brāhmaṇābhyām iti
4.8.1.30	īśe 'haṃ brāhmaṇayor iti
4.8.1.31	īśiṣe hīty abravīt
4.8.1.32	atithipatir vāvātithīnām īṣṭā iti
4.8.1.33	sa dvitīyāṃ vedim uddhantum upāpadyata
4.8.1.34	tā idhmābarhir bibhratā aitām
4.8.1.35	tā abrūtāṃ kim idaṃ karoṣīti
4.8.1.36	imaṃ manuṃ yājayiṣyāmīti
4.8.1.37	keneti
4.8.1.38	yuvābhyām iti
4.8.1.39	tā avittām indro vāveti
4.8.1.40	tau nyasyedhmā barhiḥ phalāyetām
4.8.1.41	tau yad adhāvatāṃ parastād evendraḥ pratyait
4.8.1.42	tau vṛśaś caivāṣaś cābhavatām
4.8.1.43	tad vṛśasya caivāṣasya ca janma
4.8.1.44	sa manur indram abravīt saṃ me yajñaṃ sthāpaya
4.8.1.45	mā me yajño vikṛṣṭo bhūd iti
4.8.1.46	so 'bravīd yatkāma etām ālabdhāḥ sa te kāmaḥ samṛdhyatām
4.8.1.47	athotsṛjeti
4.8.1.48	tāṃ vā udasṛjat
4.8.1.49	tad ṛddhyā eva
4.8.1.50	pātnīvatas tvāṣṭraḥ syāt
4.8.1.51	tvāṣṭrā hi paśavaḥ
4.8.1.52	avācīnaṃ nābhyāḥ kāryaḥ
4.8.1.53	avācīnaṃ hi nābhyāḥ striyā vīryavat
4.8.1.54	vyavavlināti vā ekādaśinī yajñam
4.8.1.55	yat pātnīvataḥ pratyuttabdhyai
4.8.2.1	amuṣmin vai loke yajamāno bubhūṣati
4.8.2.2	amuṣya khalu vā ādityasyāsau lokaḥ
4.8.2.3	yat saurībhyāṃ juhoty amuṣmin vā etal loke yajamāno bhavati
4.8.2.4	dvābhyāṃ juhoti
4.8.2.5	dvipād yajamānaḥ pratiṣṭhityai
4.8.2.6	hiraṇyam avadhāya juhoti
4.8.2.7	hiraṇyajyotiṣam evainaṃ svargaṃ lokaṃ gamayati
4.8.2.8	baddhena juhoti
4.8.2.9	dakṣiṇānāṃ vā eṣo 'nvārambhaḥ
4.8.2.10	dyāṃ gaccha svar gacchety uddharati svargasya lokasya samaṣṭyai
4.8.2.11	rūpaṃ vo rūpeṇābhyemīti
4.8.2.12	rūpaṃ hiraṇyam
4.8.2.13	rūpaṃ paśavaḥ
4.8.2.14	tutho vo viśvavedā vibhajatv iti
4.8.2.15	eṣa vai tutho viśvavedā yad agniḥ
4.8.2.16	eṣa vai taṃ veda yo dakṣiṇīyo yo 'dakṣiṇīyaḥ
4.8.2.17	etat te agne rādha eti somacyutam ity agnīdhe vā etad dīyate
4.8.2.18	tat somaś cyāvayati
4.8.2.19	tan mitrasya pathā nayeti
4.8.2.20	eṣa vai mitrasya panthā yad yajñaḥ
4.8.2.21	āgneyyāgnīdhre juhoti
4.8.2.22	āgneyaṃ hy āgnīdhram
4.8.2.23	vāruṇyā dvitīyayā yady ano vā ratho vā dīyate
4.8.2.24	vāruṇaṃ hi tat
4.8.2.25	ṛtasya pathā preteti
4.8.2.26	eṣa vā ṛtasya panthā yad yajñaḥ
4.8.2.27	candradakṣiṇā iti
4.8.2.28	candraṃ hi dīyate
4.8.2.29	brāhmaṇam adya ṛdhyāsaṃ pitṛmantaṃ paitṛmatyam iti
4.8.2.30	eṣa vai brāhmaṇaḥ pitṛmān paitṛmatyo ya ārṣeyaḥ śuśruvān
4.8.2.31	sudhātudakṣiṇam iti
4.8.2.32	sudhātv evāsya yajñaṃ dadhāti
4.8.2.33	vi svaḥ paśya vy antarikṣam iti
4.8.2.34	ada eva prāpya vadati
4.8.2.35	yatasva sadasyair iti
4.8.2.36	arātīyanti vā eta etasmai dadate
4.8.2.37	īśvarā brāhmaṇāḥ somapāś cakṣuṣāpahantoḥ
4.8.2.38	tān eva śamayati
4.8.2.39	asmadrātā madhumatīr devatrā gacchata pradātāram āviśateti
4.8.2.40	tathā hainam amutrāgacchanti
4.8.2.41	bahumaryā yajñakuṇapīti
4.8.2.42	ha smāha yajñavacā rājastambāyanaḥ
4.8.2.43	pra vā ito manuṣyā dakṣiṇāś cyāvayanti nāmutra gacchantīti
4.8.2.44	yad āhānavahāyāsmān devayānena pathā sukṛtāṃ loke sīdata tan naḥ saṃskṛtam iti tathā hainam iha cāmutra cāgacchanti
4.8.3.1	ghnanti vā etat somaṃ yad abhiṣuṇvanti
4.8.3.2	yajñaṃ vā etad ghnanti
4.8.3.3	yad dakṣiṇā dīyante yajñaṃ vā etad dakṣayanti
4.8.3.4	tad dakṣiṇānāṃ dakṣiṇātvaṃ yat tad dakṣayanti
4.8.3.5	svargo vai loko mādhyaṃdinaṃ savanam
4.8.3.6	yan mādhyaṃdine savane dakṣiṇā dīyante svargasya lokasyākrāntyai
4.8.3.7	bahu deyam
4.8.3.8	setuṃ vā etat kurute svargasya lokasya samaṣṭyai
4.8.3.9	hiraṇyaṃ haste bhavaty atha nayati
4.8.3.10	satyaṃ vai hiraṇyam
4.8.3.11	satyenaivainā nayaty agreṇa gārhapatyaṃ jaghanena sadaḥ
4.8.3.12	tā udīcīr utsṛjanty antarā cātvālaṃ cāgnīdhraṃ ca
4.8.3.13	etena vā aṅgirasaḥ svargaṃ lokam āyan
4.8.3.14	tam evaināḥ panthām apinayati
4.8.3.15	dvābhyāṃ gārhapatye juhoti
4.8.3.16	imāṃ tenākramate
4.8.3.17	āgneyyāgnīdhre
4.8.3.18	antarikṣaṃ tena
4.8.3.19	atha yad dakṣiṇā dīyante
4.8.3.20	svargaṃ tena lokam
4.8.3.21	agnīdhe 'gre dadāti
4.8.3.22	yajñamukhaṃ vā agnīt
4.8.3.23	yajñamukham eva nāpārāṭ
4.8.3.24	atho agnir vai sarvā devatāḥ
4.8.3.25	devatā evāsya tayābhīṣṭāḥ prītā bhavanti
4.8.3.26	brahmaṇe dadāti
4.8.3.27	prājāpatyo vai brahmā
4.8.3.28	prajāpatim eva tayā prīṇāti
4.8.3.29	ṛtvigbhyo dadāti
4.8.3.30	hotrā eva tayā prīṇāti
4.8.3.31	yāṃ sadasyebhyo dadāti somapīthaṃ tayā niṣkrīṇīte
4.8.3.32	yām ārṣeyāya śuśruvuṣe dadāti chandāṃsi tayā prīṇāti
4.8.3.33	na hi tasmād arhanti somapīthaṃ niṣkrīyam
4.8.3.34	yām ārṣeyāya śuśruvuṣe dadāti devaloke tayā ṛdhnoti yām anārṣeyāya śuśruvuṣe manuṣyaloke tayā
4.8.3.35	yām aprasṛptāya dadāti vanaspatayas tayā prathante
4.8.3.36	yāṃ yācamānāya dadāti bhrātṛvyaṃ tayā jinvati
4.8.3.37	yāṃ bhīṣā kṣatraṃ tayā brahmātti
4.8.3.38	yāṃ pratinudate sā vyāghrī dakṣiṇā
4.8.3.39	yat tāṃ punaḥ pratigṛhṇīyād vyāghry enaṃ bhūtā pravlinīyāt
4.8.3.40	anyayā saha pratigṛhyā
4.8.3.41	tathā hainaṃ na pravlināti
4.8.3.42	yad ajaṃ dadāti
4.8.3.43	āgneyo vā ajaḥ
4.8.3.44	agner eva tena priyaṃ dhāmopaiti
4.8.3.45	yad aviṃ dadāty āvyaṃ tenāpajayati
4.8.3.46	yad gāṃ dadāti
4.8.3.47	vaiśvadevī gauḥ
4.8.3.48	viśveṣāṃ devānāṃ tayā priyaṃ dhāmopaiti
4.8.3.49	yad vāso dadāti
4.8.3.50	sarvadevatyaṃ vai vāsaḥ
4.8.3.51	devatā evāsya tenābhīṣṭāḥ prītā bhavanti
4.8.3.52	yat kṛtānnaṃ dadāti māṃsaṃ tena niṣkrīṇīte yad ano vā rathaṃ vā śarīraṃ tena
4.8.3.53	yaddhiraṇyaṃ dadāty āyus tena varṣīyaḥ kurute
4.8.3.54	yad aśvaṃ dadāti
4.8.3.55	prājāpatyo vā aśvaḥ
4.8.3.56	prajāpater eva tena priyaṃ dhāmopaiti
4.8.3.57	atho amuṣyādityasya lokaṃ jayati
4.8.3.58	antataḥ pratihartre deyam
4.8.3.59	raudro vai pratihartā
4.8.3.60	yan madhyataḥ pratihartre dadyān madhyato rudram anvavanayet
4.8.3.61	tasmād antataḥ pratihartre deyam
4.8.3.62	svarbhānur vā āsuraḥ sūryaṃ tamasāvidhyat
4.8.3.63	tam atrir anvapaśyat
4.8.3.64	yad ātreyāya hiraṇyaṃ dadāti
4.8.3.65	tama evāpahate
4.8.3.66	atho jyotir upariṣṭād dadhāti svargasya lokasyānukśātyai
4.8.4.1	viśvarūpo vā etat tvāṣṭro yajñasya vyṛddham amanyata
4.8.4.2	yad ṛksāme vyuhyete
4.8.4.3	sa etāny apaśyad yajñasya niṣkṛtyai
4.8.4.4	yad evātra yajñasya vyṛddhaṃ tasyaitāni niṣkṛtyai hūyante
4.8.4.5	ṣaḍ ṛgmyāṇi bhavanti
4.8.4.6	ṣaḍ vā ṛtavaḥ
4.8.4.7	ṛtuṣv eva pratitiṣṭhati
4.8.4.8	trīṇi yajūṃṣi
4.8.4.9	trīṇi vai savanāni
4.8.4.10	savanāny evāpnoti
4.8.4.11	navaitāni samiṣṭayajūṃṣi juhoti
4.8.4.12	navabhir bahiṣpavamāne stuvate
4.8.4.13	tan nava
4.8.4.14	nava prāṇāḥ
4.8.4.15	prāṇān evātman dhatte
4.8.4.16	ūrdhvas tiṣṭhan juhoti
4.8.4.17	ūrdhvo hi tiṣṭhan vīryavattaraḥ
4.8.4.18	yaṃ dviṣyāt tasya tūṣṇīṃ tiṣṭhan juhuyāt
4.8.4.19	prāṇān asyāntar eti
4.8.4.20	saṃtataṃ juhoti prāṇānāṃ saṃtatyai
4.8.4.21	avicchindan juhoti prāṇānām avicchedāya
4.8.4.22	yad vicchindyāt prāṇān vicchindyāt
4.8.4.23	yaṃ dviṣyāt tasya vicchindyāt
4.8.4.24	prāṇān asya vicchinatti
4.8.4.25	samānena vigrāhaṃ juhoti
4.8.4.26	samānā hīme prāṇāḥ
4.8.4.27	yajñasya vā etā āṇī
4.8.4.28	etau vai viśvāmitro yajñasyāṇī apaśyat
4.8.4.29	tad yajñasyaivaitā āṇī kriyete
4.8.4.30	yato yajña ādīyate tat punar nidheyā iti
4.8.4.31	ha smāha bharadvājaḥ
4.8.4.32	yato vā etad yajña ādīyate tat punar nidhīyate
4.8.5.1	pañcasavano vai yajñaḥ
4.8.5.2	trīṇi savanāni
4.8.5.3	avabhṛtho 'nūbandhyā savanānāṃ pañcamī
4.8.5.4	pāṅkto yajñaḥ
4.8.5.5	yāvān eva yajñas tam ālabdha
4.8.5.6	yad vai yajñasyātiricyate tad varuṇo gṛhṇāti
4.8.5.7	atiriktaṃ vā etad yajñasya yad ṛjīṣaḥ
4.8.5.8	adhiṣavaṇam adhiṣavaṇe
4.8.5.9	tasmāt tenāvabhṛtham abhyavayanti
4.8.5.10	apo 'bhyavayanti
4.8.5.11	āpo hi varuṇaḥ
4.8.5.12	sthāvarā abhyavayanti
4.8.5.13	tā hi sākṣād varuṇaḥ
4.8.5.14	yad vahantīr abhyaveyuḥ paśūn nirvaheyuḥ
4.8.5.15	atha yat sthāvarā abhyavayanti paśūnām anirvāhāya
4.8.5.16	āpo vai varuṇaḥ
4.8.5.17	vāto varuṇaḥ
4.8.5.18	yad udañco 'vabhṛtham abhyaveyur abhīpataḥ prajā varuṇo gṛhṇīyāt
4.8.5.19	atha yad dakṣiṇāvabhṛtham abhyavayanti yajamānasya nirvaruṇatvāya
4.8.5.20	uruṃ hi rājā varuṇaś cakāreti cātvālāt prayanto vadanti
4.8.5.21	eṣa vā apariparaḥ panthā arakṣasyo yenāsā āditya eti
4.8.5.22	amuṣya vā etad ādityasya patha iti
4.8.5.23	śataṃ te rājan bhiṣajaḥ sahasram ity apaḥ parādṛśya vadanti
4.8.5.24	apo vā etad bhūṣanti
4.8.5.25	pūtābhir ābhiḥ pūtāś caranti
4.8.5.26	ekakapālā bhavanti
4.8.5.27	na vai puruṣaḥ kapālair āpyaḥ
4.8.5.28	ekadhaivainam āpnoti
4.8.5.29	atho ekā vā iyam
4.8.5.30	asyām eva pratitiṣṭhati
4.8.5.31	tṛṇaṃ prāsya juhoti
4.8.5.32	agnimaty eva juhoty āyatanavati
4.8.5.33	andho 'dhvaryuḥ syād yad anāyatane juhuyāt
4.8.5.34	apabarhiṣaḥ prayājān yajati
4.8.5.35	prajā vai barhiḥ
4.8.5.36	prajā eva mṛtyor utsṛjati
4.8.5.37	ājyabhāgau yajati yajñatāyai
4.8.5.38	varuṇaṃ yajati nirvaruṇatāyai
4.8.5.39	agnīvaruṇau yajati
4.8.5.40	ubhayata evainaṃ varuṇān muñcati
4.8.5.41	nānuyājān yajati na saṃsthāpayanti
4.8.5.42	atiriktam iva hi tan manyante
4.8.5.43	samudre te hṛdayam apsv antar iti saha srucopamārayati
4.8.5.44	yad evātra krūraṃ kriyate tañ śamayati
4.8.5.45	avabhṛtha nicuṅkuṇeti
4.8.5.46	avabhṛtha evāsyaiṣa
4.8.5.47	tato ya ṛjīṣa utplavate taṃ bhakṣayanti
4.8.5.48	somapītham iva hi tan manyante
4.8.5.49	varuṇo vā ṛjīṣaḥ
4.8.5.50	yad bhakṣayed varuṇam ātmany añjīta
4.8.5.51	tad āhur bhakṣayitavyam eva
4.8.5.52	paśavo vā ṛjīṣaḥ
4.8.5.53	paśūn evātmany aṅktā iti
4.8.5.54	vicṛtto varuṇasya pāśā iti varuṇapāśam eva viṣyati
4.8.5.55	pratyasto varuṇasya pāśā iti varuṇapāśam eva pratyasyati
4.8.5.56	namo varuṇasya pāśāyeti varuṇapāśāyaiva namo 'kaḥ
4.8.5.57	aṅgiraso vā uttiṣṭhato rakṣāṃsy anūdatiṣṭhan
4.8.5.58	tān vā etena bṛhaspatir anvavait
4.8.5.59	tenaibhyo rakṣāṃsy apāhan
4.8.5.60	yad etenānvavaiti rakṣasām apahatyai
4.8.5.61	yad ūrdhvastobhaṃ tena bārhaspatyam
4.8.5.62	atha yat tristobham
4.8.5.63	trayo vā ime lokāḥ
4.8.5.64	ebhyo vā etal lokebhyo yajñād rakṣāṃsy apahanti
4.8.5.65	yad aticchandasā
4.8.5.66	sarvāṇi vai chandāṃsy aticchandāḥ
4.8.5.67	sarvair vā etac chandobhir yajñād rakṣāṃsy apahanti
4.8.5.68	yad āgneyyā
4.8.5.69	agnir vai sarvā devatāḥ
4.8.5.70	sarvābhir vā etad devatābhir yajñād rakṣāṃsy apahanti
4.8.5.71	apo 'bhyavayanti
4.8.5.72	āpo vai rakṣoghnīḥ
4.8.5.73	apo rakṣāṃsi na taranti rakṣasām apahatyai
4.8.5.74	anapekṣamāṇā āyanti varuṇasyānanvavāyāya
4.8.5.75	parogoṣṭhaṃ mārjayante
4.8.5.76	parogoṣṭham eva varuṇaṃ niravadayante
4.8.5.77	edho 'sy edhiṣīmahīti
4.8.5.78	nirvaruṇā eva bhūtvaidhitum upayanti
4.8.5.79	samid asi samedhiṣīmahīti samiddhyā eva
4.8.6.1	yaḥ kāmayeta sarvo me yajñaḥ syāt sarasā iti sa etās tisro vaśā ālabheta yajñasya sarvatvāya
4.8.6.2	atho sarasatvāya
4.8.6.3	vaiśvadevīṃ madhyata ālabheta
4.8.6.4	reto vā etan madhyato dadhāti
4.8.6.5	madhyato hi reto 'niruktayā pracaranti
4.8.6.6	aniruktam iva hi retaḥ
4.8.6.7	yātayāmaṃ vā etasya devatāś ca brahma ca
4.8.6.8	yad vaiśvadevī ca bārhaspatyā ca vaśe bhavataḥ
4.8.6.9	devatānāṃ ca brahmaṇaś cāyātayāmatvāya
4.8.6.10	dugdhāni vā etasya chandāṃsi yātayāmāni bhavanti
4.8.6.11	chandasy eva rasaṃ dadhāti
4.8.6.12	bārhaspatyām antata ālabheta
4.8.6.13	brahma vai bṛhaspatiḥ
4.8.6.14	brahmaṇi vā etad antato yajñasya yajamānaḥ pratitiṣṭhati
4.8.6.15	yad vai yajñaḥ saṃtiṣṭhate mitro 'sya sviṣṭaṃ yuvate varuṇo duriṣṭam
4.8.6.16	yan maitrāvaruṇy anūbandhyā bhavati
4.8.6.17	mitreṇa vā etan mitrād yajñasya sviṣṭaṃ muñcati varuṇena varuṇād duriṣṭam
4.8.6.18	ubhayata enaṃ muktvā yajamānāya prayacchati
4.8.6.19	yathā vai lāṅgalenorvarāṃ prabhindanty evam ukthāmadāni yajñaṃ prabhindanti
4.8.6.20	yathā matyam anvavāsyaty evam eṣā yajñasya
4.8.6.21	yad duṣṭutaṃ yad duḥśastaṃ yad vilomaṃ tad etayā kalpayati
4.8.6.22	videvo vā ījānaḥ
4.8.6.23	sadevo 'nījānaḥ
4.8.6.24	ā hy anījāne devatāḥ śaṃsante
4.8.6.25	yathā vā anaḍvān vimukto 'pakrāmaty evam ījānād devatā apakrāmanti
4.8.6.26	yad āgneya udavasānīyo bhavati
4.8.6.27	agnir vai sarvā devatāḥ
4.8.6.28	devatā eva punar ālabhate
4.8.6.29	aṣṭākapālo bhavati
4.8.6.30	gāyatro hy agnir gāyatracchandāḥ
4.8.6.31	pañcakapālaḥ kāryaḥ
4.8.6.32	pāṅkto yajñaḥ
4.8.6.33	yāvān eva yajñas tam ālabdha
4.8.6.34	yatra vā ado 'gnau puruṣaṃ pramītam ādadhati tad enam abhi satyam
4.8.6.35	sarvā enam anyā devatā jahati
4.8.6.36	agnir enaṃ devatānāṃ na jahāti
4.8.7.1	pra vā ṛcāha prayacchati yajuṣā
4.8.7.2	gamayati graheṇa
4.8.7.3	stotrāya vā ṛk śastrāya yajuḥ
4.8.7.4	saṃbaddhe vai stotraṃ ca śastraṃ ca
4.8.7.5	saṃbaddhe ṛk ca yajuś ca
4.8.7.6	uccair ṛcā kriyata uccaiḥ sāmnopāṃśu yajuṣā
4.8.7.7	te devā amanyantedaṃ yajñasya śithiram iti
4.8.7.8	tat purorucam upādadhur aśithiratvāya
4.8.7.9	devatā vai sarvā āśaṃsante grahe gṛhyamāṇe
4.8.7.10	mahyaṃ gṛhṇāti mahyaṃ gṛhṇātīti
4.8.7.11	yat purorug devatānāṃ vyāvṛttyai
4.8.7.12	jīvā nāma stha / tā imaṃ jīvayata / jīvikā nāma stha / tā imaṃ jīvayata / saṃjīvā nāma stha / tā imaṃ saṃjīvayateti yavān ekaviṃśatiṃ darbhapiñjūlāni cāvadhāya paribrūyāt
4.8.7.13	athābhimantrayeta
4.8.7.14	prāṇāpānau ta upāṃśvantaryāmau pātām / vyānaṃ ta upāṃśusavanaḥ pātu / vācaṃ ta aindravāyavaḥ pātu / dakṣakratu te maitrāvaruṇaḥ pātu / śrotraṃ ta āśvinaḥ pātu / cakṣuṣī te śukrāmanthinau pātām / ātmānaṃ ta āgrāyaṇaḥ pātu / aṅgāni ta ukthyaḥ pātu / āyus te dhruvaḥ pātu / stanau ta ṛtupātre pātām / mūrdhānaṃ te droṇakalaśaḥ pātu / kukṣī te kalaśau pātām / puṣṭapate cakṣuṣe cakṣuḥ smane smānaṃ vāce vācaṃ prāṇāya prāṇaṃ punar dehy asmai svāheti juhuyāt
4.8.7.15	etad dha sma vā āha vāsiṣṭhaḥ sātyahavyaḥ
4.8.7.16	pātreṣu vā ahaṃ tad brāhmaṇaṃ veda
4.8.7.17	yathā puruṣaḥ sakṛdāhṛtim āhṛyate
4.8.7.18	sakṛt tv eva kuryān na tataḥ puraḥ
4.8.7.19	yat punaḥ kuryāt pramīyeta
4.8.7.20	yady abhicared etad eva yajur uditvāthābhimantrayeta punar itarathā
4.8.8.1	punar anyāni pātrāṇi prayujyante nānyāni
4.8.8.2	yāni punaḥ prayujyante tāny asmai lokāya
4.8.8.3	yāni na punaḥ prayujyante tāny amuṣmai kṣayāya
4.8.8.4	athaitad ukthyapātraṃ punaḥ prayujyate
4.8.8.5	āraṇyān vā etat paśūn prati
4.8.8.6	āraṇyān evaitena paśūn dādhāra
4.8.8.7	yad etat punaḥ prayujyate tasmād etān paśyataḥ parītya ghnanti
4.8.8.8	athaitad ṛtupātraṃ punaḥ prayujyate
4.8.8.9	aśvaṃ vā etat prati
4.8.8.10	aśvam evaitena dādhāra
4.8.8.11	yad etat punaḥ prayujyate tasmād etasyāśvasyevādhastāñ śaphaḥ
4.8.8.12	athaitad ādityapātraṃ punaḥ prayujyate
4.8.8.13	gāṃ vā etat prati
4.8.8.14	gām evaitena dādhāra
4.8.8.15	yad bhūyiṣṭhābhir ṛgbhir bhūyiṣṭhaḥ somo gṛhyate tasmād gaur hanyamānādyamānā paśūnāṃ bhūyiṣṭhā
4.8.8.16	athaitañ śukrapātraṃ punaḥ prayujyate
4.8.8.17	puruṣaṃ vā etat prati
4.8.8.18	puruṣam evaitena dādhāra
4.8.8.19	asau vā ādityaḥ śukraḥ
4.8.8.20	raśmaya ṛtavaḥ
4.8.8.21	antaram ṛtupātram
4.8.8.22	śukrapātraṃ punaḥ prayujyate
4.8.8.23	antare hy amuṣmād ādityād raśmayaḥ
4.8.8.24	athaitad upāṃśupātraṃ punaḥ prayujyate
4.8.8.25	aviṃ vā etat prati
4.8.8.26	avim evaitena dādhāra
4.8.8.27	athaitad antaryāmapātraṃ punaḥ prayujyate
4.8.8.28	ajāṃ vā etat prati
4.8.8.29	ajām evaitena dādhāra
4.8.8.30	prajāpatir vā āgrāyaṇaḥ
4.8.8.31	yad eṣa punaḥ prayujyate
4.8.8.32	tasmāt prajāpatiḥ prajā veda
4.8.8.33	prajāpater vā etat pātraṃ yad droṇakalaśaḥ
4.8.8.34	yad eṣa punaḥ prayujyate tasmād ayaṃ kṣayo 'sti
4.8.8.35	sapta vai pātrāṇi punaḥ prayogam arhanti
4.8.8.36	tāni hi bandhumanti
4.8.8.37	sapta chandāṃsi
4.8.8.38	chandāṃsi vāk
4.8.8.39	yāvaty eva vāk tām āpnoti
4.8.8.40	sapta chandāṃsi
4.8.8.41	sapta hotrāḥ
4.8.8.42	sapta grāmyāḥ paśavaḥ
4.8.8.43	tān evāvarunddhe
4.8.8.44	trīṇi vai pātrāṇi pratyakṣabandhūni
4.8.8.45	parokṣabandhv evānyat sarvam
4.8.8.46	gāyatry aindravāyavaḥ
4.8.8.47	triṣṭup śukraḥ
4.8.8.48	jagaty āgrāyaṇaḥ
4.8.8.49	acchinnaṃ srāvayitavyaḥ
4.8.8.50	kāmo hāsya samardhuko bhavati
4.8.8.51	atho ajīmūtavarṣī parjanyo bhavati
4.8.8.52	na camasam abhyupākuryāt
4.8.8.53	yac camasam abhyupākuryād garbhamṛtaḥ prajāḥ syuḥ
4.8.8.54	yenaivāgre sarpanti tena punaḥ sarpeyuḥ
4.8.8.55	yad anyena sarpeyur garbhā veṣṭukāḥ syuḥ
4.8.8.56	yūpena vā āhutayaḥ svargaṃ lokaṃ yanty adhvaryuṇā dakṣiṇāḥ
4.8.8.57	ūrdhvo yūpo mīyata ūrdhvas tiṣṭhan pratigṛṇāti svargasya lokasya samaṣṭyai
4.8.9.1	yo jyeṣṭhabandhuḥ syāt sa aindravāyavāgrān grahān gṛhṇīta
4.8.9.2	agraṃ hy aindravāyavaḥ
4.8.9.3	ya āmayāvī sa maitrāvaruṇāgrān
4.8.9.4	prāṇāpāṇau hi mitrāvaruṇau
4.8.9.5	yaḥ paścāt somapīthaḥ sa āśvināgrān
4.8.9.6	paśceva hy etau somapītham āśnuvātām
4.8.9.7	yo brahmavarcasakāmaḥ sa śukrāgrān
4.8.9.8	tejo vai śukro brahmavarcasam
4.8.9.9	yo 'bhicaret sa manthyagrān
4.8.9.10	ārtaṃ vā etat pātraṃ yan manthipātram
4.8.9.11	ya ānujāvaraḥ sa āgrāyaṇāgrān
4.8.9.12	agraṃ hy āgrāyaṇaḥ
4.8.9.13	eti vā eṣa yajñamukhād ya aindravāyavāgrebhyo grahebhyo 'nyāgrān grahān gṛhṇīte
4.8.9.14	dhārayeyus taṃ yaṃ kāmāya gṛhṇīyāt
4.8.9.15	athaindravāyavaṃ sādayet
4.8.9.16	yathāpūrvaṃ vā etat kriyate na yajñamukhād eti
4.8.9.17	yady āgrāyaṇaḥ skanded upa vā dasyed itarebhyo grahebhyo nirgṛhṇīyāt
4.8.9.18	yathā pitā putrān kṣita upadhāvaty evaṃ tat
4.8.9.19	yadītare grahāḥ skandeyur upa vā dasyeyur āgrāyaṇān nirgṛhṇīyāt
4.8.9.20	yathā putrāḥ pitaraṃ kṣita upadhāvanty evaṃ tat
4.8.9.21	droṇakalaśān nirgṛhyante
4.8.9.22	eṣa vā eteṣāṃ yoniḥ
4.8.9.23	svād eva yoner nirgṛhyante 'skannatvāya
4.8.9.24	somaḥ skantsyati
4.8.9.25	tam ito grahīṣyāmīti
4.8.9.26	tasya vā eṣa pariśaye yadā vā etam avanayati
4.8.9.27	athaiṣa ubhayataḥśukro 'tho sarvataḥśukraḥ
4.8.9.28	paśubhir vā eṣa vyṛdhyate yasya somaḥ skandati vy asya yajñaś chidyate
4.8.9.29	paśavo vai pṛṣadājyam
4.8.9.30	yat pṛṣadājyaṃ juhoti paśubhir evainaṃ samyañcaṃ dadhāti
4.8.9.31	mano jyotir juṣatām ājyasya vicchinnaṃ yajñaṃ sam imaṃ dadhātv iti yajñam eva saṃdadhāti
4.8.9.32	vardhatāṃ bhūtir dadhnā ghṛtena muñcatu yajñaṃ yajñapatim aṃhasaḥ
4.8.9.33	svāheti juhuyāt
4.8.9.34	iyaṃ vā etad yajñasya gṛhṇāti yad ārchati
4.8.9.35	iyaṃ bhūtiḥ
4.8.9.36	asyā evainad adhi muñcati
4.8.9.37	drapsaś caskanda pṛthivīm anu dyām ity abhimṛśati
4.8.9.38	hotrāsv evainat pratiṣṭhāpayati
4.8.9.39	trayastriṃśad apo 'nvatiṣiñcati
4.8.9.40	āpo hi yajñaḥ
4.8.9.41	yajñaṃ vā etasya vimathnate yasya paśuṃ vimathnate vy asya yajñaś chidyate
4.8.9.42	yad avadānaṃ na vindet tad ājyasyāvadyet
4.8.9.43	sarvā vā anyā devatā yātayāmnīḥ
4.8.9.44	prajāpatir evāyātayāmā
4.8.9.45	prājāpatyam ājyam
4.8.9.46	prājāpatyā devāḥ
4.8.9.47	prajāpatihutam evāsya bhavati
4.8.9.48	yadi kāmayeta ye paśuṃ vyamathiṣata ta ārtim ārcheyur iti kuvid aṅga yavamanto yavaṃ cid iti namauktimatya ṛcāgnīdhre juhuyāt
4.8.9.49	namauktīr evaiṣāṃ vṛṅkte
4.8.9.50	tājag ārtim ārchanti
4.8.9.51	athaiṣāṣṭāpadī
4.8.9.52	yad garbhasyāvadyed avadānāny atirecayet
4.8.9.53	yan nāvadyet prokṣitasya haviṣo nāvadyet
4.8.9.54	rasena juhoti
4.8.9.55	ava prokṣitasya haviṣo dyati nāvadānāny atirecayati
4.8.10.1	yathā vai śālaivaṃ saṃvatsaraḥ
4.8.10.2	tasya yathā pakṣasī evaṃ pakṣasī
4.8.10.3	yathā madhyamo vaṃśa evaṃ divākīrtyam
4.8.10.4	yathā vā idaṃ śālāyāḥ pakṣasī madhyamaṃ vaṃśam abhisamāyacchanty evaṃ vā etat saṃvatsarasya pakṣasī
4.8.10.5	divākīrtyam abhisaṃtanoti
4.8.10.6	yathā madhyamo vaṃśa evaṃ divākīrtyam
4.8.10.7	yad eṣa śithiraḥ syād avaśīryeta
4.8.10.8	yad etasminn ahany ete grahā gṛhyante' hno draḍhimne 'śithiratvāya
4.8.10.9	śukrāgrā etad ahar grahā bhavanti
4.8.10.10	traiṣṭubho vai śukraḥ
4.8.10.11	traiṣṭubham etad ahaḥ pratyuttabdhyai sayattvāya
4.8.10.12	sauryo graho gṛhyate sauryaḥ paśur ālabhyate
4.8.10.13	asā āditya etad ahaḥ
4.8.10.14	taṃ sākṣād ṛdhnoti
4.8.10.15	ṣaḍ grahā gṛhyante paśuḥ saptama ālabhyate
4.8.10.16	sapta vai śīrṣan prāṇāḥ
4.8.10.17	asā ādityaḥ śiraḥ
4.8.10.18	śīrṣan vā etat prāṇān dadhāti
4.8.10.19	indro vai vṛtram ahan
4.8.10.20	sa imaṃ lokam abhyajayat
4.8.10.21	amuṃ tu lokaṃ nābhyajayat
4.8.10.22	taṃ viśvakarmā bhūtvābhyajayat
4.8.10.23	yad vaiśvakarmaṇo graho gṛhyate 'muṣya lokasyābhijityai
4.8.10.24	yanti vā ete 'smāl lokād ye vaiśvakarmaṇaṃ grahaṃ gṛhṇate
4.8.10.25	parāñco hi yanti
4.8.10.26	īśvarāḥ prametoḥ
4.8.10.27	śvo bhūta ādityaṃ gṛhṇīran
4.8.10.28	iyaṃ vā aditir iyaṃ pratiṣṭhā
4.8.10.29	yad ādityaḥ
4.8.10.30	asyām ava pratitiṣṭhanti
4.8.10.31	tayor anyamanyam ā parārdhāt pakṣaso gṛhṇīran
4.8.10.32	viśvam anyena karma kurvāṇā yanti
4.8.10.33	iyaṃ vā aditiḥ
4.8.10.34	asyām anyena pratitiṣṭhanti
4.8.10.35	tā ubhau sahārke gṛhṇīrann antaṃ gatvā
4.8.10.36	antam eva gatvobhayor lokayoḥ pratitiṣṭhanty ādityenāsmiṃl loke vaiśvakarmaṇenāmuṣmin
