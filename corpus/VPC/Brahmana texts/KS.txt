#Text:Kāṭhakasaṃhitā
#Notes:Prose parts; digital split version provided by K. Amano



6.1.1	prajāpatir vā idam āsīt
6.1.2	tasmād agnir adhyasṛjyata
6.1.3	so 'sya mūrdhna ūrdhva udadravat
6.1.4	tasya yal lohitam āsīt tad apāmṛṣṭa
6.1.5	tad bhūmyāṃ nyamārṭ
6.1.6	tata udumbaro 'jāyata
6.1.7	tasmāt sa lohitaṃ pacyate
6.1.8	sa prāṅ prādravat
6.1.9	taṃ svā vāg aiṭṭa juhudhīti
6.1.10	sa itaḥ paryamṛṣṭa
6.1.11	tat svāhety ajuhot
6.1.12	tasmād eṣaivam āhutiḥ
6.1.13	svā hy enaṃ vāg aiṭṭa
6.1.14	tasmān na lalāṭe lomāsti na pāṇyoḥ
6.1.15	tasmād aratnimātrī srug bhavati
6.1.16	cakṣur vāva sa tat svam ajuhot
6.1.17	amum evādityam
6.1.18	agnau jyotir jyotir agnā iti
6.1.19	jyotir eva jyotiṣy ajuhot
6.1.20	brahmājuhot satyam ajuhot
6.1.21	amum eva tad ādityam ajuhot
6.1.22	eṣa hy evāgnihotram
6.1.23	śvaś śvo vasīyān bhavati yasyaivam agnihotraṃ hūyate
6.1.24	na vai purāhorātre āstām
6.1.25	te etayāhutyobhe sahāsṛjyetām
6.1.26	yat sāyaṃ juhoti
6.1.27	tena bhrātṛvyāya parācīṃ vivāsayati
6.1.28	yat prātaḥ
6.1.29	tenātmane pratīcīm
6.1.30	agner vai guptyā agnihotraṃ hūyate
6.1.31	yat sāyaṃ juhoti tenainaṃ rātryai ramayati
6.1.32	yat prātas tenāhne
6.1.33	eṣā vā agnā āhutiḥ prathamā hutā yad agnihotram
6.1.34	tasmād agnau sarvā āhutayo hūyante
6.1.35	athaiṣaivāgnihotram ucyate
6.1.36	agnihotraṃ ha vai nāma
6.1.37	nāsmād anyas samāneṣu vasīyān bhavati yasyaivam agnihotraṃ hūyate
6.2.1	sa nāramata
6.2.2	sa prādravat
6.2.3	tasminn ajuhot
6.2.4	tasyā āhutyāḥ puruṣo 'jāyata
6.2.5	sa nāramata
6.2.6	sa prādravat
6.2.7	tasminn ajuhot
6.2.8	tasyā āhutyā aśvo 'jāyata
6.2.9	tasmāt puruṣaś cāśvaś ca naktaṃ pratyañcau na su vijñāyete iva
6.2.10	sa nāramata
6.2.11	sa prādravat
6.2.12	tasminn ajuhot
6.2.13	tasyā āhutyā gaur ajāyatāvir ajāyatājājāyata yavo 'jāyata vrīhir ajāyata
6.2.14	etābhyo vai saptabhya āhutibhyas sapteme grāmyāḥ paśavo 'sṛjyanta
6.2.15	sa nāramata
6.2.16	sa prādravat
6.2.17	tasminn ajuhot
6.2.18	tasyā āhutyā vasanto 'jāyata grīṣmo 'jāyata varṣā ajāyanta śarad ajāyata hemanto 'jāyata
6.2.19	sa trayodaśyām āhutyām udyatāyām abibhet
6.2.20	taṃ pratyaṅṅ upāpadyata
6.2.21	taṃ pāṇitaḥ prāviśat
6.2.22	tasmāt pāṇyor loma nāsti
6.2.23	agnidhānaṃ hy etat
6.2.24	tasmāddhastābhyām agnir mathyamāno jāyate
6.2.25	tasmāddhanyamāno hastau pratigṛhṇāti
6.2.26	agnā eva tat trāṇam icchate
6.2.27	agniṃ vai paśavo 'nūpatiṣṭhante
6.2.28	paśūn agniḥ
6.2.29	prainaṃ paśavo viśanti
6.2.30	pra paśūn viśati ya evaṃ veda
6.2.31	tām āhutim apsu prāsiñcat
6.2.32	tataś śiśiram ajāyata
6.2.33	tasmāt tat krūratamam
6.2.34	nahi taddhutān nāhutād ajāyata
6.2.35	sāhutir apo dagdhum upākramata
6.2.36	tata āpo 'gnaye vajro 'bhavan
6.2.37	tasmāt prokṣann agniṃ na prāpayet
6.2.38	yat prāpayeddhatena yajeta
6.2.39	tām āhutim oṣadhīṣu nyadadhāt
6.2.40	tasmād oṣadhayo 'nabhyaktā rebhante
6.2.41	oṣadhibhyo 'dhi paśavaḥ
6.2.42	paśubhyo adhi prajāḥ
6.2.43	tad etacchiśira ājyaṃ śyāyaty agnaye
6.2.44	tasmācchiśire kakṣa upādutyaḥ
6.2.45	priyam eva dhāmāgnaye prādāt
6.2.46	so 'smā annādyaṃ prayacchati
6.2.47	annādo bhavati ya evaṃ veda
6.3.1	samāne vai yonā āstāṃ sūryaś cāgniś ca
6.3.2	tatas sūrya ūrdhva udadravat
6.3.3	tasya retaḥ parāpatat
6.3.4	tad agnir yoninopāgṛhṇāt
6.3.5	ayasā tad akrūḍayat
6.3.6	tat krūḍyamānaṃ gavi nyadadhāt
6.3.7	tad idaṃ payaḥ
6.3.8	tasmād atrapv ayaspātraṃ pratidhuk krūḍayati
6.3.9	yat payasāgnihotraṃ juhoti
6.3.10	amum eva tad ādityaṃ juhoti
6.3.11	eṣa hy evāgnihotram
6.3.12	anaḍuho vai payas taṇḍulāḥ
6.3.13	asā ādityo 'naḍvān
6.3.14	yad yavāgvāgnihotraṃ juhoti
6.3.15	amum eva tad ādityaṃ juhoti
6.3.16	eṣa hy evāgnihotram
6.3.17	cakravṛttam anyad acakravṛttam anyat
6.3.18	yac cakravṛttaṃ tad asuryam
6.3.19	yad acakravṛttaṃ tad devapātram
6.3.20	tasmād acakravṛttām agnihotratapanīṃ kurvīta
6.3.21	na kṣīreṇa pratiṣiñcet
6.3.22	nodakena
6.3.23	yat kṣīreṇa pratiṣiñced apratiṣiktaṃ syāt
6.3.24	yad udakena śamayet
6.3.25	dohane saṃsrāvam ucchiṣya tenodakamiśreṇa pratiṣiñcet
6.3.26	tan na kṣīreṇa pratiṣiktaṃ bhavati
6.3.27	nodakena
6.3.28	skannaṃ vāva tat pari ced ākaroti
6.3.29	yā sthāly agnihotratapanī tayā duhyāt
6.3.30	iyaṃ vai sā
6.3.31	na vā imām iha nehātiskandati
6.3.32	anayaivopasīdati
6.3.33	tad asyāskannaṃ bhavati
6.3.34	adbhiḥ pratiṣiñcati
6.3.35	āpo hi pratiṣecanāya tasthire
6.3.36	tac chāntaṃ mithunam āpaś ca payaś ca
6.3.37	yadi duhyamānāvabhindyād anyayā sthālyā duhyāt
6.3.38	saiva tatra prāyaścittiḥ
6.3.39	yady adhiśrīyamāṇaṃ yady adhiśritaṃ skanded anyām abhiduhyādhiśrityonnīya juhuyāt
6.3.40	saiva tatra prāyaścittiḥ
6.3.41	yady unnīyamānaṃ yady unnītaṃ yadi pura upasannam ahute skandet punar avanīyānyām abhiduhyādhiśrityonnīya juhuyāt
6.3.42	saiva tatra prāyaścittiḥ
6.3.43	yatra skandet tad apo ninayet
6.3.44	āpo vai yajñasya niṣkṛtiḥ
6.3.45	adbhir evainaṃ niṣkaroti
6.3.46	pratiṣiktam anyad apratiṣiktam anyat
6.3.47	pratiṣiktaṃ paśukāmasyāpratiṣiktaṃ brahmavarcasakāmasya
6.3.48	gharmo vā eṣa pravṛjyate yad agnihotram
6.3.49	yad apratiṣiktena juhoti
6.3.50	brahmavarcasī bhavati
6.3.51	yadi payo na vinded ājyena juhuyāt
6.3.52	taddhy apratiṣekyam apaśavyam
6.3.53	īśvaram asyāśāntaṃ śucā paśūn nirdahaḥ
6.3.54	pratiṣiktaṃ paśukāmasya
6.3.55	tac chāntaṃ mithunam āpaś ca payaś ca
6.3.56	yadi payo na vinded yavāgvā juhuyāt
6.3.57	taddhi pratiṣekyaṃ śāntaṃ mithunaṃ paśavyam āpaś ca taṇḍulāś ca
6.4.1	agnihotre vai jāyampatī vyabhicarete
6.4.2	yat prācīnam udvāsayet patiḥ pūrvaḥ pramīyeta
6.4.3	yat pratīcīnam udvāsayej jāyā pūrvā pramīyeta
6.4.4	saṃpraty udīcīnam udvāsayet
6.4.5	sam evaṃ jīryataḥ pūrṇam agra unnayet
6.4.6	atha saṃmitam atha saṃmitam atha saṃmitatamam uttamam
6.4.7	anujyeṣṭham evāsya putrā ṛdhnuvanti
6.4.8	saṃmitam agra unnayet
6.4.9	atha bhūyo 'tha bhūyo 'tha pūrṇam uttamaṃ bhūyaḥ
6.4.10	bhūya evānnādyam abhyutkrāmati
6.4.11	kaniṣṭhas tv asya putrāṇām ardhuko bhavati
6.4.12	sarvān samāvad unnayed yaḥ kāmayeta
6.4.13	sarve me putrās samāvadṛdhnuyur iti
6.4.14	sarveṣāṃ vai pitā putrāṇām ṛddhiṃ kāmayate
6.4.15	sarva eva samāvadṛdhnuvanti
6.4.16	nānyo 'nyam atikrāmati
6.4.17	catur unnayati
6.4.18	catuṣpada evāsmai paśūn na ...
6.4.19	dvipada evāsmai paśūn yacchati
6.4.20	paśūn me yaccheti
6.4.21	paścād upasādayet
6.4.22	paśavo vai gārhapatyaḥ paśavaḥ payaḥ
6.4.23	paśūnām evaiṣā yatiḥ
6.4.24	na paścād upasādayet
6.4.25	havir vā etad yad agnihotram
6.4.26	yajamāno haviḥ
6.4.27	havirbhūtam eva yajamānam apanudate
6.4.28	uttarād upasādayet
6.4.29	apūtaṃ vā etad yad agnihotram
6.4.30	agniḥ pavitram
6.4.31	yat samayāgniṃ harati
6.4.32	tenaivainat punāti
6.4.33	anu vā eṣa etad dhyāyati yat paścādhiśritya puro juhoti
6.4.34	yat samayāgniṃ harati
6.4.35	tenaivainaṃ prīṇāty ananudhyāyinaṃ karoti
6.4.36	asmād vai gārhapatyād asau pūrvo 'gnir asṛjyata
6.4.37	ayaṃ vāva prajāpatiḥ
6.4.38	asau pūrvo 'gniḥ
6.4.39	tad ayam ita ādāya prāṅ anūddrutyājuhot
6.4.40	tasmād agnihotraṃ paścādhiśritya puro juhvati
6.4.41	pura evānyāni havīṃṣi śṛtāni kurvanti puro juhvati
6.5.1	idhmo vā eṣo 'gnihotrasya yat samit
6.5.2	yat samidham ādadhāti
6.5.3	idhmam evaitam agnihotrasya karoti
6.5.4	rudra oṣadhīr viṣeṇālimpat
6.5.5	tāḥ paśavo nāliśanta
6.5.6	tābhyo devāḥ prāyaścittim aicchan
6.5.7	sa prajāpatir abravīt
6.5.8	vāryaṃ vṛṇai
6.5.9	ahaṃ va etās svadayiṣyāmīti
6.5.10	sa etāṃ samidham avṛṇīta
6.5.11	tasmād ekā
6.5.12	eko hi prajāpatiḥ
6.5.13	tā agninopāsṛjat
6.5.14	tā agnir asvadayat
6.5.15	etasyāṃ vā āhitāyām agnihotriṇe vīrudhas svadanti
6.5.16	svaditam asyānnaṃ bhavati ya evaṃ veda
6.5.17	bahur dvīkaroti
6.5.18	ubhe āhutī samiddhe juhavānīti
6.5.19	ekaiva kāryā
6.5.20	sakṛddhy eva sarvasmai yajñāya samidhyate
6.5.21	āyur me yaccha
6.5.22	varco me yaccha
6.5.23	prajāṃ me yaccheti
6.5.24	pura upasādayet
6.5.25	sṛṣṭir vā etad yad agnihotram
6.5.26	yan nopasādayet parācīḥ prajā iyuḥ
6.5.27	yad upasādayati
6.5.28	tasmād idaṃ prajā yatāḥ
6.5.29	tasmād upatiṣṭhante
6.5.30	agnau jyotiḥ
6.5.31	jyotir agnā iti
6.5.32	sāyam agnihotraṃ juhuyāt
6.5.33	garbhiṇyā vācā garbhaṃ dadhāti
6.5.34	mithunayā vācā garbhaṃ dadhāti
6.5.35	sūryo jyotiḥ
6.5.36	jyotis sūrya iti
6.5.37	prātaḥ
6.5.38	taṃ garbhiṇyā vācā mithunayā prajanayati
6.5.39	yan niruktaṃ cāniruktaṃ ca tan mithunam
6.5.40	yad yajuṣā ca manasā ca tan mithunam
6.5.41	tad ajāmi
6.5.42	āhutyor āgneyī sāyamāhutiḥ
6.5.43	saurī prātaḥ
6.5.44	agniḥ pravāpayitā
6.5.45	sūryaḥ prajanayitā
6.5.46	amnas sūrye nimrukte sāyam agnihotraṃ juhuyāt
6.5.47	upodayaṃ sūryasya prātaḥ
6.5.48	agnir eva pravāpayitvā sūryaṃ rātryai garbhaṃ dadhāti
6.5.49	taṃ garbhiṇyā vācā mithunayā prātaḥ prajanayati
6.5.50	etaṃ vai prajāyamānaṃ prajā anuprajāyante
6.5.51	pra prajayā pra paśubhir jāyate yasyaivam agnihotraṃ hūyate
6.5.52	eṣā vā agnihotrasya sthāṇuḥ
6.5.53	yā pūrvāhutis tām atihāya juhuyāt
6.5.54	tam eva parivṛṇakti
6.5.55	abhikrāmaṃ sāyaṃ hotavyam
6.5.56	garbham eva dadhāti
6.5.57	pratikrāmaṃ prātaḥ
6.5.58	praiva janayati
6.5.59	tad āhuḥ
6.5.60	abhikrāmam eva hotavyam
6.5.61	abhikrāntena hi yajñasyardhnoti
6.5.62	yaj juhoti tad devānām
6.5.63	yad uddiśati tena rudraṃ śamayati
6.5.64	yan nimārṣṭi tat pitṝṇām
6.5.65	yat prāśnāti tan manuṣyāṇām
6.5.66	tasmād agnihotraṃ vaiśvadevam ucyate
6.6.1	praiyamedhā vai nāma brāhmaṇā āsan
6.6.2	te sarvam aviduḥ
6.6.3	tat sahaivāviduḥ
6.6.4	te 'gnihotra eva na samarādhayan
6.6.5	teṣāṃ sakṛd eko 'gnihotram ajuhod dvir ekas trir ekaḥ
6.6.6	teṣāṃ yas sakṛd ajuhot tam itarā apṛcchatām
6.6.7	kasmai tvaṃ juhoṣīti
6.6.8	ekadhaivedam iti
6.6.9	abravīt
6.6.10	prajāpatiḥ prajāpataya evāhaṃ juhomīti
6.6.11	teṣāṃ yo dvir ajuhot tam itarā apṛcchatām
6.6.12	kasmai tvaṃ juhoṣīti
6.6.13	agnaye caiva sāyaṃ prajāpataye ceti
6.6.14	abravīt
6.6.15	sūryāya ca prātaḥ prajāpataye ceti
6.6.16	teṣām yas trir ajuhot tam itarā apṛcchatām
6.6.17	kasmai tvaṃ juhoṣīti
6.6.18	agnaye sūryāya prajāpataye iti
6.6.19	abravīt
6.6.20	tebhya eva sāyaṃ juhomi
6.6.21	tebhyaḥ prātar iti
6.6.22	teṣāṃ yo dvir ajuhot sa ārdhnot
6.6.23	sa bhūyiṣṭho 'bhavat
6.6.24	prajayātītarau śriyākrāmat
6.6.25	tasya prajām itarayoḥ praje sajātatvam upaitām
6.6.26	tasmād dve hotavye yajuṣā ca manasā ca
6.6.27	yām eva sa ṛddhim ārdhnot tām ṛdhnoti
6.6.28	yadi sāyam ahute 'gnihotre pūrvo 'gnir anugacched agnihotram adhiśrityonnīyāgninā pūrveṇoddrutyāgnihotreṇānūddravet
6.6.29	āhutyaivainaṃ cyāvayati
6.6.30	yo brāhmaṇo bahuvit syāt sa uddharet
6.6.31	sarveṇaivainaṃ brahmaṇoddharati
6.6.32	yat purā dhanam adāyī syāt tad dadyāt
6.6.33	acyutenaivainaṃ cyāvayati
6.6.34	yadi prātar ahute 'gnihotre 'paro 'gnir anugacched anugamayitvā pūrvaṃ mathitvāparam uddhṛtya juhuyāt
6.6.35	saiva tatra prāyaścittiḥ
6.6.36	yadi tvareta pūrvam agnim anvavasāya tataḥ prāñcam uddhṛtya juhuyāt
6.6.37	saiva tatra prāyaścittiḥ
6.6.38	jāmi nu tad yo 'sya pūrvo 'gnis tam aparaṃ karoti
6.6.39	anyatraivāvasāyāgniṃ mathitvoddhṛtya juhuyāt
6.6.40	saiva tatra prāyaścittiḥ
6.6.41	tataś śvo 'gnaye tapasvate janadvate pāvakavata iṣṭiṃ nirvapet
6.6.42	yadā vā agnis saṃtapyate 'tha jāyata oṣadhayaḥ pāvakāḥ
6.6.43	oṣadhīr evāsmai pāvakā bhāgadheyam apidadhāti
6.6.44	na gārham anubudhyate
6.6.45	yadā hy evāsmai nāpidadhaty athaiṣo 'nugacchati
6.6.46	yau panthānā abhitas tau darśapūrṇamāsau
6.6.47	yā madhye sṛtis tad agnihotram
6.6.48	evaṃ vā agnihotriṇe darśapūrṇamāsine svargo loko 'nubhāti
6.6.49	manasā vā imāṃ prajāpatir vediṃ paryagṛhṇāt
6.6.50	agnihotriṇe tatra yat kiṃ ca dadāti tad barhiṣyam
6.6.51	yathā sanneṣu nārāśaṃseṣu dadāty evam eṣa dadāti yat kiṃ ca dadāti
6.6.52	madhya eva yajñasya dyāvāpṛthivī etasya sadohavirdhāne ahorātrāṇīdhmo diśaḥ paridhayaḥ pruṣvāḥ prokṣaṇīr oṣadhayo barhir yajamāno yūpaḥ
6.6.53	na sambhavan vadet
6.6.54	paśur eva bhūtvā sambhavati
6.6.55	aharahar vai paśavas sambhavanto 'tha medhyāḥ
6.6.56	na rājanyasyāgnihotram asti
6.6.57	avratyo hi sa hanti
6.6.58	vrataṃ na vicchindyāt
6.6.59	paurṇamāsīṃ ca rātrīm amāvasyāṃ ca juhuyāt
6.6.60	te hi vrataṃ gopāyati
6.6.61	yāny ahāni na juhuyāt tāny asya brāhmaṇāyāgre gṛha upahareyuḥ
6.6.62	agnir vai brāhmaṇaḥ
6.6.63	agnā eva taj juhoti
6.6.64	tad asya svaditam eṣṭaṃ bhavati
6.7.1	vācā vai saha manuṣyā ajāyantarte vāco devāś cāsurāś ca
6.7.2	te yan manuṣyā avadaṃs tad evābhavan
6.7.3	te devāś cāsurāś ca prajāpatim abruvan
6.7.4	ime vāvedam abhūvann iti
6.7.5	sa vācas satyaṃ niramimīta
6.7.6	bhūr bhuvas svar iti
6.7.7	yat turīyam anṛtaṃ tan manuṣyeṣu nyadadhāt
6.7.8	etad vai vāco 'nṛtaṃ yan manuṣyā vadanti
6.7.9	bhūr iti
6.7.10	imām asṛjatāgniṃ rathaṃtaraṃ trivṛtaṃ gāyatrīm
6.7.11	bhuvar iti
6.7.12	antarikṣaṃ vātaṃ vāmadevyaṃ triṣṭubhaṃ pañcadaśam
6.7.13	svar iti
6.7.14	divaṃ sūryaṃ bṛhad ekaviṃśaṃ jagatīm
6.7.15	bhūr bhuvas svar agnau jyotir jyotir agnā iti
6.7.16	agnihotraṃ juhuyāt
6.7.17	etad vai vācas satyam
6.7.18	etan mithunam
6.7.19	etad brahma
6.7.20	tenaiva juhoti
6.7.21	imā evaitad iṣṭakā upadhatte
6.7.22	imā evaitad iṣṭakā upadhāyottamaṃ nākaṃ rohati
6.7.23	uttamas samānānāṃ bhavati yasyaivam agnihotraṃ hūyate
6.7.24	vācaṃ yacched agnihotra unnīyamāne
6.7.25	tapasā vai prajāpatiḥ prajā asṛjata
6.7.26	yan na vyāharat tad evātapyata
6.7.27	sṛṣṭir vā etad yad agnihotram
6.7.28	sṛṣṭir etad vratam
6.7.29	tā udbhavas sthety udabhāvayat
6.7.30	yarhi bindava iva syus tarhy avekṣeta
6.7.31	udbhavas stha
6.7.32	ud ahaṃ prajayā pra paśubhir bhūyāsam iti
6.7.33	udbhūtir vā etat prabhūtir yad agnihotram
6.7.34	ut prajayā pra paśubhir bhavati yasyaivam agnihotraṃ hūyate
6.7.35	agnināvekṣate
6.7.36	prajananaṃ vā etad yad agnihotram
6.7.37	agniḥ prajanayitā
6.7.38	praiva janayati
6.7.39	reto vā etad yad agnihotram
6.7.40	na suśṛtaṃ kuryāt
6.7.41	retaḥ krūḍayet
6.7.42	no aśṛtam
6.7.43	antareṇaiva syāt
6.7.44	rudra mṛḍa
6.7.45	anārbhava mṛḍa
6.7.46	dhūrte namas te 'stv iti
6.7.47	hutvodaṅṅ uddiśet
6.7.48	etāni vai rudrasya krūrāṇi nāmāni
6.7.49	tair eṣa prajā hinasty agnihotre bhāgadheyam icchamānaḥ
6.7.50	tāny evāsya pratinudati
6.7.51	tāni śamayati
6.7.52	yarhy ayaṃ devaḥ prajā abhimanyeta sajūr jātavedo divā pṛthivyā haviṣo vīhi svāheti
6.7.53	dvādaśa rātrīr agnihotraṃ juhuyāt
6.7.54	yā vā agner jātavedasas tanūs tayaiṣa prajā hinasty agnihotre bhāgadheyam icchamānaḥ
6.7.55	tām evāsya prīṇāti
6.7.56	tasyai taj juhoti
6.7.57	tad ajāmi
6.7.58	āhutyor āgneyy eṣāgneyītarā
6.7.59	saṃvatsaraṃ vā etam indhate 'gniṃ vaiśvānaram
6.7.60	na vā etasya saṃvatsare 'pyasti na vaiśvānare yo 'nāhitāgniḥ
6.7.61	yāni dārūṇi te māsāḥ
6.7.62	ye sthūlā aṅgārās te ṛtavaḥ
6.7.63	ye 'ṇīyāṃsas te 'rdhamāsā murmurā ahorātrāṇi
6.7.64	yat suvarṇaṃ jyotis tad bārhaspatyam
6.7.65	yan na suvarṇaṃ na lohitaṃ tan maitram
6.7.66	yal lohitaṃ tad vāruṇam
6.7.67	yat sadhūmaṃ tad vaiśvadevam
6.7.68	yatrāṅgāreṣv agnir lelāyeva tad asyāsyam āvir nāma
6.7.69	tad brahma
6.7.70	tasmin hotavyam
6.7.71	mukhena vā aśnāti
6.7.72	aṅgānyavatyāviḥ prajāsu bhavati
6.7.73	śvaśśvo vasīyān bhavati yasyaivam agnihotraṃ hūyate
6.8.1	odanapacano gārhapatya āhavanīyo madhyādhidevanam āmantraṇam
6.8.2	eṣā vai virāṭ pañcapadā
6.8.3	tām evāpnoti
6.8.4	tām avarunddhe
6.8.5	yasya hy eṣāvaruddhā sa manuṣyāṇāṃ śreṣṭho bhavati
6.8.6	yadi sāyam agnihotrasya kālo 'tipadyeta
6.8.7	doṣā vastos svāheti
6.8.8	juhuyāt
6.8.9	saiva tatrāhutiḥ
6.8.10	tenāsya tad anatipannaṃ bhavati
6.8.11	yadi prātar agnihotrasya kālo 'tipadyeta
6.8.12	divā vastos svāheti
6.8.13	juhuyāt
6.8.14	saiva tatrāhutiḥ
6.8.15	tenāsya tad anatipannaṃ bhavati
6.8.16	na svāhākuryāt
6.8.17	svāhākāro vā agnihotrasyāhutiṃ yuvate
6.8.18	yarhi vāk pravadet tarhi juhuyāt
6.8.19	sa hy agnihotrasya vaṣaṭkāraḥ
6.8.20	sajūr agnir divā pṛthivyeti
6.8.21	dyāvāpṛthivī agniṃ tān eva prīṇāti
6.8.22	tān avarunddhe
6.8.23	sajūr devena savitreti
6.8.24	na hi savitur ṛta āhutir asti
6.8.25	sajūḥ pūṣṇāntarikṣeṇeti
6.8.26	paśavo vai pūṣā paśavo 'ntarikṣam
6.8.27	paśūn evāvarunddhe
6.8.28	sajū rātryendravatyā svāheti
6.8.29	rātrīm evaitad abhijuhoti
6.8.30	na hīndrād ṛta āhutir asti
6.8.31	devā vai purāgnihotram ahauṣuḥ
6.8.32	tasmāt purā bṛhan mahān ajani
6.8.33	sajūr ahnendravatā svāheti
6.8.34	bārhataṃ vā ahar bārhatas sūryaḥ
6.8.35	ahaś caivāsyaitat sūryaś cābhijitā abhihutau bhavataḥ
6.8.36	ānuṣṭubhī vai rātrī traiṣṭubham ahaḥ
6.8.37	rātrīṃ caivaitad ahaś cābhijuhoti
6.8.38	agne 'dābhya juṣasva svāheti
6.8.39	uttarām āhutiṃ juhoti
6.8.40	yathāgnaye samavadyaty evam eva tat
6.8.41	apiprer agne svāṃ tanvam
6.8.42	ayāḍ dyāvāpṛthivī
6.8.43	ūrjam asmāsu dhehīti
6.8.44	tṛṇam aktvānupraharati
6.8.45	saṃsthitir evaiṣā svagākṛtiḥ
6.8.46	agnihotrasya vā eṣo 'śāntam anu prajā hinasti
6.8.47	yat tṛṇam aktvānu praharati
6.8.48	tenaivainac chamayati
6.8.49	agne gṛhapate juṣasva svāheti
6.8.50	sruveṇa gārhapatye juhoti
6.8.51	yathā patnīs saṃyājayaty evam eva tat
6.8.52	anu vā eṣa etad dhyāyati
6.8.53	yat paścādhiśritya puro juhoti
6.8.54	yat sruveṇa gārhapatye juhoti
6.8.55	tenaivainaṃ prīṇāti
6.8.56	ananudhyāyinaṃ karoti
6.8.57	āsyāgnihotrī prajāyāṃ jāyate śvaśśvo vasīyān bhavati yasyaivam agnihotraṃ hūyate
7.4.1	agnihotre stomo yoktavyaḥ
7.4.2	yasya vā agnihotre stomo yujyate vasīyān bhavati
7.4.3	upaprayanto adhvaram iti
7.4.4	prajā vā imā upa
7.4.5	tās satsatstomaḥ
7.4.6	tā evopayunakti
7.4.7	asya pratnām anu dyutam iti
7.4.8	devā vai pratnam
7.4.9	te satsatstomaḥ
7.4.10	tān eva prāyukta
7.4.11	svargāya
7.4.12	upopen nu maghavan
7.4.13	bhūya in nu ta iti
7.4.14	iyaṃ vā upa
7.4.15	svargam evetvāsyāṃ pratitiṣṭhati
7.4.16	yā vai prajā ābhaviṣyantīs tā upa
7.4.17	tā evopayunakti
7.4.18	pari te dūḍabho ratha iti
7.4.19	stomam evaitayā yuktaṃ parigṛhṇāti
7.4.20	agnir mūrdhā divaḥ kakud iti
7.4.21	eṣā mithunā retasvatī paśavyā
7.4.22	yāsau dhurāṃ gāyatrī prathamā saiṣā gāyatryopāsthita
7.4.23	ubhā vām indrāgnī āhuvadhyā iti
7.4.24	sūryo vā indraḥ
7.4.25	so 'gniṃ naktaṃ praviśati
7.4.26	ubhā evainau saheṭṭe
7.4.27	yāsau dhurāṃ triṣṭup prathamā saiṣā triṣṭubhopāsthita
7.4.28	ayam iha prathamo dhāyi dhātṛbhir iti
7.4.29	agnir hy evāsmiṃl loka iha prathamo 'dhīyata
7.4.30	yāsau dhurāṃ jagatī prathamā saiṣā jagatyopāsthita
7.4.31	ayaṃ te yonir ṛtviya iti
7.4.32	iyaṃ hy agner yonir agnis sūryasya
7.4.33	yāsau dhurām anuṣṭup prathamā saiṣānuṣṭubhopāsthita
7.4.34	dadhikrāvṇo akāriṣam iti
7.4.35	eṣā vā agneḥ paśavyā tanūr yā dadhikrāvatī
7.4.36	tām evāsya gṛhṇāti
7.4.37	upasthāyukā enaṃ paśavo bhavanti
7.4.38	paśur vā agniḥ
7.4.39	yathā vai gaur jīryati yathāśvo yathā puruṣa evam eṣa āhito jīryati
7.4.40	agnyādheyasyargbhir upastheyaḥ
7.4.41	tanvo vā asyaitāḥ
7.4.42	tābhir evainaṃ punarṇavaṃ karoti
7.4.43	yac chandobhir upatiṣṭhate
7.4.44	tair evainaṃ punarṇavaṃ karoti
7.4.45	yathāgra āhita evam asya bhavati
7.4.46	upatiṣṭhate
7.4.47	yoga evāsyaiṣa
7.4.48	dama evāsyaiṣa
7.4.49	yācña evāsyaiṣa
7.4.50	yathā śreyasa āhṛtya namasyaty evam eva tat
7.5.1	agnīṣomīyayā pūrvapakṣa upatiṣṭheta
7.5.2	agnīṣomayor vā etad bhāgadheyaṃ yat paurṇamāsam
7.5.3	tābhyām evainaṃ paridadāti
7.5.4	tā enam anapakrāmantau gopāyataḥ
7.5.5	aindrāgnyāparapakṣe
7.5.6	indrāgnyor vā etad bhāgadheyaṃ yad amāvasyā
7.5.7	tābhyām evainaṃ paridadāti
7.5.8	tā enam anapakrāmantau gopāyataḥ
7.5.9	agnīṣomā evainaṃ pūrvapakṣāya paridattaḥ
7.5.10	indrāgnī aparapakṣāya
7.5.11	saṃpradāyaṃ ha vā enaṃ devā anapakrāmanto gopāyanti ya evaṃ vidvān agnim upatiṣṭhate
7.5.12	kasmai kam agnir upasthīyata iti
7.5.13	āhuḥ
7.5.14	aśitraṃ vā etad agneḥ
7.5.15	yad agnim upatiṣṭhate
7.5.16	agnaya evaitad aśitraṃ kriyate
7.5.17	sāyam upatiṣṭhate na prātaḥ
7.5.18	tasmāt sāyam atithaye pratyenaso nota tathā prātaḥ
7.5.19	yajñasyayajñasya vā āśīr asti
7.5.20	yad agnim upatiṣṭhate
7.5.21	agnihotrasyaivaitām āśiṣam āśāste
7.5.22	prajāpatiḥ prajā asṛjata
7.5.23	so 'gnim evāgre 'sṛjata
7.5.24	tasmā etad bhāgadheyam akalpayad yad agnyupasthānam
7.5.25	yad agnim upatiṣṭhate
7.5.26	svenaivainaṃ bhāgadheyena samardhayati
7.5.27	agnir vai prayuktim abhyakāmayata yathāśvo rathakāmyati
7.5.28	yad agnim upatiṣṭhate
7.5.29	praivainaṃ yuṅkte
7.5.30	kāmam asyardhnoti
7.5.31	manuṣyasyen nu yaḥ kāmam ṛdhnoti sa vasīyān bhavati
7.5.32	ṛdhnoti vasīyān bhavati ya evaṃ vidvān agnim upatiṣṭhate
7.5.33	upeti
7.5.34	sambhavaty evaitayā
7.5.35	agnir mūrdheti
7.5.36	reta evaitayā prasiñcati
7.5.37	ubhā vām indrāgnī iti
7.5.38	prāṇāpānau vā indrāgnī
7.5.39	prāṇāpānā evaitayā dadhāti
7.5.40	ayam iha prathamo dhāyīti
7.5.41	garbham evaitayā dadhāti
7.5.42	asya pratnām anu dyutam iti
7.5.43	ūdha evaitayā karoti
7.5.44	ayaṃ te yonir ṛtviya iti
7.5.45	janayati caivaitayā vardhayati ca
7.5.46	kﾱptā ha vā asya prajā jāyate ya evaṃ vidvān agnim upatiṣṭhate
7.6.1	ahar vai devānām āsīd rātry asurāṇām
7.6.2	te devās tamaso 'ndhaso mṛtyo rātryā abhyāplavamānād abibhayuḥ
7.6.3	te chandobhir agnim anvārabhanta
7.6.4	gāyatryā vasavas triṣṭubhā rudrā jagatyādityā ambhas stheti paśavaḥ indhānā iti manuṣyāḥ
7.6.5	te devās tamaso 'ndhaso mṛtyo rātryāḥ pāram ataran
7.6.6	yac chandobhir agnim upatiṣṭhate
7.6.7	tamasa evaiṣāndhaso mṛtyo rātryāḥ pāratīrtiḥ
7.6.8	tvam agne sūryavarcā iti
7.6.9	agnaya evaitām āśiṣam āśāste
7.6.10	saṃ mām āyuṣā varcasā sṛjeti
7.6.11	ātmana evaitām āśiṣam āśāste
7.6.12	saṃ tvam agne sūryasya jyotiṣāgathā iti
7.6.13	agnaya evaitām āśiṣam āśāste
7.6.14	sam ṛṣīṇāṃ stuteneti
7.6.15	chandāṃsi vā ṛṣīṇāṃ stutam
7.6.16	chandobhir evainaṃ samardhayati
7.6.17	saṃ priyeṇa dhāmneti
7.6.18	paśavo vā agneḥ priyaṃ dhāma
7.6.19	paśubhir evainaṃ samardhayati
7.6.20	sam aham āyuṣā saṃ varcasā saṃ prajayā saṃ rāyaspoṣeṇa gmīyeti
7.6.21	ātmana evaitām āśiṣam āśāste
7.6.22	indhānās tvā śataṃ himā iti
7.6.23	etaddha vai dāśarma āruṇim uvācāgnim ādadhivāṃsam udgātaḥ kenāgnir upastheya iti
7.6.24	tasmai haitad agnyupasthānam uvāca
7.6.25	sa hovāca
7.6.26	anayopastheya indhānās tvā śataṃ himā iti
7.6.27	yo vā etayopatiṣṭhate pāpīyān asmād bhrātṛvyo bhavati
7.6.28	pāpīyān sapatnas sarvam āyur eti
7.6.29	ā jīvitor annam atti
7.6.30	āyurdhā agne 'si
7.6.31	āyur me dhehīti
7.6.32	ātmana evaitām āśiṣam āśāste
7.6.33	vayodhā agne 'si
7.6.34	vayo me dhehīti
7.6.35	ātmana evaitām āśiṣam āśāste
7.6.36	tanūpā agne 'si
7.6.37	tanvaṃ me pāhīti
7.6.38	ātmana evaitām āśiṣam āśāste
7.6.39	yan me agna ūnaṃ tanvas tan ma āpṛṇeti
7.6.40	yad evāsyonam ātmanas tad āpūrayate
7.6.41	agnes samid asi
7.6.42	abhiśastyā mā pāhi somasya yamasyeti
7.6.43	sarvasmād evainam etāḥ pānti
7.6.44	agne yat te tapas tena taṃ pratitapa yo 'smān dveṣṭi yaṃ ca vayaṃ dviṣma iti
7.6.45	tenaivainaṃ pratitapati pratiśocati pratitityakti pratyarcati pratiharati
7.6.46	etaddha vā āruṇir uvāca
7.6.47	etenāhaṃ sarvān sapatnān sarvān bhrātṛvyān abhyabhavam iti
7.6.48	śreyāñchreyān ātmanā bhavati pāpīyānpāpīyān ya enaṃ dveṣṭi yo 'smā arātīyati ya evaṃ vidvān agnim upatiṣṭhate
7.6.49	agne rucāṃ pate
7.6.50	namas te ruce
7.6.51	mayi rucaṃ dhehīti
7.6.52	sarvā eva śucaś śamayitvā rucam ātman dhatte
7.6.53	citrāvaso svasti te pāram aśīya
7.6.54	arvāgvaso svasti te pāram aśīyeti
7.6.55	rātrī vai citrāvasur ahar arvāgvasuḥ
7.6.56	ahorātrayor evaiṣā parītiḥ
7.6.57	na naktaṃ na divārtim ārchati ya evaṃ veda
7.6.58	bhaṅge vā ete yajñasyāgnī rātry asā ādityo 'haḥ
7.6.59	ete eva bhaṅge īṭṭa īśvaro bhūtaṃ ca bhaviṣyac cājñātor ya evaṃ veda
7.7.1	ambhas stheti
7.7.2	ambho hy etāḥ
7.7.3	mahas stheti
7.7.4	maho hy etāḥ
7.7.5	ūrjas stheti
7.7.6	ūrjo hy etāḥ
7.7.7	rāyaspoṣas stheti
7.7.8	rāyaspoṣo hy etāḥ
7.7.9	revatī ramadhvam iti
7.7.10	paśavo vai revatīḥ
7.7.11	paśava etad yad antarāgnī
7.7.12	sva evainā goṣṭhe ramayāmakaḥ
7.7.13	asmin yonā iti
7.7.14	eṣa hy āsāṃ yoniḥ
7.7.15	asmin goṣṭha iti
7.7.16	eṣa hy āsāṃ goṣṭhaḥ
7.7.17	ayaṃ vo bandhur ito māpagāteti
7.7.18	upopaivainaṃ paśavo yanti
7.7.19	nāpakrāmanti ya evaṃ vidvān agnim upatiṣṭhate
7.7.20	eti vā eṣo 'smāl lokād yo 'gnim upatiṣṭhate
7.7.21	ambhas stheti
7.7.22	paśavo vā ambhaḥ paśavo 'ntarikṣam
7.7.23	paśuṣv eva pratitiṣṭhati
7.7.24	bibhyati vai devebhyaḥ paśavaḥ
7.7.25	devānām eṣa eko yo 'gnim upatiṣṭhate
7.7.26	te 'smād īśvarāḥ pratrasaḥ
7.7.27	saṃhitāsi viśvarūpeti
7.7.28	etāni vai gor nāmāni
7.7.29	saṃhitā viśvarūpā gauḥ
7.7.30	tāny evāsya gṛhṇāti
7.7.31	apratrāsāya
7.7.32	saṃhitāsi viśvarūpeti
7.7.33	rūpeṇa rūpeṇa hy eṣā saṃhitā
7.7.34	ā morjā viśā gaupatyenā prajayā rāyaspoṣeṇeti
7.7.35	etair hy eṣā viśanty āviśati
7.7.36	mayi vo rāyaś śrayantāṃ sahasrapoṣaṃ vaḥ puṣeyam iti
7.7.37	sāhasrīm eva puṣṭiṃ nyaṅkte
7.7.38	vatsaṃ parāhanti
7.7.39	vatsanikāntāḥ paśavaḥ
7.7.40	paśūnām anukśātyai
7.7.41	abhikā enaṃ paśavo bhavanti
7.7.42	sapta vai bandhumatīr iṣṭakā agnau citya upadhīyante
7.7.43	tās tā amuṣmai lokāya sapta grāmyāḥ
7.7.44	tā atropadheyā gauś cāśvaś cāviś cājā cāśvataraś ca gardabhaś ca puruṣaḥ
7.7.45	yad gāṃ parāhanti
7.7.46	tā evaitad upadhatte
7.7.47	atho gavaivainaṃ cinute
7.8.1	saṃ paśyāmi prajā aham iti
7.8.2	sarvā eva prajā avarunddhe
7.8.3	iḍaprajaso mānavīr iti
7.8.4	aiḍīr hi prajā mānavīḥ
7.8.5	ye ca vai grāmyāḥ paśavo ye cāraṇyās ta ubhaye naktaṃ saṃsṛjyante
7.8.6	tasmād api ye 'lpāḥ paśavas te naktaṃ bahava iva dṛśyante
7.8.7	ta īśvarā amuṃ lokam anupadaḥ
7.8.8	yad etad yajur vadati
7.8.9	asminn evaināṃl loke yacchati
7.8.10	agnir vā etasyāsmiṃl loke 'gre jāyate
7.8.11	ya āhitāgnis so 'sya paśūn upajāyamānān hinasti
7.8.12	upa tvāgne divediva iti
7.8.13	upaivainaṃ jāyamānebhyaś śamayati
7.8.14	doṣāvastar dhiyā vayaṃ namo bharanta emasīti
7.8.15	namasvatyopāsthita
7.8.16	rājantam adhvarāṇāṃ gopām ṛtasya dīdivim
7.8.17	vardhamānaṃ sve dama iti
7.8.18	vṛdhadvatyā
7.8.19	sa naḥ piteva sūnave 'gne sūpāyano bhava
7.8.20	sacasvā nas svastaya iti
7.8.21	svastimatyā
7.8.22	agne tvaṃ no antama iti
7.8.23	etaddha vai divodāso bhaimasenir āruṇim uvāca
7.8.24	agnim ādadhivāṃsam udgātaḥ kena gārhapatya upastheya iti
7.8.25	tasmai haitā uvāca
7.8.26	sa hovāca
7.8.27	ābhir upastheyo 'gne tvaṃ no antama uta trātā śivo bhavā varūthya iti
7.8.28	eṣā vā agneḥ priyā tanūr yā varūthyā
7.8.29	priyayaivainaṃ tanvopāsthita
7.8.30	dvipadābhiḥ
7.8.31	dvipāt puruṣaḥ
7.8.32	gṛhā gārhapatyaḥ
7.8.33	gṛheṣv eva pratitiṣṭhati
7.8.34	tisraḥ pūrvāś catasra etāḥ
7.8.35	tās sapta
7.8.36	sapta grāmyāḥ paśavaḥ
7.8.37	tān evāvarunddhe
7.8.38	ūrjā vaḥ paśyāmi
7.8.39	ūrjā mā paśyateti
7.8.40	ūrjam eva gṛheṣu paśuṣv ātman dhatte
7.8.41	atho yā amūr iṣṭakā upadhatte tā evaitat kalpayati
7.8.42	iḍās stha madhukṛta iti
7.8.43	iḍā hy etā madhukṛtaḥ
7.8.44	syonā māviśateraṃmada iti
7.8.45	syonā hy etā irayā sahāviśanti
7.8.46	mayi vo rāyaś śrayantāṃ sahasrapoṣaṃ vaḥ puṣeyam iti
7.8.47	sāhasrīm eva puṣṭiṃ nyaṅkte
7.8.48	vatsaṃ parāhanti
7.8.49	vatsanikāntāḥ paśavaḥ
7.8.50	paśūnām anukśātyai
7.8.51	abhikā enaṃ paśavo bhavanti
7.8.52	atho iṣṭakām evaitāṃ gārhapatya upadhatte
7.9.1	mahi trīṇām avo 'stv iti
7.9.2	eṣa prājāpatyas tricaḥ
7.9.3	prājāpatyā imāḥ prajāḥ
7.9.4	sarvā eva prajā avarunddhe
7.9.5	prajāpatir vā etāḥ
7.9.6	prajāpatim evaitad upetya sarvam āptvā sarvam avarudhya
7.9.7	somānaṃ svaraṇaṃ kṛṇuhi brahmaṇaspata iti
7.9.8	brāhmaṇaspatyā
7.9.9	brahmavarcasam evaitayātman dhatte
7.9.10	vaiśvadevīr vā etāḥ
7.9.11	vaiśvadevīr imāḥ prajāḥ
7.9.12	brahmaṇo yoneḥ prajāḥ prajāyante
7.9.13	yad eṣā brāhmaṇaspatyā
7.9.14	brahmaṇa evainā yoneḥ prajanayati
7.9.15	etābhir vā aditiḥ putrān anvaikṣata
7.9.16	yat somam āharann amuṣmāl lokāt svasti punar āgacchan saha somena
7.9.17	yam eva kāmaṃ kāmayate taṃ spṛṇoti
7.9.18	yaṃ kāmayeta
7.9.19	svasti punar āgacched iti
7.9.20	tam etābhir anvīkṣeta
7.9.21	svasty eva punar āgacchati
7.9.22	kadā cana starīr asi pari te dūḍabho ratha iti
7.9.23	stomasyaivaitad yogaḥ
7.9.24	kadā cana starīr asīti
7.9.25	etaddha vā āruṇir uvāca
7.9.26	na tāvad rātrīṃ staryam uvasa yāvad etām ṛcam aśṛṇavam iti
7.9.27	na rātrīṃ staryaṃ vasati ya evaṃ veda
7.9.28	gāyatro vā agniḥ
7.9.29	gāyatracchandās taṃ chandasā vyardhayati
7.9.30	yad vicchandobhir upatiṣṭhate
7.9.31	yad eṣā gāyatry uttamā
7.9.32	svenaivainaṃ chandasā samardhayati
7.9.33	sarvaṃ vā eṣa āptvā sarvam avarudhya svargaṃ lokam eti yo 'gnim upatiṣṭhate
7.9.34	vy asya prajā chidyate
7.9.35	yat putraṃ hvayati
7.9.36	prajām evānusaṃtanoti
7.9.37	mānuṣam iva vā etad upāvartate
7.9.38	yat putraṃ hvayati
7.9.39	acchinno daivyas tantur mā manuṣyaś chedīti
7.9.40	devalokaṃ caiva manuṣyalokaṃ ca saṃtanoti
7.9.41	ubhau lokā ājayati
7.9.42	nimrado 'sīti
7.9.43	ava taṃ gṛhṇāti yo 'sya paścād bhrātṛvyaḥ
7.9.44	abhibhūr asīti
7.9.45	abhi taṃ bhavati ya enena sadṛṅ
7.9.46	prabhūr asi
7.9.47	prāhaṃ tam atibhūyāsam iti
7.9.48	ati taṃ krāmati ya evainaṃ pūrvo 'tikrānto bhrātṛvyaḥ
7.9.49	pūṣā mā prapathe pātu
7.9.50	pūṣā mā paśupāḥ pātu
7.9.51	pūṣā mādhipatiḥ pātv iti
7.9.52	iyaṃ vai pūṣā prapathe
7.9.53	antarikṣaṃ paśupāḥ
7.9.54	dyaur adhipatiḥ
7.9.55	ima evainaṃ lokāḥ pānti
7.9.56	agniṃ saminddhe
7.9.57	anusaṃtatyai
7.9.58	prācī dig agnir devateti
7.9.59	etā eva sa devatā ṛtvā parābhavati ya enam etābhyo digbhyo 'bhidāsati
7.9.60	jyotiṣe tantava āśiṣam āśāsa iti
7.9.61	āśiṣam evāśāste
7.9.62	yo 'sya priyaḥ putras syāt tasya nāma gṛhṇīyāt
7.9.63	tasminn eva tā āśiṣo dadhāti
7.10.1	ahar vāvāsīn na rātrī
7.10.2	sā yamī bhrātaraṃ mṛtaṃ nāmṛṣyata
7.10.3	tāṃ yad apṛcchan yami karhi te bhrātāmṛteti
7.10.4	adyety evābravīt
7.10.5	te devā abruvan
7.10.6	antardadhāma
7.10.7	idaṃ rātrīṃ karavāmeti
7.10.8	te rātrīm akurvan
7.10.9	te rātryāṃ bhūtāyāṃ paśūn nāpaśyan
7.10.10	sāvet
7.10.11	na vai paśyantīti
7.10.12	sā na vyaucchat
7.10.13	arekṇasyat paśuṣu
7.10.14	tān devā icchantaḥ palyāyanta
7.10.15	tāṃś chandobhir anvapaśyan
7.10.16	tasmāc chandobhir naktam agnir upastheyaḥ
7.10.17	paśūnām anukśātyai
7.10.18	nāsmāt paśavas tiro bhavanti ya evaṃ veda
7.10.19	sāvet
7.10.20	anu vā akhyann iti
7.10.21	sā vyaucchat
7.10.22	te devā abruvan
7.10.23	amā vai no vasv abhūd iti
7.10.24	sāmāvasyā
7.10.25	amā ha vā asya vasu bhavati
7.10.26	vindate 'nyasya vasu nāsyānyo vasu vindate ya evaṃ vidvān agnim upatiṣṭhate
7.10.27	devā vā ahno rakṣāṃsi niraghnan
7.10.28	tāni rātrīṃ prāviśan
7.10.29	tāṃ devā na vyetum adhṛṣṇuvan
7.10.30	ta indram abruvan
7.10.31	tvaṃ vai na ojiṣṭho 'si
7.10.32	tvam imāṃ vīhīti
7.10.33	stuta meti
7.10.34	abravīt
7.10.35	nāstuto vīryaṃ kartum arhāmīti
7.10.36	te 'bruvan
7.10.37	eṣa te 'gnir nediṣṭham
7.10.38	sa tvā stautv iti
7.10.39	tam agnir astaut
7.10.40	sa stutas sarvā mṛdhas sarvā nāṣṭrās sarvāṇi rakṣāṃsy atarat
7.10.41	indro yajamānaḥ
7.10.42	yad agnim upatiṣṭhate
7.10.43	sarvā eva mṛdhas sarvā nāṣṭrās sarvāṇi rakṣāṃsi tarati
7.10.44	nāsya naktaṃ rakṣāṃsīśate ya evaṃ veda
7.10.45	tvaṣṭā vai bhūtvā prajāpatiḥ prajā asṛjata
7.10.46	tvaṣṭā yajamānaḥ
7.10.47	sa yad vācāvadat tad abhavat
7.10.48	yad vai vācā vadati tad bhavati
7.10.49	yadyad eva vācā vadati tattad bhavati tattat sṛjate
7.11.1	dhanaṃ me śaṃsya pāhi
7.11.2	tan me gopāyeti
7.11.3	pravatsyann āhavanīyam upatiṣṭheta
7.11.4	dhanasya vā eṣa goptā
7.11.5	tad evāsmai paridadāti
7.11.6	mama nāma prathamaṃ jātaveda iti
7.11.7	agninaivaitat tanvaṃ viparidhatte
7.11.8	yathānte sato 'gnihotraṃ hutaṃ yatheṣṭam evam asyāpi pravasato bhavati
7.11.9	prajāṃ me narya pāhi
7.11.10	tāṃ me gopāyeti
7.11.11	prajāyā vā eṣa goptā
7.11.12	tām evāsmai paridadāti
7.11.13	imān me mitrāvaruṇau gṛhān gopāyataṃ yuvam iti
7.11.14	mitreṇa ca vā imāḥ prajā guptāḥ krūreṇa ca
7.11.15	mitraṃ mitraḥ krūraṃ varuṇa iyaṃ pūṣā
7.11.16	etābhya eva devatābhyo gṛhān paridadāti
7.11.17	annaṃ me purīṣya pāhi
7.11.18	tan me gopāyeti
7.11.19	annasya vā eṣa goptā
7.11.20	tad evāsmai paridadāti
7.11.21	dhanaṃ me śaṃsyājugupaḥ
7.11.22	tan me punar dehīti
7.11.23	dhanam eva guptaṃ punar ātman dhatte
7.11.24	agne sahasrākṣa śatamūrdhañ chatateja iti
7.11.25	etair vā etau vyṛdhyete vipravasantau prāṇair apānais tejobhir vīryaiḥ
7.11.26	yad etair upatiṣṭhate
7.11.27	tair eva samṛdhyete
7.11.28	mama ca nāma tava ca jātaveda iti
7.11.29	agninaivaitat tanvaṃ yathāyathaṃ kurute
7.11.30	prajāṃ me naryājugupaḥ
7.11.31	tāṃ me punar dehīti
7.11.32	prajām eva guptāṃ punar ātman dhatte
7.11.33	agne gṛhapata iti
7.11.34	nārtim ārchato 'gniś ca yajamānaś ca
7.11.35	na bhreṣaṃ nītaḥ
7.11.36	annaṃ me purīṣyājugupaḥ
7.11.37	tan me punar dehīti
7.11.38	annam eva guptaṃ punar ātman dhatte
7.15.1	aditir vai prajākāmaudanam apacat
7.15.2	tasyocchiṣṭam āśnāt
7.15.3	sā garbham adhatta
7.15.4	tata ādityā ajāyanta
7.15.5	ya eṣa odanaḥ pacyata ārambhaṇam evaitat kriyate
7.15.6	ākramaṇam eva
7.15.7	prādeśamātrīs samidho bhavanti
7.15.8	etāvān hy ātmā prajāpatinā saṃmitaḥ
7.15.9	agner vai yā yajñiyā tanūr aśvatthe tayā samagacchata
7.15.10	eṣāsya ghṛtyā tanūr yad ghṛtam
7.15.11	yad ghṛtena samidho 'nakti
7.15.12	tābhyām evainaṃ tanūbhyāṃ saṃgamayati
7.15.13	nirmārgasyādadhāti
7.15.14	apagūrtyā vai vīryaṃ kriyate
7.15.15	yan nirmārgasyādadhāti
7.15.16	apagūrtyā eva
7.15.17	saṃvatsaro vai prajananam
7.15.18	agniḥ prajanayitā
7.15.19	tat prajananam
7.15.20	yat purā saṃvatsarād agnau samidha ādadhāti
7.15.21	prajananād evainaṃ prajanayitā prajanayati
7.15.22	abhaktartur vai puruṣaḥ
7.15.23	na hi tad veda yam ṛtum abhijāyate yan nakṣatram
7.15.24	yat samidha ādadhāti
7.15.25	ya evāsyartur yan nakṣatraṃ tad āpnoti
7.15.26	ya eṣa odanaḥ pacyate
7.15.27	yonir evaiṣa kriyate
7.15.28	yat samidha ādhīyante
7.15.29	retas tad dhīyate
7.15.30	saṃvatsare vai reto hitaṃ prajāyate
7.15.31	yat saṃvatsare paryete 'gnim ādhatte
7.15.32	prajātam evainam ādhatte
7.15.33	dvādaśasu rātrīṣu purādheyāḥ
7.15.34	tā hi saṃvatsarasya pratimā
7.15.35	atho tisṛṣv atho dvayor atho pūrvedyuḥ
7.15.36	ādheyās tv evāgnim ādadhānena
7.15.37	ādityā vā ita uttamā amuṃ lokam āyan
7.15.38	te pathirakṣayaḥ
7.15.39	ta iyakṣamāṇaṃ pratinudante
7.15.40	uccheṣaṇabhāgā vā ādityāḥ
7.15.41	yad ucchiṣṭena samidho 'nakti
7.15.42	tebhya eva prāvocata
7.15.43	tebhya eva procya svargaṃ lokam ārohati
8.1.1	diśo vai nākalpanta na prājñāyanta
8.1.2	tata etām agnaye prācīṃ diśam arocayan yat kṛttikāḥ
8.1.3	yat kṛttikāsv agnim ādhatte
8.1.4	prācyām evainaṃ diśy ādhatte
8.1.5	eṣa vāvaikaḥ prāṅ avasyati ya āhitāgniḥ
8.1.6	pratyañco 'nye
8.1.7	āgneyam etan nakṣatraṃ yat kṛttikāḥ
8.1.8	yat kṛttikāsv agnim ādhatte
8.1.9	sva evainaṃ nakṣatra ādhatte
8.1.10	prajāpater vā etac chiro yat kṛttikāḥ
8.1.11	yat kṛttikāsv agnim ādhatte
8.1.12	śīrṣaṇyo mukhyo bhavati
8.1.13	sapta vai kṛttikāḥ
8.1.14	sapta śīrṣaṇyāḥ prāṇāḥ prāṇā indriyāṇi
8.1.15	prāṇān evendriyāṇy āpnoti
8.1.16	puṣṭim āvad bhūyiṣṭham ekaṃ nakṣatram
8.1.17	puṣṭim eva prajāyāḥ paśūnāṃ gacchati
8.1.18	rohiṇyām ādheyaḥ
8.1.19	rohiṇyāṃ vā etaṃ devā ādadhata
8.1.20	tayā roham arohan
8.1.21	tad rohiṇyā rohiṇītvam
8.1.22	rohiṇyāṃ vā etaṃ prajāpatir ādhatta
8.1.23	tayā roham arohat
8.1.24	tad rohiṇyā rohiṇītvam
8.1.25	eṣa vai manuṣyasya svargo loko yad asmiṃl loke vasīyān bhavati
8.1.26	ṛddhyā eva rohiṇyām ādheyaḥ
8.1.27	kālakāñjā vai nāmāsurā āsan
8.1.28	ta iṣṭakā acinvata
8.1.29	tad indra iṣṭakām apy upādhatta
8.1.30	teṣāṃ mithunau divam ākrametām
8.1.31	tatas tām āvṛhat
8.1.32	te 'vākīryanta
8.1.33	tā etau divyau śvānau
8.1.34	yo vyavṛhyata so 'yam ūrṇavābhis svair āntrais saṃtitaṃsati
8.1.35	ojo vāvaiṣāṃ tad vīryam ādhatta
8.1.36	ojo vīryaṃ bhrātṛvyasyādhatte yac citrāyām agnim ādhatte
8.1.37	tad etad aindraṃ nakṣatram abhibhūtimat
8.1.38	pūrvāsu phalgunīṣv ādadhīta yaḥ kāmayeta
8.1.39	bhagī syām iti
8.1.40	bhagasya vā etan nakṣatram
8.1.41	bhagī bhavati
8.1.42	uttarāsv ādadhīta yaḥ kāmayeta
8.1.43	dānakāmā me prajās syur iti
8.1.44	aryamṇo vā etan nakṣatram
8.1.45	eṣo 'ryamā yo dadāti
8.1.46	dānam imāḥ prajā upajīvanti
8.1.47	dānakāmā asmai bhavanti
8.1.48	rājanyasyādadhyāt
8.1.49	sa hi dānam upajīvati
8.1.50	vasantā brāhmaṇenādheyaḥ
8.1.51	vasanto vai brāhmaṇasyartuḥ
8.1.52	sva evainam ṛtā ādhatte
8.1.53	tejo brahmavarcasam upādhatte
8.1.54	grīṣme rājanyenādheyaḥ
8.1.55	grīṣmo vai rājanyasyartuḥ
8.1.56	sva evainam ṛtā ādhatte
8.1.57	ojo vīryam upādhatte
8.1.58	śaradi vaiśyenādheyaḥ
8.1.59	śarad vai vaiśyasyartuḥ
8.1.60	sva evainam ṛtā ādhatte
8.1.61	ūrjaṃ paśūn upādhatte
8.1.62	somena yajā iti vā agnim ādhatte
8.1.63	yasminn eva kasmiṃś cartā ādadhīta somena yakṣyamāṇaḥ
8.1.64	etaddhy avardhayat
8.1.65	somena yajate
8.1.66	phalgunīpūrṇamāsa ādheyaḥ
8.1.67	etad vā ṛtūnāṃ mukham
8.1.68	ṛtumukha evainam ādhatte
8.1.69	śiśira ādheyaḥ
8.1.70	śiśiraṃ vā agner janma
8.1.71	prajātam evainam ādhatte
8.1.72	sarvāsu dikṣv ṛdhnavānīti vā agnim ādhatte
8.1.73	sarvāsu dikṣv agniś śiśire
8.1.74	sarvāsv eva dikṣv ṛdhnoti yaś śiśire 'gnim ādhatte
8.1.75	pūrṇamāse vāmāvasyāyāṃ vādadhīta
8.1.76	etad vai puṇyāham
8.1.77	puṇyāha evainam ādhatte
8.1.78	tasmād iṣṭyā vāgrāyaṇena vā paśunā vā somena vā pūrṇamāse vāmāvasyāyāṃ vā yajeta
8.1.79	eṣa vai yajñaḥ
8.1.80	yajñam evaitat prati yajñam ālabhate
8.2.1	yad vā ime vyaitāṃ yad amuṣyā yajñiyam āsīt tad imām abhyasṛjyatoṣāḥ
8.2.2	yad ūṣā bhavanti
8.2.3	anayor evainaṃ yajñiya ādhatte
8.2.4	prājāpatyā vā ūṣāḥ
8.2.5	śvaśśvo bhūyāṃso bhavanti
8.2.6	prajananāyaivaite
8.2.7	paśūnāṃ vā etat priyaṃ dhāma yad ūṣāḥ
8.2.8	yad ūṣā bhavanti
8.2.9	paśūnām eva priyaṃ dhāmopāpnoti
8.2.10	aleled vā iyaṃ pṛthivī
8.2.11	sābibhet
8.2.12	agnir mātidhakṣyatīti
8.2.13	abibhed agniḥ
8.2.14	haro me vineṣyatīti
8.2.15	ārdreva hīyam āsīt
8.2.16	tāṃ devāś śarkarābhir adṛṃhan
8.2.17	tejo 'gnā adadhuḥ
8.2.18	yac charkarā bhavanti
8.2.19	imām eva dṛṃhati
8.2.20	tejo 'gnau dadhāti
8.2.21	abhimṛtā vā iyaṃ vṛtreṇa
8.2.22	vamriyas tvai tad vidur yatrāsyā jīvaṃ yajñiyam
8.2.23	yad valmīkavapā bhavati
8.2.24	asyā evainaṃ jīve yajñiya ādhatte
8.2.25	āpo vā idam āsan
8.2.26	salilam eva sa prajāpatir varāho bhūtvopanyamajjat
8.2.27	tasya yāvan mukham āsīt tāvatīṃ mṛdam udaharat
8.2.28	seyam abhavat
8.2.29	yad varāhavihataṃ bhavati
8.2.30	asyām evainaṃ pratyakṣam ādhatte
8.2.31	varāho vā asyām annaṃ paśyati
8.2.32	tasmā iyaṃ vijihīte
8.2.33	yad varāhavihataṃ bhavati
8.2.34	tad evānnam avarunddhe
8.2.35	yat tad ādatta tad aditiḥ
8.2.36	yad aprathata tat pṛthivī
8.2.37	yad abhavat tad bhūmiḥ
8.2.38	yad varāhavihataṃ bhavati
8.2.39	prathata eva prajayā paśubhiḥ
8.2.40	nānā vai paśūnām annāny anyad gor annam anyad aśvasyānyad avyā anyad ajāyā anyat puruṣasyāpo 'nnam
8.2.41	yad apa upasṛjati
8.2.42	yāvad evānnaṃ tad avarunddhe
8.2.43	pañcaite saṃbhārāḥ
8.2.44	pañca vai puruṣe vīryāṇi
8.2.45	karoty anayā vīryaṃ karoty anayā karoty anena
8.2.46	yāvad eva vīryaṃ tad āpnoti tat spṛṇoti
8.2.47	pañcaite saṃbhārāḥ
8.2.48	pāṅkto yajñaḥ
8.2.49	yajñam evāvarunddhe
8.2.50	na vā ṛta ūrjo 'nnaṃ dhinoti
8.2.51	ūrg udumbaraḥ
8.2.52	yad audumbarāṇi bhavanti
8.2.53	anna evorjaṃ dadhāti
8.2.54	śamīmayāni bhavanti
8.2.55	mithunatvāya
8.2.56	agniṃ vai sṛṣṭaṃ prajāpatis taṃ śamyāgre samainddha
8.2.57	yac chamīmayāni bhavanti
8.2.58	svayaivainaṃ samidhā saminddhe
8.2.59	aśvo vai bhūtvāgnir devebhyo 'pākrāmat
8.2.60	sa yatrātiṣṭhat tad aśvatthas samabhavat
8.2.61	tad aśvatthasyāśvatthatvam
8.2.62	yad āśvatthāni bhavanti
8.2.63	yad evāsya tatra nyaktaṃ tat tais saṃbharati
8.2.64	agnir vai manuṣyair devebhyo 'pākrāmat
8.2.65	taṃ devā amanyanta
8.2.66	ayaṃ vāvedaṃ bhaviṣyatīti
8.2.67	tasya marutas stanayitnunā hṛdayam ācchindan
8.2.68	sā divyāśanir abhavat
8.2.69	yad vṛkṣasyāśanihatasya bhavati
8.2.70	yad evāsya tatra nyaktaṃ tat tais saṃbharati
8.2.71	parṇamayāni pañcathāni bhavanti
8.2.72	pāṅktatvāya
8.3.1	aṣṭāsu prakrameṣu brāhmaṇenādheyaḥ
8.3.2	aṣṭākṣarā gāyatrī
8.3.3	gāyatracchandā brāhmaṇaḥ
8.3.4	svasyaivainaṃ chandasaḥ prātyenasya ādhatte
8.3.5	yathā pitā putraṃ jinvaty evam evainaṃ svaṃ chando jinvati
8.3.6	ekādaśasu prakrameṣu rājanyenādheyaḥ
8.3.7	ekādaśākṣarā triṣṭup
8.3.8	triṣṭupchandā rājanyaḥ
8.3.9	svasyaivainaṃ chandasaḥ prātyenasya ādhatte
8.3.10	yathā pitā putraṃ jinvaty evam enaṃ svaṃ chando jinvati
8.3.11	dvādaśasu prakrameṣu vaiśyenādheyaḥ
8.3.12	dvādaśākṣarā jagatī
8.3.13	jagacchandā vaiśyaḥ
8.3.14	svasyaivainaṃ chandasaḥ prātyenasya ādhatte
8.3.15	yathā pitā putraṃ jinvaty evam enaṃ svaṃ chando jinvati
8.3.16	aparimitam avaruṇadhā iti
8.3.17	vā agnim ādhatte
8.3.18	aparimita ādheyaḥ
8.3.19	aparimitasyāvaruddhyai
8.3.20	yāvati cakṣuṣā manyeta tāvaty ādadhīta
8.3.21	satyaṃ vai cakṣuḥ
8.3.22	satya evainam ādhatte
8.3.23	pūrvāhna ādheyaḥ
8.3.24	etad vai puṇyāham
8.3.25	puṇyāha evainam ādhatte
8.3.26	vyuṣṭāyāṃ purā sūryasyodetor ādheyaḥ
8.3.27	etasmin vai loke prajāpatiḥ prajā asṛjata
8.3.28	tāḥ prājāyanta
8.3.29	prajananāyaivam ādheyaḥ
8.3.30	āgneyī vai rātry aindram ahaḥ
8.3.31	yad udite sūrya ādadhītāgneyād varṇād iyāt
8.3.32	yad anudita aindrāt
8.3.33	anudite 'para ādheya udite pūrvaḥ
8.3.34	ubhā evaindrāgnyor varṇā āpnoti
8.3.35	asuryā vai rātrī varṇena śukriyam ahaḥ
8.3.36	śukriya ādhatte ya udite sūrya ādhatte
8.3.37	naktaṃ vā anuditena divoditena
8.3.38	divādhatte ya udite sūrya ādhatte
8.3.39	na vai su vidur iva manuṣyā nakṣatram
8.3.40	mīmāṃsanta iva hy uditena vāva puṇyāham
8.3.41	puṇyāha ādhatte ya udite sūrya ādhatte
8.3.42	sapta te agne samidhas sapta jihvās saptarṣayas sapta dhāma priyāṇi
8.3.43	sapta hotrā anuvidvān sapta yonīṃr āpṛṇasvā ghṛteneti
8.3.44	yāvatīr vā agnes tanvaḥ
8.3.45	yo vā asya tā ādadhāno vitarṣayati vi ha tṛṣyati
8.3.46	etāvatīr vā agnes tanvaḥ ṣoḍhā saptasapta
8.3.47	tā evāsya prīṇāti
8.3.48	na vitṛṣyati
8.3.49	pūrṇayā srucā manasā prajāpataye juhoti
8.3.50	pūrṇaḥ prajāpatiḥ
8.3.51	prajāpatim evāpnoti
8.4.1	aṅgirasāṃ tvā devānāṃ vratenādadha iti
8.4.2	brāhmaṇenādheyaḥ
8.4.3	ye vai devānām aṅgirasas te brāhmaṇasya pratyenaso 'gnir vāyur vāg bṛhaspatiḥ
8.4.4	tatobandhur asya yajñas tataāyanaḥ
8.4.5	yatobandhur evāsya yajño yataāyanaḥ
8.4.6	tata enaṃ pratīcchati
8.4.7	indrasya tvā marutvato vratenādadha iti
8.4.8	rājanyenādheyaḥ
8.4.9	ye vai devānāṃ rājānas te rājanyasya pratyenasa indro varuṇo dhātā tvaṣṭā
8.4.10	tatobandhur asya yajñas tataāyanaḥ
8.4.11	yatobandhur evāsya yajño yataāyanaḥ
8.4.12	tata enaṃ pratīcchati
8.4.13	manos tvā grāmaṇyo vratenādadha iti
8.4.14	vaiśyenādheyaḥ
8.4.15	maruto vai devānāṃ viśas te vaiśyasya pratyenasaḥ
8.4.16	tatobandhur asya yajñas tataāyanaḥ
8.4.17	yatobandhur evāsya yajño yataāyanaḥ
8.4.18	tata enaṃ pratīcchati
8.4.19	iḍā vai manā āsīt
8.4.20	sāsurān agnim ādadhānān agacchat
8.4.21	ta āhavanīyam agra ādadhata
8.4.22	atha gārhapatyam
8.4.23	athaudanapacanam
8.4.24	tān abravīt
8.4.25	āptvā śriyaṃ pratyavārukṣan
8.4.26	puṇyā bhaviṣyanti
8.4.27	parā tu bhaviṣyantīti
8.4.28	sā devān agnim ādadhānān agacchat
8.4.29	ta odanapacanam agra ādadhata
8.4.30	atha gārhapatyam
8.4.31	athāhavanīyam
8.4.32	tān abravīt
8.4.33	āpañ chriyam
8.4.34	vīmaṃ lokam achindan
8.4.35	puṇyā bhaviṣyanti
8.4.36	prajā tv eṣāṃ na bhaviṣyatīti
8.4.37	seḍaiva manor ādadhāt
8.4.38	sābravīt
8.4.39	tathā te 'gnim ādhāsyāmi yathā manuṣyā devān upa prajaniṣyanta iti
8.4.40	sā gārhapatyam agra ādadhāt
8.4.41	athaudanapacanam
8.4.42	athāhavanīyam
8.4.43	anayor lokayor vyavagṛhītyai
8.4.44	tato manuṣyā devān upa prājāyanta
8.4.45	prajananāyaivam ādheyaḥ
8.4.46	atho anayor eva lokayor vyavagṛhītyai
8.4.47	prajāpatir vai yad agre vyāharat sa satyam eva vyāharat
8.4.48	etad vāva sa trir vyāharat
8.4.49	bhūr bhuvas svar iti
8.4.50	etad vai vācas satyam
8.4.51	yad eva vācas satyaṃ tenādhatte
8.4.52	bhūṣṇu vai satyam
8.4.53	ya evaṃ vidvān etenādhatte bhavaty eva
8.4.54	ayaṃ vā aparo bhūr asau pūrvo bhuvaḥ
8.4.55	bhūr bhuvar iti
8.4.56	apara ādheyaḥ
8.4.57	satyasyānanugatyai
8.4.58	bhūr bhuvas svar iti
8.4.59	pūrvaḥ
8.4.60	tat puras sarvam āpyate
8.4.61	vāg vai devatāṃ niravadata
8.4.62	niruditadevatā hi vai vāk
8.4.63	atha tat sarvaṃ na satyaṃ yad vācā śapate yat prāśūr bhavati
8.4.64	yāṃ vai tāṃ vāg devatāṃ niravadataiṣā vāva sā yad etā vyāhṛtayaḥ
8.4.65	etad vai vācas sadevam
8.4.66	yad eva vācas sadevaṃ tenādhatte
8.4.67	ayaṃ vā aparo bhūr asau pūrvo bhuvaḥ
8.4.68	bhūr bhuvar iti
8.4.69	apara ādheyaḥ
8.4.70	ubhā evainau sahādhatte
8.4.71	eṣa hy etasya yoniḥ
8.4.72	etasmāddhy eṣo 'dhisṛjyate
8.4.73	ayaṃ vāvāgnir yo 'yam antaragni
8.4.74	yo 'sau pūrvo 'sā ādityaḥ
8.4.75	eṣa yo 'sā amuṣmād adhisṛjyate
8.4.76	yad dvitīyaṃ jyotis tad eva tat
8.4.77	bhūr bhuvas svar iti
8.4.78	pūrva ādheyaḥ
8.4.79	ubhā evainau sahādhatte
8.4.80	eṣa hy etasya yoniḥ
8.4.81	etasmāddhy eṣo 'dhi prahriyate
8.4.82	yo 'sā amuṣmād adhi prahriyate yat tṛtīyaṃ jyotis tad eva tenāpyate
8.4.83	asau vāvaiṣa ādityaḥ pratyaṅṅ ādhīyate
8.4.84	tasmād eṣa sarvāḥ prajāḥ pratyaṅ
8.4.85	agninā vai devā annam adanti
8.4.86	pratyag vā annam adyate
8.4.87	yat pratyaṅṅ ādhīyate
8.4.88	annādyāya
8.4.89	prāco vai devān prajāpatir asṛjatāpāco 'surān
8.4.90	so 'surān brahmaṇāpānudata
8.4.91	agnir brahma
8.4.92	yat pratyaṅṅ ādhīyate
8.4.93	bhrātṛvyasyāpanuttyai
8.4.94	imam ardham agninā pariyantīmam ardham upacaranti
8.4.95	devānām evārdhaṃ pariyanti devānām ardham upacaranti
8.4.96	imāṃ diśam abhyāvṛtya juhoti
8.4.97	etasyāṃ vai devā diśi
8.4.98	yasyām eva devā diśi tāṃ diśam abhyāvṛtya juhoti
8.5.1	agnir vai prāṅ udetuṃ nākāmayata
8.5.2	tam aśvenodavahan
8.5.3	yat pūrvam udavahaṃs tat pūrvavāhaḥ pūrvavāṭtvam
8.5.4	agnir vai prajāpatis tasyāśvaś cakṣuḥ
8.5.5	yad aśvaṃ puro nayanti
8.5.6	svam eva tac cakṣuḥ paśyann anūdeti
8.5.7	stomapurogā vai devā ebhyo lokebhyo 'surān prāṇudanta
8.5.8	stomād aśvas sambhūtaḥ
8.5.9	yad aśvaṃ puro nayanti
8.5.10	stomapurogā evaibhyo lokebhyo bhrātṛvyaṃ praṇudate
8.5.11	agniṃ vai jātaṃ rakṣāṃsy adhūrvan
8.5.12	tāny enam abhisamalabhanta
8.5.13	tāny aśvenāpāhata
8.5.14	yad aśvaṃ puro nayanti
8.5.15	rakṣasām apahatyai
8.5.16	aśvo vai bhūtvā yajño manuṣyān atyakrāmat
8.5.17	tam etad atikrāmantaṃ manyante
8.5.18	yad aśvam abhyāvartayanti
8.5.19	yajñam evaitad yajamānam abhyāvartayanti
8.5.20	agnir vā aśvaṃ prāviśat
8.5.21	kṛṣṇo bhūtvā so 'trāgacchad yatraiṣa mṛgaśapha iva
8.5.22	tasmād ākramyaḥ
8.5.23	yad aśvam ākramayati
8.5.24	tam evāvarunddhe
8.5.25	vāstu vā etat
8.5.26	atho antarhitam iva
8.5.27	tasmān nākramyaḥ
8.5.28	indro vai yatīn sālāvṛkeyebhyaḥ prāyacchat
8.5.29	teṣām adyamānānāṃ syūmaraśmir ṛṣir aśvaṃ prāviśat
8.5.30	tasmād aśvas svaṃ śakṛd upajighrati
8.5.31	kaccid ṛṣiṃ cāgniṃ ca na nirāsthā3m iti
8.5.32	agniṃ vai vibhājaṃ nāśaknuvan
8.5.33	tam aśvena vyabhajan
8.5.34	yad aśvaṃ puro nayanti
8.5.35	agner eva vibhaktyai
8.5.36	yau vāva tā ṛṣiś cāgniś ca te evainaṃ tad devate vibhajataḥ
8.5.37	aśvo deyaḥ
8.5.38	prājāpatyo vā aśvaḥ
8.5.39	yad aśvaṃ dadāti
8.5.40	sarvā evāsya tena devatā abhīṣṭāḥ prītā bhavanti
8.5.41	paramā vā eṣā dakṣiṇā yad aśvaḥ
8.5.42	yad aśvaṃ dadāti
8.5.43	paryāptyai
8.5.44	vahī deyaḥ
8.5.45	vahino vai paśavo bhuñjanti
8.5.46	yajño 'gner vahī
8.5.47	bhunakty enam agnir āhitaḥ
8.5.48	hiraṇyaṃ deyam
8.5.49	satejastvāya
8.5.50	śatamānam
8.5.51	vīraṃ vā eṣa janayati yo 'gnim ādhatte
8.5.52	śatadāyo vīraḥ
8.5.53	triṃśanmāne pūrvayor haviṣor deye catvāriṃśanmānam uttame
8.5.54	abhikrāntyai
8.5.55	abhikrāntena hi yajñasyardhnoti
8.5.56	ātmā vai haviḥ pavitraṃ hiraṇyam
8.5.57	sarveṣv evainaṃ haviṣṣu punāti
8.5.58	agnir vai varuṇānīr abhyakāmayata
8.5.59	tasya tejaḥ parāpatat
8.5.60	taddhiraṇyam abhavat
8.5.61	yaddhiraṇyam upāsyati
8.5.62	svenaivainaṃ tejasā samardhayati
8.5.63	nopāsya punar ādadhīta
8.5.64	grasitam asya niṣkhidati
8.5.65	kṣodhuko bhavati
8.5.66	agniṃ vai varuṇānīr abhyakāmayanta
8.5.67	tās samabhavad āpo varuṇānīḥ
8.5.68	yad agne reto 'sicyata taddharitam abhavat
8.5.69	yad apāṃ tad rajatam
8.5.70	tasmāddharitarajatābhyām ubhayāhiraṇyaḥ
8.5.71	yad garbhasya śamalaṃ tad durvarṇam
8.5.72	tasmād brāhmaṇena durvarṇaṃ na bhartavyam
8.5.73	śamalaṃ hi tat
8.5.74	hiraṇyam upāsyati
8.5.75	svenaivainaṃ retasā samardhayati
8.6.1	saha vā imā agnes tanva iyam odanapacano 'ntarikṣaṃ gārhapatyo dyaur āhavanīyaḥ
8.6.2	yo vā asyaitā avyākṛtyādhatte na pāpmanā vyāvartate ghātuko 'sya rudraḥ paśūn bhavati
8.6.3	yad etair upatiṣṭhate
8.6.4	tā evāsyaitad vyākṛtya yathāyoni pratiṣṭhāpyādhatte vi pāpmanāvartate 'ghātuko 'sya rudraḥ paśūn bhavati
8.6.5	dyaur mahnāsīti
8.6.6	mahān agnim ādhāya bhavati
8.6.7	bhūmir bhūmneti
8.6.8	śvaśśvo bhūyān bhavati
8.6.9	tasyās te devy adita upasthe 'nnādam annādyāyānnapatyāyādadha iti
8.6.10	annādam evainam annādyāyānnapatyāyādhatte
8.6.11	annādyāyāgnim ādhatte
8.6.12	atty annaṃ ya evaṃ vidvān agnim ādhatte
8.6.13	athaitās sarparājñyā ṛcaḥ
8.6.14	iyaṃ vai sarparājñī
8.6.15	annaṃ sārparājñam
8.6.16	annādyāyāgnim ādhatte
8.6.17	atty annaṃ ya evaṃ vidvān agnim ādhatte
8.6.18	vasanto vā imāḥ prajā grīṣmāyoparuṇaddhi
8.6.19	grīṣmo varṣābhyaḥ
8.6.20	varṣāś śarade
8.6.21	śaraddhemantāya
8.6.22	hemantaś śiśirāya
8.6.23	śiśiram agnaye
8.6.24	agnir yajamānāya
8.6.25	annādyāyāgnim ādhatte
8.6.26	atty annaṃ ya evaṃ vidvān agnim ādhatte
8.7.1	niruptaṃ havir upasannam aprokṣitaṃ bhavati
8.7.2	atha madhyādhidevanam avokṣyākṣān nyupya juhoti
8.7.3	niṣasāda dhṛtavrato varuṇaḥ pastyāsv ā sāmrājyāya sukratur iti
8.7.4	trir vai virāḍ vyakramata gārhapatyam āhavanīyaṃ madhyādhidevanam
8.7.5	virāja evainaṃ vikrāntam anuvikramayati
8.7.6	praty eva tiṣṭhati
8.7.7	gacchati pratiṣṭhām
8.7.8	dharmadhṛtyā juhoti
8.7.9	dharmadhṛtam evainaṃ karoti
8.7.10	savitāraṃ dhārayitāraṃ gāṃ ghnanti
8.7.11	tāṃ vidīvyante
8.7.12	tāṃ sabhāsadbhya upaharanti
8.7.13	tenāsya so 'bhīṣṭaḥ prīto bhavati
8.7.14	pra nūnaṃ brahmaṇaspatir iti
8.7.15	āmantraṇe juhoti mantravatyā vaiśvadevyā
8.7.16	mantram evāsmai gṛhṇāti
8.7.17	tam abhisametya mantrayante
8.7.18	saha vai devāś ca manuṣyāś caudanapacana āsan
8.7.19	te manuṣyā devān atyacaran
8.7.20	tebhyo devā annaṃ pratyuhya gārhapatyam abhyudakrāman
8.7.21	tāṃs tasminn anvāgacchan
8.7.22	te manuṣyā eva devān atyacaran
8.7.23	tebhyo devāḥ paśūn pratyuhyāhavanīyam abhyudakrāman
8.7.24	tāṃs tasminn anvāgacchan
8.7.25	te manuṣyā eva devān atyacaran
8.7.26	tebhyo devā yajñaṃ pratyuhya sabhām abhyudakrāman
8.7.27	tāṃs tasyām anvāgacchan
8.7.28	te manuṣyā eva devān atyacaran
8.7.29	tebhyo devā virājaṃ pratyuhyāmantraṇam abhyudakrāman
8.7.30	tāṃs tato nānuprācyavanta
8.7.31	ete vai devānāṃ saṃkramāḥ
8.7.32	śreyāṃsaṃ śreyāṃsaṃ lokam abhyutkrāmati ya evaṃ veda
8.7.33	etad vai devānāṃ satyam anabhijitaṃ yad āmantraṇam
8.7.34	tasmād āmantraṇaṃ suprātar gacchet
8.7.35	satyam eva gacchati
8.7.36	tasmād āmantraṇaṃ nāhuta eyāt
8.7.37	tasmād āmantraṇe nānṛtaṃ vadet
8.7.38	vahnir vai nāmaudanapacanaḥ
8.7.39	āsya vahnir jāyate ya evaṃ veda
8.7.40	gṛhā gārhapatyaḥ
8.7.41	gṛhavān bhavati ya evaṃ veda
8.7.42	dhiṣṇyā āhavanīyaḥ
8.7.43	upainaṃ yajño namati ya evaṃ veda
8.7.44	saprathā madhyādhidevanam
8.7.45	prathate prajayā paśubhir ya evaṃ veda
8.7.46	anāpta āmantraṇam
8.7.47	nainam āpnoti ya īpsati ya evaṃ veda
8.8.1	ajo deyaḥ
8.8.2	sayonitvāya
8.8.3	vāso deyam
8.8.4	sarvadevatyaṃ vāsaḥ
8.8.5	devatānām abhīṣṭyai
8.8.6	vardhamānā dakṣiṇā deyā
8.8.7	dakṣiṇāyā vai vṛddhiṃ yajamāno 'nuvardhate
8.8.8	upāharantī dakṣiṇā deyā
8.8.9	dhenur vā upāharantī
8.8.10	upa hy eṣā paya āharati
8.8.11	nāsyāgnim ādadhānasya kanīyo bhavati
8.8.12	dhenur hotre deyā
8.8.13	āśiṣām avaruddhyai
8.8.14	anaḍvān adhvaryave
8.8.15	vahny eva yajñasyāvarunddhe
8.8.16	ratho deyaḥ
8.8.17	devaratho vā eṣa prayujyate yad yajñaḥ
8.8.18	manuṣyarathenaiva devaratham abhyātiṣṭhati
8.8.19	mithunau gāvau deyau
8.8.20	mithunasyāvaruddhyai
8.8.21	ṣaḍ deyāḥ
8.8.22	ṣaḍ vā ṛtavaḥ
8.8.23	ṛtuṣv eva pratitiṣṭhati
8.8.24	dvādaśa deyāḥ
8.8.25	dvādaśa māsās saṃvatsaraḥ
8.8.26	saṃvatsarasyāptyai
8.8.27	yadi dvādaśātipracyaveta caturviṃśatiṃ dadyāt
8.8.28	caturviṃśatyakṣarā gāyatrī
8.8.29	gāyatrī yajñamukham
8.8.30	gāyatrīm eva yajñamukhaṃ nātikrāmati
8.8.31	trīṇi havīṃṣi bhavanti
8.8.32	traya ime lokāḥ
8.8.33	imān eva lokān āpnoti
8.8.34	trir virāḍ vyakramata
8.8.35	virāja evainaṃ vikrāntam anu vikramayati
8.8.36	yat pavamānam
8.8.37	punāty evainaṃ tena
8.8.38	yat pāvakam
8.8.39	annaṃ vai pāvakam
8.8.40	annam evāsmai tena prayacchati
8.8.41	yac chucaye
8.8.42	śucim evainaṃ medhyaṃ yajñiyaṃ tena karoti
8.8.43	paśumān asāni
8.8.44	prajāvān asāni
8.8.45	tejasvy asānīti
8.8.46	vā agnim ādhatte
8.8.47	prāṇo vai pavamānaḥ
8.8.48	prāṇād adhi paśavaḥ prajāyante
8.8.49	yad agnaye pavamānāya
8.8.50	paśūn evāsmai tena prajanayati
8.8.51	āpo vai pāvakāḥ
8.8.52	adbhyaḥ prajāḥ prajāyante
8.8.53	yad agnaye pāvakāya
8.8.54	prajām evāsmai tena prajanayati
8.8.55	asau vā ādityaś śuciḥ
8.8.56	eṣa tejasaḥ pradātā
8.8.57	yad agnaye śucaye
8.8.58	asā evāsmā ādityas tejaḥ prayacchati
8.8.59	devāś ca vā asurāś ca saṃyattā āsan
8.8.60	so 'gnir vijayam upayatsu tredhā tanvo vinyadhatta paśuṣu tṛtīyam apsu tṛtīyam amuṣminn āditye tṛtīyam
8.8.61	yad etāni havīṃṣi nirupyante
8.8.62	tā evāsyaitat tanvas saṃbharati
8.8.63	satanūr evaitat satejā ādhīyate
8.8.64	ime vai lokā etāni havīṃṣi
8.8.65	nānābarhīṃṣi bhavanti
8.8.66	imān eva lokān āpṛṇāti
8.8.67	yan nānābarhīṃṣi syuḥ
8.8.68	lokaṃ prajananāya
8.8.69	nocchiṃṣet
8.8.70	ūnaṃ vai prajā upaprajāyante
8.8.71	samānabarhiṣī uttare kārye
8.8.72	lokam eva prajananāyākaḥ
8.8.73	tam upaprajāyate
8.8.74	vidma vā imaṃ lokaṃ vidmemaṃ nāmuṃ paśyāmo vā tu na vā
8.8.75	tasmāt samānabarhiṣī uttare kārye
8.8.76	paśavo vā etāni havīṃṣi
8.8.77	ghṛtaṃ puroḍāśāḥ
8.8.78	rudro 'gniḥ
8.8.79	yad amno 'nunirvaped rudrāya paśūn apidadhyād apaśus syāt
8.8.80	saṃvatsare 'nunirupyam
8.8.81	saṃvatsareṇaivainaṃ śamayati
8.8.82	śithilaṃ vā etad yajñasya kriyate 'sayoni yat saṃvatsare 'nunirvapati
8.8.83	amna evānunirupyam
8.8.84	aśithilatvāya sayonitvāya
8.9.1	agnir vā imaṃ lokaṃ nopākāmayata
8.9.2	yad asminn āmaṃ māṃsaṃ pacanti yat puruṣaṃ dahanti yat steyaṃ pacanti tad abhīmaṃ lokaṃ nopākāmayata
8.9.3	sa yad imaṃ lokam upāvartata yā asya yajñiyās tanva āsaṃs tābhir udakrāmat
8.9.4	tā etāḥ pavamānā pāvakā śuciḥ
8.9.5	tasya yā pavamānā tanūr āsīt paśūṃs tayā prāviśat
8.9.6	yā pāvakāpas tayā
8.9.7	yā śucir amum ādityaṃ tayā
8.9.8	prāṇo vai pavamānaḥ
8.9.9	prāṇena paśavo yatāḥ
8.9.10	yad agnaye pavamānāya
8.9.11	paśūn evāsmai tena yacchati
8.9.12	eṣā vā asya sā tanūr yayā paśūn prāviśad yad idaṃ ghṛte hute pratīvārcir ujjvalati
8.9.13	eṣā vā asya sā tanūr yayāpaḥ prāviśad yad idam apsu parīva dadṛśe
8.9.14	yaddhastā avanijya snātvā śrad iva dhatte
8.9.15	ya evāpsv agnis sa evainaṃ tat pāvayati sa svadayati
8.9.16	yad agnaye pāvakāya
8.9.17	sapaśum evainaṃ pāvayati
8.9.18	eṣā vā asya sā tanūr yayāpaḥ prāviśad yad idaṃ ghṛte hute śoṇam ivārcir ujjvalati
8.9.19	eṣā vā asya sā tanūr yayāmum ādityaṃ prāviśad yad idam upariṣṭād vīva bhāti yaj jyotir iva
8.9.20	yad agnaye śucaye
8.9.21	āvirbhūtyā eva
8.9.22	ghoṣāyaiva
8.9.23	ślokāyaiva
8.9.24	ruca eva
8.9.25	eṣā vā asya sā tanūr yayāmum ādityaṃ prāviśad yad idaṃ ghṛte hute suvarṇam ivārcir ujjvalati
8.9.26	yad etāni havīṃṣi nirupyante
8.9.27	tā evāsyaitat tanvas saṃbharati
8.9.28	satanūr evaitat satejā ādhīyate
8.9.29	ime vai lokā etāni havīṃṣi
8.9.30	nānābarhīṃṣi bhavanti
8.9.31	nānā hīme lokāḥ pratiṣṭhitāḥ
8.10.1	gāyatrīs saṃyājyā bhavanti
8.10.2	gāyatro vā agnir gāyatracchandāḥ
8.10.3	āgneyam etat kriyate yad agnyādheyam
8.10.4	agnā evaitad agniḥ pratitiṣṭhann eti yad āgneyāni havīṃṣi
8.10.5	agnināgnis samidhyata iti
8.10.6	uttarayor haviṣor anuvākyāṃ kuryāt
8.10.7	tejasa āyatanāya
8.10.8	urvaśī vai purūravasy āsīt
8.10.9	sāntarvatī devān punaḥ parait
8.10.10	so 'do deveṣv āyur ajāyata
8.10.11	tām anvāgacchat
8.10.12	tāṃ punar ayācata
8.10.13	tām asmai na punar adaduḥ
8.10.14	tasmā āyuṃ prāyacchan
8.10.15	eṣa āyur iti
8.10.16	agniṃ cokhyam ukhāyāṃ samupyaitam ādhatsva tena prajaniṣyasa iti
8.10.17	sa vṛkṣasya śākhāyām agnim āsajyāyunā grāmam abhyavait
8.10.18	sa punar aimīti
8.10.19	ed vṛkṣasyāgre 'gniṃ jvalantam
8.10.20	so 'ciket
8.10.21	ayaṃ vāva so 'gnir iti
8.10.22	tasyāraṇī ādāyāgniṃ mathitvādhatta
8.10.23	tena prājāyata
8.10.24	yad ārohasyāraṇī bhavataḥ
8.10.25	prajananāya
8.10.26	adityai ghṛte carum amāvasyāyāṃ paśukāmo 'nunirvapet
8.10.27	iyam aditiḥ
8.10.28	asyām adhi paśavaḥ prajāyante
8.10.29	yajñamukham agnyādheyam
8.10.30	yajñamukham evālabhya paśūn avarunddhe
8.10.31	cātuṣprāśyo bhavati
8.10.32	ācaturaṃ hīme paśavaḥ
8.10.33	dvandvaṃ mithunāḥ
8.10.34	te vīryakṛtaḥ
8.10.35	agnīṣomīyam ekādaśakapālaṃ pūrṇamāse 'nunirvapet
8.10.36	āgneyo vai brāhmaṇaḥ
8.10.37	devatayā somarājā
8.10.38	yajñamukham agnyādheyam
8.10.39	yajñamukham evākramya svārājyam upaiti
8.10.40	devān vai yajño nābhyanamat
8.10.41	te 'śrāmyan
8.10.42	yajño no nābhinamatīti
8.10.43	teṣām agnīṣomā evāgre yajño 'bhyanamat
8.10.44	te 'viduḥ
8.10.45	agnīṣomau vai no 'gre yajño 'bhyanān
8.10.46	tayor yajñasyābhinatim icchāmahā iti
8.10.47	te 'bruvan
8.10.48	yuvāṃ vai no 'gre yajño 'bhyanān
8.10.49	yuvayor no 'dhi yajño 'bhinamatv iti
8.10.50	tā abruvatām
8.10.51	vāryaṃ vṛṇāvahai
8.10.52	āvām evāgra ājyabhāgau yajān iti
8.10.53	tasmād agnīṣomā evāgra ājyabhāgau yajanti
8.10.54	vāryavṛtaṃ hy enayoḥ
8.10.55	yad agnīṣomīyam anunirvapati
8.10.56	yajñasyābhinatyai
8.10.57	ato hi devān agre yajño 'bhyanamat
8.10.58	yad anyad anunirvaped devatayā yajñam antardadhyāt
8.10.59	mithunaṃ vā agniś ca somaś ca
8.10.60	somo retodhā agniḥ prajanayitā
8.10.61	agnir vāvedaṃ sarvam
8.10.62	āpa oṣadhayo vanaspatayas tad eva somaḥ
8.10.63	etau vai no devānāṃ nediṣṭham
8.10.64	etau hi paśyāmaḥ
8.10.65	yathā vā idaṃ manuṣyā upāsata evam etaṃ devā upāsata
8.10.66	te 'cikayuḥ
8.10.67	uddhṛtena tvā anenābhijayemeti
8.10.68	tam udaharanta
8.10.69	tenābhyajayan
8.10.70	abhijityā evaiṣa uddhriyate
8.10.71	agnir vai nirādhānād abibhet
8.10.72	nātidūra ādheyaḥ
8.10.73	anirādhānāya
8.11.1	agniṃ vai sṛṣṭam agnihotram anvasṛjyata
8.11.2	tasmād agnim āhitam agnihotreṇānūddravanti
8.11.3	āgneyī sāyam āhutis saurī prātaḥ
8.11.4	yad āgneyyā prātar juhuyāt prajananaṃ purastāt pariharet
8.11.5	ayathāpūrvaṃ kuryāt
8.11.6	pūrṇayā srucā manasā prajāpataye juhoti
8.11.7	pūrṇaḥ prajāpatiḥ
8.11.8	prajāpatim evāpnoti
8.11.9	pūrṇo vai prajāpatis samṛddhibhir ūno vyṛddhibhiḥ
8.11.10	pūrṇaḥ puruṣaḥ kāmair ūnas samṛddhibhiḥ
8.11.11	pūrṇayaiva pūrṇās samṛddhīr avarunddhe
8.11.12	ānītā vā anyeṣāṃ devānāṃ smo 'nānītā anyeṣām
8.11.13	saṃsparśenānyeṣāṃ jīvāmas sakāśenānyeṣām
8.11.14	pṛthivyā vātasyāpāṃ teṣām ānītās smas teṣāṃ saṃsparśena jīvāmaḥ
8.11.15	agnes sūryasya divas teṣām anānītās smas teṣāṃ sakāśena jīvāmaḥ
8.11.16	tān evālabdha
8.11.17	ta enam āneṣata
8.11.18	śreyaso vrātasya bhavati
8.11.19	nāsya manuṣyāḥ pāpavasīyasasyeśate ya evaṃ veda
8.11.20	yad ātmanālabheta pramāyukas syāt
8.11.21	ājyena cauṣadhībhiś cālabhate
8.11.22	apramāyuko bhavati
8.11.23	ānīto vā eṣa devānāṃ ya āhitāgniḥ
8.11.24	adanty asyānnam
8.11.25	pūrṇayā srucā juhoti
8.11.26	pūrṇayāgnaye 'lamakaḥ
8.11.27	alam asmai bhavati
8.11.28	oṣadhayaś ca vai vanaspatayaś ca divā samadadhuḥ
8.11.29	ta ito 'nyat sarvam abādhanta
8.11.30	sa prajāpatir amanyata
8.11.31	ime vāvedam abhūvann iti
8.11.32	so 'gniṃ sṛṣṭvā tam ādhatta
8.11.33	tenainān nyabhāvayat
8.11.34	bhrātṛvyasahano vāvaiṣa ādhīyate hutādyāya
8.11.35	eṣa vā ahutādyo 'lam agnyādheyāya sann anāhitāgniḥ
8.11.36	hutam evaitena svaditam atti
8.12.1	ādheyo 'gnī3r nādheyā3 iti
8.12.2	mīmāṃsante
8.12.3	śvo 'gnim ādhāsyamānenā3 iti
8.12.4	ādheya eva
8.12.5	ayajño hy eṣa yo 'nagniḥ
8.12.6	ajo baddhas tāṃ rātrīṃ vaset
8.12.7	agnitejasaṃ vā ajaḥ
8.12.8	tad eva tam agnim ādhatte
8.12.9	kalmāṣas syāt
8.12.10	sa hi sarvadevatyaḥ
8.12.11	yas taṃ śvo 'gnim ādhāsyan syāt sa tāṃ rātrīṃ vrataṃ caret
8.12.12	na māṃsam aśnīyāt
8.12.13	na striyam upeyāt
8.12.14	sarvo vai puruṣo 'gnimān
8.12.15	agnir asmād apakrāmet
8.12.16	eṣa hy etasya yoniḥ
8.12.17	etasmāddhy eṣo 'dhi sṛjyate yas tam uddharati
8.12.18	yo dakṣiṇo brahmavarcasāyaivaiṣa mathyate
8.12.19	atho agnibhyām evainaṃ sayoniṃ karoti
8.12.20	durgopas tu
8.12.21	aharahar asya mantheyuḥ
8.12.22	yata eva kutas cāharet
8.12.23	eṣā vā asyānavaruddhā tanūḥ
8.12.24	tām evāvarunddhe
8.12.25	yatra dīpyamānaṃ parāpaśyet tata āharet
8.12.26	devatā vā etā āvirbhavanti
8.12.27	tā evāvarunddhe
8.12.28	bhṛjjanād āhared annakāmasya
8.12.29	eṣā vā asyānnādī tanūḥ
8.12.30	tām evāvarunddhe
8.12.31	yo brāhmaṇo vā vaiśyo vā puṣṭo 'sura iva syāt tasya gṛhād āharet
8.12.32	yaiva sā puṣṭir yad annaṃ tad avarunddhe
8.12.33	gṛhe tv asya tato nāśnīyāt
8.12.34	trir udyacchate
8.12.35	traya ime lokāḥ
8.12.36	imān eva lokān āpnoti
8.12.37	yad udyacchate
8.12.38	imaṃ tena lokam āpnoti
8.12.39	yat prāṅ uddravati
8.12.40	antarikṣaṃ tena
8.12.41	yad ādadhāti
8.12.42	amuṃ tena
8.12.43	nādhāya punar udgṛhṇīyāt
8.12.44	apakramas sa
8.12.45	pāpīyān bhavati
8.12.46	prāṇebhyo vai prajāpatiḥ prajā asṛjata
8.12.47	tāḥ prājāyanta
8.12.48	tayā mātrayodgṛhṇīyāt
8.12.49	prajananāya
8.12.50	nātyudgṛhṇīyāt
8.12.51	agnir asya prāṇān uddahet pramīyeta
8.12.52	nādho daghnuyāt
8.12.53	apakramas sa
8.12.54	pāpīyān bhavati
8.15.1	agner vai bhāgaḥ punarādheyam
8.15.2	taṃ bhāgaṃ prepsan vyardhayati
8.15.3	yady ādhāya manyeta
8.15.4	vyṛdhyate sya iti
8.15.5	punar ādadhīta
8.15.6	yaṃ bhāgaṃ prepsan vyardhayati taṃ prāpyārdhayaty eva
8.15.7	sarvam āgneyaṃ kriyate
8.15.8	yat kiṃ ca sarvam agnaye bhāgaṃ prādāt sarvām ṛddhim ṛdhnoti
8.15.9	na saṃbhṛtyās saṃbhārā iti āhuḥ
8.15.10	na yajuṣ kāryam iti
8.15.11	saṃbhṛtasaṃbhāro hy eṣa kṛtayajuḥ
8.15.12	tat tan na sūrkṣyam
8.15.13	saṃbhṛtyā eva saṃbhārāḥ kāryaṃ yajuḥ
8.15.14	punarutsyūtaṃ vāso deyam
8.15.15	punarutsṛṣṭo 'naḍvān
8.15.16	punarniṣkṛto rathaḥ
8.15.17	etāni vai punarādheyasya rūpāṇi
8.15.18	rūpair evainat samardhayati
8.15.19	agnir vā utsīdann apa oṣadhīr anūtsīdati
8.15.20	āpa etā oṣadhayo yad darbhāḥ
8.15.21	yad darbhā upolapā bhavanti
8.15.22	adbhya evainam oṣadhībhyo 'dhyavarunddhe
8.15.23	devāś ca vā asurāś ca saṃyattā āsan
8.15.24	te devā vijayam upayanto 'gnau priyās tanvas saṃnyadadhata
8.15.25	yadi jayememā upāvartemahi yadi no jayeyur imā abhyupadhāvemeti
8.15.26	te 'bhijityānvaicchan
8.15.27	sarveṣāṃ nas saheti
8.15.28	so 'gnir abravīt
8.15.29	yo mā maddevatyam ādadhātai sa etābhis tanūbhis saṃbhavād iti
8.15.30	taṃ devā ādadhata
8.15.31	ta etābhis tanūbhis samabhavan
8.15.32	etābhir eva tanūbhis sambhavati ya evaṃ vidvān etam ādhatte
8.15.33	tvaṣṭā paśukāma ādhatta
8.15.34	ta ime tvāṣṭrāḥ paśavaḥ
8.15.35	tenarddhāḥ
8.15.36	manuḥ puṣṭikāma ādhatta
8.15.37	sa imān poṣān apuṣyat
8.15.38	tenarddhāḥ
8.15.39	prajāpatiḥ prajākāma ādhatta
8.15.40	tā imāḥ prājāpatyāḥ prajāḥ prājāyanta
8.15.41	tenarddhāḥ
8.15.42	yo vai tam ādhatta sa tena vasunā samabhavat
8.15.43	tasmāt punarvasuḥ
8.15.44	tasmāt punarvasā ādheyaḥ
8.15.45	ārdhnod vai sa yas tam ādhatta
8.15.46	tasmād anūrādhāḥ
8.15.47	tasmād anūrādheṣv ādheyaḥ
9.1.1	agnir vā utsīdan saṃvatsaram anūtsīdati
9.1.2	saptadaśa sāmidhenīḥ kāryāḥ
9.1.3	saptadaśo vai saṃvatsaraḥ pañcartavo dvādaśa māsāḥ
9.1.4	eṣa vāva sa saṃvatsaraḥ
9.1.5	saṃvatsarād evainam adhy avarunddhe
9.1.6	tad āhuḥ
9.1.7	pañcadaśaiva kāryā na saptadaśeti
9.1.8	etaddhi saṃvatsarasya saṃkramaṇataraṃ yat pañcadaśa
9.1.9	pañcadaśa sāmidhenīr anūcyante
9.1.10	pañcadaśārdhamāsasya rātrayaḥ
9.1.11	tābhir eva tā āpyante
9.1.12	yāvanti vai sāmidhenīnām akṣarāṇi tāvanti saṃvatsarasyāhāni
9.1.13	tair eva tāny āpyante
9.1.14	agnir vā utsīdan saṃvatsaram anūtsīdati
9.1.15	ṣaḍ vā ṛtavas saṃvatsaraḥ
9.1.16	yat ṣaḍ vibhaktayaḥ
9.1.17	saṃvatsarād evainam adhyavarunddhe
9.1.18	saṃvatsaro vā agnir vaiśvānaraḥ
9.1.19	ṣaḍ ṛtavaḥ
9.1.20	tasmāt ṣaḍ vibhaktayaḥ
9.1.21	yad dvyakṣarās satīś caturakṣarāḥ kriyante
9.1.22	ācaturaṃ hīme paśavaḥ
9.1.23	dvandvaṃ mithunāḥ
9.1.24	te vīryakṛtaḥ
9.1.25	yad vā idam agniṃ bahudhā viharanti yad imān poṣān pupoṣa
9.1.26	tasmād agnir evaitāvatīr vibhaktīr aśnute nānyā devatāḥ
9.1.27	yajñamukhaṃ vai prayājāḥ
9.1.28	yat prayājān antariyād yajñamukham antariyāt
9.1.29	annaṃ vai prayājāḥ
9.1.30	yat prayājān antariyād annam antariyāt
9.1.31	yaṃ kāmayeta
9.1.32	ṛdhnuyād iti
9.1.33	tasyopariṣṭāt prayājānāṃ vibhaktīḥ kuryāt
9.1.34	vīryaṃ vai prayājāḥ
9.1.35	vīryaṃ vibhaktayaḥ
9.1.36	vīryād evādhi vaṣaṭkaroti
9.1.37	ajiram ṛddhim abhikrāmati
9.1.38	nānāgneyaṃ kriyata iti
9.1.39	āhuḥ
9.1.40	kasmāt savibhaktayaḥ prayājā bhavantīti
9.1.41	saṃvatsaraṃ vā ete parījyante
9.1.42	yat prayājāḥ
9.1.43	tenāgneyam
9.1.44	tena nānāgneyaṃ kriyate
9.1.45	punar ūrjā nivartasva punar agna iṣāyuṣā
9.1.46	punar naḥ pāhy aṃhasa iti
9.1.47	purastāt prayājānāṃ juhuyāt
9.1.48	saha rayyā nivartasva
9.1.49	agne pinvasva dhārayā viśvapsnyā viśvatas parīti
9.1.50	upariṣṭād anuyājānāṃ juhuyāt
9.1.51	ūrjā vā eṣa paśubhir utsīdan sahotsīdati
9.1.52	punar evorjaṃ paśūn avarunddhe
9.1.53	atho ubhayata eva yajñasyāśiṣardhnoti
9.2.1	nānāgneyaṃ kriyata iti
9.2.2	āhuḥ
9.2.3	kasmād ājyabhāgau yajantīti
9.2.4	cakṣuṣī vā ete yajñasya yad ājyabhāgau
9.2.5	yad ājyabhāgā antariyāc cakṣuṣī yajñasyāntariyāt
9.2.6	agna āyūṃṣi pavasa iti
9.2.7	etāṃ somasyājyabhāgasya loke kuryāt
9.2.8	yad āgneyam
9.2.9	tenāgneyī
9.2.10	yat pāvamānam
9.2.11	tena saumī
9.2.12	nānāgneyaṃ kriyate
9.2.13	na somam antareti
9.2.14	agnir mūrdhā divaḥ kakud iti
9.2.15	etāṃ somasyājyabhāgasya loke kuryāt prajākāmasya vā paśukāmasya vā
9.2.16	yan mithunā
9.2.17	tena prajananavatī
9.2.18	yad retasvatī
9.2.19	tena saumī
9.2.20	nānāgneyaṃ kriyate
9.2.21	na somam antareti
9.2.22	vīrahā vā eṣa devānāṃ yo 'gnim utsādayate
9.2.23	śatadāyo vīraḥ
9.2.24	yad etāś śatākṣarā akṣarapaṅktayaḥ
9.2.25	vīram evaitad devānām avadayate
9.2.26	anyasyai vai pramāyā ādheyo 'nyasyai punarādheyaḥ
9.2.27	na vai tām ādheyena spṛṇoti yasyai punarādheyaḥ
9.2.28	punarādheyena vāva tāṃ spṛṇoti
9.2.29	jarā vai devahitam āyuḥ
9.2.30	tāvatīr hi samā jīvati
9.2.31	tasmād āhuḥ
9.2.32	śatadāyo vīra iti
9.2.33	yad etāś śatākṣarā akṣarapaṅktayo bhavanti
9.2.34	yāvad eva vīryaṃ tad āpnoti
9.2.35	tat spṛṇoti
9.2.36	āyuṣā vā eṣa vīryeṇa vyṛdhyate yo 'gnim utsādayate
9.2.37	śatāyur vai puruṣaś śatavīryaḥ
9.2.38	āyur vīryaṃ hiraṇyam
9.2.39	yaddhiraṇyaṃ śatamānaṃ dadāti
9.2.40	āyur eva vīryaṃ punar ālabhate
9.3.1	yajñena vā eṣa vyṛdhyate yo 'gnim utsādayate
9.3.2	pāṅkto yajñaḥ
9.3.3	yat pañcakapālaḥ
9.3.4	yajñam evālabhate
9.3.5	tad āhuḥ
9.3.6	aṣṭākapāla eva kāryo na pañcakapāla iti
9.3.7	aṣṭākṣarā gāyatrī
9.3.8	gāyatro 'gnir gāyatracchandāḥ
9.3.9	āgneyam etat kriyate yat punarādheyam
9.3.10	tasmād aṣṭākapālaḥ
9.3.11	tat tan na sūrkṣyam
9.3.12	pañcakapāla eva kāryaḥ
9.3.13	agnir vā utsīdan saṃvatsaram anūtsīdati
9.3.14	pañca vā ṛtavas saṃvatsaraḥ
9.3.15	pañcathād vā adhy ṛtoṣ ṣaṣṭha ṛtur babhūva
9.3.16	samānam etad yat pañcathaś cartuṣ ṣaṣṭhaś ca
9.3.17	yat pañcakapālaḥ
9.3.18	saṃvatsarād evainam adhy avarunddhe
9.3.19	pañca vā ṛtavaḥ
9.3.20	prajananam ṛtavaḥ
9.3.21	yat pañcakapālaḥ
9.3.22	prajananāya
9.3.23	prajananaṃ vā ṛtavo 'gniḥ prajanayitā
9.3.24	yat pañcakapālaḥ
9.3.25	prajananād evainaṃ prajanayitā prajanayati
9.3.26	ādityā vā itas sarveṇaiva sahāmuṃ lokam āyan
9.3.27	te 'muṃ lokaṃ gatvā vyatṛṣyan
9.3.28	te 'viduḥ
9.3.29	amutaḥpradānād vā ihājagāmeti
9.3.30	ta etaṃ punar ādadhata
9.3.31	tenārdhnuvan
9.3.32	ādityā vā asmiṃl loka ṛddhāḥ
9.3.33	ādityā amuṣmin
9.3.34	paśavo 'smin
9.3.35	ṛtavo 'muṣmin
9.3.36	ubhayor eva lokayor ṛdhnoti ya evaṃ vidvān etam ādhatte
9.3.37	ketas suketas saketas te na ādityā juṣāṇā asya haviṣo vyantu svāhā
9.3.38	salilas saligas sagaras te na ādityā juṣāṇā asya haviṣo vyantu svāhā
9.3.39	divo jyotir vivasva āditya te no devā deveṣu satyāṃ devahūtim āsuvadhvam
9.3.40	ādityebhyas svāheti
9.3.41	etair vai te tam ādadhata
9.3.42	tenārdhnuvan
9.3.43	yadā vā etair ādhatte 'thāhitaḥ
9.3.44	ādityo hi punarādheyaḥ
9.11.1	prajāpatir akāmayata
9.11.2	syāt prajāyeyeti
9.11.3	sa daśadhātmānaṃ vyadhatta
9.11.4	tasya cittis srug āsīc cittam ājyaṃ vāg vedir ādhītaṃ barhiḥ keto agnir vijñātam agnid vācaspatir hotā mana upavaktā prāṇo havis sāmādhvaryuḥ
9.11.5	sa daśadhātmānaṃ vidhāya mithunaṃ kṛtvā sa āyatanam aicchat
9.11.6	sa trivṛtam evāyatanam acāyat prāṇān
9.11.7	tataḥ prajā asṛjata
9.11.8	tata ūrdhvo 'nya udatṛṇat pañcadaśo 'vāṅ anyo 'vātṛṇat pañcadaśaḥ
9.11.9	ya ūrdhva udatṛṇat sa pūrvapakṣaḥ
9.11.10	tena devān asṛjata
9.11.11	tam ūrdhvam āpyāyamānaṃ devā ūrdhvā anvāpyāyanta
9.11.12	yo 'vāṅ avātṛṇat so 'parapakṣaḥ
9.11.13	tenāsurān asṛjata
9.11.14	tam apadhvaṃsamānam asurā avāñco 'nuprādhvaṃsanta
9.11.15	dakṣiṇaṃ hastam anu devān asṛjata
9.11.16	te vīryāvanto 'bhavan
9.11.17	savyaṃ hastam anv asurān
9.11.18	te mṛddhā abhavan
9.11.19	tasmād dakṣiṇo 'rdha ātmano vīryāvattaraḥ
9.11.20	satyena devān asṛjata te satyam abhavan
9.11.21	anṛtenāsurāṃs te 'nṛtam abhavan
9.11.22	ahnā devān asṛjata te śuklaṃ varṇam apuṣyan
9.11.23	rātryāsurāṃs te kṛṣṇā abhavan
9.11.24	sa vai tad evaicchat
9.11.25	yasmin hoṣyāmīti
9.11.26	sa indram eva vīryam antarātmann apaśyat
9.11.27	sarvam anyaj jātam āsīt
9.11.28	sa indraṃ
9.11.29	gaccha svāheti
9.11.30	apānīt
9.11.31	vīryaṃ vai prāṇo vīryam indraḥ
9.11.32	vīrya eva vīryam ādadhāt
9.11.33	te caturhotrā somagṛhapatayo nyasīdan
9.11.34	indraṃ janayāmeti
9.11.35	teṣāṃ pṛthivī hotāsīd dyaur adhvaryus tvaṣṭāgnin mitra upavaktā
9.11.36	ta etau grahā agṛhṇata
9.11.37	ta āyatanam aicchan
9.11.38	ta ekaviṃśam evāyatanam acāyan
9.11.39	ta indram ajanayan
9.11.40	te pañcahotrā varuṇagṛhapatayo nyasīdan
9.11.41	svar ayāmeti
9.11.42	teṣām agnir hotāsīd aśvinādhvaryū yad aśvinā tena pañcahotrā rudro 'gnid bṛhaspatir upavaktā
9.11.43	ta etau grahā agṛhṇata
9.11.44	ta āyatanam aicchan
9.11.45	te triṇavam evāyatanam acāyan
9.11.46	te svar āyan
9.11.47	taṃ setuṃ kṛtvā tat paśavo 'sṛjyanta
9.11.48	tān devatābhyo 'nayan yamāyāśvam agnaye hiraṇyaṃ rudrāya gāṃ bṛhaspataye vāsa uttānāyāṅgirasāyāprāṇat prajāpataye puruṣam
9.12.1	tasya yamasyāśvaṃ pratijagṛhuṣo 'rdham indriyasyāpākrāmat
9.12.2	sa etena pratyagṛhṇāt
9.12.3	so 'rdham indriyasyopādhatta
9.12.4	ya etad vidvān aśvaṃ pratigṛhṇāty ardham indriyasyopadhatte
9.12.5	ya etad avidvān pratigṛhṇāty ardham asyendriyasyāpakrāmati
9.12.6	tasyāgner hiraṇyaṃ pratijagṛhuṣas tṛtīyam indriyasyāpākrāmat
9.12.7	sa etena pratyagṛhṇāt
9.12.8	sa tṛtīyam indriyasyopādhatta
9.12.9	ya etad vidvān hiraṇyaṃ pratigṛhṇāti tṛtīyam indriyasyopadhatte
9.12.10	ya etad avidvān pratigṛhṇāti tṛtīyam asyendriyasyāpakrāmati
9.12.11	tasya rudrasya gāṃ pratijagṛhuṣaś caturtham indriyasyāpākrāmat
9.12.12	sa etena pratyagṛhṇāt
9.12.13	sa caturtham indriyasyopādhatta
9.12.14	ya etad vidvān gāṃ pratigṛhṇāti caturtham indriyasyopadhatte
9.12.15	ya etad avidvān pratigṛhṇāti caturtham asyendriyasyāpakrāmati
9.12.16	tasya bṛhaspater vāsaḥ pratijagṛhuṣaḥ pañcamam indriyasyāpākrāmat
9.12.17	sa etena pratyagṛhṇāt
9.12.18	sa pañcamam indriyasyopādhatta
9.12.19	ya etad vidvān vāsaḥ pratigṛhṇāti pañcamam indriyasyopadhatte
9.12.20	ya etad avidvān pratigṛhṇāti pañcamam asyendriyasyāpakrāmati
9.12.21	tasyottānasyāṅgirasasyāprāṇat pratijagṛhuṣaḥ ṣaṣṭham indriyasyāpākrāmat
9.12.22	sa etena pratyagṛhṇāt
9.12.23	sa ṣaṣṭham indriyasyopādhatta
9.12.24	ya etad vidvān aprāṇat pratigṛhṇāti ṣaṣṭham indriyasyopadhatte
9.12.25	ya etad avidvān pratigṛhṇāti ṣaṣṭham asyendriyasyāpakrāmati
9.12.26	tasya prajāpateḥ puruṣaṃ pratijagṛhuṣas saptamam indriyasyāpākrāmat
9.12.27	sa etena pratyagṛhṇāt
9.12.28	sa saptamam indriyasyopādhatta
9.12.29	ya etad vidvān puruṣaṃ pratigṛhṇāti saptamam indriyasyopadhatte
9.12.30	ya etad avidvān pratigṛhṇāti saptamam asyendriyasyāpakrāmati
9.12.31	ka idaṃ kasmā adāt
9.12.32	kāmaḥ kāmāyeti
9.12.33	kāmo hi dātā
9.12.34	kāmaḥ pratigrahītā
9.12.35	kāmas samudram āviśad iti
9.12.36	samudra iva hi kāmo 'parimitaḥ
9.12.37	kāmena tvā pratigṛhṇāmi
9.12.38	kāmaitat ta iti
9.12.39	kāmenaiva pratigṛhṇāti
9.12.40	kāme pratiṣṭhāpayati
9.12.41	na ha vai tasminn amuṣmiṃl loke dakṣiṇām icchanti
9.12.42	ya evaṃ vidvān dakṣiṇāṃ pratigṛhṇāti yas taṃ devaṃ veda yo 'gre dakṣiṇā anayat pra tāvad āpnoti yāvad dakṣiṇānāṃ netram
9.12.43	ya u tān veda yebhyas sa tad anayad dakṣiṇīyo bhavati
9.12.44	yas taṃ pratigrahaṃ veda yena te pratyagṛhṇan vasīyān bhavati pratigṛhya
9.12.45	vasīyāṃso hi te pratigṛhyābhavan
9.12.46	te devās svar itvā vyatṛṣyan
9.12.47	te 'viduḥ
9.12.48	amutaḥpradānād vā ihājagāmeti
9.12.49	ta ṛṣīn abruvan
9.12.50	ato no yūyaṃ prayacchateti
9.12.51	saptahotṝn kenāyataneneti
9.12.52	atraiva vetsyatheti
9.12.53	te saptahotrāryamagṛhapatayo nyasīdan
9.12.54	saṃtanavāmeti
9.12.55	teṣāṃ mahāhavir hotāsīt satyahavir adhvaryur acittapājā agnid acittamanā upavaktānādhṛṣyaś cāpratidhṛṣyaś cābhigarā ayāsya udgātā
9.12.56	ta etaṃ graham agṛhṇata
9.12.57	ta āyatanam aicchan
9.12.58	te trayastriṃśam evāyatanam acāyan
9.12.59	tenedaṃ samatanvan
9.12.60	trayastriṃśena ca ha vā idaṃ saptahotrā ca saṃtataṃ yad idaṃ devamanuṣyā anyonyasmai pradadati
9.12.61	saṃtatam asmā avicchinnaṃ pradīyate ya evaṃ veda
9.13.1	prajāpatir daśahotā
9.13.2	darśapūrṇamāsau caturhotā
9.13.3	cāturmāsyāni pañcahotā
9.13.4	saumyo 'dhvaras saptahotā
9.13.5	agnihotraṃ daśahotā
9.13.6	darśapūrṇamāsau caturhotā
9.13.7	paśuyajñaṣ ṣaḍḍhotā
9.13.8	saumyo 'dhvaras saptahotā
9.13.9	prāṇo daśahotā
9.13.10	cakṣuś caturhotā
9.13.11	śrotraṃ pañcahotā
9.13.12	vāk cātmā ca saptahotā
9.13.13	āyuṣe kam agnihotraṃ hūyate sarvam āyur eti ya evaṃ veda
9.13.14	cakṣuṣe kaṃ pūrṇamā ijyate na cakṣuṣo gṛhaye ya evaṃ veda
9.13.15	śrotrāya kam amāvasyejyate na śrotrasya gṛhaye ya evaṃ veda
9.13.16	vāce cātmane ca kaṃ saumyo 'dhvara ijyate na vāco nātmano gṛhaye ya evaṃ veda
9.13.17	prajāpatir daśahotā
9.13.18	ekas san bhūyiṣṭhabhāg vyāhṛtīnām utaikas san bahur bhavati ya evaṃ veda
9.13.19	tejase kaṃ pūrṇamā ijyate
9.13.20	āgneyo vai brāhmaṇaḥ
9.13.21	gāyatro 'gnir gāyatracchandāḥ
9.13.22	sve eva devate saprasthe akaḥ
9.13.23	nāsyānyo yogakṣemasyeśe ya evaṃ veda
9.13.24	āyuṣe kam amāvasyejyate
9.13.25	sarvam āyur eti ya evaṃ veda
9.13.26	svargāya kaṃ saumyo 'dhvara ijyate
9.13.27	svargam eva tenaiti
9.14.1	yaḥ prajayā paśubhir naiva prabhaved varāsīṃ paridhāya taptaṃ piban dvādaśa rātrīr adhaś śayīta
9.14.2	dvādaśyāḥ prātaḥ prāṅ uddrutya daśahotāraṃ vyācakṣīta
9.14.3	amithuno hi vā eṣo 'tha na prabhavati
9.14.4	prajāpatir daśahotā
9.14.5	daśadhaivātmānaṃ vidhāya mithunaṃ kṛtvā pra prajayā pra paśubhir jāyate
9.14.6	caturhotrā yājayet putrakāmam
9.14.7	caturhotrā vai devā indram ajanayan
9.14.8	indriyaṃ putraḥ
9.14.9	putram evāsmai janayati
9.14.10	na tv enam aparo 'nujāyate
9.14.11	sarveṇa hīndriyeṇa sarveṇa vīryeṇa jāyate
9.14.12	varo dakṣiṇā
9.14.13	varo hi putraḥ
9.14.14	caturhotrā yājayed rājānaṃ saṃgrāme saṃyatte
9.14.15	caturhotrā vai devā indram ajanayan
9.14.16	yatareṣām indro bhavati te saṃgrāmaṃ jayanti
9.14.17	indram evāsmai janayati
9.14.18	jayati saṃgrāmam
9.14.19	yat tatra vindate tato dakṣiṇā
9.14.20	samṛddhyai
9.14.21	pañcahotrā yājayet paśukāmam
9.14.22	pañcahotrā vai devāḥ paśūn asṛjanta
9.14.23	sarvān evāsmai paśūñ janayati
9.14.24	tasyaitāś catasro dakṣiṇā aśvo hiraṇyaṃ gaur vāsaḥ
9.14.25	saptahotrā yājayed yo yajñasya saṃsthām anu pāpīyān syāt
9.14.26	vi vā eṣa cchinatti yo yajñasya saṃsthām anu pāpīyān bhavati
9.14.27	parāṅ eva saṃkrāmati
9.14.28	saptahotrā vai devās svar āyan
9.14.29	saptahotredaṃ samatanvan
9.14.30	sam eva tanoti
9.14.31	na tataḥ pāpīyān bhavati yādṛṅ san yajate
9.14.32	yaś caturhotṝn anusavanaṃ tarpayitavyān veda tṛpyati prajayā paśubhir upainaṃ somapītho namati
9.14.33	daśahotāraṃ vyākhyāya bahiṣpavamānenodgāyet
9.14.34	prajāpatir daśahotā
9.14.35	praiva janayati
9.14.36	caturhotāraṃ vyākhyāyājyair udgāyet
9.14.37	caturhotrā vai devā indram ajanayan
9.14.38	indram evāsmai janayati
9.14.39	sendraṃ tat savanaṃ karoti
9.14.40	pañcahotāraṃ vyākhyāya mādhyaṃdinena pavamānenodgāyet
9.14.41	pañcahotrā vai devā asurān prāṇudanta
9.14.42	pañcahotrā paśūn asṛjanta
9.14.43	bhrātṛvyam eva parāṇudya paśūn sṛjate
9.14.44	saptahotāraṃ vyākhyāyārbhaveṇa pavamānenodgāyet
9.14.45	saptahotrā vai devās svar āyan
9.14.46	saptahotredaṃ samatanvan
9.14.47	sam eva tanoti
9.14.48	daśahotāraṃ sāmidhenīṣv anūcyamānāsu vyācakṣīta
9.14.49	prajāpatir daśahotā
9.14.50	praiva janayati
9.14.51	caturhotāraṃ prayājānāṃ purastād vyācakṣīta
9.14.52	caturhotrā vai devā indram ajanayan
9.14.53	indram evāsmai janayati
9.14.54	sendraṃ yajñaṃ karoti
9.14.55	pañcahotāraṃ haviṣām avadīyamāne vyācakṣīta
9.14.56	pañcahotrā vai devā asurān prāṇudanta
9.14.57	pañcahotrā paśūn asṛjanta
9.14.58	bhrātṛvyam eva parāṇudya paśūn sṛjate
9.14.59	saptahotāram anuyājānām upariṣṭād vyācakṣīta
9.14.60	saptahotrā vai devās svar āyan
9.14.61	saptahotredaṃ samatanvan
9.14.62	sam eva tanoti
9.14.63	caturhotrā pūrṇamāse havīṃṣy āsannāny abhimṛśet
9.14.64	caturhotrā vai devā indram ajanayan
9.14.65	prajananaṃ pūrṇamāḥ
9.14.66	praiva janayati
9.14.67	pañcahotrāmāvasyāyāṃ havīṃṣy āsannāṇy abhimṛśet
9.14.68	pañcahotrā vai devās svar āyan
9.14.69	svargyāmāvasyā
9.14.70	svargasyaivaiṣa lokasya parigrahaḥ
9.15.1	annaṃ vai caturhotāraḥ
9.15.2	annavān bhavati ya evaṃ veda
9.15.3	yad eka eva caturhoteti
9.15.4	āhuḥ
9.15.5	kasmāt sarve caturhotāra ucyanta iti
9.15.6	catvāro vā ete yajñāḥ
9.15.7	teṣāṃ catvāro hotāraḥ
9.15.8	tad eṣāṃ caturhotṛtvam
9.15.9	saṃvatsaraṃ caturṇām eko nāśnīyāt
9.15.10	tad eṣāṃ vratam
9.15.11	eṣā vā anāhitāgner iṣṭir yac caturhotāraḥ
9.15.12	annādyāyaivaitāṃ viduḥ
9.15.13	tejase vīryāya
9.15.14	sarparājñyā ṛgbhir daśame 'hann udgātodgāyet
9.15.15	iyaṃ vai sarparājñī
9.15.16	annaṃ caturhotāraḥ
9.15.17	annam evāptvānnam avarunddhe
9.15.18	aprayuktā vā ete 'navaruddhā yac caturhotāraḥ
9.15.19	yac caturhotṝn hotā vadati
9.15.20	tān eva prayuṅkte
9.15.21	tān avarunddhe
9.15.22	etad vai devānāṃ stotram aniruktaṃ yat sarparājñyā ṛcaḥ
9.15.23	tasyai tad uktham aniruktaṃ yac caturhotāraḥ
9.15.24	manasā prastauti manasodgāyati manasā pratiharati
9.15.25	reta evaitad udgātāraḥ prasiñcanti
9.15.26	yac caturhotṝn hotā vadati
9.15.27	reta eva prasiktaṃ hotā prajanayati
9.15.28	agnyādheye vyācakṣīta
9.15.29	brahmaṇo vā etad udaraṇaṃ yad agnyādheyam
9.15.30	brahmaṇa etad udaraṇaṃ yac caturhotāraḥ
9.15.31	brahmaṇa etad udaraṇaṃ yad asā āditya udeti
9.15.32	sarvam eva brahma sṛjate
9.15.33	athaite saṃbhārāḥ
9.15.34	saha vai devānāṃ cāsurāṇāṃ ca yajñau pratatā āstām
9.15.35	yad eva devā akurvata tad asurā akurvata
9.15.36	te devā yajñam ādāya vyakrāman
9.15.37	tam upari samabharan
9.15.38	tenāsurān parābhāvayan
9.15.39	yat samabharaṃs tat saṃbhārāṇāṃ saṃbhāratvam
9.15.40	samṛtasoma eteṣāṃ caturbhiścaturbhiḥ pracariṣyañ juhuyāt
9.15.41	pūrva eva yajñaṃ pūrvo devatā gṛhṇāti
9.15.42	sayajño bhavaty ayajña itaraḥ
9.15.43	dīkṣāyāṃ vācayet
9.15.44	etāvān vai yajñaḥ
9.15.45	yāvān eva yajñas taṃ gṛhītvā dīkṣate
9.15.46	dvādaśāhe vācayet
9.15.47	etāvān vai yajño yāvān dvādaśāhaḥ
9.15.48	yāvān eva yajño yāvān dvādaśāhas taṃ gṛhītvā dīkṣate
9.15.49	athaitāḥ patnyaḥ
9.15.50	dakṣiṇato vai devānām asurā yajñam abhyajayan
9.15.51	teṣām āgnīdhram anabhijitam āsīt
9.15.52	tad devāḥ patnībhis samprāpadyanta
9.15.53	te 'surā hlīkāḥ patnīḥ prakhyāya punar āvartanta
9.15.54	tān devās tato 'nūtthāya mādhyaṃdinena pavamānenābhyajayan
9.15.55	yasya patnīr vidvān agnid bhavati
9.15.56	abhi bhrātṛvyasya gṛhān abhi paśūn ārohati
9.15.57	nāsya bhrātṛvyo gṛhān na paśūn abhyārohati
9.15.58	yasya patnīr vidvān agnit pātnīvatasya yajati
9.15.59	vidvān patnīṃ tarpayati
9.15.60	tṛptā patnī reto dhatte
9.15.61	retasaḥ prajāḥ prajāyante
9.15.62	prajaniṣṇuḥ prajayā ca paśubhiś ca bhavati
9.16.1	prajās sṛṣṭvā so 'kāmayata
9.16.2	yajñaṃ sṛjeyeti
9.16.3	sa etaṃ saptahotāram apaśyat
9.16.4	taṃ manasānūddrutyājuhot
9.16.5	tena yajñam asṛjata
9.16.6	so 'smād yajñas sṛṣṭaḥ parāṅ ait
9.16.7	taṃ graheṇānūddrutyāgṛhṇāt
9.16.8	tad grahasya grahatvam
9.16.9	dīkṣiṣyamāṇas saptahotrā purastāj juhuyāt
9.16.10	yajñam eva sṛṣṭvālabhya pratanute
9.16.11	graho bhavati
9.16.12	yajñasya sṛṣṭasya dhṛtyai
9.16.13	yajñaṃ sṛṣṭvā so 'kāmayata
9.16.14	darśapūrṇamāsau sṛjeyeti
9.16.15	sa etaṃ caturhotāram apaśyat
9.16.16	taṃ manasānūddrutyājuhot
9.16.17	tena darśapūrṇamāsā asṛjata
9.16.18	tā asmād darśapūrṇamāsau sṛṣṭau parāñcā aitām
9.16.19	tau graheṇānūddrutyāgṛhṇāt
9.16.20	tad grahasya grahatvam
9.16.21	darśapūrṇamāsā ālapsyamānaś caturhotrā purastāj juhuyāt
9.16.22	darśapūrṇamāsā eva sṛṣṭvālabhya pratanute
9.16.23	graho bhavati
9.16.24	darśapūrṇamāsayos sṛṣṭayor dhṛtyai
9.16.25	darśapūrṇamāsau sṛṣṭvā so 'kāmayata
9.16.26	cāturmāsyāni sṛjeyeti
9.16.27	sa etaṃ pañcahotāram apaśyat
9.16.28	taṃ manasānūddrutyājuhot
9.16.29	tena cāturmāsyāny asṛjata
9.16.30	tāny asmāc cāturmāsyāni sṛṣṭāni parāñcy āyan
9.16.31	tāni graheṇānūddrutyāgṛhṇāt
9.16.32	tad grahasya grahatvam
9.16.33	cāturmāsyāny ālapsyamānaḥ pañcahotrā purastāj juhuyāt
9.16.34	cāturmāsyāny eva sṛṣṭvālabhya pratanute
9.16.35	graho bhavati
9.16.36	cāturmāsyānāṃ sṛṣṭānāṃ dhṛtyai
9.16.37	abhicaran daśahotrā juhuyāt
9.16.38	nava vai puruṣe prāṇā nābhir daśamī
9.16.39	prāṇān evāsyopadāsayati
9.16.40	svakṛta iriṇe pradare vā juhuyāt
9.16.41	etad vā asyā nirṛtigṛhītam
9.16.42	nirṛtyaivainaṃ grāhayati
9.16.43	vaṣaṭkaroti
9.16.44	etad vai vācaḥ krūram
9.16.45	vāca evainaṃ krūreṇa pravṛścati
9.16.46	aṅgirasaś ca vā ādityāś ca svarge loke 'spardhanta
9.16.47	ta ādityā etaṃ pañcahotāram apaśyan
9.16.48	taṃ manasānūddrutyājuhavuḥ
9.16.49	tata ādityās svargaṃ lokam āyan
9.16.50	apāṅgiraso 'bhraṃśanta
9.16.51	te 'ṅgirasa ādityān abruvan
9.16.52	kva stha kathaṃ vo havyaṃ vakṣyāma iti
9.16.53	chandassv iti
9.16.54	abruvan
9.16.55	gāyatryāṃ vasavas triṣṭubhi rudrā jagatyām ādityā iti
9.16.56	atra vai devebhyas sadbhyo havyam uhyate
9.16.57	ya evaṃ devān upadeśanād vedopadeśanavān bhavati
9.16.58	yas svargakāmas syāt sa etaṃ pañcahotāraṃ manasānūddrutya juhuyāt
9.16.59	pañca vā ṛtavaḥ
9.16.60	ṛtavas saṃvatsaraḥ
9.16.61	saṃvatsaras svargo lokaḥ
9.16.62	ṛtuṣv eva saṃvatsare pratiṣṭhāya svargaṃ lokam eti
9.16.63	yo 'brāhmaṇo vidyām anūcya neva roceta sa etāṃś caturhotṝn araṇyaṃ paretya darbhastambam udgrathya brāhmaṇaṃ dakṣiṇato niṣādya vyācakṣīta
9.16.64	etad vai devānāṃ brahmāniruktaṃ yac caturhotāraḥ
9.16.65	tad enaṃ nirucyamānaṃ prakāśaṃ gamayati
9.16.66	darbhastambam udgrathya vyācaṣṭe
9.16.67	agnir vai darbhastambaḥ
9.16.68	agnimaty eva vyācaṣṭe
9.16.69	brāhmaṇo dakṣiṇata āste
9.16.70	brāhmaṇo vai prajānām upadraṣṭā
9.16.71	upadraṣṭṛmaty eva vyācaṣṭe
9.16.72	īśvaraṃ vā etā ubhau yaśo 'rtor yo vyācaṣṭe yaś ca dakṣiṇata āste
9.16.73	yo dakṣiṇata āste tasmai varaṃ dadyāt
9.16.74	yad eva tatra yaśa ṛcchati tad vareṇāvarunddhe
9.17.1	aindrāgnam ekādaśakapālaṃ nirvaped bhrātṛvyavān
9.17.2	ojo vai vīryam indrāgnī
9.17.3	ojasaivainaṃ vīryeṇābhibhavati
9.17.4	aindrāgnam ekādaśakapālaṃ nirvapet sajātakāmaḥ
9.17.5	ojo vai vīryam indrāgnī
9.17.6	ojasaivainān vīryeṇādhastād upāsyate
9.17.7	na vā eta etaṃ prayāntam akāmā anuprayānti
9.17.8	ojo vīryam indrāgnī
9.17.9	yad aindrāgnaḥ
9.17.10	oja evaiṣāṃ vīryaṃ saṃgṛhya prayāti taṃ prayāntam akāmā anuprayānti
9.17.11	aindrāgnam ekādaśakapālaṃ nirvapet prajākāmaḥ
9.17.12	prajāpater vai prajās sisṛkṣamāṇasya tasyendrāgnī prajā apāgūhatām
9.17.13	so 'vet
9.17.14	indrāgnī vai me prajā apāghukṣatām iti
9.17.15	sa etam aindrāgnam apaśyad ekādaśakapālam
9.17.16	tato vai tasmai tau prajāḥ punar adattām
9.17.17	indrāgnī etasya prajām apagūhato yo 'laṃ prajāyai san prajāṃ na vindate
9.17.18	tā eva bhāgadheyenopadhāvati
9.17.19	tā asmai prītau prajāṃ punar dattaḥ
9.17.20	punardātṛmatī yājyānuvākye bhavataḥ
9.17.21	samṛddhyai
9.17.22	aindrāgnam ekādaśakapālaṃ nirvapet saṃgrāmam abhiprayān
9.17.23	ojo vai vīryam indrāgnī
9.17.24	ojasaivainaṃ vīryeṇābhiprayāti
9.17.25	aindrāgnam ekādaśakapālaṃ nirvapet saṃgrāmam āgatya
9.17.26	ojo vai vīryam indrāgnī
9.17.27	ojasaivainaṃ vīryeṇa jayati
9.17.28	aindrāgnam ekādaśakapālaṃ nirvapet saṃgrāmaṃ jitvā
9.17.29	ojasā vā eṣa vīryeṇa vyṛdhyate yas saṃgrāmaṃ jayati
9.17.30	sarveṇa hīndriyeṇa sarveṇa vīryeṇa jayati
9.17.31	ojo vīryam indrāgnī
9.17.32	yad aindrāgnaḥ
9.17.33	indrāgnī evainam ojasā vīryeṇa samardhayataḥ
9.17.34	aindrāgnam ekādaśakapālaṃ nirvapet pauṣṇaṃ caruṃ saniṃ prayan
9.17.35	ojo vai vīryam indrāgnī
9.17.36	ojasaiva vīryeṇa praiti
9.17.37	pūṣā vīryasyānupradātā
9.17.38	yat pauṣṇaḥ
9.17.39	pūṣaivāsmai vīryam anuprayacchati
9.17.40	aindrāgnam ekādaśakapālaṃ nirvapet pauṣṇaṃ caruṃ kṣetrasya pataye caruṃ yaḥ kāmayeta
9.17.41	asyāṃ me janatāyām ṛdhyeteti
9.17.42	ojo vai vīryam indrāgnī
9.17.43	yad aindrāgnaḥ
9.17.44	indrāgnī evāsmā ojasā vīryeṇa lokaṃ vindataḥ
9.17.45	pūṣā vīryasyānupradātā
9.17.46	yat pauṣṇaḥ
9.17.47	pūṣaivāsmai vīryam anuprayacchati
9.17.48	iyaṃ kṣetrasya patnī
9.17.49	yat kṣetrapatyaḥ
9.17.50	asyām eva pratitiṣṭhati
10.1.1	āgnāvaiṣṇavam ekādaśakapālaṃ nirvapet sārasvataṃ caruṃ bārhaspatyaṃ carum abhicaran vābhicaryamāṇo vā
10.1.2	agnir vai sarvā devatāḥ
10.1.3	viṣṇur yajñaḥ
10.1.4	vāk sarasvatī
10.1.5	brahma bṛhaspatiḥ
10.1.6	agninaivāsya devatābhir devatāḥ praticarati
10.1.7	viṣṇunā yajñena yajñam
10.1.8	sarasvatyā vācā vācam
10.1.9	bṛhaspatinā brahmaṇā brahma
10.1.10	samam eva kṛtvā yat kiṃ ca tataḥ karoti tenātiprayuṅkte
10.1.11	etām eva nirvaped abhicaran
10.1.12	agnir vai sarvā devatāḥ
10.1.13	viṣṇur yajñaḥ
10.1.14	vāk sarasvatī
10.1.15	brahma bṛhaspatiḥ
10.1.16	agninaivainaṃ devatābhir abhiprayuṅkte
10.1.17	viṣṇunā yajñena
10.1.18	sarasvatyā vācā
10.1.19	bṛhaspatinā brahmaṇā
10.1.20	stṛṇuta enam
10.1.21	āgnāvaiṣṇavam ekādaśakapālaṃ nirvapet paśum ālapsyamānaḥ
10.1.22	vyṛddhena vā eṣa paśunā carati yo devatāś ca yajñaṃ cānavarudhya paśum ālabhate
10.1.23	agnir vai sarvā devatāḥ
10.1.24	viṣṇur yajñaḥ
10.1.25	devatāś caiva yajñaṃ cāvarudhya paśum ālabhate
10.1.26	āgnāvaiṣṇavam ekādaśakapālaṃ nirvapet saṃgrāme
10.1.27	agnir vai sarvā devatā viṣṇur yajñaḥ
10.1.28	devatābhiś caivainaṃ yajñena ca jayati
10.1.29	yadi manyeta
10.1.30	prati purastāc carantīti
10.1.31	dve anuvākye kuryād ekāṃ yājyām
10.1.32	samam eva dvābhyāṃ karoti
10.1.33	aty ekayā prayuṅkte
10.1.34	āgnāvaiṣṇavaṃ ghṛte caruṃ nirvaped abhicaryamāṇaḥ
10.1.35	agnir vai sarvā devatāḥ
10.1.36	viṣṇur yajñaḥ
10.1.37	devatāś caiva yajñaṃ ca madhyataḥ praviśati
10.1.38	mithunaṃ vā etad yad ghṛtaṃ ca taṇḍulāś ca
10.1.39	dhenvā ghṛtaṃ payo 'naḍuhas taṇḍulāḥ
10.1.40	mithunenaivātmānam abhitaḥ paryūhate
10.1.41	astṛtyai
10.1.42	āgnāvaiṣṇavaṃ ghṛte caruṃ nirvapec cakṣuṣkāmaḥ
10.1.43	agner vai manuṣyāś cakṣuṣā paśyanti viṣṇor devatāḥ
10.1.44	tau cakṣuṣaḥ pradātārau
10.1.45	tā eva bhāgadheyenopadhāvati
10.1.46	tā asmai cakṣuḥ prayacchataḥ
10.1.47	mithunaṃ vā etad yad ghṛtaṃ ca taṇḍulāś ca
10.1.48	dhenvā ghṛtaṃ payo 'naḍuhas taṇḍulāḥ
10.1.49	mithunaṃ cakṣuḥ
10.1.50	mithunenaivāsmai mithunaṃ janayati
10.1.51	ghṛte bhavati
10.1.52	tejo vai ghṛtam
10.1.53	tejaś cakṣuḥ
10.1.54	tejasaivāsmiṃs tejo dadhāti
10.1.55	āgnāvaiṣṇavam aṣṭākapālaṃ nirvapet prātas sārasvataṃ caruṃ bārhaspatyaṃ carum āgnāvaiṣṇavam ekādaśakapālaṃ madhyaṃdina etau ca carū āgnāvaiṣṇavaṃ dvādaśakapālam aparāhṇa etau ca carū yasya bhrātṛvyas somena yajeta
10.1.56	agnir vai sarvā devatāḥ
10.1.57	viṣṇur yajñaḥ
10.1.58	vāk sarasvatī
10.1.59	brahma bṛhaspatiḥ
10.1.60	agninaivāsya devatābhir devatā āpnoti
10.1.61	viṣṇunā yajñena yajñam
10.1.62	sarasvatyā vācā vācam
10.1.63	bṛhaspatinā brahmaṇā brahma
10.1.64	puroḍāśais savanāni
10.1.65	kapālaiś chandāṃsi
10.1.66	saiṣādhvarakalpā nāmeṣṭiḥ
10.1.67	yajñam evaitayāpnoti
10.1.68	tatra yat kiṃ ca dadāti tad dakṣiṇā
10.1.69	maitrāvaruṇam ekakapālam anunirvapati
10.1.70	yaivāsau maitrāvaruṇī vaśānūbandhyā tām eva tenāpnoti
10.1.71	ekakapālo bhavati
10.1.72	na vai puruṣaṃ kapālair āptum arhati
10.1.73	ekadhaivainam āpnoti
10.2.1	devā vai sattram āsata yaśaskāmā agnis soma indraḥ
10.2.2	te 'bruvan
10.2.3	yan no yaśa ṛchāt tan nas saheti
10.2.4	teṣāṃ somaṃ yaśa ārchat
10.2.5	tasmāt sa yaśasvī
10.2.6	sa girim agacchat
10.2.7	tasmāt sa girau
10.2.8	tam agnir anvāgacchat
10.2.9	tā agnīṣomau samabhavatām
10.2.10	athendro 'dhṛtaś śithila ivāmanyata
10.2.11	so 'nvāgacchat
10.2.12	so 'gnau caiva some cānāthata
10.2.13	tam etayeṣṭyāyājayatām agnīṣomīyeṇaikādaśakapālena
10.2.14	tejo vā agniḥ
10.2.15	indriyaṃ somaḥ
10.2.16	teja evāsminn agnir āgneyenādadhāt
10.2.17	indriyaṃ somas saumyena
10.2.18	tato vai so 'bhavat
10.2.19	etena yajeta bubhūṣann agnīṣomīyeṇaikādaśakapālena
10.2.20	tejo vā agniḥ
10.2.21	indriyaṃ somaḥ
10.2.22	teja evāsminn agnir āgneyenādadhāti
10.2.23	indriyaṃ somas saumyena
10.2.24	bhavaty eva
10.2.25	āgnīṣomīyam ekādaśakapālaṃ nirvapet sarvebhyaḥ kāmebhyo brāhmaṇaḥ
10.2.26	agnīṣomau vai brāhmaṇasya svā devatā
10.2.27	tā eva bhāgadheyenopadhāvati
10.2.28	tā asmai sarvān kāmān prayacchataḥ
10.2.29	agnīṣomīyam aṣṭākapālaṃ nirvapec chyāmākaṃ vasantā brāhmaṇo brahmavarcasakāmaḥ
10.2.30	agnīṣomau vai brahmavarcasasya pradātārau
10.2.31	tā eva bhāgadheyenopadhāvati
10.2.32	tā asmai brahmavarcasaṃ prayacchataḥ
10.2.33	vasantā yajeta
10.2.34	vasanto vai brāhmaṇasyartuḥ
10.2.35	sva evartau brahmavarcasam avarunddhe
10.2.36	evam iva vai brahmavarcasaṃ babhrv iva kṣudram iva haritam iva
10.2.37	brahmavarcasam eva saṃdadhāti
10.2.38	yad aṣṭākapālaḥ
10.2.39	tenāgneyaḥ
10.2.40	yac chyāmākaḥ
10.2.41	tena saumyaḥ
10.2.42	tenobhayasmān naiti
10.2.43	agnīṣomīye yājyānuvākye bhavataḥ
10.2.44	saumāgnī saṃyājye
10.2.45	tejo vā agniḥ
10.2.46	indriyaṃ somaḥ
10.2.47	tejasā caivendriyeṇa ca brahmavarcasam ubhayataḥ parigṛhyātman dhatte
10.3.1	agnaye vaiśvānarāya dvādaśakapālaṃ nirvaped yo 'nannam adyād yo vā jighatset
10.3.2	saṃvatsaro vā agnir vaiśvānaraḥ
10.3.3	saṃvatsareṇaiva pūtaṃ svaditam atti
10.3.4	yadi jagdhvā nirvapati
10.3.5	saṃvatsara evāsmai jagdhaṃ svadayati
10.3.6	agnaye vaiśvānarāya dvādaśakapālaṃ nirvaped yas samāntam abhidruhyed yo vābhidudrukṣet
10.3.7	saṃvatsaro vā agnir vaiśvānaraḥ
10.3.8	saṃvatsarāyaiṣa samamate yas samamate
10.3.9	saṃvatsaram evāptvā kāmam avaruṇam abhidruhyati
10.3.10	agnaye vaiśvānarāya dvādaśakapālaṃ nirvaped yaḥ pratigṛhītas syāt sanikāmaḥ
10.3.11	saṃvatsaro vā agnir vaiśvānaraḥ
10.3.12	saṃvatsarāyaitaṃ pratigṛhṇanti yaṃ pratigṛhṇanti
10.3.13	saṃvatsaram evāptvā sātāṃ saniṃ vanute
10.3.14	agnaye vaiśvānarāya dvādaśakapālaṃ nirvapet saniṃ nidadhat
10.3.15	saṃvatsaro vā agnir vaiśvānaraḥ
10.3.16	saṃvatsaram eṣa prayuṅkte yo yācati
10.3.17	saṃvatsaram eva vimuñcati
10.3.18	saṃvatsaro vā etad etasmai sanoti yad vanute
10.3.19	tam eva bhāginaṃ karoti
10.3.20	yam uttamam ārjat taṃ sa rajjum apriyāya bhrātṛvyāya dadyāt
10.3.21	pāśena vā eṣa carati yo yācati
10.3.22	pāśam evāpriyāya bhrātṛvyāya pratimuñcati
10.3.23	agnaye vaiśvānarāya dvādaśakapālaṃ nirvaped yaḥ kāmayeta
10.3.24	anena rājñā vā grāmaṇyā vedaṃ sasyam ādadīyeti
10.3.25	saṃvatsaro vā agnir vaiśvānaraḥ
10.3.26	saṃvatsaro 'nnādyasya pradātā
10.3.27	tam eva bhāgadheyenopadhāvati
10.3.28	so 'smā annādyaṃ prayacchati
10.3.29	saṃvatsaraṃ hy annam anuprajāyate
10.3.30	agnaye vaiśvānarāya dvādaśakapālaṃ nirvaped vṛṣṭikāmaḥ
10.3.31	saṃvatsaro vā agnir vaiśvānaraḥ
10.3.32	eṣā saṃvatsarasya krūrā tanūr yā vaiśvānarī
10.3.33	tayaitad abhitapann abhiśocayaṃs tiṣṭhati bhāgadheyam icchamānaḥ
10.3.34	tām evāsya prīṇāti
10.3.35	sāsmai prītā vṛṣṭiṃ ninayati
10.3.36	agnaye vaiśvānarāya dvādaśakapālaṃ nirvapet saṃgrāme
10.3.37	saṃvatsaro vā agnir vaiśvānaraḥ
10.3.38	yataras saṃyattayor anāyatano bhavati parā sa jayate
10.3.39	saṃvatsaram evāyatanaṃ kṛtvā jayati saṃgrāmam
10.4.1	agnaye vaiśvānarāya dvādaśakapālaṃ nirvaped grāmakāmo bhūtikāmo brahmavarcasakāmaḥ
10.4.2	tasya haritaṃ hiraṇyaṃ madhye kuryāt
10.4.3	rajatam upariṣṭāt
10.4.4	saṃvatsaro vā agnir vaiśvānaraḥ
10.4.5	vīryaṃ saṃvatsaraḥ
10.4.6	ātmā haritaṃ hiraṇyam
10.4.7	vīryasyaivainaṃ madhyato dadhāti
10.4.8	bhūtyai
10.4.9	bhavaty eva
10.4.10	yad rajataṃ tat saha bhasmanāpohati
10.4.11	śamalagṛhīto vā eṣa yo 'laṃ brahmavarcasāya san na brahmavarcasī bhavati
10.4.12	śamalam evāsmād apahanti
10.4.13	brahmavarcasenainaṃ saṃsṛjati
10.4.14	yathā vai nābhim arā abhisaṃśritā evaṃ saṃvatsaraṃ māsāś cartavaś cābhisaṃśritāḥ
10.4.15	yaddhiraṇyaṃ madhye karoti
10.4.16	nābhim evainaṃ karoti
10.4.17	yathā nābhim arā abhisaṃśritā evam enaṃ sajātair abhisaṃśrayati
10.4.18	vāruṇaṃ yavamayaṃ caruṃ nirvaped agnaye vaiśvānarāya dvādaśakapālam āmayāvī
10.4.19	varuṇagṛhīto vā eṣa ya āmayāvī
10.4.20	yad vāruṇaḥ
10.4.21	varuṇād evainaṃ muñcati
10.4.22	yavamayo bhavati
10.4.23	etad vai varuṇasya bhāgadheyaṃ yad yavāḥ
10.4.24	svenaiva bhāgadheyena varuṇaṃ niravadayate
10.4.25	prādeśamātro bhavati
10.4.26	etāvān vai puruṣo yāvad asya prāṇā abhi
10.4.27	yāvān evāsyātmā taṃ varuṇān muñcati
10.4.28	saṃvatsaro vā agnir vaiśvānaraḥ
10.4.29	āyus saṃvatsaraḥ
10.4.30	saṃvatsara evainam āyuṣi pratiṣṭhāpayati
10.4.31	sarvam āyur eti
10.4.32	vāruṇaṃ yavamayaṃ caruṃ nirvaped agnaye vaiśvānarāya dvādaśakapālaṃ rājanyāyābhicarate vā bubhūṣate vā
10.4.33	varuṇagṛhīto vā eṣa yo 'nyasyādadāna upaharamāṇaś carati
10.4.34	yad vāruṇaḥ
10.4.35	varuṇād evainaṃ muñcati
10.4.36	yavamayo bhavati
10.4.37	prādeśamātro bhavati
10.4.38	saṃvatsaro vā agnir vaiśvānaraḥ
10.4.39	vīryaṃ saṃvatsaraḥ
10.4.40	saṃvatsara evainaṃ vīrye pratiṣṭhāpayati
10.4.41	bhūtyai
10.4.42	bhavaty eva
10.4.43	agnaye vaiśvānarāya dvādaśakapālaṃ nirvaped agnim utsādayiṣyan
10.4.44	saṃvatsaro vā agnir vaiśvānaraḥ
10.4.45	saṃvatsaram eṣa utsādyamāno 'nūtsīdati
10.4.46	bhāginam evainaṃ kṛtvā saṃvatsaram anūtsādayati
10.4.47	agnaye vaiśvānarāya dvādaśakapālaṃ nirvaped yaḥ puruṣaṃ pratigṛhṇīyāt
10.4.48	āptāṃ vā eṣa ātmanā dakṣiṇāṃ pratigṛhṇāti yaḥ puruṣaṃ pratigṛhṇāti
10.4.49	āptāṃ dakṣiṇāṃ pratigṛhītāṃ hinasti
10.4.50	saṃvatsaro vā agnir vaiśvānaraḥ
10.4.51	saṃvatsaras svaditasya svadayitā
10.4.52	tam eva bhāgadheyenopadhāvati
10.4.53	so 'smai tat sarvaṃ svadayati
10.5.1	agnaye pathikṛte 'ṣṭākapālaṃ nirvaped yasya paurṇamāsī vāmāvasyā vātipadyeta
10.5.2	bahiṣpathaṃ vā eṣa eti yasya paurṇamāsī vāmāvasyā vātipadyate
10.5.3	agnir devānāṃ pathikṛt
10.5.4	tam evānvārabhate
10.5.5	sa enaṃ panthām apinayati
10.5.6	vi vā etad yajñaṃ chinatti yad yajñe pratata etām antareṣṭiṃ nirvapati
10.5.7	ya evāsā āgneyo 'ṣṭākapālaḥ pūrṇamāse yo 'māvasyāyāṃ tam agnaye pathikṛte kuryāt
10.5.8	tenaiva punaḥ panthām avaiti
10.5.9	na yajñaṃ vicchinatti
10.5.10	agnaye vājasṛte 'ṣṭākapālaṃ nirvapet saṃgrāme
10.5.11	agnir vai devānāṃ vājasṛt
10.5.12	vājam eṣa dhāvati yas saṃgrāmaṃ jayati
10.5.13	tam eva bhāgadheyenopadhāvati
10.5.14	vājam eva dhāvati
10.5.15	jayati saṃgrāmam
10.5.16	atho agnir iva na pratidhṛṣe bhavati
10.5.17	agnaye vratapataye 'ṣṭākapālaṃ nirvaped ya āhitāgnis sann avratyaṃ caret
10.5.18	ānīto vā eṣa devānāṃ ya āhitāgniḥ
10.5.19	adanty asyānnam
10.5.20	vratapatim etasya vrataṃ gacchati ya āhitāgnis sann avratyaṃ carati
10.5.21	agnir devānāṃ vratapatiḥ
10.5.22	tam eva bhāgadheyenopadhāvati
10.5.23	vratapater evādhi vratam ālabhate
10.5.24	agnaye rakṣoghne 'ṣṭākapālaṃ nirvaped āmayāvī
10.5.25	indraṃ vai jātaṃ rakṣāṃsy asacanta
10.5.26	sa ādīyamāno rakṣobhis saṃmṛśyamāno 'gniṃ prāviśat
10.5.27	tasmād agnī rakṣāṃsy apāhan
10.5.28	rakṣāṃsy etaṃ sacante ya āmayāvī
10.5.29	agnir devānāṃ rakṣohā
10.5.30	tam eva bhāgadheyenopadhāvati
10.5.31	so 'smād rakṣāṃsy apahanti
10.5.32	amāvasyāṃ rātrīṃ niśi yajeta
10.5.33	amāvasyāṃ vai rātrīṃ niśi rakṣāṃsi prerate
10.5.34	prerṇāny evaināny apavapati
10.5.35	pariśrite yajeta
10.5.36	rakṣasām antarhityai
10.5.37	vāmadevasyaitat pañcadaśaṃ rakṣoghnaṃ sāmidhenyo bhavanti
10.5.38	vāmadevaś ca vai kusidāyī cātmanor ājim ayātām
10.5.39	tasya kusidāyī pūrvasyātidrutasya kūbaraṃ nyamṛṇat
10.5.40	sā dvitīyam upaparyāvartata
10.5.41	iṣāṃ vākṣaṃ vā chetsyāmīti
10.5.42	sa vāmadeva ukhyam agnim abibhaḥ
10.5.43	tam avaikṣata
10.5.44	sa etat sūktam apaśyat
10.5.45	kṛṇuṣva pājaḥ prasitiṃ na pṛthvīm iti
10.5.46	tām agnir anūddrutya samadahat
10.5.47	sā dahyamānā hradaṃ kausidaṃ prāmajjat
10.5.48	yad etad anūcyate
10.5.49	rakṣasāṃ duṣṭyai
10.6.1	naimiṣyā vai sattram āsata
10.6.2	ta utthāya saptaviṃśatiṃ kurupañcāleṣu vatsatarān avanvata
10.6.3	tān vako dālbhir abravīt
10.6.4	yūyam evaitān vibhajadhvam
10.6.5	imam ahaṃ dhṛtarāṣṭraṃ vaicitravīryaṃ gamiṣyāmi
10.6.6	sa mahyaṃ gṛhān kariṣyatīti
10.6.7	tam āgacchat
10.6.8	tan nāsūrkṣat
10.6.9	taṃ prākālayata
10.6.10	etā gā brahmabandha iti
10.6.11	abravīt
10.6.12	paśupatir gā hanti
10.6.13	tāḥ paraḥ pacamānaś careti
10.6.14	tāsāṃ devasūr me rājānnaṃ prāsuṣod iti
10.6.15	sakthāny utkartam apacata
10.6.16	tasmin pacamāne vyadasyat
10.6.17	so 'gnaye rudravate 'ṣṭākapālaṃ niravapat kṛṣṇānāṃ vrīhīṇām
10.6.18	tasya yat kiṃ ca dhṛtarāṣṭrasyāsīt tat sarvam avakīrṇaṃ vidrāṇam abhi vyaucchat
10.6.19	tā vipraśnikā avindan
10.6.20	brāhmaṇo vai tvāyam abhicarati
10.6.21	tasmin nāthasveti
10.6.22	tam upāśikṣat
10.6.23	tasmai bahv adadāt
10.6.24	so 'gnaye surabhimate 'ṣṭākapālaṃ niravapac chuklānāṃ vrīhīṇām
10.6.25	tato vai tad vyadasyat
10.6.26	agnaye rudravate 'ṣṭākapālaṃ nirvapet kṛṣṇānāṃ vrīhīṇām abhicaran
10.6.27	agnir vai rudraḥ
10.6.28	rudrāyaivainam apidadhāti
10.6.29	kṛṣṇānāṃ vrīhīṇāṃ bhavati
10.6.30	kṛṣṇam iva vai tamaḥ
10.6.31	tamo mṛtyuḥ
10.6.32	mṛtyunaivainaṃ grahayati
10.6.33	agnaye surabhimate 'ṣṭākapālaṃ nirvapet
10.6.34	yarhy ayaṃ devaḥ prajā abhimanyeta yadā kāmayeta vidasyed iti
10.6.35	eṣā vā agner bhiṣajyā tanūr yā surabhimatī
10.6.36	tām eva bhāgadheyenopadhāvati
10.6.37	tayainā bhiṣajyati
10.6.38	agnaye surabhimate 'ṣṭākapālaṃ nirvaped yam apramītaṃ pramītaṃ śṛṇuyuḥ
10.6.39	pūtir vā eṣa śrūyate yaḥ pramītaś śrūyate
10.6.40	yaivāgnes surabhimatī tanūs tām eva bhāgadheyenopadhāvati
10.6.41	tayainaṃ surabhiṃ karoti
10.6.42	agnaye surabhimate 'ṣṭākapālaṃ nirvaped yam ajaghnivāṃsam abhiśaṃseyuḥ
10.6.43	śamalagṛhīto vā eṣa yam ajaghnivāṃsam abhiśaṃsanti
10.6.44	yaivāgnes surabhimatī tanūs tām eva bhāgadheyenopadhāvati
10.6.45	tayainaṃ punāti
10.6.46	agnaye 'nnādāyāṣṭākapālaṃ nirvaped yaḥ kāmayeta
10.6.47	annādas syām iti
10.6.48	agnir vai devānām annādaḥ
10.6.49	tam eva bhāgadheyenopadhāvati
10.6.50	sa enam annādaṃ karoti
10.6.51	agnaye 'nnavate 'ṣṭākapālaṃ nirvaped yaḥ kāmayeta
10.6.52	annavān syām iti
10.6.53	agnir vai devānāṃ annavān
10.6.54	tam eva bhāgadheyenopadhāvati
10.6.55	sa enam annavantaṃ karoti
10.6.56	agnaye 'nnapataye 'ṣṭākapālaṃ nirvaped yaḥ kāmayeta
10.6.57	annapatis syām iti
10.6.58	agnir vai devānām annapatiḥ
10.6.59	tam eva bhāgadheyenopadhāvati
10.6.60	sa enam annapatiṃ karoti
10.6.61	saṃvatsaraṃ parinirvapet
10.6.62	saṃvatsaro vā annādyasya pradātā
10.6.63	tam eva bhāgadheyenopadhāvati
10.6.64	sa enam annādam annavantam annapatiṃ karoti
10.6.65	agnaye vasumate 'ṣṭākapālaṃ nirvapet sarvebhyaḥ kāmebhyo brāhmaṇaḥ
10.6.66	yad vai kiṃ ca vindate tad vasu
10.6.67	agnir devānāṃ vasumān
10.6.68	tam eva bhāgadheyenopadhāvati
10.6.69	so 'smai sarvān kāmān prayacchati
10.7.1	agnaye yaviṣṭhāyāṣṭākapālaṃ nirvaped abhicaran vābhicaryamāṇo vā
10.7.2	devāś ca vā asurāś ca vyabhyacaranta
10.7.3	te 'surā devebhyo visṛṣṭīr vyasṛjan
10.7.4	te devā aviduḥ
10.7.5	visṛṣṭīr vai no 'surā vyasrākṣur iti
10.7.6	te 'gnaye yaviṣṭhāyāṣṭākapālaṃ niravapan
10.7.7	tena vai te tā visṛṣṭīr ayāvayantātmano 'dhi
10.7.8	visṛṣṭim etasmai visṛjanti yam abhicaranti
10.7.9	yad agnaye yaviṣṭhāya nirvapati
10.7.10	tenaiva tāṃ visṛṣṭiṃ yāvayata ātmano 'dhi
10.7.11	agnaye yaviṣṭhāyāṣṭākapālaṃ nirvapet samṛtasome
10.7.12	devatāsu vā ete samṛcchante yeṣāṃ somau samṛcchete
10.7.13	agnis sarvā devatāḥ
10.7.14	agninaivaiṣāṃ yaviṣṭhena devatā vṛṅkte
10.7.15	devāś ca vā asurāś ca saṃyattā āsan
10.7.16	yān devānām aghnaṃs tad eva te 'bhavan
10.7.17	yān asurāṇāṃ punas ta utpattyāyudhyanta
10.7.18	te devā aviduḥ
10.7.19	ye vai na ime ke ca mriyante 'gnir vāvaitān hantīti
10.7.20	te 'bruvan
10.7.21	mā naś śamnīthāḥ kathā naś śamnīṣa iti
10.7.22	bhāgo me 'stv iti
10.7.23	abravīt
10.7.24	na vo 'bhāgadheyaḥ kṣamiṣya iti
10.7.25	te 'gnaye kṣamavate 'ṣṭākapālaṃ niravapan
10.7.26	tato vai sa tebhyo 'kṣamata
10.7.27	agnaye kṣamavate 'ṣṭākapālaṃ nirvapet
10.7.28	yarhy ayaṃ devaḥ prajā abhimanyeta yadā kāmayeta vidasyed iti
10.7.29	ye vā ime ke ca mriyante 'gnir vāvaitān hanti
10.7.30	agnir devānāṃ kṣamavān
10.7.31	tam eva bhāgadheyenopadhāvati
10.7.32	so 'smai prītaḥ
10.7.33	kṣamata eva
10.7.34	devāḥ pitaro manuṣyās te 'nyata āsan
10.7.35	asurā rakṣāṃsi piśācās te 'nyataḥ
10.7.36	te samayatanta
10.7.37	te yad devānām apy alpakaṃ lohitam asurā akurvan
10.7.38	tad rātrībhī rakṣāṃsy asumbhan
10.7.39	tān subdhān mṛtān abhi vyaucchat
10.7.40	te devā aviduḥ
10.7.41	ye vai na ime ke ca mriyante rakṣāṃsi vāvaitān sumbhantīti
10.7.42	tāny upāmantrayanta
10.7.43	tāny abruvan
10.7.44	vāryaṃ vṛṇāmahai
10.7.45	yad evemān asurāñ jayāma tan nas sahāsad iti
10.7.46	tato devā asurān ajayan
10.7.47	te 'surāñ jitvā rakṣāṃsy apānudanta
10.7.48	tāny anṛtam akarteti
10.7.49	samantaṃ devān paryaviśan
10.7.50	te devā agnā evānāthanta
10.7.51	te 'gnaye pravate 'ṣṭākapālaṃ niravapann agnaye vibādhavate 'ṣṭākapālam agnaye pratīkavate 'ṣṭākapālam
10.7.52	yad agnaye pravate yāny eva purastād rakṣāṃsy āsaṃs tāni tena prāṇudanta
10.7.53	yad vibādhavate yāny evābhita āsaṃs tāni tena vyabādhanta
10.7.54	yat pratīkavate yāny eva paścād rakṣāṃsy āsaṃs tāni tenāpānudanta
10.7.55	etayā yajeta bhrātṛvyavān yo bahubhrātṛvyas syāt
10.7.56	agnaye pravate 'ṣṭākapālaṃ nirvaped agnaye vibādhavate 'ṣṭākapālam agnaye pratīkavate 'ṣṭākapālam
10.7.57	yad agnaye pravate
10.7.58	ya evainaṃ pūrvo 'tikrānto bhrātṛvyas taṃ tena praṇudate
10.7.59	yad vibādhavate
10.7.60	ya evainena sadṛṅ taṃ tena vibādhate
10.7.61	yat pratīkavate
10.7.62	ya evāsya paścād bhrātṛvyas taṃ tenāpanudate
10.7.63	pra śreyāṃsaṃ bhrātṛvyaṃ nudate 'ti sadṛśaṃ krāmati
10.7.64	nainaṃ pāpīyān āpnoti ya evaṃ vidvān etayā yajate
10.7.65	devāś ca vā asurāś ca saṃyattā āsan
10.7.66	tān gāyatry antarātiṣṭhat
10.7.67	ojo vīryam annādyaṃ parigṛhya saṃvatsaro vāvainān so 'ntarātiṣṭhat
10.7.68	caturviṃśatir gāyatryā akṣarāṇi
10.7.69	caturviṃśatis saṃvatsarasyārdhamāsāḥ
10.7.70	te 'viduḥ
10.7.71	yatarān vā iyam upāvartsyati ta idaṃ bhaviṣyantīti
10.7.72	tāṃ vyahvayanta
10.7.73	dābhīti
10.7.74	asurā ahvayan
10.7.75	viśvakarmann iti
10.7.76	devāḥ
10.7.77	sā nānyatarāṃś canopāvartata
10.7.78	te devā etad yajur apaśyan
10.7.79	ojo 'si
10.7.80	saho 'si
10.7.81	balam asi
10.7.82	bhrājo 'si
10.7.83	devānāṃ dhāma nāmāsi
10.7.84	viśvam asi
10.7.85	viśvāyus sarvam asi
10.7.86	sarvāyur abhibhūr iti
10.7.87	sā devān upāvartata
10.7.88	tato devā abhavan
10.7.89	parāsurā abhavan
10.7.90	āgneyam aṣṭākapālaṃ nirvaped bhrātṛvyavān vā spardhamāno vā
10.7.91	tam āsādyaitair yajurbhir abhimṛśet
10.7.92	ojo vai vīryaṃ saṃvatsaraḥ
10.7.93	oja eva vīryaṃ bhrātṛvyasya vṛṅkte
10.7.94	sa nirvīryaḥ parābhavati
10.7.95	saiṣā gāyatrī nāmeṣṭiḥ
10.7.96	atho āhuḥ
10.7.97	kṣatrasya saṃvarga iti
10.8.1	indrāya gharmavata ekādaśakapālaṃ nirvaped brahmavarcasakāmaḥ
10.8.2	asau vā ādityo gharmaḥ
10.8.3	eṣa indraḥ
10.8.4	eṣa brahmavarcasasya pradātā
10.8.5	tam eva bhāgadheyenopadhāvati
10.8.6	so 'smai brahmavarcasaṃ prayacchati
10.8.7	indrāyendriyavata ekādaśakapālaṃ nirvapet paśukāmaḥ
10.8.8	indriyaṃ vai paśavaḥ
10.8.9	indraḥ paśūnāṃ pradātā
10.8.10	tam eva bhāgadheyenopadhāvati
10.8.11	so 'smai paśūn prayacchati
10.8.12	indrāyārkavata ekādaśakapālaṃ nirvaped annakāmaḥ
10.8.13	annaṃ vā arkaḥ
10.8.14	indro 'nnādyasya pradātā
10.8.15	tam eva bhāgadheyenopadhāvati
10.8.16	so 'smā annādyaṃ prayacchati
10.8.17	indrāyārkavata ekādaśakapālaṃ nirvaped aparuddho 'vagamakāmaḥ
10.8.18	antaṃ vā eṣa gacchati yam aparundhanti
10.8.19	eṣendrasyāntyā tanūr yārkavatī
10.8.20	anta evāsmā antaṃ kalpayati
10.8.21	vaśā dakṣiṇā
10.8.22	vaśaṃ mā nayād iti
10.8.23	indrāya gharmavata ekādaśakapālaṃ nirvaped indrāyendriyavata ekādaśakapālam indrāyārkavata ekādaśakapālaṃ samānabarhīṃṣi bubhūṣan
10.8.24	yad indrāya gharmavate
10.8.25	asau vā ādityo gharmaḥ
10.8.26	eṣa indraḥ
10.8.27	eṣa śiraḥ prajānām
10.8.28	śira eva tena kurute
10.8.29	yad indrāyendriyavate
10.8.30	indriyam eva tenātman dhatte
10.8.31	yad indrāyārkavate
10.8.32	iyaṃ vā arkaḥ
10.8.33	asyām eva tena pratitiṣṭhati
10.8.34	carur madhye syāt
10.8.35	ajāmitvāya
10.8.36	indrāya manyumata ekādaśakapālaṃ nirvapet saṃgrāme
10.8.37	manyunā vai vīryaṃ karoti
10.8.38	indriyeṇa jayati
10.8.39	manyuṃ caivaiṣv indriyaṃ ca jityai dadhāti
10.8.40	indrāya manyumate manasvata ekādaśakapālaṃ nirvapet saṃgrāme
10.8.41	manyunā vai vīryaṃ karoti
10.8.42	indriyeṇa jayati
10.8.43	manyuṃ caivaiṣv indriyaṃ ca sayujau kṛtvā tayor mano jityai dadhāti
10.8.44	indrāya manasvate tviṣīmata ekādaśakapālaṃ nirvaped yaḥ kāmayeta
10.8.45	manasvī tviṣīmān syām iti
10.8.46	mano vai śrīs tviṣiḥ
10.8.47	mana evāsmiñchriyaṃ tviṣiṃ dadhāti
10.8.48	saṃvatsaraṃ purā manaso na kīrtayet
10.8.49	saṃvatsareṇa vā anāptam āpyate
10.8.50	saṃvatsaram evāptvāvarunddhe
10.9.1	indrāya sutrāmṇa ekādaśakapālaṃ nirvaped aparuddho vāparurutsyamāno vā
10.9.2	indro vai trātā
10.9.3	indro 'paroddhā
10.9.4	tam eva bhāgadheyenopadhāvati
10.9.5	sa enaṃ trāyate
10.9.6	indrāyāṃhomuca ekādaśakapālaṃ nirvaped āmayāvī
10.9.7	aṃhasā vā eṣa gṛhīto ya āmayāvī
10.9.8	eṣendrasya bhiṣajyā tanūr yāṃhomuk
10.9.9	indro 'ṃhaso moktā
10.9.10	tam eva bhāgadheyenopadhāvati
10.9.11	sa enam aṃhaso muñcati
10.9.12	indrāyāṃhomuca ekādaśakapālaṃ nirvaped ya ātmanā vā gṛhair vāṃhūraṇam aveyāt
10.9.13	aṃhasā vā eṣa gṛhīto ya ātmanā vā gṛhair vāṃhūraṇam avaiti
10.9.14	indro 'ṃhaso moktā
10.9.15	tam eva bhāgadheyenopadhāvati
10.9.16	sa enam aṃhaso muñcati
10.9.17	indrāyārkavate 'śvamedhavata ekādaśakapālaṃ nirvaped yaḥ kāmayeta
10.9.18	mahāyajño mopanamed iti
10.9.19	iyaṃ vā arkaḥ
10.9.20	asā arko 'sā aśvamedha aindro yajñaḥ
10.9.21	antam etasya yajño gacchati yaṃ yajñakāmaṃ yajño nopanamati
10.9.22	ete indrasyāntye tanvau ye arkavatī
10.9.23	ye evendrasyāntye tanvau tābhyām eva yajñam ālabhate
10.9.24	upainaṃ yajño namati
10.9.25	indrāyānvṛjava ekādaśakapālaṃ nirvapet sajātakāmaḥ
10.9.26	indriyaṃ vai jyaiṣṭhyam
10.9.27	indriyeṇaiva sajātān anvṛjūn kurute
10.9.28	indrāya prababhrāyaikādaśakapālaṃ nirvaped bhrātṛvyavān
10.9.29	vajro vai prababhraḥ
10.9.30	prababhreṇa vā indro 'surebhyo vajraṃ prāharat
10.9.31	vajram eva bhrātṛvyāya praharati
10.9.32	stṛṇuta enam
10.9.33	āgneyam aṣṭākapālaṃ nirvaped indrāya vimṛdhāyaikādaśakapālaṃ saṃgrāme
10.9.34	ṛddhyā evāgneyaḥ
10.9.35	indraṃ vai vṛtraṃ jaghnivāṃsaṃ mṛdho 'sacanta
10.9.36	sa etaṃ vaimṛdham apaśyat
10.9.37	tena tā mṛdho 'pāhata
10.9.38	vṛtram eṣa jighāṃsati yas saṃgrāmaṃ jigīṣati
10.9.39	yaivendrasya vimṛdhā tanūs tām eva bhāgadheyenopadhāvati
10.9.40	tayā mṛdho 'pahate
10.9.41	hanti vṛtram
10.9.42	jayati saṃgrāmam
10.9.43	āgneyam aṣṭākapālaṃ nirvaped indrāya vimṛdhāyaikādaśakapālaṃ yaṃ sarvato bhayam āgacchet
10.9.44	ṛddhyā evāgneyaḥ
10.9.45	indraṃ vai vṛtraṃ jaghnivāṃsaṃ taṃ samantaṃ mṛdhas samprākampanta
10.9.46	sa etaṃ vaimṛdham apaśyat
10.9.47	tena tā mṛdho 'pāhata
10.9.48	samantam etaṃ mṛdhas samprakampante yaṃ sarvato bhayam āgacchati
10.9.49	yaivendrasya vimṛdhā tanūs tām eva bhāgadheyenopadhāvati
10.9.50	tayā mṛdho 'pahata ātmano 'dhi
10.10.1	prajāpatir vā indrāya vajraṃ pratyamuñcat
10.10.2	mahānāmnīs tena vyajayata
10.10.3	tato vai so 'bhavat
10.10.4	so 'bibhet
10.10.5	vajro me 'śānto grīvā apidhakṣyatīti
10.10.6	tato revatīr niramimīta
10.10.7	śāntyai
10.10.8	aindraṃ caruṃ nirvaped rājanyāya bubhūṣate
10.10.9	aindro vai rājanyo devatayā
10.10.10	svād evainaṃ yoner janayati
10.10.11	bhūtyai
10.10.12	bhavaty eva
10.10.13	revaty anuvākyā
10.10.14	śakvarī yājyā
10.10.15	vajro vai revatī
10.10.16	vajraś śakvarī
10.10.17	vajram eva saṃdadhāti
10.10.18	tena vijayate
10.10.19	bhavaty eva
10.10.20	carur bhavati
10.10.21	śāntyai
10.10.22	anuddāhāya
10.10.23	indrāṇyai caruṃ nirvapet senāyām utthitāyāṃ rājño gṛhe
10.10.24	senā vā indrāṇī
10.10.25	brahmaṇaivaināṃ vittyai saṃśyati
10.10.26	balbajā idhme ca barhiṣi cāpibhavanti
10.10.27	śakno vā ete jātāḥ
10.10.28	nyāyenaivainām abhinayati
10.10.29	yat sā vindeta tato dakṣiṇā
10.10.30	samṛddhyai
10.10.31	indrāya cendrāṇyai ca caruṃ nirvapet senāyām utthitāyāṃ rājño gṛhe
10.10.32	eṣā vā indrasya parivṛktī jāyā
10.10.33	goṣv evainām adhinayati
10.10.34	balbajā idhme ca barhiṣi cāpibhavanti
10.10.35	śakno vā ete jātāḥ
10.10.36	nyāyenaivainām abhinayati
10.10.37	yat sā vindeta tato dakṣiṇā
10.10.38	samṛddhyai
10.10.39	prajāpatir vai devebhyo bhāgadheyāni vyādiśat
10.10.40	tad indriyam atyaricyata
10.10.41	tad indro 'bravīt
10.10.42	mayīdam astv iti
10.10.43	tad asminn adadhāt
10.10.44	tad enam atyaty evāricyata
10.10.45	tad imāṃl lokān ūrdhvam anūdaśrayata
10.10.46	tan naikenāpnon na dvitīyena
10.10.47	tat tṛtīyenāptvāvārunddha
10.10.48	trīn puroḍāśān nirvaped bubhūṣan
10.10.49	traya ime lokāḥ
10.10.50	imān eva lokān āptvaujo vīryam avarunddhe
10.10.51	uttara uttaro jyāyān bhavati
10.10.52	uttara uttaro hy eṣāṃ lokāṇāṃ jyāyān
10.10.53	indrāya rājñe prathamam athendrāya svarāje 'thendrāyādhirājāya
10.10.54	etāni vai sarvāṇīndro 'bhavan nod
10.10.55	etāny eva sarvāṇi bhavati ya evaṃ vidvān etayā yajate
10.10.56	tisro 'nuvākyās tā yājyāḥ
10.10.57	tāsāṃ prathamām anūcya madhyamayā yajati
10.10.58	madhyamām anūcyottamayā yajati
10.10.59	uttamām anūcya punaḥ prathamayā yajati
10.10.60	eṣāṃ lokānāṃ saṃtatyai
10.10.61	prati prajñātyai
10.10.62	sarvā evānuvākyāḥ karoti sarvā yājyāḥ
10.10.63	devāś ca vā asurāś ca saṃyattā āsan
10.10.64	te 'surā bhūyāṃso 'jitamanasa āsan
10.10.65	kanīyāṃsaḥ parājitamanastarā iva devāḥ
10.10.66	te devā abruvan
10.10.67	cikitsata yo no vīryāvattamas tam anusamārabhāmahā iti
10.10.68	ta indram abruvan
10.10.69	tvaṃ vai no vīryāvattamo 'si
10.10.70	tvām anusamārabhāmahā iti
10.10.71	so 'bravīt
10.10.72	tisro ma imās tanvo vīryāvatīḥ
10.10.73	tā me prīṇīta
10.10.74	athaitān abhibhaviṣyāma iti
10.10.75	tā vai brūhīti
10.10.76	abruvan
10.10.77	iyaṃ vimṛdheti
10.10.78	abravīt
10.10.79	iyam aṃhomug iyam indriyāvatīti
10.10.80	ta indrāya vimṛdhāyaikādaśakapālaṃ niravapann indrāyāṃhomuca ekādaśakapālam indrāyendriyavata ekādaśakapālam
10.10.81	yad indrāya vimṛdhāya
10.10.82	mṛdhā vai te 'bhiṣaṇṇā āsan ye śreyobhir asurair aspardhanta
10.10.83	mṛdha eva tenāpāghnata
10.10.84	yad indrāyāṃhomuce
10.10.85	aṃhasā vai te gṛhītā āsan
10.10.86	aṃhasa eva tenāmucyanta
10.10.87	yad indrāyendriyavate
10.10.88	indriyam eva tenātmann adadhata
10.10.89	etayā yajeta bhrātṛvyavān yo bahubhrātṛvyas syāt
10.10.90	indrāya vimṛdhāyaikādaśakapālaṃ nirvaped indrāyāṃhomuca ekādaśakapālam indrāyendriyavata ekādaśakapālam
10.10.91	yad indrāya vimṛdhāya
10.10.92	mṛdhā vā eṣo 'bhiṣaṇṇo yaś śreyasā bhrātṛvyeṇa spardhate
10.10.93	mṛdha eva tenāpahate
10.10.94	yad indrāyāṃhomuce
10.10.95	aṃhasā vā eṣa gṛhīto yo bhrātṛvyavān
10.10.96	aṃhasa eva tena mucyate
10.10.97	yad indrāyendriyavate
10.10.98	indriyam eva tenātman dhatte
10.10.99	trayastriṃśad vai devatāḥ
10.10.100	tās taṃ sarvā vīryair anusamārabhanta
10.10.101	sa uttamāṃ vijitim asurair vyajayata
10.10.102	tato vai so 'bhavat
10.10.103	yat trayastriṃśat kapālāni bhavanti
10.10.104	yāvatīr eva devatās tās sarvā vīryair ātmānam anusamārambhayate
10.10.105	bhavaty eva
10.10.106	saiṣā vijitir nāmeṣṭiḥ
10.10.107	uttamām eva vijitiṃ bhrātṛvyeṇa vijayate ya evaṃ vidvān etayā yajate
10.11.1	prajāpatiḥ paśūn asṛjata
10.11.2	te 'smād apākrāman
10.11.3	teṣāṃ bṛhaspatiś ca padenānvaitām
10.11.4	te yatrāvasaṃs tad garmutaṃ śakno jātām avindatām
10.11.5	tām ācchidyāharatām
10.11.6	taṃ bṛhaspatir abravīt
10.11.7	anayā tvā yājayāni
10.11.8	upa vai tvaite paśavaḥ punar naṃsyantīti
10.11.9	sa prājāpatyaṃ caruṃ niravapad gārmutam apsu
10.11.10	tato vai taṃ paśavaḥ punar upānaman
10.11.11	prājāpatyaṃ caruṃ nirvaped gārmutam apsu paśukāmaḥ
10.11.12	apakrāntā vā etasmāt paśavo yo 'paśuḥ
10.11.13	prajāpatiḥ paśūnāṃ pradātā
10.11.14	tam eva bhāgadheyenopadhāvati
10.11.15	so 'smai paśūn punar upāvartayati
10.11.16	gomūtrasyāpi syāt
10.11.17	sayonitvāya
10.11.18	prajāpatiḥ paśūn sṛṣṭvā teṣāṃ pūṣaṇam adhipām akarot
10.11.19	te 'smād apākrāman
10.11.20	teṣāṃ pūṣā padenānvait
10.11.21	te yatrāvasaṃs tad garmutam śakno jātām avindat
10.11.22	tām ācchidyāharat
10.11.23	tayā prajāpatim abravīt
10.11.24	anayā mā pratiṣṭhasva
10.11.25	upa vai tvaite paśavaḥ punar naṃsyantīti
10.11.26	tat somo 'bhyārtīyata
10.11.27	mama vā etad yad akṛṣṭapacyam iti
10.11.28	sa saumāpauṣṇaṃ caruṃ niravapad gārmutam apsu
10.11.29	tato vai taṃ paśavaḥ punar upānaman
10.11.30	saumāpauṣṇaṃ caruṃ nirvaped gārmutam apsu prajākāmo vā paśukāmo vā
10.11.31	somo vai retodhāḥ
10.11.32	pūṣā prajanayitā
10.11.33	soma evāsmai reto dadhāti
10.11.34	pūṣā prajanayati
10.11.35	vindate prajā vā paśūn vā yatarasmai kāmāya nirvapati
10.11.36	gomūtrasyāpi syāt
10.11.37	sayonitvāya
10.11.38	mārutaṃ praiyaṅgavaṃ caruṃ nirvapet pṛśnyā dugdhe sajātakāmaḥ
10.11.39	pṛśnyā vai maruto jātā vāco vāsyā vā
10.11.40	pṛthivyā mārutās sajātāḥ
10.11.41	etan marutāṃ svaṃ payo yat priyaṅgavaḥ
10.11.42	svenaivainān payasācchaiti
10.11.43	yathā vatsa ūdho 'bhyāyacchaty evam enaṃ sajātā abhyāyacchanti
10.11.44	priyavaty anuvākyā
10.11.45	śrīvatī yājyā
10.11.46	yat priyavatī
10.11.47	priyam evainaṃ sajātānāṃ karoti
10.11.48	yac chrīvatī
10.11.49	śriyam evainaṃ gamayati
10.11.50	dvipadānuvākyā
10.11.51	catuṣpadā yājyā
10.11.52	dvipadaś caiva catuṣpadaś ca paśūn avarunddhe
10.11.53	aindram ekādaśakapālaṃ nirvapen mārutaṃ praiyaṅgavaṃ carum
10.11.54	taṃ paścā śṛtaṃ kuryur yasmāt kṣatriyād viḍ abhyardhaś caret
10.11.55	kṣatraṃ vā indraḥ
10.11.56	viṇ marutaḥ
10.11.57	kṣatrāyaiva viśam anuniyunakti
10.11.58	tam anūcyamāne paścāt prāñcam udāharanti
10.11.59	viśam evāsmai paścād upadadhāti
10.11.60	asaṃsargāya
10.11.61	mārutaṃ saptakapālaṃ nirvaped aindram ekādaśakapālaṃ yaḥ kāmayeta
10.11.62	viśe ca kṣatrāya ca samadaṃ kuryām iti
10.11.63	kṣatraṃ vā indraḥ
10.11.64	viṇ marutaḥ
10.11.65	bhāgadheya evaibhyas samadaṃ karoti
10.11.66	mārutasya mārutīm anūcyaindryā yajet
10.11.67	aindrasyaindrīm anūcya mārutyā yajet
10.11.68	kṣatram eva viśaḥ parihāyādatte
10.11.69	viṭ kṣatrasya
10.11.70	te anyānyāṃ nirṇayataḥ
10.11.71	ubhayataḥ puroḍāśasyāvadyed yatarān kāmayeta
10.11.72	parājayerann iti
10.11.73	ubhayata eva viśam upadīpayati
10.11.74	tājak parājayante
10.11.75	etām eva nirvaped yadā kāmayeta
10.11.76	kalperann iti
10.11.77	tasyāḥ prasṛtiṃ yajet
10.11.78	bhāgadheyenaivainān kalpayati
10.11.79	mārutaṃ saptakapālaṃ nirvaped yaḥ kṣatriyo viśo jyānyā bibhīyāt
10.11.80	brāhmaṇo vā
10.11.81	viḍ vai marutaḥ
10.11.82	bhāgadheyenaivaināñchamayati
10.11.83	agastyasyaitat sūktaṃ kayāśubhīyam
10.11.84	tasya sāmidhenīṣv apy anubrūyāt
10.11.85	tasya yājyānuvākye syātām
10.11.86	agastyo vai marudbhyaś śatam ukṣṇaḥ pṛśnīn praukṣat
10.11.87	tān indrāyālabhata
10.11.88	taṃ marutaḥ kruddhā vajram udyatyābhyapatan
10.11.89	sa etat sūktam apaśyat
10.11.90	tenainān aśamayat
10.11.91	yad etad anūcyate
10.11.92	śāntyai
11.1.1	mārutaṃ caruṃ nirvapet
11.1.2	tasyaikaviṃśatinirbādho harito rukmo 'pidhānas syāt tasyāpagrāham avadyed yat kṣatriyaṃ viṇ nirbādhe kurvīta
11.1.3	viḍ vai marutaḥ
11.1.4	bhāgadheyenaivaināñ chamayati
11.1.5	ekaviṃśatinirbādho bhavati
11.1.6	ekaviṃśatir vai mārutā gaṇāḥ
11.1.7	yad ekaviṃśatinirbādhaḥ
11.1.8	nirbādhair evaiṣāṃ nirbādhān vṛṅkte
11.1.9	aindram ekādaśakapālaṃ nirvaped vaiśvadevaṃ dvādaśakapālaṃ sajātakāmaḥ
11.1.10	kṣatraṃ vā indraḥ
11.1.11	vaiśvadevīr imāḥ prajāḥ
11.1.12	kṣatrāyaiva viśam anuniyunakti
11.1.13	aindrasyāvadāyātha vaiśvadevasyobhe avadāne avadyet
11.1.14	athaindrasya
11.1.15	kṣatraṃ vā indraḥ
11.1.16	vaiśvadevīr imāḥ prajāḥ
11.1.17	kṣatreṇaiva viśam ubhayataḥ parigṛhṇāti
11.1.18	aindrī vaiśvadevavarṇe yājyānuvākye bhavataḥ
11.1.19	samṛddhyai
11.1.20	upacāyyapṛḍaṃ hiraṇyaṃ dakṣiṇā
11.1.21	sajātān evāsmā upadadhāti
11.1.22	tad etad anuvartma nāma haviḥ
11.1.23	sajātān evāsmā anuvartmanaḥ karoti
11.1.24	saumyaṃ śyāmākaṃ caruṃ nirvapet somavāmī
11.1.25	indro vai tvaṣṭus somam anupahūto 'pibat
11.1.26	sa viṣvak somapīthena vyārdhyata
11.1.27	tasmāt somo nānupahūtena pātavai
11.1.28	somapīthena vyardhuko bhavati
11.1.29	sa yat parāvamīt te śyāmākāḥ
11.1.30	eṣa vāva sa somapītho yac chyāmākaḥ
11.1.31	samakṣam eva somapītham avarunddhe
11.1.32	saumendraḥ kāryaḥ
11.1.33	indriyeṇa vā eṣa somapīthena vyṛdhyate yas somaṃ vamiti
11.1.34	saumyo brāhmaṇo devatayā
11.1.35	indriyam asya somapītho yat saumendraḥ
11.1.36	indriyeṇaivainaṃ somapīthena samardhayati
11.1.37	adhṛto vā etasmin somapītho yas somaṃ vamiti
11.1.38	taṇḍulān ucchiṃṣet
11.1.39	tān kvathati pratyāvapet
11.1.40	somapītham evāsmin dādhāra
11.1.41	agnaye jyotiṣmate 'ṣṭākapālaṃ nirvapet sauryaṃ carum agnaye jyotiṣmata upariṣṭād aṣṭākapālaṃ cakṣuṣkāmaḥ
11.1.42	agner vai manuṣyā naktaṃ cakṣuṣā paśyanti
11.1.43	sūryasya divā
11.1.44	tau cakṣuṣaḥ pradātārau
11.1.45	tā eva bhāgadheyenopadhāvati
11.1.46	tā asmai cakṣuḥ prayacchataḥ
11.1.47	yat samānī devatā dvedhā kriyate tasmāt samānaṃ sac cakṣur dvedhā
11.1.48	tasmāt samānī yājyānuvākye bhavataḥ
11.1.49	sauryasya madhyato 'vadyati
11.1.50	idam eva tena karoti
11.1.51	yad idam antarā cakṣuṣī
11.1.52	cakṣuṣor vyāvṛttyai
11.1.53	trīn piṇḍān prayacchati
11.1.54	ud u tyaṃ jātavedasam ayukta sapta śundhyuvas sapta tvā harito ratha iti
11.1.55	cakṣur evāsmai tat prayacchati yad eva tasya tat
11.1.56	saiṣā rājanī nāmeṣṭiḥ
11.1.57	etayā ha vai rajanaṃ kauṇeyaṃ kratujijjānakiś cakṣuṣkāmaṃ yājayāṃcakāra
11.1.58	tayaitayā cakṣuṣkāma eva yajeta
11.1.59	āgneyam aṣṭākapālaṃ nirvaped aindram ekādaśakapālaṃ bārhaspatyam aṣṭākapālaṃ bubhūṣan
11.1.60	indro vā adhṛtaś śithila ivāmanyata
11.1.61	so 'gnau caiva bṛhaspatau cānāthata
11.1.62	tam etayeṣṭyāyājayatām
11.1.63	yad āgneyaḥ
11.1.64	teja evāsmiṃs tena purastād adhattām
11.1.65	yad aindraḥ
11.1.66	indriyam evāsmiṃs tena madhyato 'dhattām
11.1.67	yad bārhaspatyaḥ
11.1.68	upariṣṭād evāsmiṃs tena brahmavarcasam adhattām
11.1.69	tato vai so 'bhavat
11.1.70	etayā yajeta bubhūṣan
11.1.71	yad āgneyaḥ
11.1.72	tejo vā agniḥ
11.1.73	teja eva tena purastād dhatte
11.1.74	yad aindraḥ
11.1.75	indriyaṃ vā indraḥ
11.1.76	indriyam eva tena madhyato dhatte
11.1.77	yad bārhaspatyaḥ
11.1.78	brahma vai bṛhaspatiḥ
11.1.79	upariṣṭād eva tena brahmavarcasaṃ dhatte
11.1.80	bhavaty eva
11.1.81	aindra itarayor nābhī samādadhāti
11.1.82	indriyam evāsmin madhyatas samādadhāti
11.1.83	aindro madhye bhavati
11.1.84	abhita itarau
11.1.85	tejo vā agniḥ
11.1.86	indriyam indraḥ
11.1.87	brahma bṛhaspatiḥ
11.1.88	tejasā caiva brahmavarcasena cendriyam ubhayata ātman parigṛhṇāti
11.1.89	trivatīr yājyānuvākyā bhavanti
11.1.90	samṛddhyai
11.1.91	tad etat tridhātu nāma haviḥ
11.1.92	trīṇi hi sa tena vīryāṇy adhatta
11.2.1	āgneyam aṣṭākapālaṃ nirvapet sāvitram aṣṭākapālaṃ vāyavyāṃ yavāgūṃ bhaumam ekakapālaṃ yasya hiraṇyam apahṛtaṃ vopahṛtaṃ vā syād yo vā kāmayeta
11.2.2	hiraṇyaṃ vindeyeti
11.2.3	agnir vā agre hiraṇyam avindat
11.2.4	tasmin savitā cāmantrayetām
11.2.5	neto vāyunānupagatam asti
11.2.6	asyām etad vindanti
11.2.7	asyāṃ punanti
11.2.8	yad āgneyaḥ
11.2.9	vittyā eva
11.2.10	sa jātavedā iti hi
11.2.11	prasavāyaiva sāvitraḥ
11.2.12	abhinītyai vāyavyā
11.2.13	asyām etad vindanti
11.2.14	asyāṃ punanti
11.2.15	etā vai devatā hiraṇyasyeśate
11.2.16	tā eva bhāgadheyenopadhāvati
11.2.17	tā asmai hiraṇyaṃ dadati
11.2.18	yadā hiraṇyaṃ vindetāthaitām eva nirvapet
11.2.19	yā evāsmai devatā hiraṇyaṃ dadati tā eva bhāginīḥ karoti
11.2.20	ātmano 'hiṃsāyai
11.2.21	āgneyam aṣṭākapālaṃ nirvaped aindram ekādaśakapālam
11.2.22	dadhi madhu ghṛtaṃ dhānās taṇḍulās tat saṃsṛṣṭaṃ syāt
11.2.23	tena paśukāmo yajeta
11.2.24	ṛddhyā evāgneyaḥ
11.2.25	yad aindraḥ
11.2.26	indraḥ paśūnāṃ pradātā
11.2.27	tam eva bhāgadheyenopadhāvati
11.2.28	so 'smai paśūn prayacchati
11.2.29	yat saṃsṛṣṭam
11.2.30	paśavo vai saṃsṛṣṭam
11.2.31	paśūn evāvarunddhe
11.2.32	aindraṃ kāryam
11.2.33	indraḥ paśūnāṃ pradātā
11.2.34	yad aindre dve saha kuryāj jāmi syāt
11.2.35	prājāpatyaṃ kāryam
11.2.36	prajāpatiḥ paśūnāṃ yoniḥ
11.2.37	svād evainān yoneḥ prajanayati
11.2.38	prajāpatiḥ pradātā
11.2.39	tam eva bhāgadheyenopadhāvati
11.2.40	so 'smai paśūn prayacchati
11.2.41	revatī saṃsṛṣṭasya yājyānuvākye
11.2.42	śakvarī itarasya
11.2.43	paśavo vai revatī
11.2.44	paśavaś śakvarī
11.2.45	paśūn evāvarunddhe
11.2.46	pañcaitāni saṃsṛṣṭāni
11.2.47	dve itare
11.2.48	tāni sapta
11.2.49	saptapadā śakvarī
11.2.50	śākvarāḥ paśavaḥ
11.2.51	paśūn evāvarunddhe
11.2.52	paṅktir apibhavati
11.2.53	pāṅktaḥ puruṣaḥ
11.2.54	sarva eva bhūtvā paśūn upaiti
11.2.55	ghṛtaṃ bhavati
11.2.56	āgneyaṃ vai ghṛtam
11.2.57	agniḥ pravāpayitā
11.2.58	praiva tena vāpayati
11.2.59	madhu bhavati
11.2.60	saumyaṃ vai madhu
11.2.61	somo retodhāḥ
11.2.62	reta eva tena dadhāti
11.2.63	dhānāś ca taṇḍulāś ca bhavanti
11.2.64	ahno vai rūpaṃ dhānāḥ
11.2.65	rātryās taṇḍulāḥ
11.2.66	ahorātre paśavo 'nuprajāyante
11.2.67	naktaṃ vā hi divā vā prajāyante
11.2.68	ahorātre evainān anuprajanayati
11.2.69	dadhi bhavati
11.2.70	etadrūpā vai paśavaḥ
11.2.71	yad dadhi
11.2.72	sarūpān eva paśūn avarunddhe
11.2.73	na madhu hotavyam
11.2.74	āyur vai madhu
11.2.75	āyur agnau pradadhyāt
11.2.76	pramāyukas syāt
11.2.77	etayeṣṭvāyuṣyayā yajeta
11.2.78	paśūn evāvarudhyāyur upaiti
11.2.79	yady etayā na yajeta varaṃ dadyāt
11.2.80	vareṇaiva varaṃ spṛṇoti
11.2.81	dvau dadyāt
11.2.82	dvau hi prāṇaś cāpānaś ca
11.2.83	trīn dadyāt
11.2.84	trayo hi prāṇāḥ prāṇo vyāno 'pānaḥ
11.2.85	tān eva yajamāne dadhāti
11.2.86	ekam eva dadyāt
11.2.87	trivṛtaṃ tu
11.2.88	trivṛddhi prāṇaḥ
11.2.89	bahu vā etat
11.2.90	anyadanyaj juhoti
11.2.91	sa īśvaro 'nyadrūpaṃ poṣṭoḥ
11.2.92	sidhmāṃ gāṃ dadyāt
11.2.93	rūpāṇāṃ niṣkrītyai
11.2.94	sarvāṇi vayāṃsi dadyāt
11.2.95	sarvān eva paśūn avarunddhe
11.2.96	yadi nābhyāśaṃseta paṣṭhauhīm antarvatīṃ dadyāt
11.2.97	sā hi sarvāṇi vayāṃsi
11.2.98	yad vatsaṃ bibharti tena vatsā
11.2.99	yad vatsatarī tena vayaḥ
11.2.100	yat paraṃ vaya āptā tena sthavirā
11.2.101	tayaiva sarvān paśūn avarunddhe
11.2.102	āpo vā idaṃ niramṛjan
11.2.103	sa manur evodaśiṣyata
11.2.104	sa etām iṣṭim apaśyat
11.2.105	tām āharat
11.2.106	tayāyajata
11.2.107	tayāprathata
11.2.108	tayemaṃ bhūmānam agacchat
11.2.109	prathata eva taṃ bhūmānaṃ gacchati yaṃ manur agacchad ya evaṃ vidvān etayā yajate
11.3.1	devā vai na samajānata
11.3.2	te caturdhā vyudakrāmann agnir vasubhis somo rudrair indro marudbhir varuṇa ādityaiḥ
11.3.3	tān bṛhaspatir abravīt
11.3.4	yājayāni vaḥ
11.3.5	saṃ vai jñāsyadhva iti
11.3.6	tava gṛhe yājayānīti
11.3.7	indram abravīt
11.3.8	tava vai śraiṣṭhyāya saṃjñāsyanta iti
11.3.9	so 'gnaye vasumate 'ṣṭākapālaṃ niravapat somāya rudravate carum indrāya marutvata ekādaśakapālaṃ varuṇāyādityavate carum
11.3.10	tān indrasya gṛhe 'yājayat
11.3.11	tato vai te samajānata
11.3.12	ta indrasyaiva śraiṣṭhyāya samajānata
11.3.13	sa triṣṭubhau yājyānuvākye akarot
11.3.14	triṣṭub vā indrasya svaṃ chandaḥ
11.3.15	ojaḥ vīryaṃ triṣṭup
11.3.16	svenaivāsmiñś chandasaujo vīryam adadhāt
11.3.17	tasmād indro devānām ojiṣṭhaḥ
11.3.18	ye svā na saṃjānīraṃs tān etayā yājayed yaṃ kāmayeta
11.3.19	ayaṃ śreṣṭhas syād iti
11.3.20	tasya gṛhe
11.3.21	sam eva jānate
11.3.22	etā evainaṃ devatā bhāgadheyam abhi saṃjānānās saṃjñāpayanti
11.3.23	triṣṭubhau yājyānuvākye kuryāt
11.3.24	ojo vai vīryaṃ triṣṭup
11.3.25	oja evaiṣu vīryaṃ dadhāti
11.3.26	saṃvatī saṃyājye
11.3.27	samṛddhyai
11.3.28	saiṣā saṃjñānī nāmeṣṭiḥ
11.3.29	sam eva jānate
11.3.30	prajāpatir vai somāya rājñe duhitṝr adadān nakṣatrāṇi
11.3.31	sa rohiṇyām evāvasat
11.3.32	tāny anupeyamānāni punar agacchan
11.3.33	tasmāt stry anupeyamānā punar gacchati
11.3.34	tāny anvāgacchat
11.3.35	tāni punar ayācata
11.3.36	tāny asmai na punar adadāt
11.3.37	so 'bravīt
11.3.38	sarveṣv eva samāvad vasa
11.3.39	atha te punar dāsyāmīti
11.3.40	sa rohiṇyām evāvasat
11.3.41	taṃ tasminn anṛte yakṣmo 'gṛhṇāt
11.3.42	candramā vai somo rājā
11.3.43	yad rājānaṃ yakṣmo 'gṛhṇāt tad rājayakṣmasya janma
11.3.44	sa tṛṇam ivāśuṣyat
11.3.45	sa prajāpatā anāthata
11.3.46	so 'bravīt
11.3.47	sarveṣv eva samāvad vasa
11.3.48	atha tvāto mokṣyāmīti
11.3.49	tasmāc candramās sarveṣu nakṣatreṣu samāvad vasati
11.3.50	taṃ vaiśvadevena caruṇāmāvasyāṃ rātrīm ayājayat
11.3.51	tenainaṃ yakṣmād amuñcat
11.3.52	so 'mum evāpyāyamānam anvāpyāyata
11.3.53	vaiśvadevena caruṇāmāvasyāṃ rātrīṃ yajeta yo rājayakṣmād bibhīyāt
11.3.54	yakṣmād evainaṃ muñcati
11.3.55	so 'mum evāpyāyamānam anvāpyāyate
11.4.1	bārhaspatyaṃ caruṃ nirvaped ānuṣūkānāṃ vrīhīṇām ānujāvaraḥ
11.4.2	bṛhaspatir vai devānām ānujāvaraḥ
11.4.3	so 'graṃ paryait
11.4.4	bṛhaspatir etasya devatā ya ānujāvaraḥ
11.4.5	tam evānvārabhate
11.4.6	sa enam agraṃ pariṇayati
11.4.7	brahma vai bṛhaspatiḥ
11.4.8	brahma brāhmaṇasya pitā
11.4.9	pitā putrasyeśe prāco vāpāco vā nottoḥ
11.4.10	brahmaivainaṃ pitāgraṃ pariṇayati
11.4.11	ānuṣūkā vā ete vrīhayaḥ
11.4.12	ya ānujāvaras tān etad agraṃ pariṇayati
11.4.13	yaddhaviṣ karoti
11.4.14	tān evānvārabhate
11.4.15	ta enam agraṃ pariṇayanti
11.4.16	punaḥ pravṛddhaṃ barhir bhavati
11.4.17	punaḥ prarūḍha idhmaḥ
11.4.18	samṛddhyai
11.4.19	bārhaspatyaṃ caruṃ nirvapet sajātakāmaḥ
11.4.20	tasya gaṇavatī yājyānuvākye syātām
11.4.21	bārhaspatyo vai brāhmaṇo devatayā
11.4.22	svām eva devatāṃ bhūyiṣṭhenārpayate
11.4.23	gaṇavatī yājyānuvākye bhavataḥ
11.4.24	sajātair evainaṃ gaṇinaṃ karoti
11.4.25	brāhmaṇaspatyaṃ caruṃ nirvapet
11.4.26	tasya mārutī yājyānuvākye syātāṃ yaḥ kāmayeta
11.4.27	brahmabalaṃ syād iti
11.4.28	brahma vai brahmaṇaspatiḥ
11.4.29	viṇ marutaḥ
11.4.30	brahmaṇy eva viśam anuvināśayati
11.4.31	tājag brahmabalaṃ bhavati
11.4.32	aryamṇe caruṃ nirvaped yaḥ kāmayeta
11.4.33	dānakāmā me prajās syur iti
11.4.34	eṣa vā aryamā yo dadāti
11.4.35	dānam imāḥ prajā upajīvanti
11.4.36	dānakāmā asmai bhavanti
11.4.37	aindrābārhaspatyaṃ caruṃ nirvaped rājanyāya bubhūṣate
11.4.38	devā vai rājanyāj jāyamānād abibhayuḥ
11.4.39	tam anuhāya dāmnāpaumbhan
11.4.40	apobdho vā eṣa jāyate yo rājanyaḥ
11.4.41	yad vā eṣo 'napobdho jāyeta na kiṃ cana syāt
11.4.42	sarvā imāḥ prajā adhiṣādam adyāt
11.4.43	aindro rājanyo devatayā
11.4.44	brahma bṛhaspatiḥ
11.4.45	brahmaṇaivainam apombhanān muñcati
11.4.46	so 'napobdho vīryāya prasriyate
11.4.47	dvivṛddhiraṇyaṃ dakṣiṇā
11.4.48	yad evādo dāma tasya niravattyai
11.4.49	prājāpatyaṃ caruṃ nirvapec chatakṛṣṇalaṃ ghṛta āyuṣkāmaḥ
11.4.50	devā vai pramayād abibhayuḥ
11.4.51	te prajāpatā anāthanta
11.4.52	tān etayeṣṭyāyājayat
11.4.53	amṛtaṃ vai hiraṇyam
11.4.54	amṛtenaivaiṣv amṛtam adadhāt
11.4.55	tato vai te 'mṛtā abhavan
11.4.56	etayā yajeta yaḥ pramayād bibhīyāt
11.4.57	amṛtaṃ vai hiraṇyam
11.4.58	amṛtenaivāsminn amṛtaṃ dadhāti
11.4.59	śatakṛṣṇalo bhavati
11.4.60	śatāyur vai puruṣaś śatavīryaḥ
11.4.61	āyur eva vīryam avarunddhe
11.4.62	vaiśvadevaḥ kāryaḥ
11.4.63	viśvān hi sa tad devān ayājayat
11.4.64	prājāpatyaḥ kāryaḥ
11.4.65	prajāpatir yoniḥ
11.4.66	yonā eva pratitiṣṭhati
11.4.67	catvāricatvāri kṛṣṇalāny avadānaṃ bhavati
11.4.68	samṛddhyai
11.4.69	taṃ brahmaṇe pariharanti
11.4.70	brahma vai brahmā
11.4.71	brahmaṇaivāsminn ekadhāyur dadhāti
11.4.72	etayā yajeta yaḥ kāmayeta
11.4.73	vasīyān syām iti
11.4.74	eṣa vai manuṣyasya svargo loko yad asmiṃl loke vasīyān bhavati
11.4.75	ṛdhnoti vasīyān bhavati ya evaṃ vidvān etayā yajate
11.4.76	sauryaṃ caruṃ nirvaped gataśrīḥ
11.4.77	tasya harito rukmo 'pidhānas syāt
11.4.78	rajato 'dhastāt
11.4.79	asau vā ādityo 'nto 'ntaṃ manuṣyaś śriyo gatvā nivartate
11.4.80	antād evāntam ālabhate
11.4.81	na tataḥ pāpīyān bhavati yādṛk san yajate
11.4.82	asau vā āditya idam āsīt
11.4.83	sa idaṃ nirdahann acarat
11.4.84	taṃ devā ābhyāṃ parigṛhyāmuṃ lokam agamayan
11.4.85	sa na vyarocata
11.4.86	te prayājeṣu pañca hiraṇyakṛṣṇalāny ajuhavuḥ
11.4.87	tejo vai hiraṇyam
11.4.88	tejasaivāsmiṃs tejo 'dadhuḥ
11.4.89	tato vai sa tejo 'gṛhṇāt
11.4.90	sa imāḥ pañca diśo 'nu tejasvy abhavat
11.4.91	iyaṃ vai rajatāsau hiraṇyā
11.4.92	ābhyām evainaṃ parigṛhyāmuṃ lokaṃ gamayati
11.4.93	sa vai na virocata iti
11.4.94	āhuḥ
11.4.95	na hi sa vyarocateti
11.4.96	prayājeṣu pañca hiraṇyakṛṣṇalāni juhuyāt
11.4.97	tejo vai hiraṇyam
11.4.98	tejasaivainaṃ saṃsṛjati
11.4.99	sa imāḥ pañca diśo 'nu tejasvī bhavati
11.5.1	saumāraudraṃ caruṃ nirvapec chuklānāṃ vrīhīṇāṃ śvetāyāś śvetavatsāyā ājyaṃ mathitaṃ syāt tasmin brahmavarcasakāmaḥ
11.5.2	svarbhānur vā āsuras sūryaṃ tamasāvidhyat
11.5.3	sa na vyarocata
11.5.4	tasmai devāḥ prāyaścittim aicchan
11.5.5	tam etayeṣṭyāyājayan
11.5.6	tayāsmāt tamo 'pāghnan
11.5.7	tamasaiṣa prāvṛto yo 'laṃ brahmavarcasāya san na brahmavarcasī bhavati
11.5.8	tama evāsmād apahanti
11.5.9	brahmavarcasenainaṃ saṃsṛjati
11.5.10	śvetāyāś śvetavatsāyā ājyaṃ bhavati śuklā vrīhayaḥ
11.5.11	evam iva vai brahmavarcasam
11.5.12	brahmavarcasam eva saṃdadhāti
11.5.13	ghṛtena prokṣanti
11.5.14	ghṛtena mārjayante
11.5.15	aśāntyai
11.5.16	śāntir hy āpaḥ
11.5.17	apy asya tāṃ rātrīm apo gṛhān nāvahareyuḥ
11.5.18	pariśrite yajeta
11.5.19	brahmavarcasasya parigṛhītyai
11.5.20	prādeśamātraś carur ūrdhvo bhavaty evaṃ tiryaṅ
11.5.21	etāvān vai puruṣaḥ
11.5.22	yāvad asya prāṇā abhi yāvān evāsyātmā tasmāt tamo 'pahanti
11.5.23	sākaṃ raśmibhiḥ pracaranti
11.5.24	asā evāsmād āditya udyaṃs tamo 'pahanti
11.5.25	tiṣyāpūrṇamāse yajeta
11.5.26	tiṣyo vai rudraś candramās somaḥ
11.5.27	saumīr ataḥ prācīnam oṣadhayaḥ
11.5.28	raudrīḥ pratīcīnam
11.5.29	śuṣyanti prācīnam
11.5.30	śuṣyanti pratīcīnam
11.5.31	pratyakṣam evainā ṛdhnoti
11.5.32	īśvaro duścarmā bhavitor ya etayā yajate
11.5.33	atīva hy asmād apahanti
11.5.34	manor ṛcas sāmidhenīṣv apy anubrūyāt
11.5.35	manur vai yat kiṃ cāvadat tad bheṣajam āsīt
11.5.36	bheṣajam evāsmai karoti
11.5.37	upakṣaranti sindhavo mayobhuva iti
11.5.38	nārāśaṃsyā paridadhāti
11.5.39	śāntyai
11.5.40	ṣaṭpadā bhavati
11.5.41	ṣaḍ vā ṛtavaḥ
11.5.42	ṛtuṣv eva pratitiṣṭhati
11.5.43	īśvaras tu tad ati duścarmaiva bhavitoḥ
11.5.44	tejāṃsi hy eṣa pratyārohann eti
11.5.45	saumāpauṣṇaṃ caruṃ paśukāmo 'nunirvapet
11.5.46	somo vai brāhmaṇasya svā devatā
11.5.47	paśavaḥ pūṣā
11.5.48	svām eva devatāṃ paśubhir baṃhayate
11.5.49	tvacam eva kurute
11.5.50	saumāraudraṃ caruṃ nirvapet kṛṣṇānāṃ vrīhīṇām abhicaran
11.5.51	somo vā āsāṃ prajānām adhipatiḥ
11.5.52	rudro 'gnir adhipatir vadhyasya cāvadhyasya ceśe
11.5.53	adhipatim evainaṃ niryācya rudrāyāpidadhāti
11.5.54	kṛṣṇānāṃ vrīhīṇāṃ bhavati
11.5.55	kṛṣṇam iva vai tamaḥ
11.5.56	tamo mṛtyuḥ
11.5.57	mṛtyunaivainaṃ grāhayati
11.5.58	śaramayaṃ barhiḥ
11.5.59	śīrtyai
11.5.60	vaibhītaka idhmaḥ
11.5.61	vibhittyai
11.5.62	saumāraudraṃ caruṃ nirvaped bhrātṛvyatāyai vā dvitīyatāyai vā
11.5.63	tasyārdhamardhaṃ sarvaṃ syāt
11.5.64	ardhaṃ śuklānāṃ vrīhīṇāṃ syād ardhaṃ kṛṣṇānām ardhaṃ śaramayaṃ barhiṣo 'rdhaṃ darbhamayam ardhaṃ vaibhītakam idhmasyārdham anyasya vṛkṣasya
11.5.65	somo vai brāhmaṇasya svā devatā
11.5.66	svāyām evāsmai devatāyāṃ dvitīyaṃ janayati
11.5.67	yad ardhamardham
11.5.68	dvitīyatvāyaiva tat
11.5.69	saumāraudraṃ caruṃ nirvapet payasy āmayāvinaḥ
11.5.70	saumyo vai jīvann āgneyaḥ pramītaḥ
11.5.71	naiṣa jīvo na mṛto ya āmayāvī
11.5.72	tayor evainaṃ bhāgadheyena niṣkrīṇāti
11.5.73	payasi bhavati
11.5.74	payo vai payaḥ
11.5.75	payaḥ puruṣaḥ
11.5.76	paya etasyāmayati yasyāmayati
11.5.77	payasaivāsya payas spṛṇoti
11.5.78	grasitaṃ vā eṣa etaṃ somārudrayor niṣkhidati yo hotā bhavati
11.5.79	sa īśvaraḥ prametoḥ
11.5.80	anaḍvāhaṃ tasmai dadyāt
11.5.81	taṃ hanyāt
11.5.82	tasyāśnīyāt
11.5.83	saiva tatra prāyaścittiḥ
11.5.84	saumāraudraṃ caruṃ nirvapet prajākāmo vā paśukāmo vā
11.5.85	somo vai retodhāḥ
11.5.86	rudro 'gnis sa prajanayitā
11.5.87	soma evāsmai reto dadhāti
11.5.88	agniḥ prajanayati
11.5.89	vindate prajāṃ vā paśūn vā yatarasmai kāmāya nirvapati
11.6.1	ādityebhyo dhārayadvadbhyaś caruṃ nirvaped aparuddho vāparurutsyamāno vā
11.6.2	ādityā vai trātāraḥ
11.6.3	ādityā aparoddhāraḥ
11.6.4	tān eva bhāgadheyenopadhāvati
11.6.5	ta enaṃ dādhrati
11.6.6	ādityebhyo bhuvanavadbhyaś caruṃ nirvaped bubhūṣan
11.6.7	aditir vai prajākāmaudanam apacat
11.6.8	tasyocchiṣṭam āśnāt
11.6.9	sā garbham adhatta
11.6.10	tata ādityā ajāyanta
11.6.11	sāmanyateto me śreyāṃso 'janiṣyanta yat purastād āśiṣyam iti
11.6.12	sāparam apacat
11.6.13	tasyobhayata āśnāt purastāc copariṣṭāc ca
11.6.14	sā garbham adhatta
11.6.15	so 'ntar eva garbho 'vadat
11.6.16	ta ādityā amanyanta
11.6.17	ayaṃ ca vai janiṣyate
11.6.18	sa evedaṃ bhaviṣyatīti
11.6.19	taṃ niraghnan
11.6.20	sa nirasto 'śayat
11.6.21	sā tṛtīyam apacat
11.6.22	ādityebhya eva
11.6.23	astv eva sa yas tasmād yoner abhūd yasmād yūyam asṛjyadhvam iti
11.6.24	taṃ samaskurvan
11.6.25	tasya yan mṛtam āsīt tad apākṛntan
11.6.26	sa hasty abhavat
11.6.27	yaj jīvaṃ sa vivasvāṃ ādityaḥ
11.6.28	sa na tathāsīd yathā tena bhavitavyam
11.6.29	sa etam ādityebhyo bhuvadvadbhyaś caruṃ niravapat
11.6.30	svo vai svāya nāthitāya suhṛdayatamaḥ
11.6.31	svān evopādhāvat
11.6.32	tato vai so 'bhavat
11.6.33	ādityā imāḥ prajās svas svāya nāthitāya suhṛdayatamaḥ
11.6.34	svān eva bhāgadheyenopadhāvati
11.6.35	bhūtyai
11.6.36	bhavaty eva
11.6.37	ādityā bhāgaṃ vaḥ kariṣyāmīti
11.6.38	nirvapan brūyāt
11.6.39	imam amum āmuṣyāyaṇam amuṣyāḥ putram amuṣyāṃ viśy avagamayateti
11.6.40	bhāgadheyam evaibhyaḥ kurvan prāha
11.6.41	tam ādityebhyaś caruṃ nirvapati
11.6.42	ādityā vai devaviśā
11.6.43	devaviśā manuṣyaviśāyā īśe
11.6.44	devaviśaivainaṃ manuṣyaviśām avagamayati
11.6.45	saptāśvatthā mayūkhā bhavanti
11.6.46	tān idhme 'pi prokṣati
11.6.47	ta ā saṃsthātor vedyāṃ śerate
11.6.48	tān saṃsthite madhyameṣāyām upahanti
11.6.49	idam aham ādityān badhnāmy amuṣyāmuṣyāyaṇasyāvagamāyeti
11.6.50	yady ā saptamād ahno nāvagacched idhmaṃ tān kṛtvāparayā yajetaivaṃ dvitīyayaivaṃ tṛtīyayā
11.6.51	trir vā ādityās sapta sapta
11.6.52	yāvanta evādityās tān badhnāti
11.6.53	ta enaṃ baddhā mokṣamāṇā avagamayanti
11.6.54	viśo vai vīryam apākrāmat
11.6.55	tad aśvatthaṃ prāviśat
11.6.56	tasmād eṣo 'dhṛtas sarvāhā parṇam ejayaṃs tiṣṭhati
11.6.57	yad āśvatthā bhavanti
11.6.58	viśa evāsmin vīryaṃ badhnāti
11.6.59	satyāśīr iha mana iti
11.6.60	niruddhasya padam ādadīta
11.6.61	amanasa evainān karoti
11.6.62	upa preta marutas svatavasa enā viśpatinābhy amuṃ rājānam iti
11.6.63	viśo 'bhivātam abhidhvaṃsayan parīyāt
11.6.64	abhimanasa evainān karoti
11.6.65	yaḥ parastād grāmyavādī syāt tasya gṛhād vrīhīn āhareyuḥ
11.6.66	tāñchuklāṃś ca kṛṣṇāṃś ca vicinuyuḥ
11.6.67	ye śuklās tam ādityebhyaś caruṃ nirvapet
11.6.68	ye kṛṣṇā ni tān dadhyuḥ
11.6.69	ādityā vai devaviśā
11.6.70	devaviśā manuṣyaviśāyā īśe
11.6.71	devaviśaivainaṃ manuṣyaviśām avagamayati
11.6.72	etad viśam avāgann iti
11.6.73	āhuḥ
11.6.74	atha kva kṣatram iti
11.6.75	yadā vai kṣatram avagacchaty athāvagacchati
11.6.76	yadāvagacched ye kṛṣṇās taṃ vāruṇaṃ caruṃ nirvapet
11.6.77	kṣatraṃ vai varuṇaḥ
11.6.78	varuṇa evainaṃ kṣatram avagamayati
11.6.79	ubhe viśā avagacchati devaviśāṃ ca manuṣyaviśāṃ ca
11.6.80	yac chuklānām ādityebhyo nirvapati
11.6.81	tasmāc chukla iva vaiśyo jāyate
11.6.82	yat kṛṣṇānāṃ vāruṇam
11.6.83	tasmād dhūmra iva rājanyaḥ
11.8.1	āgnāvaiṣṇavam ekādaśakapālaṃ nirvapet sārasvataṃ caruṃ bārhaspatyaṃ caruṃ pūrvedyur etayā yakṣyamāṇaḥ
11.8.2	agnir vai sarvā devatāḥ
11.8.3	viṣṇur yajñaḥ
11.8.4	vāk sarasvatī
11.8.5	brahma bṛhaspatiḥ
11.8.6	etā eva devatāḥ pūrvedyur gṛhṇāti
11.8.7	prāṇā vai devatāḥ
11.8.8	prāṇān eva gṛhītvopavasati
11.8.9	āgneyam aṣṭākapālaṃ śvo nirvapet saumyaṃ carum adityai caruṃ vāruṇaṃ yavamayaṃ carum agnaye vaiśvānarāya dvādaśakapālam āmayāvī
11.8.10	agniṃ vai puruṣasya pramītasya māṃsāni gacchanti
11.8.11	somaṃ rasaḥ
11.8.12	pṛthivīṃ śarīram
11.8.13	iyam aditiḥ
11.8.14	asyāṃ hi śaye
11.8.15	etā vai devatāḥ puruṣasyeśate
11.8.16	tābhya evainam adhi samīrayati
11.8.17	saumyo vai jīvan
11.8.18	āgneyaḥ pramītaḥ
11.8.19	naiṣa jīvo na mṛto ya āmayāvī
11.8.20	tayor evainaṃ bhāgadheyena niṣkrīṇāti
11.8.21	varuṇagṛhīta eṣa ya āmayāvī
11.8.22	yad vāruṇaḥ
11.8.23	varuṇād evainaṃ muñcati
11.8.24	yavamayo bhavati
11.8.25	prādeśamātro bhavati
11.8.26	saṃvatsaro vā agnir vaiśvānaraḥ
11.8.27	āyus saṃvatsaraḥ
11.8.28	saṃvatsara evainam āyuṣi pratiṣṭhāpayati
11.8.29	sarvam āyur eti
11.8.30	pañcaitāni havīṃṣi
11.8.31	pāṅktaḥ puruṣaḥ
11.8.32	puruṣam evāpnoti
11.8.33	agner āyur asīti
11.8.34	hiraṇyaṃ ghṛte 'vadadhāti
11.8.35	agnijā vai hiraṇyam
11.8.36	manuṣyā agner āyuṣkṛtaḥ
11.8.37	tair evāsmā āyur dadhāti
11.8.38	indrasya prāṇa iti
11.8.39	etaddevatyā vai prāṇāḥ
11.8.40	tān evāsmin dadhāti
11.8.41	etaddevatyā diśaḥ
11.8.42	yathādevatam evainaṃ digbhyo 'dhi samīrayati
11.8.43	pañcaitāni juhoti
11.8.44	pāṅktaḥ puruṣaḥ
11.8.45	puruṣam eva spṛṇoti
11.8.46	sarva ṛtvijaḥ paryāhuḥ
11.8.47	sarva evāsmā ṛtvijaś cikitsanti
11.8.48	brahmaṇo hastam anu paryāhuḥ
11.8.49	brahma vai brahmā
11.8.50	brahmaṇaivāsminn ekadhāyur dadhati
11.8.51	yad asarpa iti
11.8.52	ghṛtasyaivaitaj janma bandhutāṃ vīryaṃ vyācaṣṭe
11.8.53	pāvamānena tvā stomeneti
11.8.54	etāvad vāvāsti yāvad grahās stomāś chandāṃsi
11.8.55	yāvad evāsti tāvatāsmai cikitsati
11.8.56	yathā vadhyam uddharaty utsṛjaty unnayaty evam evainam etad uddharaty utsṛjaty unnayati
11.8.57	devā āyuṣmanta iti
11.8.58	prayacchati
11.8.59	ete vai devā āyuṣmantaḥ
11.8.60	tair evāsmā āyuḥ prayacchati
11.8.61	tat pibati
11.8.62	āyur eva tat pibati
11.8.63	yad eva tasya tan nir iva dhayed dhiraṇyād ghṛtam
11.8.64	tejo vai hiraṇyam
11.8.65	āyur ghṛtam
11.8.66	tejasa evādhy āyur ātman dhatte
11.8.67	imam agna āyuṣe varcase kṛdhīti
11.8.68	hiraṇyam ābadhnāti
11.8.69	agnir vai sarvā devatāḥ
11.8.70	āyur hiraṇyam
11.8.71	sarvābhir evāsmai devatābhir ābadhnāti
11.8.72	tigmam ojo varuṇa saṃśiśādhīti
11.8.73	sam evainaṃ śyati
11.8.74	mātevāsmā adite śarma yaccheti
11.8.75	iyam aditiḥ
11.8.76	asyām evainaṃ pratiṣṭhāpayati
11.8.77	viśve devā jaradaṣṭir yathāsad iti
11.8.78	jarāmṛtyum evainaṃ karoti
11.8.79	aśvinoḥ prāṇo mitrāvaruṇayor bṛhaspater iti
11.8.80	etaddevatyā vai prāṇāḥ
11.8.81	tān evāsmin dadhāti
11.8.82	tān asminn adhi viyātayati
11.8.83	tān asmād anapagān karoti
11.10.1	kṛṣṇājinaṃ bhavati madhu karīrāṇi śyāvasyāśvasya dāma
11.10.2	tāni pūrvasyāgner ante nidhāya kṛṣṇaṃ vāso yajamānaṃ paridhāpayitvānvārambhayitvaitāni juhoti
11.10.3	vātanāmāni vā etāni
11.10.4	eṣa vai varṣasyeśe
11.10.5	yadā hy eṣa āpyāyayati yadā samīrayati yadā pradāpayaty atha varṣati
11.10.6	tam eva bhāgadheyenopadhāvati
11.10.7	so 'smai prīto vṛṣṭiṃ ninayati
11.10.8	aṣṭā etāni juhoti
11.10.9	catasro diśaś catasra upadiśāḥ
11.10.10	yathādiśam eva digbhyo vṛṣṭiṃ sampracyāvayati
11.10.11	kṛṣṇājine saṃyauti
11.10.12	havir eva karoti
11.10.13	madhunā saṃyauti
11.10.14	apāṃ vā eṣa oṣadhīnāṃ raso yan madhu
11.10.15	adbhya eṣa oṣadhibhyo varṣati
11.10.16	yarhi varṣaty adbhya evauṣadhibhyo vṛṣṭiṃ ninayati
11.10.17	māndā vaśā iti
11.10.18	etāni vā apāṃ nāmadheyāni
11.10.19	yathāda āha
11.10.20	asā ehy asā ehīti
11.10.21	evam evainā etan nāmagrāhaṃ divaś cyāvayati
11.10.22	na vā anyayeti
11.10.23	āhuḥ
11.10.24	saumyā āhutyā divo vṛṣṭiṃ cyāvayitum arhatīti
11.10.25	yatīn vai sālāvṛkeyā ādan
11.10.26	teṣāṃ śīrṣāṇi parāpatan
11.10.27	te kharjūrā abhavan
11.10.28	yas somapīthas sa ūrdhvo 'patat
11.10.29	tāni karīrāṇi
11.10.30	yat karīrāṇi bhavanti
11.10.31	saumyaivāhutyā divo vṛṣṭiṃ ninayati
11.10.32	tasmāt karīrāṇi na striyai dadyāt
11.10.33	na śūdrāya
11.10.34	asomapītha iva hy eṣa
11.10.35	vṛṣṇas saṃdānam asi
11.10.36	vṛṣṭyai tvopanahyāmīti
11.10.37	vṛṣā hy aśvaḥ
11.10.38	vṛṣā parjanyaḥ
11.10.39	samṛddhyai
11.10.40	śyāvasyāśvasya dāma bhavati
11.10.41	śyāva iva hy eṣa varṣiṣyan bhavati
11.10.42	devā vasavyāḥ
11.10.43	devāś śarmaṇyāḥ
11.10.44	devās sapītaya iti
11.10.45	etā vai devatā varṣasyeśate
11.10.46	tābhir evāsmā anvahaṃ vṛṣṭim icchati
11.10.47	kṛṣṇājina upanahyati
11.10.48	ṛksāmayor vā etad rūpaṃ yat kṛṣṇājinam
11.10.49	ṛksāmābhyām evāsmai vṛṣṭim icchati
11.10.50	yadi varṣet tadaiveṣṭiṃ nirvapet
11.10.51	yadi na varṣet tathaiva vaseyuḥ
11.10.52	ahorātre vai mitrāvaruṇau
11.10.53	ahorātre parjanyo 'nuvarṣati
11.10.54	naktaṃ vā hi divā vā varṣati
11.10.55	etau varṣasyeśāte
11.10.56	tā eva bhāgadheyenopadhāvati
11.10.57	tā asmai prītau vṛṣṭiṃ ninayataḥ
11.10.58	agnaye dhāmacchade śvo 'ṣṭākapālaṃ nirvapen mārutaṃ caruṃ sauryam ekakapālam
11.10.59	agnir vā ito vṛṣṭim udīrayati
11.10.60	dhāmacchad iva bhūtvā varṣati
11.10.61	marutas sṛṣṭāṃ vṛṣṭiṃ nayanti
11.10.62	yadāsā ādityo 'rvāṅ raśmibhiḥ paryāvartate 'tha varṣati
11.10.63	etā vai devatā varṣasyeśate
11.10.64	tā eva bhāgadheyenopadhāvati
11.10.65	tā asmai prītā vṛṣṭiṃ ninayanti
11.10.66	apy avarṣiṣyan varṣaty eva ṣaḍ etāni havīṃṣi
11.10.67	ṣaḍ vā ṛtavaḥ
11.10.68	ṛtubhya eva vṛṣṭiṃ sampracyāvayati
11.10.69	yat saptamam
11.10.70	saṃvatsarād eva tena vṛṣṭiṃ cyāvayati
11.10.71	athaitā mārutīś catasraḥ pitryās tāsāṃ tisṛbhiḥ pracaranti ny ekāṃ dadhaty ṛco 'nuvākyā yajūṃṣi yājyāḥ
11.10.72	maruto vai varṣasyeśate
11.10.73	tebhya eva bhūyo bhāgadheyaṃ karoti
11.10.74	yā caturthī tāṃ saṃsthite 'psu juhoti
11.10.75	sṛjā vṛṣṭiṃ divaḥ
11.10.76	ādbhis samudraṃ pṛṇeti
11.10.77	ābhir evāmūr acchaiti
11.10.78	atho imāś caivāmūś ca saṃsṛjati
11.10.79	ye devā divibhāgā iti
11.10.80	kṛṣṇājinam avadhūnoti
11.10.81	diśaś caiva devatāś ca tarpayati
11.10.82	atho ima evāsya lokā abhīṣṭāḥ prītā bhavanti
11.10.83	saiṣā kārīrī nāmeṣṭiḥ
11.10.84	saṃvatsaraṃ karīrāṇāṃ nāśnīyād ya etayā yajetātho yo 'nubruvīta
11.10.85	tad asyā vratam
12.1.1	payasyayā yajetāmayāvī
12.1.2	maitrāvaruṇī brāhmaṇasya syād aindrāvaruṇī rājanyasyāgnivāruṇī vaiśyasya
12.1.3	ṛddhyā evāgneyaḥ
12.1.4	maitro brāhmaṇo devatayā
12.1.5	varuṇagṛhīta eṣa ya āmayāvī
12.1.6	svām eva devatāṃ bhāgadheyenopadhāvati
12.1.7	varuṇād enaṃ vāruṇena muñcati
12.1.8	aindro rājanyo devatayā
12.1.9	varuṇagṛhīta eṣa ya āmayāvī
12.1.10	svām eva devatāṃ bhāgadheyenopadhāvati
12.1.11	varuṇād enaṃ vāruṇena muñcati
12.1.12	agnis sarvā devatāḥ
12.1.13	tatra vaiśyasyāpi varuṇagṛhīta eṣa ya āmayāvī
12.1.14	svām eva devatāṃ bhāgadheyenopadhāvati
12.1.15	varuṇād enaṃ vāruṇena muñcati
12.1.16	payasyā bhavati
12.1.17	payo vai payasyā
12.1.18	payaḥ puruṣaḥ
12.1.19	paya etasyāmayati yasyāmayati
12.1.20	payasaivāsya payas spṛṇoti
12.1.21	puroḍāśo bhavati
12.1.22	asthanvantam evainaṃ kṛtvā pratiṣṭhāpayati
12.1.23	paśur vai puruṣaḥ
12.1.24	paśuḥ puroḍāśaḥ
12.1.25	paśunaiva paśuṃ spṛṇoti
12.1.26	vyuhyāvadyati
12.1.27	yathānubhidya śalyaṃ nirharaty evam evāsyaitan madhyato yakṣmaṃ nirharati
12.1.28	samuhyāgnaye 'vadyati
12.1.29	yathā śalyaṃ nirhṛtya samāyatya saṃnahyaty evam eva tat
12.1.30	athaita ekakapālāḥ
12.1.31	na vai puruṣaṃ kapālair āptum arhati
12.1.32	ekadhaivainam āpnoti
12.1.33	aṣṭau bhavanti
12.1.34	aṣṭau vai puruṣasya śaphāḥ
12.1.35	śaphaśa evainam āpnoti
12.1.36	tān anuparicāraṃ juhoti
12.1.37	atrātra vai varuṇapāśaḥ
12.1.38	yatrayatraiva varuṇapāśas tata enaṃ varuṇān muñcati
12.1.39	vyṛddhā vā eṣāhutir yām anagnau juhoti
12.1.40	agnau sarve hotavyāḥ
12.1.41	agnis sarvā devatāḥ
12.1.42	tenaiva tān kāmān spṛṇoti
12.1.43	na vyṛddhām āhutiṃ juhoti
12.1.44	payasyayā yajeta sajātakāmaḥ
12.1.45	ṛddhyā evāgneyaḥ
12.1.46	maitro brāhmaṇo devatayā
12.1.47	varuṇagṛhīta eṣa yo 'laṃ sajātebhyas sann asajāto bhavati
12.1.48	svām eva devatāṃ bhāgadheyenopadhāvati
12.1.49	varuṇād enaṃ vāruṇena muñcati
12.1.50	payasyā bhavati
12.1.51	payo vai payasyā
12.1.52	payas sajātāḥ
12.1.53	payasaiva payo 'varunddhe
12.1.54	vyūhati
12.1.55	diśas tarpayati
12.1.56	samūhati
12.1.57	sajātān evāsmai samūhati
12.1.58	samānam ekakapālānāṃ brāhmaṇam
12.1.59	payasyayā yajeta paśukāmaḥ
12.1.60	ṛddhyā evāgneyaḥ
12.1.61	maitro brāhmaṇo devatayā
12.1.62	varuṇagṛhīta eṣa yo 'laṃ paśubhyas sann apaśur bhavati
12.1.63	svām eva devatāṃ bhāgadheyenopadhāvati
12.1.64	varuṇād enaṃ vāruṇena muñcati
12.1.65	payasyā bhavati
12.1.66	payo vai payasyā
12.1.67	payaḥ paśavaḥ
12.1.68	payasaiva payo 'varunddhe
12.1.69	vyūhati
12.1.70	diśas tarpayati
12.1.71	samūhati
12.1.72	paśūn evāsmai samūhati
12.1.73	samānam ekakapālānāṃ brāhmaṇam
12.1.74	payasyayā yajeta bubhūṣan
12.1.75	ṛddhyā evāgneyaḥ
12.1.76	maitro brāhmaṇo devatayā
12.1.77	varuṇagṛhīta eṣa yo 'laṃ bhūtyai san na bhavati
12.1.78	svām eva devatāṃ bhāgadheyenopadhāvati
12.1.79	varuṇād enaṃ vāruṇena muñcati
12.1.80	payasyā bhavati
12.1.81	payo vai payasyā
12.1.82	payaḥ puruṣaḥ
12.1.83	payasaiva payo 'varunddhe
12.1.84	vyūhati
12.1.85	diśas tarpayati
12.1.86	samūhati
12.1.87	bhūtim evāsmai samūhati
12.1.88	samānam ekakapālānāṃ brāhmaṇam
12.2.1	dhruvo 'si
12.2.2	dhruvo 'haṃ sajāteṣu bhūyāsaṃ dhruvā mayi sajātāḥ
12.2.3	ugraś cettā vasuvid
12.2.4	abhibhūr asi
12.2.5	abhy ahaṃ sajātān bhūyāsam
12.2.6	dhīraś cettā vasuvit
12.2.7	paribhūr asi
12.2.8	pary ahaṃ sajātān bhūyāsam
12.2.9	dhīraś cettā vasuvit
12.2.10	sūrir asi
12.2.11	sūrir ahaṃ sajāteṣv adhibhūyāsam
12.2.12	ugraś cettā vasuvit
12.2.13	āmanasya devā ye sajātās samanaso yān ahaṃ kāmaye hṛdā te māṃ kāmayantāṃ hṛdā tān ma āmanasas kṛdhi svāhā
12.2.14	āmanasya devā yā striyas samanaso yā ahaṃ kāmaye hṛdā tā māṃ kāmayantāṃ hṛdā tā ma āmanasas kṛdhi svāhā
12.2.15	āmanasya devā ye putrāso ye paśavas samanaso yān ahaṃ kāmaye hṛdā te māṃ kāmayantāṃ hṛdā tān ma āmanasas kṛdhi svāhā
12.2.16	devāś ca vā asurāś ca saṃyattā āsan
12.2.17	te 'surā manasvitarā āsan
12.2.18	amanastarā iva devāḥ
12.2.19	te devā etat saṃgrahaṇam apaśyan
12.2.20	tenāsurāṇāṃ manāṃsi samagṛhṇan
12.2.21	tato vai te 'manasaḥ parābhavan
12.2.22	mana eva bhrātṛvyasya saṃgṛhṇāti
12.2.23	so 'syāmanāḥ parābhavati
12.2.24	etayā yajeta paśukāmaḥ
12.2.25	etayā vai devā asurāṇāṃ paśūn samagṛhṇan
12.2.26	tato vai te paśavaḥ parābhavan
12.2.27	paśūn eva bhrātṛvyasya saṃgṛhṇāti
12.2.28	so 'syāpaśuḥ parābhavati
12.2.29	etayā yajeta sajātakāmaḥ
12.2.30	manograhaṇaṃ vā etan manasvina iva sajātāḥ
12.2.31	yāvanta eva sajātās teṣāṃ manāṃsi gṛhṇāti
12.2.32	te 'smān manogṛhītā nāpayanti
12.2.33	vaiśvadevaḥ kāryaḥ
12.2.34	vaiśvadevā hi sajātāḥ
12.2.35	pṛṣatyāḥ pṛṣadvatsāyā dugdhe bhavati
12.2.36	vaiśvadevī hi pṛṣatī
12.2.37	sarvebhyas sajātebhya ājyaṃ samāharanti
12.2.38	vaiśvadevatvāya
12.2.39	vaiśvadevā hi sajātāḥ
12.2.40	dhruvo 'sīti
12.2.41	paridhīn paridadhāti
12.2.42	sajātān evāsmā upadadhāti
12.2.43	āmanasya devā iti
12.2.44	anvārambhayitvā juhoti
12.2.45	manograhaṇaṃ vā etad evam iva sajātās striya iva pumāṃsa iva kumārā iva
12.2.46	yāvanta eva sajātās teṣāṃ manāṃsi gṛhṇāti
12.2.47	te 'smān manogṛhītā nāpayanti
12.2.48	vi vā etad yajñaṃ chinatti yad yajñe pratata etā antarāhutīr juhoti
12.2.49	saṃsthite hotavyāḥ
12.2.50	yat saṃsthite juhuyād bahirātmaṃ sajātān kurvīta
12.2.51	antarā prayājānuyājāñ juhuyāt
12.2.52	prāṇā vai prayājāḥ
12.2.53	apānā anuyājāḥ
12.2.54	ātmā haviḥ
12.2.55	ātmann eva madhyatas sajātān dhatte
12.2.56	dārumayeṇa juhuyād yadi kāmayeta
12.2.57	kṣipraṃ mā sajātā eyuḥ
12.2.58	kṣipraṃ punaḥ pareyur iti
12.2.59	evam iva hi vanaspatayo 'dhruvā iva carācarā iva
12.2.60	mṛnmayena juhuyād yadi kāmayeta
12.2.61	ciraṃ mā sajātā eyuḥ
12.2.62	ciraṃ punaḥ pareyur iti
12.2.63	evam iva hīyaṃ dhruveva pratiṣṭhitevācarācareva
12.3.1	indro vai vṛtrāya vajram udayacchata
12.3.2	so 'bravīt
12.3.3	vīryaṃ vā idaṃ mayy asti
12.3.4	tat te pradāsyāmi
12.3.5	mā me prahār iti
12.3.6	tad asmai prāyacchat
12.3.7	so 'vet
12.3.8	asti vāvāsmin vīryam iti
12.3.9	tasmai dvitīyaṃ tasmai tṛtīyam udayacchata
12.3.10	so 'bravīt
12.3.11	vīryaṃ vā idam mayy asti
12.3.12	tat te pradāsyāmi
12.3.13	mā me prahār iti
12.3.14	tad asmai prāyacchat
12.3.15	yajñaṃ vāvāsmai tat prāyacchat
12.3.16	yajñaṃ prāyacchat
12.3.17	indrāya prāyacchat
12.3.18	tasmād aindrāvaiṣṇavaṃ havir bhavati
12.3.19	vīryaṃ vāvāsmai tat prāyacchat
12.3.20	tan nirvīryaṃ bhūtam astṛṇuta
12.3.21	taṃ viṣṇur vīryair anvatiṣṭhata
12.3.22	so 'bravīt
12.3.23	sakṛn mādhā viṣṇo
12.3.24	dvir mādhā viṣṇo
12.3.25	trir mādhā viṣṇa iti
12.3.26	tat traidhātavyāyās traidhātavyātvam
12.3.27	indro vai vṛtraṃ hatvā taṃ śave mānave prauhat
12.3.28	somo vai vṛtra udaram
12.3.29	śavo mānavaḥ
12.3.30	tasmād udare somaḥ pīyate
12.3.31	tasmād āhuḥ
12.3.32	hato vṛtro 'stṛtas tv iti
12.3.33	yajño vā asurebhyo 'pākrāmat
12.3.34	utsaṅge pātrāṇy opyaitad rūpaṃ kṛtvā yat tārpyāṇi viṣīvyanti
12.3.35	sa indraṃ pratinyāgacchat
12.3.36	tenendro 'yajata
12.3.37	tato devā abhavan
12.3.38	parāsurā abhavan
12.3.39	ya evaṃ vidvān etena yajate bhavaty ātmanā parāsya bhrātṛvyo bhavati
12.3.40	yajño nyāgacchat
12.3.41	indraṃ prati nyāgacchat
12.3.42	tasmād aindrāvaiṣṇavaṃ havir bhavati
12.3.43	ṛco vāvāsmai tad agre prāyacchad atha sāmāny atha yajūṃṣi
12.3.44	brahmaṇo vā eṣa yoniḥ
12.3.45	ato vā idaṃ sarvam asṛjyatarcas sāmāni stomā yajūṃṣi
12.3.46	brahmaṇa eva yonim ālabhate
12.3.47	sa idaṃ sarvam atyeti
12.3.48	etena vai sṛñjayā ayajanta
12.3.49	ta idaṃ sarvam atyāyan
12.3.50	tad enān muhuḥ prayujyamānam avādhūnuta
12.3.51	tasmān na muhuḥ prayojyam
12.3.52	vi vā eṣa cchinatti ya etena yajate
12.3.53	api putraṃ yājayet
12.3.54	anusaṃtatyai
12.3.55	etasya vai vīryeṇa vṛtro 'harahar iṣumātram ūrdhvo 'vardhateṣumātraṃ tiryaṅ
12.3.56	atho yat prāṇit tat punar na samait
12.3.57	vardhate prajayā pra paśubhir bhavati ya evaṃ vidvān etena yajate
12.3.58	sarvebhyaḥ kāmebhyo yajeta
12.3.59	sarvo vā eṣa yajñaḥ
12.3.60	sarvebhyo hi kāmebhyas saumyo 'dhvaraḥ prayujyate
12.3.61	abhicaran yajeta
12.3.62	na dakṣiṇāṃ dadyāt
12.3.63	menim evainaṃ kṛtvābhiprayuṅkte
12.3.64	menir hy adakṣiṇaḥ
12.4.1	trīn puroḍāśān nirvaped bubhūṣan
12.4.2	traya ime lokāḥ
12.4.3	imān eva lokān āptvaujo vīryam avarunddhe
12.4.4	uttara uttaro jyāyān bhavati
12.4.5	uttara uttaro hy eṣāṃ lokānāṃ jyāyān adharottaraṃ bhavanti
12.4.6	evam iva hīme lokāḥ
12.4.7	dvādaśa kapālāni bhavanti
12.4.8	trayo hi te catuṣkapālāḥ
12.4.9	samṛddhyai
12.4.10	sarveṣām abhighātam avadyati
12.4.11	acchambaṭkāram
12.4.12	yasya nāvadyati cchambaṭkaroti
12.4.13	chambaṇ nāsya carati
12.4.14	vrīhimayaḥ prathamo bhavaty atho yavamayo 'tha vrīhimayaḥ
12.4.15	rohitā iva vai vrīhayaḥ
12.4.16	rohita ivāyaṃ lokaḥ
12.4.17	rohita ivāsau
12.4.18	śuklā iva yavāḥ
12.4.19	śuklam ivāntarikṣam
12.4.20	antarikṣeṇeme lokās saṃtatāḥ
12.4.21	eṣām lokānām anusaṃtatyai
12.4.22	naivāram uttamaṃ kuryāt
12.4.23	ajāmitvāya
12.4.24	tisro dhenavo dakṣiṇā
12.4.25	trīṇi tārpyāṇi
12.4.26	trīṇi hiraṇyāni
12.4.27	yajuṣāṃ vā etad rūpaṃ yat tārpyāṇi viṣīvyanti
12.4.28	sāmnāṃ hiraṇyāni
12.4.29	chandasāṃ dhenavaḥ
12.4.30	etāni vai yajñasya rūpāṇi
12.4.31	rūpair eva yajñam avarunddhe
12.4.32	sarvadevatyaṃ vāsaḥ
12.4.33	yad vāsāṃsi dadāti
12.4.34	sarvā eva devatā avarunddhe
12.4.35	tejo brahmavarcasaṃ hiraṇyam
12.4.36	yaddhiraṇyāni dadāti
12.4.37	teja eva brahmavarcasam avarunddhe
12.4.38	trissamṛddhā dhenur ātmā vatsaḥ payaḥ
12.4.39	yad dhenūr dadāti
12.4.40	trissamṛddham evainaṃ karoti
12.4.41	sarvāṇi cchandāṃsy anubrūyāt
12.4.42	sarvo vā eṣa yajñaḥ
12.4.43	sarvāṇi hi cchandāṃsi saumye 'dhvare 'nūcyante
12.4.44	yajño yad asṛjyata tasyolbam anvaveṣṭata
12.4.45	tat tārpyam abhavat
12.4.46	yajñas traidhātavyā
12.4.47	yat tārpyaṃ yajamānaḥ paridhatte
12.4.48	svenaiva yoninātmānam orṇute
12.4.49	uṣṇihakakubhau sāmidhenīṣv apy anubrūyāt
12.4.50	uṣṇihā vai kakubho vīryaṃ kakub uṣṇihāyāḥ
12.4.51	savīrye evaine avarunddhe
12.4.52	na jagatyā paridadhyāt
12.4.53	anto vā eṣā chandasām
12.4.54	antaṃ gacchet
12.4.55	yajñaṃ vicchindyāt
12.4.56	agne trī te vājinā trī ṣadhastheti
12.4.57	triṣṭubhā paridadhāti
12.4.58	ojo vai vīryaṃ triṣṭubnāntaṃ gacchati
12.4.59	ojasy enaṃ vīrye pratiṣṭhāpayati
12.5.1	devā vā asurāṇām veśatvam upāyan
12.5.2	tad indro 'pi nopait
12.5.3	teṣāṃ vīryāṇy apākrāmann agne rathantaram indrād bṛhad viśvebhyo devebhyo vairūpaṃ savitur vairājaṃ marutāṃ śakvarī tvaṣṭū revatī
12.5.4	tānīndro 'varurutsamāno 'nvacarat
12.5.5	sa etam aindram apaśyad dvādaśakapālam
12.5.6	tena vai sa tānīndriyāṇi vīryāṇy avārunddha
12.5.7	tato vai so 'bhavat
12.5.8	tata enaṃ devā anusamabhavan
12.5.9	etena yajeta bubhūṣann aindreṇa dvādaśakapālena
12.5.10	etāny evendriyāṇi vīryāṇy avarunddhe
12.5.11	bhavaty eva
12.5.12	anv enaṃ svās sambhavanti
12.5.13	dvādaśakapālo bhavati
12.5.14	vaiśvadevatvāya
12.5.15	uttāneṣu kapāleṣv adhiśrayati
12.5.16	carum eva karoti
12.5.17	śāntyai
12.5.18	anirdāhāya
12.5.19	sarvāṇi vā etānīndriyāṇi vīryāṇi yat pṛṣṭhāni
12.5.20	tāny enam īśvarāṇy anāyatanāni nirmṛjaḥ
12.5.21	vyatiṣajed yājyānuvākyāḥ
12.5.22	indrāya rāthantarāyānubrūhīti
12.5.23	rathantarasyarcam anūcya bṛhata ṛcā yajet
12.5.24	indrāya bārhatāyānubrūhīti
12.5.25	bṛhata ṛcam anūcya rathantarasyarcā yajet
12.5.26	indrāya vairūpāyānubrūhīti
12.5.27	vairūpasyarcam anūcya vairājasyarcā yajet
12.5.28	indrāya vairājāyānubrūhīti
12.5.29	vairājasyarcam anūcya vairūpasyarcā yajet
12.5.30	indrāya śākvarāyānubrūhīti
12.5.31	śakvarīm anūcya revatyā yajet
12.5.32	indrāya raivatāyānubrūhīti
12.5.33	revatīm anūcya śakvaryā yajet
12.5.34	etair evendriyair vīryair ātmānam abhyatiṣajati
12.5.35	anirmārgāya
12.5.36	na bṛhatyā vaṣaṭkuryāt
12.5.37	bṛhatyā vā idam anvayātayāmatvaṃ prajāḥ prajāyante
12.5.38	prajananam apihanyāt
12.5.39	paśavo vai bṛhatī
12.5.40	rudro 'gniḥ
12.5.41	rudrāya paśūn apidadhyāt
12.5.42	apaśus syāt
12.5.43	anuvākyāyāś catvāry akṣarāṇi yājyām abhyatyūhet
12.5.44	tathā te paṅktiś cānuṣṭup ca sampadyete
12.5.45	anuṣṭub anuvākyā syāt paṅktir yājyā prajākāmasya vā paśukāmasya vā
12.5.46	prajāpatir vā idam āsīt
12.5.47	tasya vāg dvitīyāsīt
12.5.48	tāṃ mithunaṃ samabhavat
12.5.49	sā garbham adhatta
12.5.50	sāsmād apākrāmat
12.5.51	semāḥ prajā asṛjata
12.5.52	sā prajāpatim eva punaḥ prāviśat
12.5.53	yad anuṣṭub anuvākyā bhavati paṅktir yājyā
12.5.54	vāg vā anuṣṭup
12.5.55	pāṅktas saṃvatsaraḥ
12.5.56	saṃvatsaraḥ prajāpatiḥ
12.5.57	vācy eva saṃvatsaraṃ vṛṣāṇam apisṛjati
12.5.58	so 'smai mithunaṃ karoti
12.5.59	samantaṃ paryūhaṃ puroḍāśasyāvadyet
12.5.60	etair evendriyair vīryais samantam ātmānam abhitaḥ paryūhate
12.5.61	astṛtyai
12.5.62	etayā yajeta yam ajaghnivāṃsam abhiśaṃseyuḥ
12.5.63	devatā vā etasyānnaṃ nādanti yam ajaghnivāṃsam abhiśaṃsanti
12.5.64	tasya devaiḥ parivṛjyamānasya manuṣyā annaṃ nādanti
12.5.65	tasmād api yam anṛtam abhiśaṃseyus tasyānnaṃ nādyāt
12.5.66	sarvadevatyāni pṛṣṭhāni
12.5.67	yat sarvapṛṣṭhayā yajate
12.5.68	devatā evāsyānnam ādayati
12.5.69	tasya pūtasya svaditasya manuṣyā annam adanti
12.5.70	saiṣā sarvapṛṣṭhā nāmeṣṭiḥ
12.5.71	pṛṣṭham eva samānānāṃ bhavati ya evaṃ vidvān etayā yajate
12.6.1	aśvo na pratigṛhyaḥ
12.6.2	ubhayādan vā eṣa
12.6.3	etasyendriyaṃ vīryaṃ nirbabhasti yaḥ pratigṛhṇāti
12.6.4	tasmān na pratigṛhyaḥ
12.6.5	varuṇo vā etam agre pratyagṛhṇāt
12.6.6	sa svāṃ devatām ārchat
12.6.7	taṃ varuṇo 'gṛhṇāt
12.6.8	sa etena vāruṇena haviṣāyajata
12.6.9	nirvaruṇatvāya
12.6.10	yo 'śvaṃ pratigṛhṇīyāt sa etena vāruṇena haviṣā yajeta
12.6.11	nirvaruṇatvāya
12.6.12	catuṣkapālo bhavati
12.6.13	catuṣpād vā aśvaḥ
12.6.14	pratyakṣam evainaṃ varuṇapāśān muñcati
12.6.15	tad āhuḥ
12.6.16	na vai tenetarebhyo mucyate yad enam ekasmān muñcatīti
12.6.17	yāvato 'śvān pratigṛhṇīyāt tāvataś catuṣkapālān nirvapet
12.6.18	atrātra vai varuṇapāśaḥ
12.6.19	yatrayatraiva varuṇapāśas tata enaṃ varuṇān muñcati
12.6.20	eko 'dhibhavati
12.6.21	yasyaiva nādhiyanti tasmād enaṃ tena muñcati
12.6.22	atho bhaviṣyad eva varuṇasyāvayajate
12.6.23	bhūyas tvā etaṃ varuṇo gṛhṇāti ya etayeṣṭvāparam aśvaṃ pratigṛhṇāti
12.6.24	yady aparam aśvaṃ pratigrahīṣyan syāt sauryavāruṇāṃ kuryāt
12.6.25	sūryam eva devatām etaṃ lokam upapratigṛhṇāti
12.6.26	varuṇād enaṃ vāruṇena muñcati
12.6.27	apāṃnaptrīyaś carur apibhavati
12.6.28	ayonir vā aśvo 'psujāḥ
12.6.29	yonimantam evainaṃ kṛtvā pratiṣṭhāpayati
12.6.30	ekaviṃśatis sāmidhenyo bhavanti
12.6.31	ekaviṃśo vai saṃvatsaraḥ
12.6.32	pañcartavaḥ
12.6.33	dvādaśa māsāḥ
12.6.34	traya ime lokāḥ
12.6.35	asā ādityaḥ ekaviṃśaḥ
12.6.36	eṣa prajāpatiḥ
12.6.37	prājāpatyo 'śvaḥ
12.6.38	aśvam evāpnoti
12.6.39	yas te rājan varuṇa gāyatracchandāḥ pāśas taṃ ta etad avayaje tasmai svāhā
12.6.40	yas te rājan varuṇa triṣṭupchandā jagacchandā anuṣṭupchandāḥ pāśas taṃ ta etad avayaje tasmai svāheti
12.6.41	etāvanti vai chandāṃsi
12.6.42	chandāṃsi varuṇapāśāḥ
12.6.43	tair eṣa gṛhṇāti yaṃ varuṇo gṛhṇāti
12.6.44	atrātra vai varuṇapāśaḥ
12.6.45	yatrayatraiva varuṇapāśas tata enaṃ varuṇān muñcati
12.6.46	apāṃnaptrīye dve apibhavataḥ
12.6.47	yā evāsyāpsavyau pāśau tābhyām enaṃ tena muñcati
12.6.48	ṣaḍ etāni juhoti
12.6.49	ṣaḍ vā ṛtavaḥ
12.6.50	ṛtuṣv eva pratitiṣṭhati
12.7.1	devā vā oṣadhīṣu pakvāsv ājim ayuḥ
12.7.2	sa indro 'vet
12.7.3	agnir vā ujjeṣyatīti
12.7.4	so 'bravīt
12.7.5	yataro nā ujjayāt tan nau saheti
12.7.6	so 'gnir eva pūrva udajayat
12.7.7	tad indro 'nūdajayat
12.7.8	tasmād āgnendram aindrāgnaṃ kāryam
12.7.9	agnir hi pūrva udajayat
12.7.10	tad indro 'nūdajayat
12.7.11	abhijityā evāgrāyaṇam
12.7.12	dvādaśakapālo bhavati
12.7.13	saṃvatsarāddhy etad adhibhavati
12.7.14	saptadaśa sāmidhenyo bhavanti
12.7.15	saṃvatsarāddhy etad adhibhavati
12.7.16	ekā vai tarhi vrīheś śnuṣṭir āsīd ekā yavasyaikā māṣasyaikā tilasya
12.7.17	te viśve devā abruvan
12.7.18	bhāgo no 'stu
12.7.19	vayam idaṃ prathayiṣyāma iti
12.7.20	tebhya etaṃ bhāgam akurvan
12.7.21	tato vā idam aprathata bhūmne
12.7.22	vaiśvadevaḥ
12.7.23	prathayaty evaitena
12.7.24	payasi bhavati
12.7.25	vaiśvadevatvāya
12.7.26	vaiśvadevaṃ hi payaḥ
12.7.27	atha vā iyam abravīt
12.7.28	mayi vā etad adhy asau vṛṣṭyā pacati nāvābhyām ṛta ujjeṣyatheti
12.7.29	tābhyām etaṃ bhāgam akurvan
12.7.30	ekakapālam
12.7.31	pratiṣṭhityai
12.7.32	dyāvāpṛthivyam
12.7.33	grāmyā vā anyā oṣadhayaḥ
12.7.34	āraṇyā anyāḥ
12.7.35	tā asyaitenobhayīr eṣṭā bhavanti
12.7.36	soma oṣadhīnām adhirājaḥ
12.7.37	tasyaiṣa uddhāro yad akṛṣṭapacyam
12.7.38	uddhāra evāsya
12.7.39	eṣa bhāga eva
12.7.40	yad āraṇyaṃ tasyaitenāgraṃ kriyate
12.7.41	yat phālakṛṣṭaṃ tasyetareṇa
12.7.42	vatsaḥ prathamajo dakṣiṇā
12.7.43	reta eva hy eṣo 'prajātaḥ
12.7.44	prajananāya
12.7.45	sarvasmai vā eṣo 'bhiṣicyate yad āgrāyaṇam
12.7.46	rājasūye bhavati
12.7.47	annam evāvarunddhe
12.7.48	tad asya svaditam iṣṭaṃ bhavati
12.7.49	ānīto vā eṣa devānāṃ ya āhitāgniḥ
12.7.50	adanty asyānnam
12.7.51	yad aniṣṭvāgrāyaṇena navasyāśnīyād devānāṃ bhāgaṃ pratikﾱptam adyāt
12.7.52	ārtim ārchet
12.7.53	tasmān nāniṣṭvāgrāyaṇena navasyāśitavyam
12.7.54	etena vai devā agraṃ paryāyan
12.7.55	tad āgrāyaṇasyāgrāyaṇatvam
12.7.56	agram eva samānānāṃ paryeti ya evaṃ vidvān āgrāyaṇena yajate
12.8.1	saṃvatsaraṃ vā etasya cchandāṃsi yātayāmāni bhavanti yas somena yajate
12.8.2	chandāṃsi devikāḥ
12.8.3	chandāṃsy evāyātayāmāni punaryāmāṇi kurute
12.8.4	paṣṭhauhy apravītā dakṣiṇā
12.8.5	āśā vā eṣā
12.8.6	āśām eṣa upābhiṣicyate
12.8.7	āśām evāsmai karoti
12.8.8	paśukāmo devikābhir yajeta
12.8.9	chandāṃsi devikāḥ
12.8.10	mithunaṃ chandāṃsi
12.8.11	gāyatry anumatiḥ
12.8.12	rākā triṣṭup
12.8.13	sinīvālī jagatī
12.8.14	kuhūr anuṣṭup
12.8.15	dhātā vaṣaṭkāraḥ
12.8.16	yad dve avare dve pare tan mithunam
12.8.17	yad dhātā vaṣaṭkāras tan mithunam
12.8.18	tasmād evāsmai mithunāt paśūn prajanayati
12.8.19	yā pūrvā paurṇamāsī sānumatiḥ
12.8.20	yottarā sā rākā
12.8.21	yā pūrvāmāvasyā sā sinīvālī
12.8.22	yottarā sā kuhūḥ
12.8.23	candramā eva dhātā
12.8.24	yat pūrṇo 'nyāṃ vasaty ūno 'nyāṃ tan mithunam
12.8.25	yat paśyanty anyāṃ nānyāṃ tan mithunam
12.8.26	yac candramā amāvasyāyā adhi prajāyate tan mithunam
12.8.27	tasmād evāsmai mithunāt paśūn prajanayati
12.8.28	prajākāmo devikābhir yajeta
12.8.29	dhātāram uttamaṃ kuryāt
12.8.30	striyo vai devikāḥ
12.8.31	pumān dhātā
12.8.32	parācīḥ prajā reto dadhate
12.8.33	parācīṣv evaitad reto dhīyate
12.8.34	tad āhuḥ
12.8.35	na vai tena parādhatte yat pūrvā pravīyata iti
12.8.36	vyavadadhyād dhātāram
12.8.37	sarvā evainā vṛṣāmodinīḥ karoti
12.8.38	vindate putraṃ paścāccara iva tu bhavati
12.8.39	strībhir hy enaṃ paścāt pariṇayati
12.8.40	yad ājāyeta dhātāraṃ purastāt kṛtvāthaitām eva nirvapet
12.8.41	agram evainaṃ pariṇayati
12.8.42	āmayāvī devikābhir yajeta
12.8.43	dhātāraṃ madhye kuryāt
12.8.44	saṃvatsaro vai dhātā
12.8.45	saṃvatsaro hi vā etasya lubdho 'thaitasyāmayati
12.8.46	saṃvatsaram evāsmai madhyataḥ kalpayitvāthainam etasmān mithunāt punaḥ prajanayati
12.8.47	īśvarāṇi vā enam etāni cchandāṃsy aśāntāni nirmṛjaḥ
12.8.48	paśum ālabheta
12.8.49	śāntyai
12.8.50	anirmārgāya
12.8.51	vīrasthā vā anye paśavaḥ
12.8.52	avīrasthā anye
12.8.53	ye purastātpuroḍāśās te vīrasthāḥ
12.8.54	ye paścātpuroḍāśās te 'vīrasthāḥ
12.8.55	ye vīrasthā bhuñjantas ta upatiṣṭhante
12.8.56	ye 'vīrasthāḥ parā te bhavanti
12.8.57	ye purastātpuroḍāśās te vīrasthāḥ
12.8.58	prajāpatiṃ te pratiṣṭham abhisṛjyante
12.8.59	yāsu sthālīṣu somā bhavanti tāsu devikāḥ kuryāt
12.8.60	retodhā hi somaḥ
12.8.61	sarvavedasī devikābhir yajeta
12.8.62	paśubhir vā eṣa vyṛdhyate yas sarvaṃ dadāti
12.8.63	chandāṃsi devikāḥ
12.8.64	paśavaś chandāṃsi
12.8.65	atraiṣa jaghanyaṃ paśūn paśyati yatrainān vibhajati
12.8.66	yatraivaināñ jaghanyaṃ paśyati tata enān punaḥ prajanayati
12.8.67	ya eva kaś ca somena yajeta sa devikābhir yajeta
12.8.68	chandāṃsi devikāḥ
12.8.69	chandāṃsy evāyātayāmāni punaryāmāṇi kurute
12.9.1	svādvīṃ tvā svādunā tīvrāṃ tīvreṇa devīṃ devena śukrāṃ śukreṇāmṛtām amṛtena sṛjāmi / saṃ somena / somo 'si / aśvibhyāṃ pacyasva / sarasvatyai pacyasva / indrāya sutrāmṇe pacyasva / punātu te parisrutaṃ somaṃ sūryasya duhitā / vāreṇa śaśvatā tanā
12.9.2	vāyuḥ pūtaḥ pavitreṇa pratyaṅ somo atidrutaḥ / indrasya yujyas sakhā
12.9.3	kuvid aṅga yavamanto yavaṃ cid yathā dānty anupūrvaṃ viyūya / ihehaiṣāṃ kṛṇuta bhojanāni ye barhiṣo namovṛktiṃ na jagmuḥ
12.9.4	upayāmagṛhīto 'si / acchidrāṃ tvācchidreṇāśvibhyāṃ juṣṭāṃ gṛhṇāmi / eṣa te yoniḥ / aśvibhyāṃ tvā / upayāmagṛhīto 'si / acchidrāṃ tvācchidreṇa sarasvatyai juṣṭāṃ gṛhṇāmi / eṣa te yoniḥ / sarasvatyai tvā / upayāmagṛhīto 'si / acchidrāṃ tvācchidreṇendrāya sutrāmṇe juṣṭāṃ gṛhṇāmi / eṣa te yoniḥ / indrāya tvā sutrāmṇe / svādvīṃ tvā svāduneti / brahmaṇaivaināṃ saṃsṛjati / tisro rātrīs saṃsṛṣṭā vasati / tisro hi rātrīs somaḥ krīto vasati / aśvibhyāṃ pacyasva sarasvatyai pacyasvendrāya sutrāmṇe pacyasveti / etābhyo hy eṣā devatābhyaḥ pacyate / vāyuḥ pūtaḥ pavitreṇeti / vyṛddhasyātipavitasyaitayā punīyāt / ekā puroruk / ekadhaivāsmin vīryaṃ dadhāti / aniruktā prājāpatyā / aniruktaḥ prajāpatiḥ / prajāpatim evāpnoti
12.10.1	viśvarūpo vai triśīrṣāsīt tvaṣṭuḥ putro 'surāṇāṃ svasrīyaḥ
12.10.2	sa somam ekena śīrṣṇāpibat
12.10.3	annam ekenāvayat
12.10.4	surām ekenāpibat
12.10.5	sa indro 'manyata
12.10.6	ayaṃ vāvedaṃ bhaviṣyatīti
12.10.7	tena samalabhata
12.10.8	tena yugaśaram apadyata
12.10.9	sa takṣāṇaṃ tiṣṭhantam abravīt
12.10.10	ādhāvāsyemāni śīrṣāṇi cchinddhīti
12.10.11	tasya takṣopādrutya paraśunā śīrṣāṇy achinat
12.10.12	tasmāt takṣṇaś śiro dhṛtam
12.10.13	tasmād asyānnam anādyam
12.10.14	tasya yat somapānaṃ śira āsīt sa kapiñjalo 'bhavat
12.10.15	yad annādanaṃ sa tittiriḥ
12.10.16	yat surāpānaṃ sa kalaviṅkaḥ
12.10.17	tasmāt sa nitatatapam iva vadati
12.10.18	sa tvaṣṭā putrahato vīndraṃ somam āharat
12.10.19	tam adhas sahasraśale 'sunot
12.10.20	atho āhuḥ
12.10.21	śataśala iti
12.10.22	tam asyendraḥ prāsahāpahṛtya nāḍyā nirapibat
12.10.23	sa viṣvak somapīthena vyārdhyata
12.10.24	tasmāt somo nānupahūtena pātavai
12.10.25	somapīthena vyardhuko bhavati
12.10.26	tasya yan nasto 'mucyata tau siṃhā abhavatām
12.10.27	yad akṣībhyāṃ tau śārdūlau
12.10.28	yat karṇābhyāṃ tau vṛkau
12.10.29	yad adhastāt sā sautrāmaṇī
12.10.30	yat prathamaṃ niraṣṭhīvat tat kuvalam abhavat
12.10.31	yad dvitīyaṃ tad badaram
12.10.32	yat tṛtīyaṃ tat karkandhu
12.10.33	tam aśvinā abhiṣajyatām
12.10.34	tam ayājayatām etayā sautrāmaṇyā
12.10.35	sa yair eva tad vīryair vyārdhyata tāny asminn āptvādhattām
12.10.36	etayā yajeta yaṃ somo 'tipaveta
12.10.37	vīryeṇa vā eṣa vyṛdhyate yaṃ somo 'tipavate
12.10.38	yāvad eva vīryaṃ tad asmin dadhāti
12.10.39	eṣaiva rājasūye 'pi bhavati
12.10.40	vīryeṇa vā eṣa vyṛdhyate yo rājasūyenābhiṣicyate
12.10.41	vṛtraṃ hi hanti
12.10.42	yāvad eva vīryaṃ tad asmin dadhāti
12.10.43	etayaiva brāhmaṇo vā rājanyo vā bubhūṣan yajeta
12.10.44	etāvad vai vīryam
12.10.45	yāvad eva vīryaṃ tad asmin dadhāti
12.10.46	tad āhuḥ
12.10.47	ārtayajño vā eṣa nānārta etayā yajeteti
12.10.48	tad āhuḥ
12.10.49	yaṣṭavyam eva
12.10.50	sarvo hi puruṣa ārtaḥ
12.10.51	sarvo bubhūṣati
12.10.52	tasmād yaṣṭavyam
12.10.53	yad āśvinaḥ
12.10.54	aśvinau hy abhiṣajyatām
12.10.55	yat sārasvataḥ
12.10.56	vāg vai sarasvatī
12.10.57	vācā hy abhiṣajyatām
12.10.58	yad aindraḥ
12.10.59	indre hi tad vīryam adhattām
12.10.60	kuvalasaktubhir āśvinaṃ śrīṇāti
12.10.61	badarasaktubhir aindram
12.10.62	karkandhusaktubhis sārasvatam
12.10.63	vāg vai sarasvatī
12.10.64	vācy evāsya svādmānaṃ dadhāti
12.10.65	atho yainam asau vāg aślīlam abhivadati sainaṃ punaḥ kalyāṇam abhivadati
12.10.66	siṃhā adhvaryur manasā dhyāyet
12.10.67	śārdūlau pratiprasthātā
12.10.68	vṛkau yajamānaḥ
12.10.69	surā bhavati
12.10.70	yair eva tad vīryair vyṛdhyate tāny asminn āptvā dhattaḥ
12.11.1	brāhmaṇasya mūrdhan sādayet
12.11.2	tena medhyā
12.11.3	annaṃ vai surā
12.11.4	medhyam annam
12.11.5	tena medhyā
12.11.6	ekā puroruk
12.11.7	ekā yājyā
12.11.8	ekadhaivāsmin vīryaṃ dadhāti
12.11.9	sarvahutaṃ juhoti
12.11.10	sarvam evāsmin vīryaṃ dadhāti
12.11.11	brāhmaṇaṃ pāyayet
12.11.12	tena haviṣ kriyate
12.11.13	ātmanā peyā
12.11.14	ātmann eva vīryaṃ dhatte
12.11.15	tat tan na sūrkṣyam
12.11.16	pāpmā vai surā
12.11.17	madhyata eṣa pāpmanā gṛhīto yat samayātyeti
12.11.18	madhyata evainaṃ pāpmano muñcati
12.11.19	yad uttare 'gnau juhuyān na pāpmanā vyāvarteta
12.11.20	kriyeta bheṣajam
12.11.21	yad dakṣiṇe 'gnau juhoti
12.11.22	vi pāpmanā vartate
12.11.23	kriyate bheṣajam
12.11.24	yad vikṣārayati
12.11.25	vīva hy eṣa kṣariti
12.11.26	yad vā etasya vyārdhi yat prāmāyi pitṝṃs tad agan
12.11.27	yat pitṛmatībhir abhimantrayante
12.11.28	pitṛbhya evainam adhisamīrayanti
12.11.29	yat tisṛbhistisṛbhiḥ
12.11.30	tṛtīye hi loke pitaraḥ
12.11.31	yac catvāraḥ
12.11.32	ābhya evainaṃ catasṛbhyo digbhyo 'dhisamīrayanti
12.11.33	śatākṣarā bhavati
12.11.34	śatāyur vai puruṣaś śatavīryaḥ
12.11.35	āyur eva vīryam avarunddhe
12.11.36	klībāt sīsena tokmāni krīṇāti
12.11.37	anṛtaṃ vai klībaḥ
12.11.38	anṛtaṃ sīsam
12.11.39	anṛtaṃ surā
12.11.40	anṛtenaivānṛtād adhy anṛtaṃ krīṇāti
12.11.41	vaḍavā dakṣiṇā
12.11.42	sṛtvarī hy eṣā
12.11.43	sṛtvarīva surā
12.11.44	samṛddhyai
12.12.1	āśvinam ajam ālabheta sārasvatīṃ meṣīm aindram ṛṣabhaṃ vā vṛṣṇiṃ vā
12.12.2	evam eva vapābhiś caranti
12.12.3	yad aindrī vapānām uttamā bhavati
12.12.4	indra evāsmiṃs tad adhibhavati
12.12.5	yat pracaranta aindreṇa punaḥ prathamena pracaranti
12.12.6	indram eva tat punar ālabdha
12.12.7	sendratvāya
12.12.8	yad āśvinaḥ
12.12.9	aśvinau hy abhiṣajyatām
12.12.10	yat sārasvatī
12.12.11	vāg vai sarasvatī
12.12.12	vācy eva pratitiṣṭhati
12.12.13	aindrī vapānām uttamā bhavati
12.12.14	aindraḥ puroḍāśānāṃ prathamaḥ
12.12.15	vīryaṃ vā indraḥ
12.12.16	vīrya evainam abhisaṃdhattaḥ
12.12.17	prasavāyaiva sāvitraḥ
12.12.18	nirvaruṇatvāya vāruṇaḥ
12.12.19	madhyato hy eṣa varuṇagṛhītaḥ
12.12.20	paścād vā eṣā sṛṣṭā pratīcīnaśīrṣṇī
12.12.21	yad upariṣṭātpuroḍāśā bhavanti
12.12.22	apihityā eva
12.12.23	acchidratvāya
12.12.24	saha samavattaṃ bhavati
12.12.25	saheḍām upahvayante
12.12.26	saṃhityā eva
12.12.27	atho iḍāyā avidohāya
12.12.28	yad vai sautrāmaṇyāvyṛddhaṃ tad asyās samṛddham
12.12.29	yad anyadevatyāḥ paśavo bhavanti
12.12.30	anyadevatyāḥ puroḍāśāḥ
12.12.31	etad vā asyā vyṛddhaṃ sad atha samṛddham
12.12.32	nānaivaitair vīryāṇy avarunddhe
12.12.33	ardhaṃ vai prajāpater dhairyam āsīt
12.12.34	ardhaṃ mālvyam
12.12.35	yad dhairyam āsīt tat purastāt paryaharata
12.12.36	somo vāva sa
12.12.37	tato brāhmaṇam asṛjata
12.12.38	tasmād brāhmaṇas sarvo brahmābhi dhīraḥ
12.12.39	yan mālvyam āsīt tat paścāt paryauhata
12.12.40	surā vāva sā
12.12.41	tato rājanyam asṛjata
12.12.42	tasmāj jyāyāṃś ca kanīyāṃś ca snuṣā ca śvaśuraś ca surāṃ pītvā saha lālapata āsate
12.12.43	pāpmā vai mālvyam
12.12.44	tasmād brāhmaṇas surāṃ na pibati
12.12.45	pāpmanā net saṃsṛjyā iti
12.12.46	tad etat kṣatriyāya brāhmaṇaṃ brūyāt
12.12.47	nainaṃ surā pītā hinasti ya evaṃ vidvān surāṃ pibati
12.12.48	prajāpater vā eṣā tanūḥ
12.12.49	vīryaṃ prajāpatiḥ
12.12.50	vīryam evāsmin dadhāti
12.13.1	svarbhānur vā āsuras sūryaṃ tamasāvidhyat
12.13.2	sa na vyarocata
12.13.3	tasmād devās tamo 'pālumpan
12.13.4	yat prathamam apālumpan sāviṣ kṛṣṇābhavat
12.13.5	yad dvitīyaṃ sā phalguḥ
12.13.6	yat tṛtīyaṃ sā balakṣī
12.13.7	yad adhyasthād apālumpan sāvir vaśābhavat
12.13.8	atha vā iyaṃ tarhy ṛkṣālomakāsīt
12.13.9	tāṃ devā adityai kāmāyālabhanta
12.13.10	tayāsyāṃ lomāny arohayan
12.13.11	tato vā iyaṃ lomāny agṛhṇāt
12.13.12	tām etām evam ālabhetādityai kāmāya
12.13.13	yam eva kāmaṃ kāmayate taṃ spṛṇoti
12.13.14	amuto vā ādityasyārvāṅ raśmir avātiṣṭhac cātvālam abhi
12.13.15	tad ime mithunaṃ samabhavatām
12.13.16	sāvir vaśābhavat
12.13.17	atha vā imās tarhy aphalā oṣadhaya āsan
12.13.18	tāṃ devā ādityebhyaḥ kāmebhya ālabhanta
12.13.19	tayā su phalam agrāhayan
12.13.20	tato vā imāḥ phalam agṛhṇan
12.13.21	te ete evam ālabheta
12.13.22	adityā anyāṃ kāmāyādityebhyo 'nyāṃ kāmebhyaḥ
12.13.23	ubhābhyām eva sṛṣṭibhyāṃ kāmāyālabhate
12.13.24	sārasvatīṃ meṣīm ālabheta yasmād vāg apakrāmet
12.13.25	vāg vai sarasvatī
12.13.26	sarasvaty etasmād apakrāmati yasmād vāg apakrāmati
12.13.27	yat sārasvatī
12.13.28	vācam eva samakṣam āptvāvarunddhe
12.13.29	apannadatī bhavati
12.13.30	sarvatvāya
12.13.31	anāskannā
12.13.32	samṛddhyai
12.13.33	yas tretānām uttamo jāyeta tam ūrja ālabheta
12.13.34	ūrk kāmaḥ
12.13.35	nānā vā etau stanā abhijāyete
12.13.36	athaiṣa ūrjam evābhijāyate
12.13.37	ūrjam evaitenāptvāvarunddhe
12.13.38	audumbaro yūpo bhavati
12.13.39	devā vai yatrorjaṃ vyabhajanta tata udumbaro 'jāyata
12.13.40	yad audumbaraḥ
12.13.41	ūrja evāvaruddhyai
12.13.42	etam eva saumāpauṣṇam ālabheta prajākāmo vā paśukāmo vā
12.13.43	somo vai retodhāḥ
12.13.44	pūṣā prajanayitā
12.13.45	soma evāsmai reto dadhāti
12.13.46	pūṣā prajanayati
12.13.47	vindate prajāṃ vā paśūn vā yatarasmai kāmāyālabhate
12.13.48	vāyave śvetam ajam ālabheta bubhūṣan
12.13.49	vāyur vai devānāṃ kṣepiṣṭhaḥ
12.13.50	tam eva bhāgadheyenopadhāvati
12.13.51	sa enam āśiṣṭhaṃ śriyam abhipraṇayati
12.13.52	sa nimārṣṭi
12.13.53	sa pradhanvati
12.13.54	sa evainaṃ śriyam abhipraṇayati
12.13.55	sa eṣa ācopaca uta puṇyo bhavaty uto yatheva tatheva
12.13.56	vāyave niyutvate śvetam ajaṃ piplukarṇam ālabheta sajātakāmaḥ
12.13.57	vāyuṃ vā imāḥ prajā nasyotā itthaṃ cetthaṃ cānucaranti
12.13.58	prāṇo vāyuḥ
12.13.59	vāyur devānāṃ viśaḥ
12.13.60	netā niyuto devānāṃ viśaḥ
12.13.61	tam eva bhāgadheyenopadhāvati
12.13.62	so 'smai viśaṃ ninayati
12.13.63	yan niyutvate
12.13.64	ārambhaṇam eva kurute
12.13.65	anirmārgāya
12.13.66	vāyave śvetam ajam ālabheta kāmebhyaḥ
12.13.67	aṇu vā eṣa kāmayate yaḥ kāmayate
12.13.68	vāyur devānām aṇv anuvāti
12.13.69	tam eva bhāgadheyenopadhāvati
12.13.70	so 'sya kāmān anuvāti
13.1.1	tisro 'jāś śvetā malhā garbhiṇīr ālabheta brahmavarcasakāma āgneyīṃ vasantā saurīṃ grīṣme bārhaspatyāṃ śaradi
13.1.2	yad āgneyī
13.1.3	mukhata eva tayā tejo dhatte
13.1.4	yat saurī
13.1.5	madhyata eva tayā rucaṃ dhatte
13.1.6	yad bārhaspatyā
13.1.7	upariṣṭād eva tayā brahmavarcasaṃ dhatte
13.1.8	saṃvatsaraṃ paryālabhyante
13.1.9	vīryaṃ vai saṃvatsaraḥ
13.1.10	saṃvatsaram eva vīryam āpnoti
13.1.11	yac chvetā
13.1.12	ruca eva tad rūpam
13.1.13	garbhiṇīr bhavanti
13.1.14	indriyaṃ vai garbhaḥ
13.1.15	indriyam evāvarunddhe
13.1.16	tisro malhā garbhiṇīr ālabheta yaṃ paryamyur vāyavyāṃ śvetāṃ sārasvatīṃ meṣīm ādityām ajām adhorāmāṃ meṣīṃ vā
13.1.17	manasā vā eta etaṃ paryamanti
13.1.18	mano vāyuḥ
13.1.19	yad vāyavyā
13.1.20	manasaivaiṣāṃ manāṃsi śamayati
13.1.21	vācā vā eta etaṃ paryamanti
13.1.22	vāk sarasvatī
13.1.23	yat sārasvatī
13.1.24	vācaivaiṣāṃ vācaṃ śamayati
13.1.25	apratiṣṭhito vā eṣa yaṃ paryamanti
13.1.26	iyam aditiḥ
13.1.27	yad ādityā
13.1.28	asyām eva pratitiṣṭhati
13.1.29	anapimantro vā eṣa eteṣu yaṃ paryamanti
13.1.30	vāco mantro garbhaḥ
13.1.31	yad garbhiṇīḥ
13.1.32	vāca evainaṃ garbham akaḥ
13.1.33	apimantram enaṃ karoti
13.1.34	apa vā etasmād indriyaṃ krāmati yaṃ paryamanti
13.1.35	indriyaṃ garbhaḥ
13.1.36	yad garbhiṇīḥ
13.1.37	indriyam evāvarunddhe
13.1.38	agnaye vaiśvānarāya kṛṣṇam petvam ālabheta yas samāntam abhidruhyed yo vābhidudrukṣet
13.1.39	saṃvatsaro vā agnir vaiśvānaraḥ
13.1.40	saṃvatsarāyaiṣa samamate yas samamate
13.1.41	saṃvatsaram evāptvā kāmam avaruṇam abhidruhyati
13.1.42	prājāpatyam ajaṃ tūparaṃ viśvarūpam ālabheta sarvebhyaḥ kāmebhyaḥ
13.1.43	prajāpatir yoniḥ
13.1.44	yoner eva prajāyate
13.1.45	prajāpatiḥ pradātā
13.1.46	tam eva bhāgadheyenopadhāvati
13.1.47	so 'smai sarvān kāmān prayacchati
13.1.48	aśvasyeva vā etasya śiro gardabhasyeva karṇau puruṣasyeva śmaśrūṇi gor iva pūrvau pādā aver ivāparau śuna iva lomāni
13.1.49	ajo bhavati
13.1.50	etāvanto vai grāmyāḥ paśavaḥ
13.1.51	tān evaitenāptvāvarunddhe
13.1.52	dvādaśa dhenavo dakṣiṇā tārpyaṃ hiraṇyam adhīvāsaḥ
13.1.53	prajāpater yās sāmidhenyas tās sāmidhenyaḥ
13.1.54	prajāpater yā āpriyas tā āpriyaḥ
13.1.55	hiraṇyagarbhavatyāghāraḥ
13.1.56	etasya sūktasya yājyānuvākye
13.1.57	etena ha vā upaketū rarādha
13.1.58	ṛdhnoti ya etena yajate
13.1.59	dvādaśadhā ha tvai sa prāśitrāṇi parijahāra
13.1.60	tatra dvādaśadvādaśa dhenūr dadau
13.1.61	yad dvādaśa dadāti
13.1.62	saiva tasya pratimā
13.1.63	yat tārpyaṃ hiraṇyam adhīvāsam
13.1.64	aparimitam eva tenāvarunddhe
13.2.1	vāruṇaṃ kṛṣṇaṃ petvam ekaśitipādam ālabhetāmayāvī jyogāmayāvī
13.2.2	prajāpatiḥ prajā asṛjata
13.2.3	tā enam atyacaran
13.2.4	tā aticarantīr varuṇenāgrāhayat
13.2.5	tā jihmāḥ pannā aśerata varuṇagṛhītāḥ
13.2.6	tāḥ kṛṣṇaḥ petva āpravata
13.2.7	tasyābhihāya pādam agṛhṇāt
13.2.8	sa prāvṛhyata
13.2.9	sa ekaśitipād abhavat
13.2.10	tāḥ prajāpatā anāthanta
13.2.11	so 'paśyat
13.2.12	yo 'yam avaruṇagṛhītas tenainā varuṇān muñcānīti
13.2.13	taṃ vāruṇam ālabhata
13.2.14	tenainā varuṇād amuñcat
13.2.15	varuṇagṛhīta eṣa ya āmayāvī
13.2.16	yad vāruṇaḥ
13.2.17	varuṇād evainaṃ muñcati
13.2.18	dvīpe yajeta
13.2.19	āpo vai varuṇaḥ
13.2.20	samakṣam evainaṃ varuṇān muñcati
13.2.21	prajāpatiḥ paśūn sṛṣṭvā varuṇaṃ varam abhyasṛjat
13.2.22	sa etam avṛṇīta
13.2.23	tasmād varuṇadevatyaḥ
13.2.24	pāpmanaiṣa gṛhīto ya āmayāvī
13.2.25	kṛṣṇa iva pāpmā
13.2.26	yat kṛṣṇaḥ
13.2.27	pāpmānam evāpahate
13.2.28	yad ekaśitipāt
13.2.29	varuṇapāśam eva tena pramuñcate
13.2.30	āgneyam ajam ālabheta vāruṇaṃ kṛṣṇaṃ petvaṃ bubhūṣan
13.2.31	ṛddhyā evāgneyaḥ
13.2.32	varuṇagṛhīta eṣa yo 'laṃ bhūtyai san na bhavati
13.2.33	yad vāruṇaḥ
13.2.34	varuṇād evainaṃ muñcati
13.2.35	ardhaṃ vai puruṣasyāgneyam
13.2.36	ardhaṃ vāruṇam
13.2.37	asthāny āgneyāni māṃsāni vāruṇāni
13.2.38	tayor evainaṃ bhāgadheyena niṣkrīṇāti
13.2.39	so 'nṛṇo bhūtvā bhavaty eva
13.2.40	vāruṇaṃ kṛṣṇaṃ vṛṣṇim abhicarann ālabheta
13.2.41	mṛtyur vai varuṇaḥ
13.2.42	mṛtyunaivainaṃ grāhayati
13.2.43	etad vai pāpmano rūpam
13.2.44	kṛṣṇa iva pāpmā
13.2.45	yat kṛṣṇaḥ
13.2.46	pāpmanaivainam abhiṣuvati
13.2.47	paśuṃ badhnāmi varuṇāya rājña indrāya bhāgam ṛṣabhaṃ kevalo hi / gātrāṇi devā abhisaṃviśantu yamo gṛhṇātu nirṛtis sapatnān iti
13.2.48	etā vai devatāḥ puruṣasyeśate
13.2.49	tābhya evainam adhi niṣkrīya
13.2.50	mṛtyur yamaḥ
13.2.51	mṛtyunaivainaṃ grāhayati
13.3.1	vaiṣṇavaṃ vāmanam ālabheta bhrātṛvyavān
13.3.2	viṣṇur vā imāṃl lokān udajayat
13.3.3	sa ebhyo lokebhyo 'surān prāṇudata
13.3.4	imān eva lokān ujjayati
13.3.5	ebhyo lokebhyo bhrātṛvyaṃ praṇudate
13.3.6	viṣame yajeta
13.3.7	viṣamā iva hīme lokāḥ
13.3.8	aindrāmārutaṃ pṛśnisaktham ālabheta yasmāt kṣatriyād viḍ abhyardhaś caret
13.3.9	kṣatraṃ vā indro viṇ marutaḥ
13.3.10	kṣatrāyaiva viśam anuniyunakti
13.3.11	pṛśnisaktho bhavati
13.3.12	viśam evāsmai paścād upadadhāti
13.3.13	asaṃsargāya
13.3.14	aindram utpṛṣṭim ālabheta paśukāmaḥ
13.3.15	indro vai valam apāvṛṇot
13.3.16	taṃ sahasram anūdait
13.3.17	tasyaiṣo 'grata udatṛṇat
13.3.18	sa samaiṣad uttitṛtsann imāṃl lokān paśyan
13.3.19	tasmād eṣa samīṣitaḥ pratīṣitagrīvaḥ
13.3.20	tam etaṃ purastāt sahasrasyālabheta
13.3.21	pra sahasraṃ paśūn āpnoti
13.3.22	valam evāpavṛṇoti
13.3.23	yadā sahasraṃ paśūn prāpnuyād atha vaiṣṇavaṃ vāmanam ālabheta
13.3.24	pratiṣṭhityai
13.3.25	etasmin vai tat sahasram adhyatiṣṭhat
13.3.26	sa vyaiṣad adhiṣṭhīyamānaḥ
13.3.27	tasmād eṣa tiryaṅṅ iva vīṣitaḥ
13.3.28	tā etā evam abhita ālabheta
13.3.29	sahasrasya parigṛhītyai
13.3.30	yajño vai dakṣiṇām abhyakāmayata
13.3.31	tāṃ samabhavat
13.3.32	sā garbham adhatta
13.3.33	tam avavṛjya prādravat
13.3.34	tam avavṛktaṃ śayānam aditir acāyat
13.3.35	tam āharat
13.3.36	tam adhastād ūrvor upāsyata
13.3.37	so 'dhastād ūrvor avardhata
13.3.38	tasmād eṣa tiryaṅṅ iva vīṣitaḥ
13.3.39	adhastāddhy ūrvor avardhata
13.3.40	taṃ viṣṇur acāyat
13.3.41	tam abhyavadat
13.3.42	tasmin praśnam aitāṃ taṃ viṣṇave 'nvabruvan
13.3.43	tasmād āhuḥ
13.3.44	kartur eva putra iti
13.3.45	yena vāmanenertsed adityai caruṃ purastān nirvapet
13.3.46	aditir vā etam avardhayat
13.3.47	tasyā evainam adhi niṣkrīṇāti
13.3.48	tenānṛṇena niṣkrītena medhyena prasūtenardhnoty eva
13.3.49	saumyaṃ babhrum ṛṣabhaṃ prathamakusindham ālabheta yo rājya āśaṃseta
13.3.50	somo vai devānāṃ rājā
13.3.51	soma etasya devatā yo rājya āśaṃsate
13.3.52	svām eva devatāṃ bhāgadheyenopadhāvati
13.3.53	sainaṃ rājyāya pariṇayati
13.3.54	yat prathamakusindhaḥ
13.3.55	vīryasya tad rūpam
13.3.56	indrāya vajriṇe rohitam ṛṣabhaṃ prathamakusindham ālabheta rājanyāyābhicarate vā bubhūṣate vā
13.3.57	aindro vai rājanyo devatayā
13.3.58	vajro 'sya vīryam
13.3.59	vajram evāsmin dadhāti
13.3.60	tena vijayati
13.3.61	bhavaty eva
13.3.62	yat prathamakusindhaḥ
13.3.63	vīryasya tad rūpam
13.3.64	ya ekāṣṭakāyāṃ jāyeta tam utsṛjet
13.3.65	yadi dvau jāyeyātāṃ tā ubhā utsṛjet
13.3.66	yadi saṃvatsare dvitīyo jāyeta taṃ saṃvatsare 'nūtsṛjet
13.3.67	āgneyam aṣṭākapālaṃ nirvapej jātayoḥ
13.3.68	āgneyā vai paśavaḥ
13.3.69	tasmād evainā adhi niṣkrīṇāti
13.3.70	agnaye vaiśvānarāya dvādaśakapālaṃ nirvapet saṃvatsare paryete
13.3.71	saṃvatsaro vā agnir vaiśvānaraḥ
13.3.72	saṃvatsarād evainā adhi niṣkrīṇāty ā medhyābhyāṃ bhavitoḥ
13.3.73	saṃvatsaresaṃvatsare 'gnaye vaiśvānarāya dvādaśakapālaṃ nirvapet
13.3.74	saṃvatsaro vā agnir vaiśvānaraḥ
13.3.75	saṃvatsarātsaṃvatsarād evainā adhi niṣkrīṇāti
13.3.76	tābhyāṃ sarvato niṣkrītābhyāṃ medhyābhyāṃ prasūtābhyām ṛdhnoty eva
13.3.77	etasyāṃ vā indro 'jāyata
13.3.78	sa devānāṃ vīryāvattamaḥ
13.3.79	tasmād ya ekāṣṭakāyāṃ paśūnāṃ jāyate sa vīryāvān bhavati
13.3.80	vīryāvān bhavati ya evaṃ vidvān etābhyāṃ yajate
13.3.81	indrāyābhimātighne pūrvam ālabheta
13.3.82	pāpmā vā abhimātiḥ
13.3.83	pāpmānam evāpahate
13.3.84	indrāya vṛtratura uttaram
13.3.85	pāpmā vā abhimātiḥ
13.3.86	pāpmānam evāpahatyāthaitena vṛtratūr bhavati
13.3.87	svārājyam upaiti
13.3.88	nāsmād anyas samāneṣu vasīyān bhavati ya evaṃ vidvān etābhyāṃ yajate
13.3.89	śatam anyasya dakṣiṇā
13.3.90	aśvo 'nyasya pūrvavāṭ
13.3.91	yā eva kau ca dvā etad brāhmaṇau
13.3.92	anevamutsṛṣṭā ālabheta
13.3.93	tābhyām evardhnoti
13.3.94	tatra yat kiṃ ca dadāti tad dakṣiṇā
13.4.1	indrāya manyumate lalāmam ṛṣabham ālabheta saṃgrāme
13.4.2	manyunā vai vīryaṃ karoti
13.4.3	indriyeṇa jayati
13.4.4	manyuṃ caivaiṣv indriyaṃ ca jityai dadhāti
13.4.5	yal lalāmaḥ
13.4.6	purastān manyos samṛddhyai
13.4.7	devāś ca vā asurāś ca saṃyattā āsan
13.4.8	te na vyajayanta
13.4.9	te 'bruvan
13.4.10	brahmaṇā no menī vijayetām iti
13.4.11	ta ṛṣabhau samavāsṛjan
13.4.12	śvaitreyo 'ruṇas tūparo devānām āsīt
13.4.13	śyaineyaś śyeto 'yaśśṛṅgo 'surāṇām
13.4.14	tau samahatām
13.4.15	taṃ śvaitreyas samayābhinat
13.4.16	sā yā vāk parājitāsīt sāvācy apatat
13.4.17	yājayat sordhvā
13.4.18	tasmād yasyāvācī vāk so 'nārtvijīnaḥ
13.4.19	asuryo hi sa varṇaḥ
13.4.20	tasmād yasyordhvā vāk sa ārtvijīnaḥ
13.4.21	devatreva hi sa
13.4.22	bārhaspatyam aruṇaṃ tūparam abhicarann ālabheta
13.4.23	brahma vai bṛhaspatiḥ
13.4.24	brahmaṇaivainam abhiprayuṅkte
13.4.25	etena vai devā asurān astṛṇvata
13.4.26	yat tūparaḥ
13.4.27	stṛtyai
13.4.28	indro vai vṛtram ahan
13.4.29	taṃ hatas saptabhir bhogaiḥ paryahan
13.4.30	tasya mūrdhno vaidehīr udāyan
13.4.31	tāḥ prācīr āyan
13.4.32	tasmāt tāḥ puras sa jaghanyam ṛṣabhaṃ vaideham anūdyantam amanyata
13.4.33	imam idānīm ālabheya tena tvā ito mucyeyeti
13.4.34	tam ālabhata
13.4.35	tena nāmucyata
13.4.36	sa āgneyam ajam ālabhataindram ṛṣabham
13.4.37	tena vai sa tān agninā pāpmano bhogān apidahyāthaindreṇendriyaṃ vīryam ātmann adhatta
13.4.38	tato vai so 'bhavat
13.4.39	āgneyam ajam ālabhetaindram ṛṣabhaṃ bubhūṣan yaḥ pāpmagṛhīta iva manyeta
13.4.40	pāpmā vai sa taṃ saptabhir bhogaiḥ paryahan
13.4.41	pāpmana eṣa bhogaiḥ parihato yo 'laṃ bhūtyai san na bhavati
13.4.42	yad āgneyaḥ
13.4.43	agninaiva pāpmano bhogān apidahyāthaindreṇendriyaṃ vīryam ātman dhatte
13.4.44	bhavaty eva
13.4.45	devāś ca vā asurāś cāsmiṃl loka āsan
13.4.46	te 'surā devān anudantāsmāl lokāt
13.4.47	te devāḥ prajāpatā evānāthanta
13.4.48	sa etā asṛjatarṣabhaṃ ca vaśāṃ ca yamaṃ ca yamyaṃ ca
13.4.49	tasmād yau yamau mithunau jāyete
13.4.50	ṛṣabha evānyo bhavati
13.4.51	vaśānyā
13.4.52	sa vaiṣṇuvāruṇīṃ vaśām ālabhataindram ṛṣabham
13.4.53	tena vai sa tān varuṇenāsurān grāhayitvā viṣṇunā yajñena prāṇudata
13.4.54	athaindreṇendriyaṃ vīryam ātmann adadhāt
13.4.55	eṣu tato devā abhavan
13.4.56	parāsurā abhavan
13.4.57	tā etā evam ālabheta yo bhrātṛvyeṇa vyāyaccheta vaiṣṇuvāruṇīṃ vaśām aindram ṛṣabham
13.4.58	varuṇenaiva bhrātṛvyaṃ grāhayitvā viṣṇunā yajñena praṇudate
13.4.59	athaindreṇendriyaṃ vīryam ātman dhatte
13.4.60	bhavaty ātmanā
13.4.61	parāsya bhrātṛvyo bhavati
13.4.62	oṣadhibhyo vehatam ālabheta prajākāmaḥ
13.4.63	oṣadhīnāṃ vā eṣā priyā
13.4.64	tā etāṃ sūtoḥ paribādhante
13.4.65	tasmād eṣā sarveṣāṃ paśūnāṃ priyāpa oṣadhaya āpo 'sat khananti
13.4.66	tā eva bhāgadheyenopadhāvati
13.4.67	tā asmai prajāṃ khananti
13.4.68	yāvantas tāṃ vāśitām anvādhāvanti te dakṣiṇā
13.4.69	samṛddhyai
13.4.70	aindrīṃ sūtavaśām ālabheta rājanyāya bubhūṣate
13.4.71	indro vā etasyā ajāyata
13.4.72	sa punaḥ pratyavaikṣata
13.4.73	so 'manyata
13.4.74	yo vā ito 'paro janiṣyate sa me bhrātṛvyo bhaviṣyatīti
13.4.75	taṃ pratyavamṛśya yoniṃ nyaveṣṭayat
13.4.76	tasmād eṣā nāparaṃ sūte
13.4.77	aindro rājanyo devatayā
13.4.78	svād evainaṃ yoner janayati
13.4.79	bhūtyai
13.4.80	bhavaty eva
13.4.81	yas tasyā adhijāyeta tam aindram ālabhetendriyakāmaḥ
13.4.82	indriyaṃ vā etad etasyā adhijāyate
13.4.83	tad eva samakṣam āptvāvarunddhe
13.4.84	brāhmaṇaspatyam atiṣṭhāyam ālabheta yaḥ kāmayeta
13.4.85	atiṣṭhāyas syām iti
13.4.86	agner vai jihvā brahmaṇaspatiḥ
13.4.87	sarvam eṣātitiṣṭhati
13.4.88	rūpeṇaivainaṃ samardhayati
13.4.89	sainam atiṣṭhāyaṃ karoti
13.5.1	āgneyam ajam ālabheta saumyam ṛṣabhaṃ yasya pitā pitāmahaḥ puṇyas syād atha tan na prāpnuyāt
13.5.2	agnis sarvā devatāḥ
13.5.3	mukhata eva devatā ālabhate
13.5.4	indriyeṇa vā eṣa somapīthena vyṛdhyate yasya pitā pitāmahaḥ puṇyo bhavaty atha tan na prāpnoti
13.5.5	saumyo brāhmaṇo devatayā
13.5.6	indriyam asya somapītho yat saumyaḥ
13.5.7	indriyeṇaivainaṃ somapīthena samardhayati
13.5.8	dyāvāpṛthivyāṃ dhenuṃ paryāriṇīm ālabheta niruddho jyoṅniruddhaḥ
13.5.9	dyāvāpṛthivyor vā eṣa nirbhakto yo niruddho jyoṅniruddhaḥ
13.5.10	yad dyāvāpṛthivyā
13.5.11	dyāvāpṛthivyor evainam ābhajati
13.5.12	paryārī vā eṣa yo niruddho jyoṅniruddhaḥ
13.5.13	paryāriṇy asya devatā
13.5.14	yat paryāriṇī
13.5.15	sva evāsya tena paśuḥ
13.5.16	etasyā eva
13.5.17	vāyavyaṃ vatsaṃ śva ālabheta
13.5.18	vāyur vā anayor vatsaḥ
13.5.19	sa ime āpyāyayati
13.5.20	sa pradāpayati
13.5.21	tam eva bhāgadheyenopadhāvati
13.5.22	so 'smā ime pradāpayati
13.5.23	aindrāgnam etam anusṛṣṭam ālabheta yasya pitā pitāmahas somaṃ na pibed atha sa pipāset
13.5.24	indriyeṇa vā eṣa somapīthena vyṛdhyate yasya pitā pitāmahas somaṃ na pibati
13.5.25	āgneyo brāhmaṇo devatayā
13.5.26	indriyam asya somapītho yad aindrāgnaḥ
13.5.27	svayaiva devatayā somapītham anusaṃtanoti
13.5.28	anusṛṣṭo vā etasya somapītho yasya pitā pitāmahas somaṃ na pibati
13.5.29	yad anusṛṣṭaḥ
13.5.30	sva evāsya tena paśuḥ
13.5.31	yad etau
13.5.32	dvidevatyasya tad rūpam
13.5.33	tvāṣṭraṃ śuṇṭham ālabheta yaḥ kāmayeta
13.5.34	sūpakāśo me putro jāyeteti
13.5.35	tvaṣṭā vai rūpāṇāṃ vikartā
13.5.36	tam eva bhāgadheyenopadhāvati
13.5.37	so 'smai rūpāṇi vikaroti
13.5.38	āśvinaṃ kṛṣṇalalāmam ālabheta bhrātṛvyavān
13.5.39	devā vā asurān ahno 'nudanta
13.5.40	teṣāṃ yat svam āsīd yad vittaṃ yad vedyaṃ tena rātrīṃ samavāyan
13.5.41	te devā etam āśvinaṃ kṛṣṇalalāmam apaśyan
13.5.42	tam ālabhanta
13.5.43	tenainān rātrīm anvavāyan
13.5.44	dyāvāpṛthivī vā aśvinau
13.5.45	tān dyāvāpṛthivībhyām evāvastān nibādhyādityena parastād rātryā anudanta
13.5.46	teṣāṃ yat svam āsīd yad vittaṃ yad vedyaṃ tad avṛñjata
13.5.47	tato devā abhavan
13.5.48	parāsurā abhavan
13.5.49	dyāvāpṛthivī vā aśvinau
13.5.50	dyāvāpṛthivībhyām evāvastād bhrātṛvyaṃ nibādhyādityena parastād ahorātrayoḥ praṇudate
13.5.51	tasya yat svaṃ yad vittaṃ yad vedyaṃ tad vṛṅkte
13.5.52	bhavaty ātmanā
13.5.53	parāsya bhrātṛvyo bhavati
13.5.54	yal lalāmaḥ
13.5.55	ahnas tad rūpam
13.5.56	yat kṛṣṇaḥ
13.5.57	rātryās tat
13.5.58	ubhayor evainaṃ varṇayoḥ praṇudate
13.5.59	indro vai vilisteṅgāṃ dānavīm akāmayata
13.5.60	so 'sureṣv acarat
13.5.61	stry eva strīṣv abhavat
13.5.62	pumān puṃsu
13.5.63	sa nirṛtigṛhīta ivāmanyata
13.5.64	sa etam aindrānairṛtaṃ vipuṃsakam apaśyat
13.5.65	yena rūpeṇācarat tam ālabhata
13.5.66	tasya yad anavadānīyam āsīt tena pūrveṇa prācarat
13.5.67	dakṣiṇā paretya svakṛta iriṇe juṣāṇā nirṛtir vetu svāheti
13.5.68	athetaraṃ punar etyaindraṃ samasthāpayat
13.5.69	sa nirṛtim eva pūrvāṃ niravadāyāthaindreṇendriyaṃ vīryam ātmann adhatta
13.5.70	tato vai so 'bhavat
13.5.71	aindrānairṛtaṃ vipuṃsakam ālabheta bubhūṣan yo nirṛtigṛhīta iva manyeta
13.5.72	tasya yad anavadānīyaṃ syāt tena pūrveṇa pracaret
13.5.73	dakṣiṇā paretya svakṛta iriṇe juṣāṇā nirṛtir vetu svāheti
13.5.74	athetaraṃ punar etyaindraṃ saṃsthāpayet
13.5.75	nirṛtim eva pūrvāṃ niravadāyāthaindreṇendriyaṃ vīryam ātman dhatte
13.5.76	bhavaty eva
13.5.77	aindraṃ viśālam ṛṣabham ālabheta saṃgrāme yaḥ kāmayeta
13.5.78	ayaṃ saṃgrāmo na vijayeteti
13.5.79	indro vai saṃgrāmasya vinetā
13.5.80	indro vijāpayitā
13.5.81	tam eva bhāgadheyenopadhāvati
13.5.82	sa enān vinayati
13.5.83	yad viśālaḥ
13.5.84	viyatāṃ tad rūpam
13.5.85	indrāya vighanāya viśālam ṛṣabham ālabheta janatayos saṃdhau yaḥ kāmayeta
13.5.86	ubhe janate ṛccheyam iti
13.5.87	ubhe eva janate ṛcchati
13.5.88	te anyānyāṃ ghnatī carataḥ
13.5.89	yad viśālaḥ
13.5.90	āvraskam evaine gamayati
13.6.1	āgnivāruṇīm anaḍvāhīm ālabhetānājñātayakṣmagṛhītaḥ
13.6.2	anājñātayakṣmo vā etāṃ vitto yā strī saty anaḍvāhī
13.6.3	tasmād enām anājñātayakṣmagṛhīta ālabheta
13.6.4	agnis sarvā devatāḥ
13.6.5	yad evāsya devatābhir niṣitaṃ tad agninā muñcati
13.6.6	yad varuṇagṛhītaṃ tad varuṇena
13.6.7	yad vahinī
13.6.8	tenāgneyī
13.6.9	yat strī satī dāntā
13.6.10	tena vāruṇī
13.6.11	tasmād āgnivāruṇī bhavati
13.6.12	tvāṣṭram aṃsepādam ālabheta paśukāmaḥ
13.6.13	mithuno vā eṣa yo 'ṃsepāt
13.6.14	tvaṣṭā mithunasya prajanayitā
13.6.15	tam eva bhāgadheyenopadhāvati
13.6.16	so 'smā etasmān mithunāt paśūn prajanayati
13.6.17	vāruṇaṃ śyāmaśitikaṇṭham ālabheta yaṃ vyemānaṃ yakṣmo gṛhṇīyāt
13.6.18	varuṇo vā etaṃ gṛhṇāti yaṃ vyemānaṃ yakṣmo gṛhṇāti
13.6.19	yad vāruṇaḥ
13.6.20	varuṇād evainaṃ muñcati
13.6.21	pāpmanaiṣa gṛhīto ya āmayāvī
13.6.22	śyāma iva pāpmā
13.6.23	yac chyāmaḥ
13.6.24	pāpmānam evāpahate
13.6.25	yac chitikaṇṭhaḥ
13.6.26	varuṇapāśam eva tena pramuñcate
13.6.27	āśvinaṃ dhūmralalāmam ālabheta yo durbrāhmaṇaṃ somaṃ pipāyayiṣet
13.6.28	aśvinau vai devānām asomapā āstām
13.6.29	tau paścāt somapīthaṃ prāpnutām
13.6.30	aśvinā etasya devatā yaḥ paścāt somapaḥ
13.6.31	tā eva bhāgadheyenopadhāvati
13.6.32	tā enaṃ somapīthāya pariṇayataḥ
13.6.33	stāyad iva yajeta
13.6.34	stāyad iva hi durbrāhmaṇo brāhmaṇo bubhūṣati
13.6.35	dhūmra iva vā eṣa yo durbrāhmaṇaḥ
13.6.36	yad dhūmraḥ
13.6.37	dhūmrimāṇam evāpahate
13.6.38	yal lalāmaḥ
13.6.39	mukhata eva tena tejo dhatte
13.6.40	sārasvatīṃ dhenuṣṭarīm ālabheta yaṃ bhrātṛvyā nīva śvāsayeran
13.6.41	vācā vā eta etaṃ niśvāsayante
13.6.42	vāk sarasvatī
13.6.43	yat sārasvatī
13.6.44	vācaivaiṣāṃ vācaṃ pratiśṛṇāti
13.6.45	dhenur vā eṣā satī na duhe
13.6.46	tasmād dhenuṣṭary ucyate
13.6.47	yad dhenuṣṭarī
13.6.48	vācam evaiṣāṃ starīkaroti
13.6.49	sārasvatīṃ dhenuṣṭarīm ālabheta yam ajaghnivāṃsam abhiśaṃseyuḥ
13.6.50	aśāntā vā etaṃ vāg ṛcchati yam ajaghnivāṃsam abhiśaṃsanti
13.6.51	vāk sarasvatī
13.6.52	yat sārasvatī
13.6.53	vācaivaiṣāṃ vācaṃ śamayati
13.6.54	dhenur vā eṣā satī na duhe
13.6.55	tasmād dhenuṣṭary ucyate
13.6.56	yad dhenuṣṭarī
13.6.57	vācam evaiṣāṃ starīkaroti
13.6.58	sāvitraṃ punarutsṛṣṭam ālabheta yaḥ purā puṇyo bhūtvā paścāt pāpīyān syāt
13.6.59	yayā vā eṣa devatayā purā puṇyo bhavati sā hi vā etam anusṛjati
13.6.60	athaiṣa pāpīyān bhavati
13.6.61	savitā śriyaḥ prasavitā
13.6.62	tam eva bhāgadheyenopadhāvati
13.6.63	sa enaṃ punaś śriye prasuvati
13.6.64	pāpo vā eṣa purā bhūtvā paścāc chriyaṃ prāpnoti yo 'naḍvān bhūtvokṣā bhavati
13.6.65	yathaiva sa śriyaṃ prāpnoty evam enaṃ śriyaṃ prāpayati
13.7.1	trīṃllalāmān ṛṣabhān vasantālabheta trīñchitikakudo grīṣme trīñchitibhasadaś śaradi
13.7.2	yal lalāmāḥ
13.7.3	mukhata eva tena tejo dhatte
13.7.4	yac chitikakudaḥ
13.7.5	madhyata eva tena rucaṃ dhatte
13.7.6	yac chitibhasadaḥ
13.7.7	upariṣṭād eva tena brahmavarcasaṃ dhatte
13.7.8	saṃvatsaraṃ paryālabhyante
13.7.9	vīryaṃ vai saṃvatsaraḥ
13.7.10	saṃvatsaram eva vīryam āpnoti
13.7.11	nava bhavanti
13.7.12	nava prāṇāḥ
13.7.13	prāṇān evātman dhatte
13.7.14	aindrās syuḥ
13.7.15	bubhūṣan yajeta
13.7.16	asau vā āditya indraḥ
13.7.17	sa etair abhavat
13.7.18	sa etais tejo vīryam ātmann adhatta
13.7.19	bhavaty eva tejo vīryam ātman dhatte ya evaṃ vidvān etair yajate
13.7.20	prājāpatyaṃ sarvarūpaṃ daśamam ālabheta saṃvatsare paryete
13.7.21	saṃvatsarasyāptyai
13.7.22	prajāpatir yoniḥ
13.7.23	yonā eva pratitiṣṭhati
13.7.24	sarvarūpo bhavati
13.7.25	sarvasyāptyai
13.7.26	sarvasyāvaruddhyai
13.7.27	daśa bhavanti
13.7.28	daśa prāṇāḥ
13.7.29	prāṇā vīryam
13.7.30	vīrya eva pratitiṣṭhati
13.7.31	dyāvāpṛthivye dhenū saṃmātarā ālabhetānnakāmaḥ
13.7.32	dyāvāpṛthivī vā annādyasyeśāte
13.7.33	amuto varṣati
13.7.34	asyāṃ pratitiṣṭhati
13.7.35	ete annādyasya pradātrī
13.7.36	te eva bhāgadheyenopadhāvati
13.7.37	te asmā annādyaṃ prayacchataḥ
13.7.38	saṃmātarau bhavataḥ
13.7.39	saṃmātarā iva hīme
13.7.40	etayor eva vāyavyaṃ vatsaṃ śva ālabheta
13.7.41	vāyur vā anayor vatsaḥ
13.7.42	sa ime āpyāyayati
13.7.43	sa pradāpayati
13.7.44	tam eva bhāgadheyenopadhāvati
13.7.45	so 'smā ime pradāpayati
13.7.46	bārhaspatyaṃ śitipṛṣṭham ālabheta brahmavarcasakāmaḥ
13.7.47	brahma vai bṛhaspatiḥ
13.7.48	bṛhaspatir brahmavarcasasya pradātā
13.7.49	tam eva bhāgadheyenopadhāvati
13.7.50	so 'smai brahmavarcasaṃ prayacchati
13.7.51	pṛṣṭham iva vā eṣa bhavati yo bhavati
13.7.52	yac chitipṛṣṭhaḥ
13.7.53	pṛṣṭham evainaṃ karoti
13.7.54	āśvinaṃ kṛṣṇalalāmam ālabhetānujāvaraḥ
13.7.55	aśvinau vai devānām ānujāvarau
13.7.56	tā agraṃ paryaitām
13.7.57	aśvinā etasya devatā ya ānujāvaraḥ
13.7.58	tā evānvārabhate
13.7.59	tā enam agraṃ pariṇayataḥ
13.7.60	pāpmanaiṣa gṛhīto ya ānujāvaraḥ
13.7.61	kṛṣṇa iva pāpmā
13.7.62	yat kṛṣṇaḥ
13.7.63	pāpmānam evāpahate
13.7.64	yal lalāmaḥ
13.7.65	mukhata eva tena tejo dhatte
13.7.66	āśvinaṃ kṛṣṇalalāmam ālabhetāmayāvī
13.7.67	aśvinau vai devānāṃ bhiṣajau
13.7.68	aśvinā etasya devatā ya āmayāvī
13.7.69	tā eva bhāgadheyenopadhāvati
13.7.70	tā enaṃ bhiṣajyataḥ
13.7.71	pāpmanaiṣa gṛhīto ya āmayāvī
13.7.72	kṛṣṇa iva pāpmā
13.7.73	yat kṛṣṇaḥ
13.7.74	pāpmānam evāpahate
13.7.75	yal lalāmaḥ
13.7.76	mukhata eva tena tejo dhatte
13.7.77	tvāṣṭraṃ vipuṃsakam ālabheta prajākāmo vā paśukāmo vā
13.7.78	prajāpatir vai prajās sisṛkṣamāṇaḥ
13.7.79	sa dvitīyaṃ mithunaṃ nāvindata
13.7.80	sa etad rūpaṃ kṛtvāṅguṣṭhenātmānaṃ samabhavat
13.7.81	tataḥ prajā asṛjata
13.7.82	tvaṣṭā mithunasya prajanayitā
13.7.83	tam eva bhāgadheyenopadhāvati
13.7.84	so 'smā etasmān mithunāt paśūn prajanayati
13.7.85	etena vai rūpeṇa prajāpatiḥ prajā asṛjata
13.7.86	yenaiva rūpeṇa prajāpatiḥ prajā asṛjata tasmād eva rūpāt prajayā ca paśubhiś ca prajāyate
13.7.87	aindraṃ vipuṃsakam ālabheta yaḥ paṇḍakatvād bibhīyāt
13.7.88	indro vā etāṃ tvacam etaṃ pāpmānam apāhata
13.7.89	tam eva bhāgadheyenopadhāvati
13.7.90	so 'smāt tāṃ tvacaṃ taṃ pāpmānam apahanti
13.7.91	ṛṣabho dakṣiṇā
13.7.92	vīryaṃ vā ṛṣabhaḥ
13.7.93	vīryam evāsmin dadhāti
13.8.1	chandāṃsi vai yajñam abhyamanyanta
13.8.2	sa vaṣaṭkāro 'bhyayya gāyatryāś śiro 'cchinat
13.8.3	tato yo raso 'sravat sā vaśābhavat
13.8.4	yad vaśam asravat tad vaśāyā vaśātvam
13.8.5	yat prathamam asraval lohitaṃ vāva tad asravat
13.8.6	tad bṛhaspatir upāgṛhṇāt
13.8.7	sā yā rohiṇī sābhavat
13.8.8	tasmāt sā bārhaspatyā
13.8.9	yad dvitīyam asravat tan mitrāvaruṇā upāgṛhṇītām
13.8.10	sā yā dvirūpā sābhavat
13.8.11	tasmāt sā maitrāvaruṇī
13.8.12	yat tṛtīyam asravat tad viśve devā upāgṛhṇan
13.8.13	sā yā bahurūpā sābhavat
13.8.14	tasmāt sā vaiśvadevī
13.8.15	yad udaukṣata tad bṛhaspatir abhyagṛhṇāt
13.8.16	sa ukṣābhavat
13.8.17	tad ukṣṇa ukṣatvam
13.8.18	yad atyamucyata tānīmāny anyāni rūpāṇi
13.8.19	bārhaspatyāṃ rohiṇīm ālabheta brahmavarcasakāmaḥ
13.8.20	rasena vā eṣa vyṛdhyate yo 'laṃ brahmavarcasāya san na brahmavarcasī bhavati
13.8.21	chandasām eṣa rasaḥ
13.8.22	brahma bṛhaspatiḥ
13.8.23	brahmaṇaivāsmiṃs tejo rasaṃ dadhāti
13.8.24	brahmavarcasī bhavati
13.8.25	maitrāvaruṇīṃ dvirūpām ālabheta vṛṣṭikāmaḥ
13.8.26	ahorātre vai mitrāvaruṇau
13.8.27	ahorātre parjanyo 'nuvarṣati
13.8.28	naktaṃ vā hi divā vā varṣati
13.8.29	etau varṣasyeśāte
13.8.30	tā eva bhāgadheyenopadhāvati
13.8.31	tā asmai prītau vṛṣṭiṃ ninayataḥ
13.8.32	maitrāvaruṇīṃ dvirūpām ālabheta prajākāmaḥ
13.8.33	ahorātre vai mitrāvaruṇā ahorātre prajā anuprajāyante
13.8.34	naktaṃ vā hi divā vā prajāyante
13.8.35	ahorātre evainā anuprajanayati
13.8.36	vaiśvadevīṃ bahurūpām ālabheta kāmebhyaḥ
13.8.37	kāmā vai viśve devāḥ
13.8.38	tān eva bhāgadheyenopadhāvati
13.8.39	te 'smai sarvān kāmān prayacchanti
13.8.40	bārhaspatyam ukṣāṇam ālabheta bubhūṣan
13.8.41	rasena vā eṣa vyṛdhyate yo 'laṃ bhūtyai san na bhavati
13.8.42	chandasām eṣa raso brahma bṛhaspatiḥ
13.8.43	brahmaṇaivāsmin bhūtiṃ rasaṃ dadhāti
13.8.44	bhavaty eva
13.8.45	saurīṃ śvetām ālabheta rukkāmaḥ
13.8.46	asau vā ādityo rucaḥ pradātā
13.8.47	tam eva bhāgadheyenopadhāvati
13.8.48	so 'smai rucaṃ prayacchati
13.8.49	brāhmaṇaspatyāṃ babhrūm abhicarann ālabheta
13.8.50	brahma vai brahmaṇaspatiḥ
13.8.51	brahmaṇaivainam abhiprayuṅkte
13.8.52	etad vai brahmaṇo rūpaṃ yad babhruḥ
13.8.53	rūpeṇaivainat saṃśyati
13.10.1	yadāṣṭāpady abhūd iti
13.10.2	anubudhyeta
13.10.3	dhātā rātis savitedaṃ juṣantām iti
13.10.4	sruveṇāhavanīye juhuyāt
13.10.5	devatābhya evainān nivedayati
13.10.6	āvartaya nivartayeti
13.10.7	indram eva digbhya āvartayati
13.10.8	prāyaścittyai
13.10.9	vi te bhinadmi takarim iti
13.10.10	praiva janayati
13.10.11	antarā śroṇī nighnanti
13.10.12	prajananāya
13.10.13	purudasmavad iti
13.10.14	pātram upadadhāti
13.10.15	askandāya
13.10.16	ekapādaṃ dvipādam iti
13.10.17	prathayaty eva
13.10.18	yad avadyed avadānāny atirecayet
13.10.19	yan nāvadyet paśor ālabdhasya nāvadyed ārtim ārchet
13.10.20	purastād anyan nābhyā avadyet
13.10.21	paścād anyat
13.10.22	purastād vai nābhyāḥ prāṇaḥ
13.10.23	paścād apānaḥ
13.10.24	etāvān vai paśuḥ
13.10.25	yāvān eva paśus tasyāvadyati
13.10.26	acchambaṭkāram
13.10.27	yad rasam avadāneṣu vyānayati
13.10.28	tenaiva sarveṣām aṅgānām avattaṃ bhavati
13.10.29	aṣṭāpṛḍaṃ hiraṇyaṃ dakṣiṇā
13.10.30	aṣṭāpadī vā eṣā
13.10.31	ātmā navamaḥ
13.10.32	aṣṭāpṛḍam etat
13.10.33	nemir navamaḥ
13.10.34	paśor āptyai
13.10.35	tṛtīye 'ntarakośa uṣṇīṣeṇāveṣṭitaṃ bhavati
13.10.36	vibilān iva kośān kuryāt
13.10.37	evam eva hi paśur loma carma māṃsam asthi majjā
13.10.38	paśum evāpnoti
13.10.39	tad viṣṇave śipiviṣṭāya juhoti
13.10.40	yo vai paśūnāṃ bhūmā yad atiriktaṃ tad viṣṇoś śipiviṣṭam
13.10.41	atiriktaṃ vā etat
13.10.42	atiriktaṃ śipiviṣṭam
13.10.43	atiriktenaivātiriktam āpnoti
13.10.44	atho atirikta evātiriktaṃ dadhāti
13.10.45	garbho yas te yajñiya iti
13.10.46	yajñiyam evainaṃ karoti
13.10.47	yonir yas te hiraṇyaya iti
13.10.48	hiraṇyayam evainaṃ karoti
13.10.49	aṅgāny ahrutā yasya taṃ devās samacīkﾱpann iti
13.10.50	sam evainaṃ kalpayati
13.10.51	mahī dyauḥ pṛthivī ca na iti
13.10.52	paśuśrapaṇa upavapati
13.10.53	anayor vā eṣa garbhaḥ
13.10.54	anayor evainaṃ pratiṣṭhāpayati
13.10.55	namo mahimna uta cakṣuṣe ta iti
13.10.56	vyṛddhena vā eṣa paśunā carati yasyaitāni na kriyante
13.10.57	yad etāni karoti
13.10.58	sarvam evainaṃ savīryaṃ sayoniṃ satanūm ṛddhyai saṃbharati
13.12.1	ime vai sahāstām
13.12.2	te vāyur vyavāt
13.12.3	te garbham adadhātām
13.12.4	tato 'jā vaśājāyata
13.12.5	tām agnir agrasata
13.12.6	tāṃ prajāpatir etena puroḍāśena nirakrīṇāt
13.12.7	yad āgneyaḥ puroḍāśo bhavati
13.12.8	niṣkrītyai
13.12.9	yad vāyur vyavāt tasmād vāyavyā
13.12.10	yad dyāvāpṛthivī garbham adadhātāṃ tasmād dyāvāpṛthivyā
13.12.11	ime vai sahāstām
13.12.12	te yathā veṇū saṃdhāvyete evaṃ samadhāvyetām
13.12.13	sā yā vāg āsīt sājā vaśābhavat
13.12.14	tasmāt sārasvatī bhavati
13.12.15	asau vā āditya ime abhyakrandat
13.12.16	te garbham adadhātām
13.12.17	tato 'jā vaśājāyata
13.12.18	tasmāt saurī bhavati
13.12.19	vāyavyām ālabheta bubhūṣan
13.12.20	kṣiprā devatājiraṃ bhūtim upaiti
13.12.21	dyāvāpṛthivyām ālabheta kṛṣim avasyan
13.12.22	pratiṣṭhā vā etasmā eṣṭavyā yaḥ kṛṣim avasyati
13.12.23	yad dyāvāpṛthivyā
13.12.24	dyāvāpṛthivyor eva pratitiṣṭhati
13.12.25	varṣuko 'smai parjanyo bhavati
13.12.26	tām etāṃ kaṇvās sauśravasā viduḥ
13.12.27	sārasvatīm ālabheta yasmād vāg apakrāmet
13.12.28	vāg vai sarasvatī
13.12.29	sarasvaty etasmād apakrāmati yasmād vāg apakrāmati
13.12.30	yat sārasvatī
13.12.31	vācam evāvarunddhe
13.12.32	tām etāṃ garbhāḥ prāvareyā viduḥ
13.12.33	saurīm ālabheta rukkāmaḥ
13.12.34	asau vā ādityo rucaḥ pradātā
13.12.35	so 'smai rucaṃ prayacchati
13.12.36	tām etāṃ yaskā gairikṣitā viduḥ
13.12.37	āgnendrīm ālabheta purodhākāmaḥ
13.12.38	āgneyo vai brāhmaṇa aindro rājanyaḥ
13.12.39	brahma caiva kṣatraṃ ca sayujau karoti
13.12.40	tām etāṃ kāpeyā viduḥ
13.12.41	agnīṣomīyām ālabhetānnakāmaḥ
13.12.42	agnir vai devānām annādaḥ
13.12.43	somo 'nnam
13.12.44	agninaivānnam atti
13.12.45	somenāvarunddhe
13.12.46	tām etām āruṇayo viduḥ
13.12.47	ā vāyo bhūṣa śucipā upa na iti
13.12.48	ya eva prājanayat tasmād enām adhyavarunddhe
13.12.49	ākūtyai tveti
13.12.50	ākūtyai hy eṣālabhyate
13.12.51	kāmāya tveti
13.12.52	kāmāya hy eṣālabhyate
13.12.53	samṛdhe tveti
13.12.54	samṛdhe hy eṣālabhyate
13.12.55	kikkiṭā te manaḥ prajāpataye svāheti
13.12.56	prajāpatim evāsyā mano gamayati
13.12.57	kikkiṭā te cakṣus sūryāya svāheti
13.12.58	sūryam evāsyāś cakṣur gamayati
13.12.59	kikkiṭā te śrotraṃ dyāvāpṛthivībhyāṃ svāheti
13.12.60	dyāvāpṛthivī evāsyāś śrotraṃ gamayati
13.12.61	kikkiṭā te vācaṃ sarasvatyai svāheti
13.12.62	sarasvatīm evāsyā vācaṃ gamayati
13.12.63	kikkiṭā te prāṇaṃ vātāya svāheti
13.12.64	vātam evāsyāḥ prāṇaṃ gamayati
13.12.65	kikkiṭā ta iti
13.12.66	juhoti
13.12.67	tasmāt kikkiṭākāraṃ grāmyāḥ paśava upatiṣṭhante
13.12.68	kikkiṭākārād āraṇyāḥ pratrasanti
13.12.69	pañcaitāni juhoti
13.12.70	pāṅktāḥ paśavaḥ
13.12.71	yāvān eva paśus taṃ svargaṃ lokaṃ gamayati
13.12.72	vaśāsi vaśinīti
13.12.73	āśiṣam evāśāste
13.12.74	sakṛd yat te manasā garbham āśayad iti
13.12.75	praiva janayati
13.12.76	ajāsi rayiṣṭhā
13.12.77	pṛthivyāṃ sīdeti
13.12.78	imān evaināṃl lokān gamayati
13.12.79	ūrdhvāntarikṣam upatiṣṭhasva divi te bṛhad bhās svāheti
13.12.80	svargam evaināṃl lokaṃ gamayati
13.12.81	tantuṃ tataṃ rajaso bhānum anvihīti
13.12.82	āśiṣam evāśāste
13.12.83	jyotiṣmataḥ patho rakṣa dhiyā kṛtān iti
13.12.84	rakṣasām apahatyai
13.12.85	anulbaṇaṃ vayasi joguvām apa iti
13.12.86	anulbaṇam evaināṃ tanute
13.12.87	manur bhava janayā daivyaṃ janam iti
13.12.88	praiva janayati
13.12.89	tapaso havir asi prajāpater varṇaḥ
13.12.90	gātrāṇāṃ te gātrabhāg bhūyāsam iti
13.12.91	āśiṣam evāśāste
13.12.92	yad apsu pravapati
13.12.93	vyṛddhis sā
13.12.94	yad agnau juhoti
13.12.95	svagākṛtis sā
13.12.96	yan megha ālabhate
13.12.97	vyṛddhā tena
13.12.98	aprajātaiva tarhi
13.12.99	vīdhrasamṛddhā vā eṣā
13.12.100	vīdhra evaitayā yajeta
13.12.101	trayāṇām vāvaiṣāvaruddhā saṃvatsarasado gṛhamedhinas sahasrayājinaḥ
13.12.102	ta evaitayā yajeran
13.12.103	sūryo divo diviṣadbhyo dhātā kṣatrasya vāyuḥ prajānāṃ bṛhaspatis tvā prajāpataye jyotiṣmate jyotiṣmatīṃ juhotu svāheti
13.12.104	brahma vai bṛhaspatiḥ
13.12.105	brahmaṇaivaināṃ prajāpataye jyotiṣmate jyotiṣmatīṃ juhoti
13.13.1	agnir vai jāto na vyarocata
13.13.2	so 'kāmayata
13.13.3	tejasvī syām iti
13.13.4	so 'gnaye tejasvine 'jaṃ kṛṣṇagrīvam ālabhata
13.13.5	tato vai sa tejasvy abhavat
13.13.6	so 'kāmayata
13.13.7	sarvatra vibhaveyam iti
13.13.8	so 'gnaye vibhumate 'jaṃ kṛṣṇagrīvam ālabhata
13.13.9	tato vai sa sarvatra vyabhavat
13.13.10	so 'kāmayata
13.13.11	sarvatrāpibhāgas syām iti
13.13.12	so 'gnaye bhāgine 'jaṃ kṛṣṇagrīvam ālabhata
13.13.13	tato vai sa sarvatrāpibhāgo 'bhavat
13.13.14	yaḥ kāmayeta
13.13.15	tejasvī syām
13.13.16	sarvatra vibhaveyam
13.13.17	sarvatrāpibhāgas syām iti
13.13.18	sa etān āgneyān ajān kṛṣṇagrīvān ālabheta
13.13.19	tejasvy eva bhavati
13.13.20	sarvatra vibhavati
13.13.21	sarvatrāpibhāgo bhavati
14.5.1	devā vai nānaiva yajñān apaśyan
14.5.2	imam aham
14.5.3	imaṃ tvam iti
14.5.4	athaitaṃ sarve 'paśyan
14.5.5	tasminn āyatanta
14.5.6	tasminn ājim ayuḥ
14.5.7	taṃ bṛhaspatir udajayat
14.5.8	bṛhaspatir vai devānāṃ purohitaḥ
14.5.9	yad vai purohito brahma śṛṇoti tad rājñe
14.5.10	tenendram ayājayat
14.5.11	sa svārājyam agacchat
14.5.12	sa eṣa svārājyo yajñaḥ
14.5.13	svārājyaṃ gacchati ya etena yajate
14.5.14	yad bṛhaspatir udajayat
14.5.15	tasmād brāhmaṇo yajeta
14.5.16	yad indram ayājayat
14.5.17	tasmād rājanyaḥ
14.5.18	devā vai nānaiva yajñān āharan
14.5.19	athaitaṃ prajāpatir āharat
14.5.20	tasmin devā apitvam aicchanta
14.5.21	tebhyaś chandāṃsy ujjitīḥ prāyacchat
14.5.22	athaitena prajāpatir ayajata
14.5.23	sa svārājyam agacchat
14.5.24	sa eṣa svārājyo yajñaḥ
14.5.25	svārājyaṃ gacchati ya etena yajate
14.5.26	annaṃ vai vājaḥ
14.5.27	ya evaṃ vidvān annam atti vājayaty evam
14.5.28	somo vājapeyaḥ
14.5.29	ya evaṃ vidvān somaṃ pibati vājam eva gacchati
14.5.30	yāvanto hi devās somam apibaṃs te vājam agacchan
14.5.31	tasmāt sarva eva somaṃ pipāsati
14.5.32	vāg vai vājasya prasavaḥ
14.5.33	sā vāk sṛṣṭā caturdhā vyabhavat
14.5.34	eṣu lokeṣu trīṇi turīyāṇi
14.5.35	paśuṣu turīyam
14.5.36	yā divi sā bṛhati sā stanayitnau
14.5.37	yāntarikṣe sā vāte sā vāmadevye
14.5.38	yā pṛthivyāṃ sāgnau sā rathantare
14.5.39	yā paśuṣu tasyā yad atyaricyata tāṃ brāhmaṇe nyadadhuḥ
14.5.40	tasmād brāhmaṇa ubhe vācau vadati daivīṃ ca mānuṣīṃ ca
14.5.41	karoti vācā vīryaṃ ya evaṃ veda
14.5.42	yā bṛhadrathantarayos tayainaṃ yajña āgacchati
14.5.43	yā paśuṣu tayarteyajñam
14.5.44	ā ha vā enam apratikhyātād gacchati ya evaṃ veda
14.5.45	yāvatī hi vāk tāṃ veda
14.5.46	vācā hi dīyate
14.5.47	vācā pradīyate
14.5.48	yo gāthānārāśaṃsībhyāṃ sanoti tasya na pratigṛhyam
14.5.49	anṛtena hi sa sanoti
14.5.50	anṛtaṃ hi gāthānṛtaṃ nārāśaṃsī
14.5.51	mattasya na pratigṛhyam
14.5.52	anṛtaṃ hi mattaḥ
14.5.53	yadā hi so 'matto bhavaty atha taṃ tat tupati
14.6.1	saptadaśaite dvayā grahāḥ prājāpatyāḥ
14.6.2	saptadaśo vai puruṣaḥ prājāpatyaḥ
14.6.3	catvāry aṅgāni śirogrīvam ātmā vāk saptathī daśa prāṇāḥ
14.6.4	aṅge'ṅge vai puruṣasya pāpmopaśliṣṭaḥ
14.6.5	yad vyatiṣaṅgaṃ grahān gṛhṇāti
14.6.6	aṅgādaṅgād evainaṃ pāpmano muñcati
14.6.7	śrīr vai somaḥ
14.6.8	pāpmā suropayāmāḥ
14.6.9	yad āgate kāle prāñcas somair uddravanti pratyañcas suropayāmaiḥ
14.6.10	pāpmanaivainaṃ vipunāti
14.6.11	tasmād āhuḥ
14.6.12	vājapeyayājī tvai pūta iti
14.6.13	pāpmanā hy enaṃ vipunāti
14.6.14	pañcaite grahā gṛhyante
14.6.15	pāṅkto yajñaḥ
14.6.16	yajñam evāvarunddhe
14.6.17	aindrās sarve bhavanti
14.6.18	ekadhaivāsminn indriyaṃ dadhāti
14.6.19	paraṃ vā etad devānām annaṃ yat somaḥ
14.6.20	paramam etan manuṣyāṇām annādyaṃ yat surā
14.6.21	yat somagrahāś ca surāgrahāś ca saha gṛhyante
14.6.22	pareṇaivānnenāvaram annādyam avarunddhe
14.6.23	brahmaṇo vā etat tejo yat somaḥ
14.6.24	annasya śamalaṃ surā
14.6.25	yat somagrahāś ca surāgrahāś ca saha gṛhyante
14.6.26	brahmaṇa eva tejasā teja ātman dhatte
14.6.27	annasya śamalena śamalam apahate
14.6.28	devalokam eva somagrahair abhijayati
14.6.29	manuṣyalokaṃ surāgrahaiḥ
14.6.30	ātmānam eva somagrahais spṛṇoti
14.6.31	patnīṃ surāgrahaiḥ
14.6.32	tasmād āhuḥ
14.6.33	vājapeyayājī tvā amuṣmiṃl loke sambhavatīti
14.6.34	yajñena hy asyābhijitam
14.6.35	deva savitaḥ prasuva yajñaṃ prasuva yajñapatiṃ bhagāyeti
14.6.36	sāvitryā paruṣi paruṣi juhoti
14.6.37	utsannayajño vā eṣa
14.6.38	ko ha tad veda yāvad etasyādhiyanti yāvan na
14.6.39	sarvatvāyaiva
14.6.40	prasavāya
14.6.41	vājasya nu prasave mātaraṃ mahīm iti
14.6.42	ratham upāvaharati
14.6.43	iyam aditiḥ
14.6.44	anayā caiva savitrā ca prasūta upāvaharati
14.6.45	vājasyojjityai
14.6.46	apsv antar amṛtam
14.6.47	apsu bheṣajam iti
14.6.48	aśvān palpūlayati
14.6.49	apsujā vā aśvāḥ
14.6.50	svād evainān yoner janayati
14.6.51	atho medhyān evainān yajñiyān karoti
14.6.52	vāyur vā tvā manur vā tveti
14.6.53	yunakti
14.6.54	na vā etān manuṣyo yoktum arhati
14.6.55	devatābhir evainān yunakti
14.6.56	apāṃ napād āśuhemann iti
14.6.57	rarāṭāni pratimārṣṭi
14.6.58	pūrvam evoditam anuvadati
14.7.1	saptadaśas sarvo bhavati
14.7.2	saptadaśaḥ prajāpatiḥ
14.7.3	prajāpatim evāpnoti
14.7.4	dundubhīn nirhrādayanti
14.7.5	vāg vā eṣaikāraṇyaṃ prāviśat
14.7.6	tām evojjayati
14.7.7	devasya savituḥ prasave satyasavasyeti
14.7.8	savitṛprasūta eva vajraṃ rohati
14.7.9	devasya vayaṃ savituḥ prasave satyasavanasyeti
14.7.10	savitṛprasūta eva ratham abhyātiṣṭhati
14.7.11	vājasyojjityai
14.7.12	brahmānveti
14.7.13	prajāpatir vai brahmā yajñasya
14.7.14	prajāpatir indram asuvata
14.7.15	prajāpatir evainaṃ vajrād adhi prasuvati
14.7.16	sāma gāyati
14.7.17	satyaṃ vai sāma
14.7.18	satyenaivainam ujjāpayati
14.7.19	vājinām ṛco 'nvāha
14.7.20	vājasyojjityai
14.7.21	anudiṣṭai rathair dhāvanti
14.7.22	dakṣiṇayā vai devās svargaṃ lokam āyan
14.7.23	yad anudiṣṭai rathair dhāvanti
14.7.24	dakṣiṇayaiva svargaṃ lokam eti
14.7.25	darbhamayaṃ vāso bhavati
14.7.26	pavitratvāya
14.7.27	ujjitīr vācayati
14.7.28	vāg vā ujjitayaḥ
14.7.29	vācam evojjayati
14.7.30	devā vā oṣadhīṣu pakvāsv ājim ayuḥ
14.7.31	tā bṛhaspatir udajayat
14.7.32	sa nīvārān niravṛṇīta
14.7.33	tan nīvārāṇāṃ nīvāratvam
14.7.34	bṛhaspatir vā etam udajayat
14.7.35	tam eva bhāginaṃ karoti
14.7.36	cātvāle 'vadadhāti
14.7.37	iha vā asā āditya āsīt
14.7.38	taṃ devā ābhyāṃ parigṛhyāmuṃ lokam agamayan
14.7.39	svargasya lokasya samaṣṭyai
14.7.40	ā mā vājasya prasavo jagamyād iti
14.7.41	punarāgateṣu juhoti
14.7.42	yam eva te vājam ujjayanti tam ātman dhatte
14.7.43	eṣā vas sā satyā saṃvāg abhūd yām indreṇa samadaddhvam
14.7.44	ajījapata vanaspataya indraṃ vājam
14.7.45	vimucyadhvam iti
14.7.46	yajuṣaiva yujyante yajuṣā vimucyante
14.7.47	vājinau vājajitā iti
14.7.48	yugyā avaghrāpayati
14.7.49	bhāginā evainau karoti
14.7.50	vājino vājajita iti
14.7.51	anudiśati
14.7.52	sarvān evainān prīṇāti
14.8.1	ardhavaśāṃ ca suropayāmāṃś ca haranti ya ājiṃ dhāvanti tebhyaḥ
14.8.2	yam eva te vājam ujjayanti taṃ tena parikrīṇāti
14.8.3	madhuṣṭhālaṃ brahmaṇe haranti
14.8.4	brahmaṇa eva tena parikrīṇāti
14.8.5	kakubho rājaputraḥ prāśnāti
14.8.6	vīryaṃ vai kakup
14.8.7	vīryaṃ rājaputraḥ
14.8.8	vīrya eva vīryaṃ dadhāti
14.8.9	patnī3 svo rohāveti
14.8.10	svar eva rokṣyan patnyā saṃvadate
14.8.11	patnyā evaiṣa yajñasyānvārambhaḥ
14.8.12	atho mithunam eva yajñamukhe dadhāti
14.8.13	prajanāya
14.8.14	āyur yajñena kalpatām iti
14.8.15	etāvān vai puruṣaḥ
14.8.16	sarva eva bhūtvā svargaṃ lokam eti
14.8.17	gaudhūmaṃ caṣālaṃ bhavati
14.8.18	prājāpatyā vai godhūmāḥ
14.8.19	ardhaṃ praty oṣadhīnām
14.8.20	sahaivānnādyena svargaṃ lokam eti
14.8.21	vājāya svāhā
14.8.22	prasavāya svāheti
14.8.23	trayodaśaitā āhutayaḥ
14.8.24	trayodaśa māsās saṃvatsaraḥ
14.8.25	saṃvatsaras svargo lokaḥ
14.8.26	saṃvatsaram evāsmai svarge loka upādhāt
14.8.27	tasminn adhi pratitiṣṭhati
14.8.28	ūṣapuṭair arpayanti
14.8.29	prājāpatyā vā ūṣāḥ
14.8.30	annādyenaivainam arpayanti
14.8.31	eti vā eṣo 'smāl lokād yo 'muṃ lokaṃ gacchati
14.8.32	yad ūṣapuṭair arpayanti
14.8.33	tenāsmāl lokān naiti
14.8.34	bastājinaṃ ca rukmaṃ cābhyavarohati
14.8.35	paśavo vai bastājinam
14.8.36	yad bastājinam abhyavarohati
14.8.37	paśuṣv eva pratitiṣṭhati
14.8.38	tejo hiraṇyam
14.8.39	yad rukmam abhyavarohati
14.8.40	tejasy eva pratitiṣṭhati
14.8.41	śatamāno bhavati
14.8.42	śatāyur vai puruṣaś śatavīryaḥ
14.8.43	āyur eva vīryam avarunddhe
14.8.44	vājaprasavyābhir annasyānnasya juhoti
14.8.45	annādyasyāvaruddhyai
14.8.46	saptabhiḥ
14.8.47	sapta vai chandāṃsi
14.8.48	chandobhir evānnādyam avarunddhe
14.8.49	vāg vai chandāṃsi
14.8.50	vācaivānnādyam avarunddhe
14.8.51	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyā vācā yantur yantreṇemam amum āmuṣyāyaṇam amuṣyāḥ putraṃ bṛhaspates sāmrājyeṇābhiṣiñcāmīti
14.8.52	yadi brāhmaṇo yajeta
14.8.53	bṛhaspatisavo hy eṣa
14.8.54	indrasyeti
14.8.55	yadi rājanyaḥ
14.8.56	indrasavo hy eṣaḥ
14.9.1	athaite 'tigrāhyāḥ
14.9.2	yad eva param annādyam anavaruddhaṃ tasyāvaruddhyai
14.9.3	athaite paśavaḥ
14.9.4	yajñakratūnām avaruddhyai
14.9.5	yad āgneyaḥ
14.9.6	agniṣṭomaṃ tenāpnoti
14.9.7	agnipratiṣṭhāno hy agniṣṭomaḥ
14.9.8	yad aindrāgnaḥ
14.9.9	ukthāni tenāpnoti
14.9.10	aindrāgnāni hy ukthāni
14.9.11	yad aindraḥ
14.9.12	ṣoḍaśinaṃ tenāpnoti
14.9.13	aindro hi ṣoḍaśī
14.9.14	ātmānam evāgniṣṭomena spṛṇoti
14.9.15	prāṇāpānā ukthena
14.9.16	vīryaṃ ṣoḍaśinas stotreṇa
14.9.17	vācam atirātreṇa
14.9.18	prajāṃ bṛhatas stotreṇa
14.9.19	asminn eva loke 'gniṣṭomena pratitiṣṭhati
14.9.20	antarikṣa ukthena
14.9.21	svarge loke ṣoḍaśinas stotreṇa
14.9.22	ye devayānāḥ panthānas teṣv atirātreṇa
14.9.23	nāke bṛhatas stotreṇa
14.9.24	etāvanto vai devalokāḥ
14.9.25	yāvanta eva devalokās tān āpnoti
14.9.26	athaiṣā sārasvatī meṣī
14.9.27	yad evādas saptadaśaṃ stotram anavaruddhaṃ tasyāvaruddhyai
14.9.28	athaiṣā mārutī pṛśnir vaśā
14.9.29	devāś ca vā asurāś cāsmiṃl loka āsan
14.9.30	neme devā neme 'surāḥ
14.9.31	te devā etāṃ mārutīṃ pṛśniṃ vaśām apaśyan
14.9.32	tām ālabhanta
14.9.33	tayā lokaṃ dvitīyam avṛñjatāsuralokam
14.9.34	yasyāvadyanti sa devalokaḥ
14.9.35	yasya nāvadyanti so 'suralokaḥ
14.9.36	lokam evaitayā dvitīyaṃ vṛṅkte bhrātṛvyalokam
14.9.37	dvitīye hi loke bhrātṛvyaḥ
14.9.38	sārasvaty eteṣāṃ pañcānām uttamā bhavati
14.9.39	sārasvata itareṣāṃ saptadaśānām uttamaḥ
14.9.40	vāg vai sarasvatī
14.9.41	vācaiva yajñaṃ saṃtanoti
14.9.42	yad vai vidvān yajñasya na karoti yad vāvidvān antareti tac chidram
14.9.43	tad vācaiva sarasvatyā kalpayati
14.9.44	saptadaśaite prājāpatyāḥ paśava ālabhyante
14.9.45	saptadaśaḥ prajāpatiḥ
14.9.46	prajāpatim evāpnoti
14.9.47	ekarūpā bhavanti
14.9.48	ekadhaivāsmin vīryaṃ dadhāti
14.9.49	sārasvata uttamo bhavati
14.9.50	vāg vai sarasvatī
14.9.51	vācy eva pratitiṣṭhati
14.10.1	rathantaraṃ sāma bhavati
14.10.2	āśīya ujjityai
14.10.3	iyaṃ vai rathantaram
14.10.4	asyām evādhyabhiṣicyate
14.10.5	viyonir vai vājapeyo niruktas san prājāpatyaḥ
14.10.6	niruktasāmā
14.10.7	tena viyoniḥ
14.10.8	yad aniruktāḥ prātassavāḥ
14.10.9	tena sayoniḥ
14.10.10	aniruktāḥ prātassavāḥ
14.10.11	aniruktaḥ prajāpatiḥ
14.10.12	prajāpatim evāpnoti
14.10.13	vājavatībhir madhyaṃdine stuvanti
14.10.14	annaṃ vai vājaḥ
14.10.15	annādyasyāvaruddhyai
14.10.16	citravatībhir ārbhave pavamāne
14.10.17	svargasya lokasya samaṣṭyai
14.10.18	āṣṭrādaṃṣṭram uttamam ukthānāṃ bhavati
14.10.19	uttare eva stotre abhisaṃtanoti
14.10.20	bṛhat sāma bhavati
14.10.21	yad vā atiricyate 'muṃ tal lokam abhyatiricyate
14.10.22	bṛhat tvā amuṃ lokam āptum arhati
14.10.23	indriyaṃ vīryaṃ bṛhat
14.10.24	indriya eva vīrye pratitiṣṭhati
14.10.25	vaiṣṇavīṣu śipiviṣṭavatīṣu stuvanti
14.10.26	eṣā vai prajāpateḥ paśuṣṭhās tanūr yā śipiviṣṭavatī
14.10.27	tasmāc chipiviṣṭavatīṣu stuvanti
14.10.28	atiriktaṃ vā etat
14.10.29	atiriktaṃ śipiviṣṭam
14.10.30	atiriktenaivātiriktam āpnoti
15.1.1	anumatyā aṣṭākapālaḥ
15.1.2	dhenur dakṣiṇā
15.1.3	ye pratyañcaś śamyām atiśīyante sa nairṛta ekakapālo bhavati
15.1.4	tā ubhau saha śṛtau kurvanti
15.1.5	tayor nairṛtena pūrveṇa pracaranti
15.1.6	dakṣiṇā paretya svakṛta iriṇa ekolmukaṃ nidhāya visraṃsikāyāḥ kāṇḍābhyāṃ juhoti
15.1.7	juṣāṇā nirṛtir vetu svāheti
15.1.8	vāso bhinnāntaṃ dakṣiṇā
15.1.9	ya udañco 'vaśīyante tān udaṅ paretya valmīkavapām uddhatya juhoti
15.1.10	idam aham amuṣyāmuṣyāyaṇasya kṣetriyam avayaje svāhā
15.1.11	idam aham amuṣyāmuṣyāyaṇasya kṣetriyam apidadhāmīty apidadhāti
15.1.12	ādityebhyo bhuvadvadbhyo ghṛte caruḥ
15.1.13	varo dakṣiṇā
15.1.14	āgnāvaiṣṇava ekādaśakapālaḥ
15.1.15	anaḍvān vāmano dakṣiṇā
15.1.16	agnīṣomīya ekādaśakapālaḥ
15.1.17	hiraṇyaṃ dakṣiṇā
15.1.18	aindrāgna ekādaśakapālaḥ
15.1.19	ṛṣabho 'naḍvān dakṣiṇā
15.1.20	āgneyo 'ṣṭākapālaḥ
15.1.21	mahendrīyaṃ dadhi vāsaḥ kṣaumaṃ dakṣiṇā
15.1.22	saumyaś śyāmākaś caruḥ
15.1.23	babhruḥ piṅgalo dakṣiṇā
15.1.24	aindrāgno dvādaśakapālaḥ
15.1.25	vaiśvadevaś caruḥ
15.1.26	dyāvāpṛthivya ekakapālaḥ
15.1.27	vatsaḥ prathamajo dakṣiṇā
15.2.1	āgneyo 'ṣṭākapālaḥ
15.2.2	saumyaś caruḥ
15.2.3	sāvitro 'ṣṭākapālaḥ
15.2.4	sārasvataś caruḥ
15.2.5	pauṣṇaś caruḥ
15.2.6	vāyave niyutvate payo vā yavāgūr vā
15.2.7	indrāya śunāsīrāya dvādaśakapālaḥ
15.2.8	saurya ekakapālaḥ
15.2.9	uṣṭārau dakṣiṇā sīraṃ vā dvādaśāyogam
15.2.10	āgneyo 'ṣṭākapālaḥ
15.2.11	vāruṇo yavamayo daśakapālaḥ
15.2.12	raudro gāvīdhukaś caruḥ
15.2.13	aindraṃ sānnāyyam
15.2.14	dhenur anaḍvāhī dakṣiṇā
15.2.15	apāṃ nyayanād apāmārgān āharanti
15.2.16	tān saktūn kurvanti
15.2.17	tān parṇamayena sruveṇa juhoti dakṣiṇā paretya svakṛta iriṇe
15.2.18	devasya savituḥ prasave 'śvinor bāhubhyāṃ pūṣṇo hastābhyām indrasyaujasā rakṣohāsi svāhā
15.2.19	hataṃ rakṣaḥ
15.2.20	avadhiṣma rakṣaḥ
15.2.21	varo dakṣiṇā
15.2.22	ye devāḥ purassado 'gninetrā rakṣohaṇas te naḥ pāntu te no 'vantu
15.2.23	tebhyas svāhā
15.2.24	ye devā dakṣiṇātsado yamanetrā rakṣohaṇas te naḥ pāntu te no 'vantu
15.2.25	tebhyas svāhā
15.2.26	ye devāḥ paścātsado marunnetrā rakṣohaṇas te naḥ pāntu te no 'vantu
15.2.27	tebhyas svāhā
15.2.28	ye devā uttarātsado mitrāvaruṇanetrā rakṣohaṇas te naḥ pāntu te no 'vantu
15.2.29	tebhyas svāhā
15.2.30	ye devā upariṣadas somanetrā avasvadvanto rakṣohaṇas te naḥ pāntu te no 'vantu
15.2.31	tebhyas svāhā
15.2.32	idam ahaṃ rakṣo 'bhisamūhāmi
15.2.33	agne saṃdaha rakṣaḥ
15.2.34	saṃdagdhaṃ rakṣaḥ
15.2.35	agnaye purassade rakṣoghne svāhā
15.2.36	yamāya dakṣiṇātsade rakṣoghne svāhā
15.2.37	marudbhyaḥ paścātsadbhyo rakṣohabhyas svāhā
15.2.38	mitrāvaruṇābhyām uttarātsadbhyāṃ rakṣohabhyāṃ svāhā
15.2.39	somāyopariṣade 'vasvadvate rakṣoghne svāhā
15.2.40	rathaḥ pañcavāhī dakṣiṇā
15.3.1	anumatyai caruḥ
15.3.2	rākāyai caruḥ
15.3.3	sinīvālyai caruḥ
15.3.4	kuhvai caruḥ
15.3.5	dhātre dvādaśakapālaḥ
15.3.6	paṣṭhauhy apravītā dakṣiṇā
15.3.7	pṛthivyai svāhā
15.3.8	antarikṣāya svāhā
15.3.9	dive svāhā
15.3.10	sūryāya svāhā
15.3.11	candramase svāhā
15.3.12	nakṣatrebhyas svāhā
15.3.13	adbhyas svāhā
15.3.14	oṣadhībhyas svāhā
15.3.15	vanaspatibhyas svāhā
15.3.16	patayadbhyas svāhā
15.3.17	pariplavebhyas svāhā
15.3.18	carācarebhyas svāhā
15.3.19	sarīsṛpebhyas svāhā
15.3.20	āgnāvaiṣṇava ekādaśakapālaḥ
15.3.21	aindrāvaiṣṇavaś caruḥ
15.3.22	vaiṣṇavas trikapālaḥ
15.3.23	vāmano dakṣiṇā
15.3.24	saumāpauṣṇaś caruḥ
15.3.25	aindrāpauṣṇaś caruḥ
15.3.26	pauṣṇaś caruḥ
15.3.27	śyāmo dakṣiṇā
15.3.28	agnaye vaiśvānarāya dvādaśakapālaḥ
15.3.29	hiraṇyaṃ dakṣiṇā
15.3.30	vāruṇo yavamayaś caruḥ
15.3.31	aśvo babhrur dakṣiṇā
15.4.1	bārhaspatyaś caruḥ purohitasya gṛhe
15.4.2	śitipṛṣṭho dakṣiṇā
15.4.3	aindra ekādaśakapālo rājño gṛhe
15.4.4	ṛṣabho dakṣiṇā
15.4.5	adityai carur mahiṣyā gṛhe
15.4.6	dhenur dakṣiṇā
15.4.7	nairṛtaś caruḥ kṛṣṇānāṃ vrīhīṇāṃ nakhanirbhinnānāṃ parivṛktyā gṛhe
15.4.8	śyenī kūṭā vaṇḍāpasphurā dakṣiṇā
15.4.9	āgneyo 'ṣṭākapālas senānyo gṛhe
15.4.10	hiraṇyaṃ dakṣiṇā
15.4.11	āśvino dvikapālas saṃgrahītur gṛhe
15.4.12	savātyau dakṣiṇā
15.4.13	sāvitro 'ṣṭākapālaḥ kṣattur gṛhe
15.4.14	śyeto dakṣiṇā
15.4.15	vāruṇo yavamayo daśakapālas sūtasya gṛhe
15.4.16	babhrur mahāniraṣṭo dakṣiṇā
15.4.17	mārutas saptakapālo vaiśyasya grāmaṇyo gṛhe
15.4.18	pṛśniḥ paṣṭhauhī dakṣiṇā
15.4.19	pauṣṇaś carur bhāgadughasya gṛhe
15.4.20	śyāmo dakṣiṇā
15.4.21	raudro gāvīdhukaś carur akṣāvapasya ca govyacchasya ca gṛhe
15.4.22	asir vālāvṛto vavrir vālapratigrathitā barāsī dāmatūṣā vatsataro vā śabalo dakṣiṇā
15.4.23	indrāya sutrāmṇa ekādaśakapāla indrāyāṃhomuca ekādaśakapālo rājño gṛhe
15.4.24	ṛṣabho dakṣiṇā
15.5.1	svayamavapannāyā aśvatthaśākhāyāḥ pātraṃ bhavati
15.5.2	śvetāṃ śvetavatsāṃ duhanti
15.5.3	tat svayaṃ mūrchati
15.5.4	svayaṃ mathyate
15.5.5	svayaṃ vilīyate
15.5.6	atha maitrābārhaspatyaṃ havir nirvapati
15.5.7	tān dvedhā taṇḍulān vibhajati
15.5.8	ye kṣodīyāṃsas taṃ bārhaspatyaṃ caruṃ śṛtaṃ kurvanti
15.5.9	sa yadā śṛto bhavaty atha tat pātram āśvattham apidhāya pavitravatyājyam ānayati
15.5.10	tat sthavīyasa āvapati
15.5.11	sa maitraś carus svayaṃśṛto bhavati
15.5.12	ardhaṃ vedyāḥ kurvanti
15.5.13	ardhaṃ svayaṃkṛtam ardhaṃ barhiṣo dānti
15.5.14	ardhaṃ svayaṃdinam ardham idhmasya kurvanti
15.5.15	ardhaṃ svayaṃkṛtam
15.5.16	śitipṛṣṭho bārhaspatyasya dakṣiṇā
15.5.17	aśvo maitrasya
15.5.18	sā vā śvetā śvetavatsā
15.5.19	agnaye gṛhapataya āśūnām aṣṭākapālaḥ
15.5.20	savitre prasavitre satīnānām aṣṭākapālaḥ
15.5.21	somāya vanaspataye śyāmākaś caruḥ
15.5.22	bṛhaspataye vācaspataye naivāraś caruḥ
15.5.23	indrāya jyeṣṭhāya hāyanānām ekādaśakapālaḥ
15.5.24	mitrāya satyasya pataya āmbānāṃ caruḥ
15.5.25	varuṇāya dharmaṇaspataye yavamayo daśakapālaḥ
15.5.26	rudrāya paśupataye gāvīdhukaś caruḥ
15.5.27	savitā tvā prasavānāṃ suvatām
15.5.28	agnir gārhapatyānām
15.5.29	somo vanaspatīnām
15.5.30	bṛhaspatir vācām
15.5.31	indro jyaiṣṭhyānām
15.5.32	mitras satyānām
15.5.33	varuṇo dharmaṇām
15.5.34	rudraḥ paśūnām
15.5.35	te devā asapatnam imaṃ suvadhvaṃ mahate kṣatrāya mahate jyaiṣṭhyāya mahate rājyāya mahate jānarājyāya mahate viśvasya bhuvanasyādhipatyāya
15.6.1	devīr āpo apāṃ napāt
15.6.2	rāṣṭradās stha
15.6.3	rāṣṭraṃ datta svāhā
15.6.4	vṛṣormir asi
15.6.5	rāṣṭradās stha
15.6.6	rāṣṭraṃ datta svāhā
15.6.7	vṛṣaseno 'si
15.6.8	rāṣṭradās stha
15.6.9	rāṣṭraṃ datta svāhā
15.6.10	apāṃ patir asi
15.6.11	rāṣṭradās stha
15.6.12	rāṣṭraṃ datta svāhā
15.6.13	aprahāvarīs stha
15.6.14	parivāhiṇīs stha
15.6.15	ojasvinīs stha
15.6.16	vrajakṣitas stha
15.6.17	sūryavarcasas stha
15.6.18	sūryatvacasas stha
15.6.19	māndās stha
15.6.20	vaśās stha
15.6.21	śakvarīs stha
15.6.22	marutām ojas stha
15.6.23	janabhṛtas stha
15.6.24	viśvabhṛtas stha
15.6.25	anādhṛṣṭās sthāpām oṣadhīnāṃ rasaḥ
15.6.26	śraviṣṭhās stha
15.6.27	rāṣṭradās stha
15.6.28	rāṣṭraṃ datta svāhā
15.6.29	apo devīr madhumatīr agṛbhṇām ūrjasvatī rājasūyāś citānāḥ
15.6.30	yābhir mitrāvaruṇā abhyaṣiñcan yābhir indram anayann atyarātīḥ
15.6.31	devīr āpo madhumatīs saṃsṛjyadhvaṃ mahi kṣatraṃ kṣatriyāya vanvānāḥ
15.6.32	anādhṛṣṭās sīdatorjasvatīr mahi varcaḥ kṣatriyāya dadatīḥ
15.6.33	anibhṛṣṭam asi vāco bandhus tapojāḥ
15.6.34	somasya dātram
15.6.35	śukrā vaś śukreṇa punāmi
15.6.36	candrā vaś candreṇa punāmi
15.6.37	devo vas savitā punātv acchidreṇa pavitreṇa sūryasya raśmibhiḥ
15.6.38	svāhā rājasūyāḥ
15.6.39	sadhamādo dyumnyā ūrja ekā anādhṛṣṭā apasyo vasānaḥ
15.6.40	pastyāsu cakre varuṇas sadhastham apāṃ śiśur mātṛtamāsv antaḥ
15.6.41	rudra yat te krivi paraṃ nāma tasmai hutam asi
15.6.42	yameṣṭam asi svāhā
15.6.43	soma indro varuṇo mitro agnis te devā dharmadhṛto dharmaṃ dhārayantāṃ te 'smai vācaṃ suvantām
15.7.1	kṣatrasya yonir asi
15.7.2	kṣatrasyolbam asi
15.7.3	kṣatrasya nābhir asi
15.7.4	āvida āvedayata
15.7.5	āvitto agnir gṛhapatiḥ
15.7.6	āvitta indro vṛddhaśravāḥ
15.7.7	āvittau mitrāvaruṇau dhṛtavratau
15.7.8	āvitte dyāvāpṛthivī ṛtāvṛdhau
15.7.9	āvittā devy aditiḥ
15.7.10	āvittaḥ pūṣā viśvavedāḥ
15.7.11	āvitto 'yam asā āmuṣyāyaṇo 'muṣyāḥ putro 'muṣyāṃ viśi
15.7.12	eṣa te janate rājā
15.7.13	somo asmākaṃ brāhmaṇānāṃ rājā
15.7.14	indrasya vajro 'si vārtraghnaḥ
15.7.15	tvayāyaṃ vṛtraṃ vadhyāt
15.7.16	śatrubādhanās stha
15.7.17	pāta prācaḥ
15.7.18	pāta pratīcaḥ
15.7.19	pātānūcaḥ
15.7.20	pāta tiraścaḥ
15.7.21	mitro 'si
15.7.22	varuṇo 'si
15.7.23	hiraṇyavarṇam uṣaso vyuṣṭā ayassthūṇam uditau sūryasya
15.7.24	ārohatho varuṇa mitra gartaṃ tatra cakrāthe aditiṃ ditiṃ ca
15.7.25	samidham ātiṣṭha
15.7.26	gāyatrī tvā chandasāvatu
15.7.27	trivṛt stomaḥ
15.7.28	rathantaraṃ sāma
15.7.29	agnir devatā
15.7.30	brahma draviṇam
15.7.31	ugrām ātiṣṭha
15.7.32	triṣṭup tvā chandasāvatu
15.7.33	pañcadaśas stomaḥ
15.7.34	bṛhat sāma
15.7.35	indro devatā
15.7.36	kṣatraṃ draviṇam
15.7.37	prācīm ātiṣṭha
15.7.38	jagatī tvā chandasāvatu
15.7.39	saptadaśas stomaḥ
15.7.40	vairūpaṃ sāma
15.7.41	maruto devatā
15.7.42	viḍ draviṇam
15.7.43	udīcīm ātiṣṭha
15.7.44	anuṣṭup tvā chandasāvatu
15.7.45	ekaviṃśas stomaḥ
15.7.46	vairājaṃ sāma
15.7.47	mitrāvaruṇau devatā
15.7.48	puṣṭaṃ draviṇam
15.7.49	ūrdhvām ātiṣṭha
15.7.50	paṅktis tvā chandasāvatu
15.7.51	triṇavatrayastriṃśau stomau
15.7.52	śākvararaivate sāmanī
15.7.53	bṛhaspatir devatā
15.7.54	varco draviṇam
15.7.55	somasya tviṣir asi
15.7.56	tviṣimāṁ asi
15.7.57	taveva me tviṣir bhūyāt
15.7.58	pratyastaṃ namuceś śiraḥ
15.7.59	aveṣṭā dandaśūkāḥ
15.7.60	mṛtyoḥ pāhi
15.7.61	didyot pāhi
15.7.62	agnaye svāhā
15.7.63	somāya svāhā
15.7.64	savitre svāhā
15.7.65	sarasvatyai svāhā
15.7.66	pūṣṇe svāhā
15.7.67	bṛhaspataye svāhā
15.7.68	indrāya svāhā
15.7.69	ghoṣāya svāhā
15.7.70	ślokāya svāhā
15.7.71	aṃśāya svāhā
15.7.72	bhagāya svāhā
15.7.73	kṣetrasya pataye svāhā
15.7.74	somasya tvā dyumnenāgnes tejasā sūryasya varcasendrasyendriyeṇa viśveṣāṃ tvā devānāṃ kratunābhiṣiñcāmi
15.7.75	ati divas pāhi
15.7.76	indrasya yonir asi
15.7.77	janaya
15.7.78	samāvavṛtrann adharāg udak tā ahiṃ budhnyam anvīyamānāḥ
15.7.79	tāḥ parvatasya vṛṣabhasya pṛṣṭhe nāvo viyanti suṣico na vāṇīḥ
15.9.1	sāvitro 'ṣṭākapālaḥ
15.9.2	śyeto dakṣiṇā
15.9.3	sārasvataś caruḥ
15.9.4	paṣṭhauhy apravītā dakṣiṇā
15.9.5	pauṣṇaś caruḥ
15.9.6	śyāmo dakṣiṇā
15.9.7	bārhaspatyaś caruḥ
15.9.8	śitipṛṣṭho dakṣiṇā
15.9.9	aindra ekādaśakapālaḥ
15.9.10	ṛṣabho dakṣiṇā
15.9.11	vāruṇo yavamayo daśakapālaḥ
15.9.12	babhrur mahāniraṣṭo dakṣiṇā
15.9.13	tvāṣṭro 'ṣṭākapālaḥ
15.9.14	śuṇṭho dakṣiṇā
15.9.15	āgneyo 'ṣṭākapālaḥ
15.9.16	saumyaś caruḥ
15.9.17	vaiṣṇavas trikapālaḥ
15.9.18	āgneyo 'ṣṭākapālaḥ
15.9.19	hiraṇyaṃ dakṣiṇā
15.9.20	aindra ekādaśakapālaḥ
15.9.21	ṛṣabho dakṣiṇā
15.9.22	vaiśvadevaś caruḥ
15.9.23	dhenuḥ piśaṅgī dakṣiṇā
15.9.24	maitrāvaruṇy āmikṣā
15.9.25	vaśā dakṣiṇā
15.9.26	bārhaspatyaś caruḥ
15.9.27	śitipṛṣṭho dakṣiṇā
15.9.28	āgneyo 'ṣṭākapālaḥ
15.9.29	saumyaś caruḥ
15.9.30	sāvitro 'ṣṭākapālaḥ
15.9.31	bārhaspatyaś caruḥ
15.9.32	agnaye vaiśvānarāya dvādaśakapālaḥ
15.9.33	tvāṣṭro 'ṣṭākapālaḥ
15.9.34	dakṣiṇo rathavāhanavāho dakṣiṇā
15.9.35	sārasvataś caruḥ
15.9.36	pauṣṇaś caruḥ
15.9.37	maitraś caruḥ
15.9.38	vāruṇaś caruḥ
15.9.39	adityai caruḥ
15.9.40	kṣetrasya pataye caruḥ
15.9.41	itaro rathavāhanavāho dakṣiṇā
15.9.42	savitre dvādaśakapālaḥ
15.9.43	aśvibhyāṃ pūṣṇa ekādaśakapālaḥ
15.9.44	sarasvatyai satyavāce caruḥ
15.9.45	tisṛdhanvaṃ śuṣkadṛtir daṇḍa upānahau tad dakṣiṇāśvo vā śoṇakarṇaḥ
15.10.1	trivṛd bahiṣpavamānaṃ pañcadaśāny ājyāni
15.10.2	pañcadaśo mādhyaṃdinaḥ pavamānas saptadaśāni pṛṣṭhāni
15.10.3	saptadaśa ārbhavaḥ pavamāna ekaviṃśo 'gniṣṭomaḥ
15.10.4	catustriṃśāḥ pavamānā abhiṣecanīyasya pañcadaśāny ājyāni
15.10.5	saptadaśāni pṛṣṭhāny ekaviṃśo 'gniṣṭomaś cokthāni ca saptadaśo daśapeyas sarvaḥ
15.10.6	ekaviṃśaṃ bahiṣpavamānaṃ keśavapanīyasya saptadaśāny ājyāni
15.10.7	saptadaśo mādhyaṃdinaḥ pavamānaḥ pañcadaśāni pṛṣṭhāni
15.10.8	pañcadaśa ārbhavaḥ pavamānas trivṛd agniṣṭomaś cokthāni caikaviṃśaṣ ṣoḍaśī pañcadaśī rātrī trivṛt sandhiḥ
15.10.9	athaiṣa dvirātro vyuṣṭis tasya yāvanti saṃvatsarasyāhorātrāṇi tāvatīs stotrīyāḥ
19.1.1	om
19.1.2	sāvitrair abhrim ādatte prasūtyai
19.1.3	iyaṃ vai gāyatrī
19.1.4	antarikṣaṃ triṣṭup
19.1.5	dyaur jagatī
19.1.6	diśo 'nuṣṭup
19.1.7	chandobhir evainām ebhyo lokebhya āvartayati
19.1.8	ubhayataḥkṣṇud bhavati
19.1.9	anyataḥkṣṇuten nvai phāleneyad annaṃ kriyate
19.1.10	annam arkaḥ
19.1.11	arko 'gnir annasyārkasyāvaruddhyai
19.1.12	aratnimātrīṃ kuryāt
19.1.13	puruṣeṇa vai yajñas saṃmitaḥ
19.1.14	yajñapuruṣā saṃmitām
19.1.15	vyāmamātrīṃ kuryāt
19.1.16	etāvad vai puruṣe vīryam
19.1.17	vīryeṇa saṃmitām
19.1.18	aparimitāṃ kuryād aparimitasyāvaruddhyai
19.1.19	yo vṛkṣaḥ phalagrahis tasya kuryāt
19.1.20	eṣa vai vanaspatīnāṃ vīryāvattamaḥ savīryatvāya
19.1.21	kalmāṣīṃ vaiṇavīṃ suṣirāṃ kuryāt
19.1.22	agnir vai devebhyo 'pākrāmat
19.1.23	sa veṇuṃ prāviśat
19.1.24	sa etāni varmāṇy anahyata yāni parūṃṣi
19.1.25	etaṃ lokam anvacarad yat suṣiraḥ
19.1.26	sa yatrayatrāvasat tan niradahat tat kalmāṣam abhavat
19.1.27	yat kalmāṣī vaiṇavī suṣirā bhavati sā hy āgneyītamā samṛddhyai
19.1.28	atho yad evāsyātra nyaktaṃ tasyāvaruddhyai
19.2.1	agnir vai devebhyo 'pākrāmat
19.2.2	sa yatra yatrāgacchat taṃ prajāpatir anvapaśyat
19.2.3	prājāpatyo 'śvaḥ
19.2.4	yad aśvena yanty agner evānukśātyai
19.2.5	etena vai devā asurān uttamam abhyabhavan
19.2.6	yad aśvena yanti bhrātṛvyasyābhibhūtyai
19.2.7	etaṃ vai rakṣāṃsi nātaran
19.2.8	yad aśvena yanti rakṣasām atīrtyai
19.2.9	aśvaṃ pūrvaṃ nayanti gardabham aparam
19.2.10	pāpavasīyasasya vyāvṛttyai
19.2.11	tasmāt puṇyaṃ pūrvaṃ yantaṃ pāpīyān paścād anveti
19.2.12	gardabhena saṃbharati
19.2.13	tasmād eṣa samāvat paśūnāṃ reto dadhānānāṃ kaniṣṭhaḥ
19.2.14	agnir hy asya reto niradahat
19.2.15	yad etenāsyām ūrjam arkaṃ saṃbharati tasmād eṣo 'syāṃ jīvitatamaḥ
19.2.16	pratūrtaṃ vājinn ādrava yuñjāthāṃ rāsabhaṃ yuvam iti
19.2.17	aśvagardabhayor evaiṣa
19.2.18	yoge yoge tavastaraṃ vāje vāje havāmahe sakhāya indram ūtaya iti
19.2.19	ūtyai hi vājāyāgniś cīyate
19.2.20	pratūrvann ehy avakrāmann aśastīr iti
19.2.21	bahur vai bhavato bhrātṛvyaḥ
19.2.22	bhavaty eṣa yo 'gniṃ cinute
19.2.23	vajry aśvaḥ
19.2.24	pāpmāśastir bhrātṛvyaḥ
19.2.25	vajreṇaiva pāpmānaṃ bhrātṛvyam avakrāmati
19.2.26	rudrasya gāṇapatye mayobhūr ehīti
19.2.27	raudrā vai paśavaḥ
19.2.28	rudram eva paśūn niryācyātmane karma kurute
19.2.29	urv antarikṣaṃ vīhīti
19.2.30	antarikṣadevatyo hy eṣa etarhi
19.2.31	pūṣṇā sayujā saheti
19.2.32	pūṣā vā adhvanāṃ saṃnetā samaṣṭyai
19.2.33	pṛthivyās sadhasthād agniṃ purīṣyam aṅgirasvad ābhareti
19.2.34	purīṣāyatano vā agniḥ
19.2.35	aṅgirasa etam agre devatābhis samabharan
19.2.36	sāyatanam evainaṃ devatābhis saṃbharati
19.2.37	agniṃ purīṣyam aṅgirasvad acchema iti brūyād yena saṃgaccheta
19.2.38	sarvo vai puruṣo 'gnimān
19.2.39	vājam evāsya vṛṅkte
19.2.40	prajāpataye procyāgniś cetavyaḥ
19.2.41	rājñe procya
19.2.42	sa hi prājāpatyatamaḥ
19.2.43	iyaṃ vāva prajāpatiḥ
19.2.44	tasyā eṣa karṇo yad valmīkaḥ
19.2.45	yad valmīkavapām uddhatyābhimantrayate prajāpataya eva procyāgniṃ cinute
19.2.46	śṛṇvanty enam agniṃ cikyānam
19.2.47	asā agnim aceṣṭeti
19.2.48	karṇo hi
19.2.49	karṇāyāha
19.3.1	anv agnir uṣasām agram akhyad ity anukśātyai
19.3.2	āgatya vājy adhvānaṃ sarvā mṛdho vidhūnuta iti mṛdha evaitayāpahate
19.3.3	ākramya vājin pṛthivīm agnim iccha rucā tvam iti
19.3.4	aicchad vā etaṃ pūrvayā prajāpatiḥ
19.3.5	avindad uttarayā
19.3.6	icchaty eva pūrvayā
19.3.7	vindaty uttarayā
19.3.8	dyaus te pṛṣṭhaṃ pṛthivī sadhastham iti
19.3.9	vajrī vā aśvaḥ prājāpatyaḥ
19.3.10	lomabhir ubhayādataḥ paśūn ati dadbhir anyatodataḥ
19.3.11	vajreṇaiva bhrātṛvyam avagṛhṇāti
19.3.12	yatra vai yajñasyānurūpaṃ kriyate tat paśavo 'nurūpā jāyante
19.3.13	utkrāmodakramīd ity anurūpābhyām utkramayati
19.3.14	tasmāt paśavo 'nurūpā jāyante
19.3.15	dvābhyām
19.3.16	dvipād yajamānaḥ pratiṣṭhityai
19.3.17	yāṃ vā anagnā adhvaryur āhutiṃ juhoty andho 'dhvaryur bhavati
19.3.18	rakṣāṃsi yajñaṃ ghnanti
19.3.19	agnir vai varuṇānīr abhyakāmayata
19.3.20	tasya tejaḥ parāpatat
19.3.21	taddhiraṇyam abhavat
19.3.22	yaddhiraṇyam upāsya juhoty agnimaty eva juhoti samṛddhyai
19.3.23	nāndho 'dhvaryur bhavati
19.3.24	na rakṣāṃsi yajñaṃ ghnanti
19.3.25	jigharmy agniṃ manasā ghṛteneti
19.3.26	mano vai vācaḥ kṣepīyaḥ
19.3.27	manasaivāhutim āpnoti
19.3.28	pratikṣiyantaṃ bhuvanāni viśveti tasmād eṣa sarvāḥ prajāḥ pratyaṅ kṣiyate
19.3.29	vyaciṣṭham annaṃ rabhasaṃ vidānam ity annam evāsmai svadayati
19.3.30	ā tvā jigharmi vacasā ghṛteneti pūrvam evoditam anuvadati
19.3.31	arakṣasā manasā taj juṣethā iti rakṣasām apahatyai
19.3.32	maryaśrīs spṛhayadvarṇo agnir ity apacitim evāsmin dadhāti
19.3.33	dvābhyāṃ juhoti
19.3.34	dvipād yajamānaḥ pratiṣṭhityai
19.3.35	yajñamukhe yajñamukhe vai yajñaṃ rakṣāṃsi jighāṃsanti
19.3.36	yat parilikhati rakṣasām apahatyai
19.3.37	tisṛbhiḥ parilikhati
19.3.38	traya ime lokāḥ
19.3.39	ebhya eva lokebhyo rakṣāṃsy apahanti
19.3.40	pari vājapatiḥ kavir iti gāyatryā parilikhati
19.3.41	brahma vai gāyatrī
19.3.42	brahmaṇaivainaṃ parigṛhṇāti
19.3.43	pari tvāgne puraṃ vayam ity anuṣṭubhā
19.3.44	vāg vā anuṣṭup
19.3.45	anuṣṭup sarvāṇi chandāṃsi paribhūḥ
19.3.46	vācaiva sarvāṇi chandāṃsi parigṛhṇāti
19.3.47	tvam agne dyubhir iti triṣṭubhā
19.3.48	vīryaṃ vai triṣṭup
19.3.49	vīryeṇaivainaṃ parigṛhṇāti
19.3.50	anuṣṭubhā madhyataḥ parilikhati
19.3.51	vāg vā anuṣṭup
19.3.52	vācam eva madhyato dadhāti
19.3.53	tasmān madhyato vāg vadati
19.3.54	tejo vai gāyatrī
19.3.55	yajño 'nuṣṭup
19.3.56	indriyaṃ triṣṭup
19.3.57	tejasā caivendriyeṇa ca yajñam ubhayata ātman parigṛhṇāti
19.4.1	sāvitrābhyāṃ khanati prasūtyai
19.4.2	dhūmam eva pūrveṇa vindati jyotir uttareṇa
19.4.3	dvābhyām
19.4.4	dvipād yajamānaḥ pratiṣṭhityai
19.4.5	apāṃ pṛṣṭham asi yonir agner iti puṣkaraparṇam ādatte
19.4.6	apāṃ hy etat pṛṣṭhaṃ yonir agneḥ
19.4.7	puṣkaraparṇena saṃbharati
19.4.8	svenaivainaṃ yoninā saṃbharati śāntyā anuddāhāya
19.4.9	kṛṣṇājinena saṃbharati
19.4.10	yajño vai kṛṣṇājinam
19.4.11	yajñenaiva yajñaṃ saṃbharaty askandāya
19.4.12	na hi yajñe yajñas skandati
19.4.13	etad vai brahmaṇo rūpaṃ yat kṛṣṇājinam
19.4.14	brahmaṇā caivainam ṛksāmābhyāṃ ca saṃbharati
19.4.15	śarma ca sthaḥ
19.4.16	varma ca stha iti saṃstṛṇāti
19.4.17	iyaṃ vai puṣkaraparṇam
19.4.18	asau kṛṣṇājinam
19.4.19	ime evaitat saṃstṛṇāti
19.4.20	acchidre bahule ubhe ity acchidre hīme bahule ubhe
19.4.21	vyacasvatī iti tasmād ime vyacasvatī
19.4.22	bhartam agniṃ purīṣyam iti purīṣyo hy eṣa
19.4.23	saṃvasāthāṃ svarvidau samīcī urasā tmaneti tasmād ime nānā satī samīcī
19.4.24	agnim antar bhariṣyantī jyotiṣmantam ajasram id iti jyotir evāsminn ajasraṃ dadhāti
19.4.25	purīṣyo 'si viśvabharā iti purīṣyo hy eṣa viśvabharāḥ
19.4.26	atharvā tvā prathamo niramanthad agna iti prajāpatir vā atharvā
19.4.27	prajāpatir etam agre 'manthat
19.4.28	prajāpatir evainaṃ janayati
19.4.29	tam u tvā dadhyaṅṅ ṛṣir iti
19.4.30	dadhyaṅ vā ātharvaṇas tejasvy āsīt
19.4.31	tenaivainaṃ saṃbharati
19.4.32	tam u tvā pāthyo vṛṣeti pūrvam evoditam anuvadati
19.4.33	catasṛbhis saṃvapati
19.4.34	catvāri vai chandāṃsi
19.4.35	chandobhir evainaṃ saṃvapati
19.4.36	gāyatrībhir brāhmaṇasya saṃvapet
19.4.37	gāyatro hi brāhmaṇaḥ
19.4.38	triṣṭubbhī rājanyasya
19.4.39	traiṣṭubho hi rājanyaḥ
19.4.40	jagatībhir vaiśyasya
19.4.41	jāgato hi vaiśyaḥ
19.4.42	yathāchandasam eva
19.4.43	ubhayībhis saṃvaped yaṃ kāmayeta vasīyān syād iti
19.4.44	tejo vai gāyatrī
19.4.45	indriyaṃ triṣṭup
19.4.46	tejaś caivāsminn indriyaṃ ca samīcī dadhāti
19.4.47	aṣṭābhis saṃvapati
19.4.48	aṣṭākṣarā gāyatrī
19.4.49	gāyatro 'gniḥ
19.4.50	yāvān evāgnis taṃ saṃbharati
19.4.51	sīda hotar iti devatā evāsmin saṃsādayati ni hoteti manuṣyān eva saṃsīdasveti vayāṃsy eva
19.4.52	janiṣṭa hi jenyo agre ahnām iti devamanuṣyān evāsmin saṃsannān prajanayati
19.5.1	apo devīr upa sṛja madhumatīr ity oṣadhīnāṃ pratiṣṭhityai
19.5.2	tāsām āsthānād ujjihatām oṣadhayas supippalā iti tasmād oṣadhayaḥ phalaṃ gṛhṇanti
19.5.3	saṃ te vāyur mātariśvā dadhātv iti tasmād vāyur vṛṣṭiṃ vahati
19.5.4	prāṇo vai vāyuḥ
19.5.5	prāṇam evāsmin dadhāti
19.5.6	tasmai deva vaṣaḍ astu tubhyam iti
19.5.7	ṣaḍ vā ṛtavaḥ
19.5.8	ṛtuṣv eva vṛṣṭiṃ dadhāti
19.5.9	tasmād ṛtumṛtuṃ varṣati
19.5.10	yat pratyakṣaṃ vaṣaṭkuryād yātayāmā vaṣaṭkāras syāt
19.5.11	yan na vaṣaṭkuryād rakṣāṃsi yajñaṃ hanyuḥ
19.5.12	tasmai deva vaṣaḍ astu tubhyam iti
19.5.13	parokṣaṃ na yātayāmā vaṣaṭkāro bhavati
19.5.14	na rakṣāṃsi yajñaṃ ghnanti
19.5.15	yad ājyena juhuyācchucā pṛthivīm arpayet
19.5.16	apo ninayati śāntyā anuddāhāya
19.5.17	sujāto jyotiṣeti etarhi vā eṣa jāyate yarhi saṃbhriyate
19.5.18	jāta evāsmiñ jyotir dadhāti
19.5.19	śarma varūtham āsadat svar iti brahma vai śarma varūtham
19.5.20	brahmaṇy evainaṃ pratiṣṭhāpayati
19.5.21	vāso agne viśvarūpaṃ saṃvyayasva vibhāvasa iti chandāṃsi vā agner vāsaḥ
19.5.22	chandobhir evainaṃ paridadhāti
19.5.23	anuṣṭub vā agneḥ priyā tanūḥ
19.5.24	priyayaivainaṃ tanvā paridadhāti
19.5.25	veduko vāso bhavati ya evaṃ veda
19.5.26	varuṇamenir vā eṣa upanaddhaḥ
19.5.27	ud u tiṣṭha svadhvarordhva ū ṣu ṇa ūtaya ity ūrdhvām eva varuṇamenim utsuvati
19.5.28	dvābhyām
19.5.29	dvipād yajamānaḥ pratiṣṭhityai
19.5.30	sa jāto garbho asi rodasyor itīme vai rodasī
19.5.31	anayor eṣa garbhaḥ
19.5.32	anayor evainaṃ pratiṣṭhāpayati
19.5.33	agne cārur vibhṛta oṣadhīṣv iti tasmād agnis sarvā anv oṣadhīḥ
19.5.34	pra mātṛbhyo adhi kanikradad gā ity oṣadhayo vā etasya mātaraḥ
19.5.35	tābhya evainam adhipraṇayati
19.5.36	sthiro bhava vīḍvaṅga iti gardabha eva sthemānaṃ dadhāti
19.5.37	tasmād eṣa paśūnāṃ bhārabhāritamaḥ
19.5.38	śivo bhava prajābhyo mānuṣībhyas tvam aṅgira ity abhi vā eṣa etarhi prajāś śocayati śāntyai
19.5.39	mā dyāvāpṛthivī abhiśuco māntarikṣaṃ mā vanaspatīn ity ebhya evainaṃ lokebhyaś śamayati
19.5.40	praitu vājī kanikradad iti samaṣṭyai
19.5.41	mā pādy āyuṣaḥ pureti āyur evāsmin dadhāti
19.5.42	tasmād gardabhas sarvam āyur eti
19.5.43	tasmād gardabhe pramīte bibhyati
19.5.44	vṛṣāgniṃ vṛṣaṇaṃ bharann iti vṛṣā hy eṣa vṛṣāṇaṃ bharati
19.5.45	apāṃ garbhaṃ samudriyam ity apāṃ hy eṣa garbhas samudriyaḥ
19.5.46	agna āyāhi vītaya ity agninā vai devā idam agre vyāyan vītyai
19.5.47	pracyuto vā eṣa etarhy āyatanād agataḥ pratiṣṭhāṃ sa yajamānaṃ caivādhvaryuṃ ca dhyāyati
19.5.48	ṛtaṃ satyam ṛtaṃ satyam itīyaṃ vā ṛtam
19.5.49	asau satyam
19.5.50	anayor evainaṃ pratiṣṭhāpayati
19.5.51	oṣadhayaḥ pratigṛhṇītāgnim etaṃ śivam āyantam abhy atra yuṣmān ity oṣadhayo vā etasya bhāgadheyam
19.5.52	tābhir evainaṃ samyañcaṃ dadhāti
19.5.53	atho yābhya enaṃ pracyāvayati tāsv enaṃ pratiṣṭhāpayati
19.5.54	puṣpavatīs supippalā iti tasmād oṣadhayaḥ phalaṃ gṛhṇanti
19.5.55	dvābhyām upāvaharati
19.5.56	dvipād yajamānaḥ pratiṣṭhityai
19.5.57	vi pājaseti visraṃsayati
19.5.58	varuṇamenim eva viṣyati
19.5.59	āpo hi ṣṭhā mayobhuva ity apa upasṛjati
19.5.60	āpaś śāntāḥ
19.5.61	śāntābhir evāsya śucaṃ śamayati
19.5.62	tisṛbhiḥ
19.5.63	trivṛd vā agniḥ
19.5.64	yāvān evāgnis tasya śucaṃ śamayati
19.5.65	ajalomais saṃsṛjati
19.5.66	eṣā vā agneḥ priyā tanūr yad ajā
19.5.67	priyayaivainaṃ tanvā saṃsṛjati
19.5.68	śarkarābhiḥ
19.5.69	dhṛtyai
19.5.70	armyaiḥ kapālais saṃsṛjati
19.5.71	āraṇyān eva paśūñ śucārpayati
19.5.72	yad grāmyais saṃsṛjed grāmyān paśūñ śucārpayet
19.5.73	tasmād ete samāvat paśūnāṃ prajāyamānānāṃ kaniṣṭhāḥ
19.5.74	śucā hy eta ṛtāḥ
19.6.1	mitras saṃsṛjya pṛthivīm iti varuṇamenir vā eṣā
19.6.2	mitreṇaiva varuṇamenim upaiti
19.6.3	rudrās saṃsṛjya pṛthivīṃ saṃsṛṣṭāṃ vasubhī rudrair ity etābhir vā etāṃ devatābhiḥ prajāpatis samasṛjat
19.6.4	tābhir evaināṃ saṃsṛjati
19.6.5	prānyair yacchati
19.6.6	anv anyair mantrayate
19.6.7	mithunam eva karoti
19.6.8	atho madhyata eva yajñasyāśiṣam avarunddhe
19.6.9	makhasya śiro 'sīti yajño vai makhaḥ
19.6.10	yajñasyaiva śiraḥ karoti
19.6.11	vasavas tvā kurvantu gāyatreṇa cchandasety etābhir vā etāṃ devatābhiḥ prajāpatir akarot
19.6.12	tābhir evaināṃ karoti
19.6.13	tryuddhiṃ karoti
19.6.14	traya ime lokāḥ
19.6.15	imān eva lokān āpnoti
19.6.16	pañcoddhiṃ karoti
19.6.17	pāṅkto yajñaḥ
19.6.18	yajñam evāvarunddhe
19.6.19	dhārayā mayi prajām ity āśīr evaiṣā chandasāṃ dohaḥ
19.6.20	aratnimātrīṃ kuryāt
19.6.21	puruṣeṇa vai yajñas saṃmitaḥ
19.6.22	yajñapuruṣā saṃmitām
19.6.23	yāvad bāhubhyāṃ paryāpnuyāt tāvatīṃ kuryāt
19.6.24	etāvad vai puruṣe vīryam
19.6.25	vīryeṇa saṃmitām
19.6.26	prādeśamātrīṃ kuryāt
19.6.27	etāvad vai mukham
19.6.28	mukhaṃ devānām agniḥ
19.6.29	mukhena saṃmitām
19.6.30	aparimitāṃ kuryād aparimitasyāvaruddhyai
19.6.31	catusstanāṃ kuryād adityā dohāya
19.6.32	ṣaṭstanām ṛtūnāṃ dohāya
19.6.33	aṣṭāstanāṃ gāyatryā dohāya
19.6.34	dvistanāṃ dyāvāpṛthivyor dohāya
19.6.35	navāśrim abhicaraṇīyāṃ kuryāt
19.6.36	trivṛd vajraḥ
19.6.37	vajram eva bhrātṛvyāya praharati
19.6.38	adityā rāsnāsy aditis te bilaṃ gṛhṇātv iti yajuṣā bilaṃ karoti
19.6.39	ayajuṣā hi manuṣyāḥ kurvanti
19.6.40	mānuṣeṇaivaināṃ pātreṇa vyāvartayanti
19.6.41	yad vā eṣā purā paktor bhidyetārtiṃ yajamāna ārcheddhanyetāsya yajñaḥ
19.6.42	kṛtvāya sā mahīm ukhām iti devatābhya evaināṃ samprayacchati
19.6.43	vasavas tvā dhūpayantu gāyatreṇa cchandasety etābhir vā etāṃ devatābhiḥ prajāpatir adhūpayat
19.6.44	tābhir evaināṃ dhūpayati
19.6.45	aśvaśakena dhūpayati
19.6.46	prājāpatyo vā aśvaḥ
19.6.47	yajñaḥ prajāpatiḥ sayonitvāya
19.6.48	saptabhir dhūpayati
19.6.49	śiro vā etad yajñasya yad ukhā
19.6.50	sapta prāṇāḥ
19.6.51	śīrṣann eva prāṇān dadhāti
19.6.52	tasmāt sapta śīrṣaṇyāḥ prāṇāḥ
19.7.1	aditis tvā devī viśvadevyāvatītīyaṃ vā aditiḥ
19.7.2	adityaivādityāṃ khanaty asyā akrūraṃkārāya
19.7.3	na hi svas svaṃ hinasti
19.7.4	devānāṃ tvā patnīr iti devānāṃ vā etāṃ patnīr agre 'trādadhuḥ
19.7.5	tābhir evaināṃ dadhāti
19.7.6	dhiṣaṇās tveti vidyā vai dhiṣaṇā
19.7.7	vidyayaivainām abhīnddhe
19.7.8	varutrīs tveti hotrā vai varutrīḥ
19.7.9	hotrābhir evaināṃ śrapayati
19.7.10	gnās tveti cchandāṃsi vai gnāḥ
19.7.11	chandobhir evaināṃ pacati
19.7.12	janayas tvācchinnapatrā iti devānāṃ vai patnīr janayas tā etām agre 'pacan
19.7.13	tābhir evaināṃ pacati
19.7.14	dviṣ pacantv ity āha
19.7.15	tasmād dvis saṃvatsarasya sasyaṃ pacyate
19.7.16	ṣaḍbhiḥ pacati
19.7.17	ṣaḍ vā ṛtavaḥ
19.7.18	ṛtubhir etāṃ devānāṃ patnīr apacan
19.7.19	tair evaināṃ pacati
19.7.20	varuṇamenir vā eṣābhīddhā
19.7.21	mitrasya carṣaṇīdhṛta iti mitreṇaiva varuṇamenim upaiti
19.7.22	devas tvā savitodvapatv iti sāvitryodvapati prasūtyai
19.7.23	avyathamānā pṛthivyām āśā diśa āpṛṇeti tasmād agnis sarvā diśo vibhāti
19.7.24	uttiṣṭha bṛhatī bhavordhvā tiṣṭha dhruvā tvam iti dṛṃhaty evainam
19.7.25	yad vā eṣā bhidyetārtiṃ yajamāna ārcheddhanyetāsya yajñaḥ
19.7.26	mitraitāṃ ta ukhāṃ paridadāmīti brahma vai mitraḥ
19.7.27	brahmaṇa evaināṃ paridadāti
19.7.28	yadi bhidyeta taiḥ kapālais saṃsṛjyānyāṃ kuryāt
19.7.29	saiva tato yajñasya niṣkṛtiḥ
19.7.30	vasavas tvāchṛndantu gāyatreṇa cchandaseti cchandobhir vā eṣā kriyate
19.7.31	chandobhir dhūpyate
19.7.32	chandobhiḥ pacyate
19.7.33	chandāṃsy eva cchandobhir ācchṛndanti svenāyatanena
19.7.34	asuryaṃ vai pātram anāchṛṇṇam
19.7.35	yad ācchṛṇatti devatraiva karoti
19.7.36	ajakṣīreṇācchṛṇatti
19.7.37	sā hy āgneyītamā samṛddhyai
19.7.38	atho parameṇaiva payasā
19.8.1	athaite 'gnibhyaḥ kāmebhyaḥ paśava ālabhyante
19.8.2	kāmā vā agnayaḥ
19.8.3	sarvān evaitaiḥ kāmān abhijayati
19.8.4	sarvān kāmān spṛṇoti
19.8.5	yat paśūn nālabhetānavaruddhā asya paśavas syuḥ
19.8.6	yat saṃsthāpayed yātayāmāni śīrṣāṇi syuḥ
19.8.7	yan na saṃsthāpayed yajñaṃ vicchindyāt
19.8.8	yat paśūn ālabhate tenaiva paśūn avarunddhe
19.8.9	yat paryagnikṛtān utsṛjati śīrṣṇām ayātayāmatvāya
19.8.10	ekena saṃsthāpayati yajñasya saṃtatyā avicchedāya
19.8.11	prājāpatyena
19.8.12	yajño vai prajāpatiḥ
19.8.13	yajña eva yajñaṃ pratiṣṭhāpayati
19.8.14	na yajñaṃ vicchinatti
19.8.15	aindrā vā ete paśavo ye muṣkarāḥ
19.8.16	yad aindrās santo 'gnibhya ālabhyante devatābhyas samadaṃ karoti
19.8.17	āgneyīs triṣṭubho yājyānuvākyāḥ kuryāt
19.8.18	aindrīr vai triṣṭubhaḥ
19.8.19	tenaivaindrāḥ kriyante
19.8.20	na devatābhyas samadaṃ karoti
19.8.21	athaiṣa vāyavyaś śvetas tūparaḥ
19.8.22	sarvān vā eṣa paśūn praty ālabhyate
19.8.23	yat tūparo 'śvaṃ tena paśūnāṃ praty ālabhyate
19.8.24	yacchmaśruṇaḥ puruṣaṃ tena
19.8.25	yad aṣṭāśapho 'ṣṭāśaphān paśūṃs tena
19.8.26	niyutvatī yājyānuvākye kuryād yajamānasya dhṛtyā anunmādāya
19.8.27	yan na niyutvatī syātām ud vā mādyed yajamānaḥ pra vā patet
19.8.28	vāyumatī śukravatī
19.8.29	vāyur vā agnes tejaḥ
19.8.30	tasmād yadriyaṅ vāto vāti tad agnir anveti
19.8.31	svam eva tat tejo 'nveti
19.8.32	vāyur vai paśūnāṃ priyaṃ dhāma
19.8.33	prāṇo vāyuḥ
19.8.34	yad vāyavya etam evainam abhisaṃjānānāḥ paśava upatiṣṭhante
19.8.35	vāyavyā kāryā3 prājāpatyā3 iti mīmāṃsante
19.8.36	yad vāyavyāṃ kuryāt prajāpater iyāt
19.8.37	yat prājāpatyāṃ vāyor iyāt
19.8.38	ya eva kaś cāgnau paśur ālabhyate tasyāgnaye vaiśvānarāya puroḍāśaṃ kuryāt
19.8.39	yad vāyavyaḥ paśus tena vāyor naiti
19.8.40	yat prājāpatyaḥ puroḍāśas tena prajāpater naiti
19.8.41	yad dvādaśakapālo dvādaśamāsas saṃvatsaras saṃvatsaro 'gnir vaiśvānaraḥ
19.8.42	tena vaiśvānaratvān naiti
19.9.1	āgnāvaiṣṇavam ekādaśakapālaṃ nirvapati
19.9.2	agnir vai sarvā devatāḥ
19.9.3	viṣṇur yajñaḥ
19.9.4	devatāś caiva yajñaṃ cālabhate
19.9.5	mukhaṃ vai devānām agniḥ paro 'nto viṣṇuḥ
19.9.6	yajñasyaivāntau samagrahīt
19.9.7	athādityebhyo ghṛte caruḥ
19.9.8	ādityā vā ita uttamā amuṃ lokam āyan
19.9.9	ādityā imāḥ prajā ādityānāṃ nediṣṭhinīḥ
19.9.10	svām eva devatām upaiti
19.9.11	ghṛte bhavati
19.9.12	ghṛtabhāgā hy ādityāḥ
19.9.13	athāgnaye vaiśvānarāya dvādaśakapālaḥ
19.9.14	saṃvatsaro vā agnir vaiśvānaraḥ
19.9.15	dvādaśamāsas saṃvatsaraḥ saṃvatsarasyāptyai
19.9.16	yo 'yonim agniṃ cinute yajamānasya yonim anu praviśati
19.9.17	sa enaṃ nirdahati
19.9.18	saṃvatsaro vā agnir vaiśvānaraḥ
19.9.19	saṃvatsaro 'gner yoniḥ
19.9.20	yad agnaye vaiśvānarāya yonimantam evainaṃ cinute
19.9.21	eṣā vā agneḥ priyā tanūr yā vaiśvānarī
19.9.22	yad agnaye vaiśvānarāya priyāyā evāsya tanve haviṣkṛtvā priyāṃ tanvam ādatte
19.9.23	kāmo vā agnir vaiśvānaraḥ
19.9.24	yad agnaye vaiśvānarāya nirvapaty aśnute taṃ kāmaṃ yasmai kāmāya dīyate
19.9.25	yad dvādaśakapālo dvādaśamāsas saṃvatsaraḥ
19.9.26	yā vai prajā bhraṃśante saṃvatsarāt tā bhraṃśante
19.9.27	yāḥ pratitiṣṭhanti saṃvatsare tāḥ pratitiṣṭhanti
19.9.28	saṃvatsara eva pratiṣṭhāyāgniṃ bibharti
19.10.1	ṣaḍ ādhītayajūṃṣi juhoti
19.10.2	ṣaḍ vā ṛtavaḥ
19.10.3	ṛtubhir evainaṃ dīkṣayati
19.10.4	ṛtubhir asyā vīryam udyacchate
19.10.5	saptaitāni juhoti
19.10.6	sapta prāṇāḥ
19.10.7	prāṇair evainaṃ dīkṣayati
19.10.8	nānā juhoti
19.10.9	tasmān nānāvīryāḥ prāṇāś cakṣuś śrotraṃ vāk
19.10.10	anuṣṭubhottamaṃ juhoti
19.10.11	vāg vā anuṣṭup
19.10.12	vācam evottamāṃ dadhāti
19.10.13	tasmād vāk prāṇānām uttamā vihitaṃ vadati
19.10.14	anuṣṭub vai sarvāṇi cchandāṃsi
19.10.15	paśavaś chandāṃsi
19.10.16	annaṃ paśavaḥ
19.10.17	paśūn evānnādyam avarunddhe
19.10.18	yaj jyotiṣi pravṛṇakti bhūtaṃ tenāvarunddhe yad aṅgāreṣu bhaviṣyat tena
19.10.19	aṅgāreṣu pravṛjyā
19.10.20	bhaviṣyaddhi bhūyo bhūtāt
19.10.21	mā su bhitthā mā su riṣa iti dṛṃhaty evainām
19.10.22	ariṣṭā tvam udihi yajñe asminn iti samaṣṭyai
19.10.23	dvābhyāṃ pravṛṇakti
19.10.24	dvipād yajamānaḥ pratiṣṭhityai
19.10.25	parīdhyā bubhūṣataḥ
19.10.26	garbho dīkṣitaḥ
19.10.27	ata iva vā eṣa bhavati
19.10.28	ata evainaṃ janayati
19.10.29	mathitvā gataśrer avadadhyāt
19.10.30	bhūto hi sa
19.10.31	svām eva devatām upaiti
19.10.32	anyata āhṛtyāvadadhyād yaṃ kāmayeta bhrātṛvyam asmai janayeyam iti / bhrātṛvyam evāsmai janayati
19.10.33	bhṛjjanād avadadhyād annakāmasya
19.10.34	bhṛjjane vā annaṃ kriyate
19.10.35	sayony evānnam avarunddhe
19.10.36	yo vṛkṣa upari dīpyeta tasyāvadadhyāt svargakāmasya
19.10.37	eṣa vā agnīnāṃ svargyaḥ svargasya lokasya samaṣṭyai
19.10.38	drvannas sarpirāsutir iti kṛmukam ullikhitaṃ ghṛtenāktvāvadadhāti
19.10.39	agner vai priyā tanūs tayā kṛmukaṃ prāviśat
19.10.40	tejo ghṛtam
19.10.41	priyām evāsya tanvaṃ tejasā samanakti
19.10.42	muñjān avadadhāti
19.10.43	ūrg vai muñjāḥ
19.10.44	ūrjam evāsmā apidadhāti
19.10.45	parasyā adhi saṃvata ity audumbarīm
19.10.46	ūrg vā udumbaraḥ
19.10.47	ūrjam evāsmā apidadhāti
19.10.48	paramasyāḥ parāvata iti vaikaṅkatīm
19.10.49	agner vai sṛṣṭasya vikaṅkataṃ bhā ārchat
19.10.50	tad evāvarunddhe
19.10.51	yad agne kāni kāni ceti
19.10.52	na ha sma vai purāgnir aparaśuvṛkṇaṃ dahati
19.10.53	tad asmā etābhiḥ prayoga ṛṣir asvadayat
19.10.54	yad etābhis samidha ādadhātīdhmam evāsmai svadayati
19.10.55	svaditam asyānnaṃ bhavati ya evaṃ veda
19.10.56	chandāṃsi vā agner yoniḥ
19.10.57	yac chandobhir ādadhāti svenaivainaṃ yoninānubibharti
19.10.58	rātrīṃ rātrīm aprayāvaṃ bharanta ity āśiṣam evāśāste
19.10.59	nābhā pṛthivyās samidhāno agnim iti pṛtanā evaitayā jayati
19.10.60	yās senā abhītvarīr ity agniṃ vai jātaṃ rakṣāṃsy ajighāṃsan
19.10.61	te devā etā ṛco 'paśyan
19.10.62	tābhir asmād rakṣāṃsy apāghnan
19.10.63	yad etābhis samidha ādadhāti rakṣasām apahatyai
19.10.64	athaitan mālimlavam
19.10.65	devāś ca vā asurāś cāspardhanta
19.10.66	te devā etan mālimlavam apaśyan
19.10.67	tenāsurān abhyabhavan
19.10.68	yad etena samidha ādadhāti bhrātṛvyasyābhibhūtyai
19.10.69	tasmād yāṃ samām agniṃ cinvanti grāhukās stenaṃ bhavanti
19.10.70	yās senā abhītvarīr ity audumbarīm
19.10.71	devā vai yatrorjaṃ vyabhajanta tata udumbaro 'jāyata
19.10.72	jātāyaivāsmā ūrjam apidadhāti
19.10.73	daṃṣṭrābhyāṃ malimlūn agna ity āśvatthīm
19.10.74	eṣa vai vanaspatīnāṃ sapatnasāho vijityai
19.10.75	yarhi daṃṣṭrābhyām iti brūyād yaṃ dviṣyāt taṃ manasā dhyāyet
19.10.76	mano vai vācaḥ kṣepīyaḥ
19.10.77	āhutim evainaṃ bhūtām agnaye 'pidadhāti
19.10.78	ye janeṣu malimlava iti vaikaṅkatīm
19.10.79	agner vai sṛṣṭasya vikaṅkataṃ bhā ārchat
19.10.80	tad evāvarunddhe
19.10.81	yo asmabhyam arātīyād iti śamīmayīm śāntyai
19.10.82	nindād yo asmān dipsāc ceti
19.10.83	tasmād agnicito nāślīlaṃ kīrtayet
19.10.84	saṃśitaṃ me brahmeti brahmaṇaiva kṣatraṃ saṃśyati kṣatreṇa brahma
19.10.85	tasmād brahmapurohitaṃ kṣatram aty anyāni kṣatrāṇi
19.10.86	tasmād brahma kṣatravad aty anyān brāhmaṇān
19.10.87	ud eṣāṃ bāhū atiram ud varco atho balam ity āśiṣam evāśāste
19.10.88	kṣiṇomi brahmaṇāmitrān unnayāmi svāṁ aham iti yathāyajuḥ
19.11.1	dṛśāno rukma urviyā vyadyaud iti rukmaṃ pratimuñceta
19.11.2	mṛtyur vā agnir amṛtaṃ hiraṇyam
19.11.3	amṛtenaiva mṛtyor antardhatte
19.11.4	ekaviṃśatinirbādho bhavati pratiṣṭhityai
19.11.5	ekaviṃśatir devalokāḥ
19.11.6	tebhya eva bhrātṛvyaṃ nirbādhate
19.11.7	bahiṣṭān nirbādhaṃ kuryāt
19.11.8	asmād evainaṃ lokān nirbādhate
19.11.9	ubhayataḥ paryasyati pratimuñcamānaḥ
19.11.10	ubhābhyām evainaṃ lokābhyāṃ nirbhajati
19.11.11	naktoṣāsety ahorātrābhyām evainaṃ parigṛhṇāti
19.11.12	devā agniṃ dhārayan draviṇodā iti
19.11.13	prāṇā vai devā draviṇodāḥ
19.11.14	prāṇair evainaṃ dādhāra
19.11.15	ṣaḍudyāmaṃ śikyaṃ bhavati
19.11.16	ṣaḍ vā ṛtavaḥ
19.11.17	ṛtubhir evainaṃ parigṛhṇāti
19.11.18	dvādaśodyāmaṃ bhavati
19.11.19	dvādaśa māsās saṃvatsaraḥ
19.11.20	saṃvatsareṇaivainaṃ parigṛhṇāti
19.11.21	mauñjaṃ bhavati
19.11.22	ūrg vai muñjāḥ
19.11.23	ūrjainaṃ parigṛhṇāti
19.11.24	nādhonābhi bibhṛyāt
19.11.25	agnir asya reto nirdahet
19.11.26	ūrdhvaṃ nābhyā bibhṛyāt
19.11.27	ūrdhvaṃ nābhyās sadevam
19.11.28	agnis sarvā devatāḥ
19.11.29	sadeva eva devatā bibharti
19.11.30	viśvā rūpāṇīti sāvitryā pratimuñcate prasūtyai
19.11.31	āsīnaḥ pratimuñcate
19.11.32	tasmād āsīnāḥ prajāḥ prajāyante
19.11.33	suparṇo 'si garutmān iti
19.11.34	agner vā ete saṃbhārāḥ
19.11.35	agnim evaitais saṃbharati
19.11.36	etad vā agneḥ priyaṃ dhāma
19.11.37	tad evāvarunddhe
19.11.38	divaṃ gaccha svaḥ pateti svargasya lokasya samaṣṭyai
19.11.39	asurāṇāṃ vā ime lokā āsan
19.11.40	te devā viṣṇum abruvan
19.11.41	yāvad ayaṃ kumāro vikramate tāvan no datteti
19.11.42	sa sakṛd evemāṃ vyakramata gāyatrīṃ chandaḥ
19.11.43	sakṛd antarikṣaṃ triṣṭubhaṃ chandaḥ
19.11.44	sakṛd divaṃ jagatīṃ chandaḥ
19.11.45	sakṛd diśo 'nuṣṭubhaṃ chandaḥ
19.11.46	te devā imāṃllokān asurāṇām avindanta
19.11.47	tato devā abhavan parāsurā abhavan
19.11.48	ya evaṃ vidvān prakramān prakrāmatīmān eva lokān bhrātṛvyasya vindate
19.11.49	bhavaty ātmanā
19.11.50	parāsya bhrātṛvyo bhavati
19.11.51	akrandad agnir ity etayā vai vatsaprīr bhālandano 'gneḥ priyaṃ dhāmāvārunddha
19.11.52	agner evaitayā priyaṃ dhāmāvarunddhe
19.11.53	agne 'bhyāvartinn agne aṅgiraḥ punar ūrjā saha rayyeti punar eti
19.11.54	tasmād grāmyāḥ paśavas sāyam araṇyād grāmam āyānti
19.11.55	catasṛbhiḥ
19.11.56	catuṣpādā hi paśavaḥ
19.11.57	dakṣiṇā paryāvartate
19.11.58	tasmād dakṣiṇo 'rdha ātmano vīryāvattaraḥ
19.11.59	ā tvāhārṣam ity ā hy enaṃ harati
19.11.60	viśas tvā sarvā vāñchantv asme rāṣṭram adhiśrayeti
19.11.61	yaṃ kāmayeta rāṣṭraṃ syād iti taṃ manasā dhyāyet
19.11.62	rāṣṭram eva bhavati
19.11.63	ud uttamaṃ varuṇa pāśam asmad iti śunaśśepo vā etām ājīgartir varuṇagṛhīto 'paśyat
19.11.64	tayā vai sa varuṇapāśād amucyata
19.11.65	varuṇapāśam evaitayā pramuñcate
19.11.66	agre bṛhann uṣasām ūrdhvo asthād iti
19.11.67	pāpmā vai tamaḥ
19.11.68	pāpmānam evaitayāpahate
19.11.69	haṃsaś śuciṣad iti sāptāny evaitayā prīṇāti
19.11.70	sad iti
19.11.71	abhipūrvam evainaṃ sati pratiṣṭhāpayati
19.11.72	āsandyāṃ sādayati
19.11.73	sūyate vā eṣo 'gnīnāṃ ya ukhāyāṃ bhriyate
19.11.74	tasmād āsandyāṃ sādayati
19.11.75	yad adhas sādayet prapādukā garbhās syuḥ
19.11.76	upari sādayati garbhāṇāṃ dhṛtyā aprapādāya
19.11.77	tisṛbhir upatiṣṭhate
19.11.78	trayaḥ prāṇāḥ prāṇo vyāno 'pānaḥ
19.11.79	tān eva yajamāne dadhāti
19.11.80	traya ime lokāḥ
19.11.81	eṣv eva lokeṣv ṛdhnoti
19.12.1	athaitad vātsapram
19.12.2	etena vai vatsaprīr bhālandano 'gneḥ priyaṃ dhāmāvārunddha
19.12.3	agner evaitena priyaṃ dhāmāvarunddhe
19.12.4	etena vai sa ṛṣīṇām adhivādam apājayat
19.12.5	pāpmānam evaitenādhivādam apajayati
19.12.6	etena vai so 'bhiśastīr ajayat
19.12.7	abhiśastīr eva jayati ya evaṃ vidvān etenopatiṣṭhate
19.12.8	yat prakramān prakrāmati yāmaṃ tena dādhāra yad upatiṣṭhate kṣemaṃ tena
19.12.9	pūrvedyuḥ prakrāmati
19.12.10	aparedyur upatiṣṭhate
19.12.11	tasmād yāme 'nyāsāṃ prajānāṃ manaḥ kṣeme 'nyāsām
19.12.12	tasmād yāyāvaraḥ kṣemasyeśe
19.12.13	tasmād yāyāvaraḥ kṣemyam adhyavasyati
19.12.14	ekādaśaṃ bhavati
19.12.15	ekādaśākṣarā triṣṭup
19.12.16	vīryaṃ triṣṭup
19.12.17	vīryam evāvarunddhe
19.12.18	ekeṣaṃ vai purā na āsīt
19.12.19	tata etad ṛṣayo 'gnaye dvīṣam ādhānam apaśyan
19.12.20	tasmād dvīṣam agnaya ādhānaṃ kurvanti
19.12.21	tām idam anukṛtiṃ dvīṣam anaḥ kriyate
19.12.22	ud u tvā viśve devā iti prāṇā vai viśve devāḥ
19.12.23	prāṇair evainam udyacchate
19.12.24	manuṣyā vai viśve devāḥ
19.12.25	manuṣyair evainam udyacchate
19.12.26	agne bharantu cittibhir iti yasmā evainaṃ cittāyodyacchate tenainaṃ samardhayati
19.12.27	pred agne jyotiṣmān yāhīty abhi vā eṣa etarhi prajāś śocayati śāntyai
19.12.28	akrandad agnir ity anumantrayeta yadi kṣvedet
19.12.29	krandataiva hy anasā vahanti
19.12.30	tasmād anasvī ca rathī cātithīnām apacitatamau
19.12.31	annapate annasya no dehīty annam evāsmai svadayati
19.12.32	anamīvasya śuṣmiṇa iti
19.12.33	ayakṣmasyety evaitad āha
19.12.34	prapra dātāraṃ tāriṣa ūrjaṃ no dhehi dvipade catuṣpada ity āśiṣam evāśāste
19.12.35	samidhāgniṃ duvasyateti ghṛtenāktvā samidham ādadhāti
19.12.36	yathā brāhmaṇāyātithaye sarpiṣvantaṃ pacaty evam eva tat
19.12.37	gāyatryā brāhmaṇasyādadhyāt
19.12.38	gāyatro hi brāhmaṇaḥ
19.12.39	triṣṭubhā rājanyasya
19.12.40	traiṣṭubho hi rājanyaḥ
19.12.41	jagatyā vaiśyasya
19.12.42	jāgato hi vaiśyaḥ
19.12.43	yathāchandasam eva
19.12.44	āpo devīḥ pratigṛhṇīta bhasmaitad ity apsu bhasma pravapati
19.12.45	āpo vā agner yoniḥ
19.12.46	svam evainaṃ yoniṃ gamayati
19.12.47	tisṛbhiḥ
19.12.48	trivṛd vā agniḥ
19.12.49	yāvān evāgnis taṃ pratiṣṭhāṃ gamayati
19.12.50	parā vā eṣo 'gniṃ vapati yo 'psu bhasma pravapati
19.12.51	saṃsṛjya mātṛbhiṣ ṭvaṃ jyotiṣmān punar āsada iti jyotir evāsmin dadhāti
19.12.52	ūrjā vā eṣa paśubhir vyṛdhyate yo 'psu bhasma pravapati
19.12.53	punar ūrjā saha rayyeti punar evorjaṃ paśūn avarunddhe
19.12.54	bodhā me asya vacaso yaviṣṭheti tasmāt prajās suṣupuṣīḥ prabudhyante
19.12.55	sa bodhi sūrir maghaveti tasmāt paśavaḥ prertvānaś caritvā punar etya yathālokaṃ niṣīdanti
19.12.56	dvābhyām
19.12.57	dvipād yajamānaḥ pratiṣṭhityai
20.1.1	apeta vīta vi ca sarpatāta iti devayajanam adhyavasyati
20.1.2	yo vā asyā adhipatiṃ devayajanam aniryācyāgniṃ cinute yamāya te 'gnayaś cīyante
20.1.3	yamo 'syā adhipatiḥ
20.1.4	yamam evāsyā adhipatiṃ devayajanaṃ niryācyātmane 'gniṃ cinute
20.1.5	iṣvagreṇa ha vā asyā anāmṛtam icchanto na vividuḥ
20.1.6	yad etena devayajanam adhyavasyaty asyā evānāmṛte 'gniṃ cinute
20.1.7	uvāca ha sanācchava etan mā katipayathaṃ yajurāyatanād acucyavad iti
20.1.8	divaḥ priye dhāmann agniś cetavyaḥ
20.1.9	ūṣā vai divaḥ priyaṃ dhāma
20.1.10	yad ūṣān upavapati diva eva priye dhāmann agniṃ cinute
20.1.11	iṣṭakā vā etā vaiśvānarīr aparimitā yat sikatāḥ
20.1.12	yat sikatā upavapati tā evāvarunddhe
20.1.13	agner vā eṣā vaiśvānarasya priyā tanūr yat sikatāḥ
20.1.14	yat sikatā upavapati tām evāvarunddhe
20.1.15	ayaṃ so agnir ity etad viśvāmitrasya sūktam
20.1.16	etena vai viśvāmitro 'gneḥ priyaṃ dhāmāvārunddha
20.1.17	agner evaitena priyaṃ dhāmāvarunddhe
20.1.18	catasraḥ prācīr upadadhāti
20.1.19	catvāri vai chandāṃsi
20.1.20	chandobhir devās svargaṃ lokam āyan
20.1.21	teṣāṃ diśas samavlīyanta
20.1.22	ta etā diśyā apaśyan
20.1.23	tābhir diśo 'dṛṃhan
20.1.24	yad dve purastāt samīcī upadadhāti dve paścād diśāṃ vidhṛtyai
20.1.25	aṣṭā etā upadadhāti
20.1.26	aṣṭākṣarā gāyatrī
20.1.27	gāyatrī svargaṃ lokam añjasā veda
20.1.28	svargasya lokasya prajñātyai
20.1.29	aṣṭā etā upadadhāti
20.1.30	aṣṭākṣarā gāyatrī
20.1.31	gāyatro 'gniḥ
20.1.32	yāvān evāgnis taṃ cinute
20.1.33	aṣṭā etā upadhāya trayodaśa lokaṃpṛṇayopadadhāti
20.1.34	tā ekaviṃśatis sampadyante
20.1.35	ekaviṃśo vai stomānāṃ pratiṣṭhā
20.1.36	pratiṣṭhā gārhapatyaḥ
20.1.37	ekaviṃśasyaiva pratiṣṭhām anu gārhapatyena pratitiṣṭhati
20.1.38	praty agniṃ cikyānas tiṣṭhati ya evaṃ veda
20.1.39	pañcacitīkaṃ cinvīta prathamaṃ cinvānaḥ
20.1.40	pāṅkto vai yajñaḥ
20.1.41	pāṅktāḥ paśavaḥ
20.1.42	yajñaṃ caiva paśūṃś cāvarunddhe
20.1.43	tricitīkaṃ cinvīta dvitīyaṃ cinvānaḥ
20.1.44	traya ime lokāḥ
20.1.45	eṣv eva lokeṣv ṛdhnoti
20.1.46	ekacitīkaṃ cinvītottamaṃ cinvānaḥ
20.1.47	ekavṛd eva svargaṃ lokam eti
20.1.48	pañca citayaḥ
20.1.49	pañca purīṣāṇi
20.1.50	tad daśa
20.1.51	daśākṣarā virāṭ
20.1.52	annaṃ virāṭ
20.1.53	virājy evānnādye pratitiṣṭhati
20.1.54	asthi vā iṣṭakā māṃsaṃ purīṣam
20.1.55	yad iṣṭakāṃ purīṣeṇābhyūhati tasmād asthi māṃsena cchannam
20.1.56	na duścarmā bhavati ya evaṃ veda
20.1.57	samitaṃ saṃkalpethām iti saṃnivapati
20.1.58	kṣatraṃ vā etā agnīnāṃ yaś cokhāyāṃ bhriyate yaś ca cīyate
20.1.59	brahmaṇā kṣatraṃ sameti
20.1.60	brahma yajuḥ
20.1.61	brahmaṇaivainau saṃnivapati
20.1.62	caturbhis saṃnivapati
20.1.63	catvāri vai chandāṃsi
20.1.64	chandobhir evainau saṃnivapati
20.1.65	eṣā vā agneḥ priyā tanūr yac chandāṃsi
20.1.66	priyayaivainau tanvā saṃśāsti
20.1.67	yat saṃnyupya viharati tasmād brahmaṇā kṣatraṃ sameti
20.1.68	brahmaṇā vyeti
20.1.69	māteva putraṃ pṛthivī purīṣyam ity ṛtubhir evainaṃ dīkṣayitvartubhir vimuñcati
20.1.70	prajāpatir viśvakarmā vimuñcatv iti prajāpatim evāsyā vimoktāraṃ karoti
20.2.1	athaitā nairṛtīḥ
20.2.2	tisraḥ kṛṣṇās tuṣapakvāḥ
20.2.3	yat kṛṣṇā eṣa hi taṃ varṇas sacate yaṃ nirṛtir gṛhṇāti
20.2.4	etad vai nirṛtyā bhāgadheyam
20.2.5	yat tuṣā rūpeṇa caiva bhāgadheyena ca nirṛtiṃ niravadayate
20.2.6	yad asya pāre rajasa iti vaiśvānaryādatte
20.2.7	svadayaty eva
20.2.8	imāṃ diśaṃ haranti
20.2.9	etāṃ hi taṃ diśaṃ haranti yaṃ nirṛtir gṛhṇāti
20.2.10	eṣā vai nirṛtyā dik
20.2.11	svāyām eva diśi nirṛtiṃ niravadayate
20.2.12	svakṛta iriṇa upadadhāti
20.2.13	etad vā asyā nirṛtigṛhītam
20.2.14	yatraivāsyā nirṛtigṛhītaṃ nirṛtiṃ niravadayate
20.2.15	parācīr upadadhāti
20.2.16	parācīm eva nirṛtiṃ niravadayate
20.2.17	tisra upadadhāti
20.2.18	tredhāvihito vai puruṣaḥ
20.2.19	yāvān evāsyātmā tasmān nirṛtiṃ niravadayate
20.2.20	yaṃ te devī nirṛtir ābabandheti śikyam adhinyasyati
20.2.21	nairṛto vai pāśaḥ
20.2.22	nirṛtipāśād evainaṃ muñcati
20.2.23	pitṛlokaṃ vā ete nigacchanti ye dakṣiṇā nairṛtībhiś caranti
20.2.24	devaloka āhavanīyaḥ
20.2.25	yad āhavanīyam upatiṣṭhate devalokam evopāvartate
20.2.26	triṣṭubhopatiṣṭhate
20.2.27	vīryaṃ vai triṣṭup
20.2.28	vīryam evāsmin dadhāti
20.2.29	ekayā
20.2.30	ekadhaivāsmin vīryaṃ dadhāti
20.3.1	yāvān puruṣa ūrdhvabāhus tāvatā veṇunā vimimīte
20.3.2	etāvad vai puruṣe vīryam
20.3.3	vīryeṇaivainaṃ vimimīte
20.3.4	trīn puruṣān prāñcaṃ mimīte caturas tiryañcam
20.3.5	tasmāt sapta puruṣān abhy agnicid annam atti trīn parastāt trīn avastād ātmā saptamaḥ
20.3.6	aratnimātraṃ pakṣayor upadadhāti prādeśamātraṃ pucche
20.3.7	puruṣeṇa vai yajñas saṃmitaḥ
20.3.8	yajñapuruṣā saṃmitam
20.3.9	tasmāt pakṣapravayāṃsi vayāṃsi
20.3.10	ṣaḍgavena kṛṣati
20.3.11	ṣaḍ vā ṛtavaḥ
20.3.12	ṛtubhir eva
20.3.13	tisrastisras sītās sampādayati
20.3.14	trivṛddhy agniḥ
20.3.15	tā dvādaśa sampadyante
20.3.16	dvādaśa māsās saṃvatsaraḥ
20.3.17	saṃvatsarasyaiva vidhām anuvidhīyate
20.3.18	atho ṛtubhir eva kṛṣṭvā saṃvatsare pratitiṣṭhati
20.3.19	iyaṃ vā agner atidāhād abibhet
20.3.20	saitad dviguṇaṃ kṛṣṭaṃ cākṛṣṭaṃ cākuruta
20.3.21	yat kṛṣṭaṃ cākṛṣṭaṃ ca bhavaty asyā anatidāhāya
20.3.22	atho dviguṇenaivāsyā vīryam udyacchate
20.3.23	etāvanto vai paśavo dvipādaś ca catuṣpādaś ca
20.3.24	tān etad agnau pratidadhāti
20.3.25	yad udīca utsṛjed rudrāya paśūn apidadhyād apaśus syāt
20.3.26	yad dakṣiṇā pitṛbhyo nidhūvet
20.3.27	yat pratīco rakṣāṃsi hanyuḥ
20.3.28	dakṣiṇā prācas sūryam abhy utsṛjati
20.3.29	sūryo vai paśūnāṃ prāṇaḥ
20.3.30	prāṇam evainān abhy utsṛjati
20.3.31	oṣadhīnām ṛgbhir oṣadhīnāṃ phalāni vapati
20.3.32	rūpeṇaivānnam avarunddhe
20.3.33	annasyānnasya vapati
20.3.34	sarvam evānnam avarunddhe
20.3.35	yasya na vapati tena vyṛdhyate
20.3.36	yasya na vapet tan manasā dhyāyet
20.3.37	tenaiva tad avarunddhe
20.3.38	caturdaśabhir vapati
20.3.39	sapta vai grāmyā oṣadhayaḥ saptāraṇyāḥ
20.3.40	tā evobhayīr avarunddhe
20.3.41	annam arkaḥ
20.3.42	arko 'gniḥ
20.3.43	arka evaitad arkaś cīyate
20.3.44	kṛṣṭe vapati
20.3.45	kṛṣṭe hy āśiṣṭham oṣadhayaḥ pratitiṣṭhanti
20.3.46	anusītaṃ prajātyai
20.3.47	dvādaśasu sītāsu vapati
20.3.48	dvādaśa māsās saṃvatsaraḥ
20.3.49	saṃvatsareṇaivāsmā annaṃ pacati
20.4.1	digbhyo loṣṭān samasyati
20.4.2	digbhya ūrjaṃ saṃbharati
20.4.3	ūrjy evāgniṃ cinute
20.4.4	yāṃ janatāṃ dviṣyāt tasyā diśa āharet
20.4.5	iṣam ūrjam aham ita ādīti
20.4.6	iṣam evāsyā ūrjam ādatte
20.4.7	kṣodhukā bhavati
20.4.8	uttaravediṃ nivapati
20.4.9	uttaravedyāṃ hy agniś cīyate
20.4.10	atho yajñaparur eva nāntareti
20.4.11	paśavo vā uttaravediḥ
20.4.12	paśūn evāvarunddhe
20.4.13	agne tava śravo vaya iti ṣaḍṛcena nivapati
20.4.14	ṣaḍ vā ṛtavas saṃvatsaraḥ
20.4.15	saṃvatsaro 'gnir vaiśvānaraḥ
20.4.16	rūpeṇaiva vaiśvānaram avarunddhe
20.4.17	aṣṭākṣarā prathamā
20.4.18	aṣṭāśaphāḥ paśavaḥ
20.4.19	paśūn evāvarunddhe
20.4.20	ūnātiriktā mithunāḥ prajātyai
20.4.21	samudraṃ vai nāmaitat prajāpateś chandaḥ
20.4.22	samudrāt paśavaḥ prajāyante paśūnāṃ prajātyai
20.4.23	indro vai vṛtrāya vajraṃ prāharat
20.4.24	sa tredhābhavat sphyas tṛtīyaṃ yūpas tṛtīyaṃ rathas tṛtīyam
20.4.25	yad aśīryata tāś śarkarāḥ
20.4.26	paśur vā agnir vajraś śarkarāḥ
20.4.27	yac charkarābhiḥ pariminoti vajreṇaivāsmai paśūn parigṛhṇāti
20.4.28	tasmāt paśavo vajreṇa vidhṛtāḥ
20.4.29	tasmāt stheyān astheyaso nādatte
20.4.30	daśabhirdaśabhiḥ pariminuyād annakāmasya
20.4.31	daśākṣarā virāṭ
20.4.32	annaṃ virāṭ
20.4.33	virājy evānnādye pratitiṣṭhati
20.4.34	navabhirnavabhir abhicarataḥ
20.4.35	trivṛd vajraḥ
20.4.36	vajram eva bhrātṛvyāya praharati
20.4.37	saptabhis saptabhiḥ paśukāmasya
20.4.38	sapta prāṇāḥ
20.4.39	prāṇebhyo 'dhi paśavaḥ prajāyante paśūnāṃ prajātyai
20.4.40	aparimitya śarkarās sikatā vyūhed yaṃ kāmayetāpaśus syād iti
20.4.41	aparigṛhītam evāsya retaḥ parāsiñcati
20.4.42	apaśur bhavati
20.4.43	parimitya śarkarās sikatā vyūhed yaṃ kāmayeta paśumān syād iti
20.4.44	parigṛhītam evāsmai retas siñcati
20.4.45	paśumān bhavati
20.4.46	chandāṃsi vā agner yoniḥ
20.4.47	somo retodhāḥ
20.4.48	yac chandobhir nyupya saumyā vyūhati yonā eva reto dadhāti vyūhati
20.4.49	tasmād yonau garbhā vardhante
20.4.50	samānaprabhṛtayo bhavanti nānodarkāḥ
20.4.51	tasmāt samānād yoner nānārūpāḥ prajāyante
20.4.52	gāyatryā brāhmaṇasya vyūhet
20.4.53	gāyatro hi brāhmaṇaḥ
20.4.54	triṣṭubhā rājanyasya
20.4.55	traiṣṭubho hi rājanyaḥ
20.4.56	jagatyā vaiśyasya
20.4.57	jāgato hi vaiśyaḥ
20.4.58	yathācchandasam eva
20.5.1	upāṃśv anvāha
20.5.2	anirukto vā etarhy agnir yarhy avyāvṛttaḥ
20.5.3	tasmād upāṃśv anvāha
20.5.4	chandāṃsy anvāha
20.5.5	chandobhir vā agnir uttaravedim ānaśe
20.5.6	tasmāc chandāṃsy anvāha
20.5.7	sūryasya vā etad adhvānaṃ yanti yad aśvaṃ prāñcaṃ ca pratyañcaṃ cākramayanti
20.5.8	tasmād asā ādityaḥ prāṅ caiti pratyaṅ ca
20.5.9	prājāpatyo 'śvaḥ
20.5.10	yad aśvam ākramayati prajāpatinaivainaṃ cinute
20.5.11	apāṃ pṛṣṭham asi yonir agner iti puṣkaraparṇam upadadhāti
20.5.12	sva evainaṃ yonau cinute śāntyā anuddāhāya
20.5.13	vardhamāno mahāṃ ā ca puṣkara iti
20.5.14	vardhate hy eṣa yo bhavati
20.5.15	divo mātrayā variṇā prathasveti prathayaty eva
20.5.16	brahma jajñānaṃ prathamaṃ purastād iti rukmam upadadhāti
20.5.17	brahmamukhābhir vai prajāpatiḥ prajābhir ārdhnod ṛddhyai
20.5.18	ekaviṃśatinirbādho bhavati pratiṣṭhityai
20.5.19	ekaviṃśatir devalokāḥ
20.5.20	tebhya eva bhrātṛvyaṃ nirbādhate
20.5.21	adhastān nirbādhān kuryād bhrātṛvyasya nigṛhītyai
20.5.22	na pṛthivyāṃ nāntarikṣe na divy agniś cetavyaḥ
20.5.23	yat pṛthivyāṃ cinvītauṣadhīś śucā nirdahed yad antarikṣe vayāṃsi yad divi divam
20.5.24	amṛtaṃ hiraṇyam
20.5.25	yad rukmam upadadhāti amṛta evāgniṃ cinute
20.5.26	hiraṇyagarbhas samavartatāgra iti puruṣaṃ hiraṇyayam upadadhāti
20.5.27	yajamānalokam evaitena dādhāra
20.5.28	atho madhyejyotiṣam evāgniṃ cinute
20.5.29	drapsaś caskandety abhimṛśati
20.5.30	hotrāsv evainaṃ satye pratiṣṭhāpayati
20.5.31	sarpaśīrṣair upatiṣṭhate
20.5.32	mṛtyava evainaṃ paridadāti
20.5.33	atho yā sarpe tviṣis tām evāvarunddhe
20.5.34	yad upadadhyāt pramāyukas syāt
20.5.35	yat samīcīnam itaraiś śīrṣair upadadhyād grāmyān paśūn daṃśukās syur yad viṣūcīnam āraṇyān
20.5.36	yajur eva vadet
20.5.37	tenaiva tāṃ tviṣim avarunddhe tena śāntam
20.5.38	etasmāddha vai purāgnicitam adidṛkṣanta
20.5.39	sarvā hy etās tviṣīr avāruddha yāgnau yā sarpe yā sūrye
20.5.40	athaitad vāmadevasya rākṣoghnaṃ yajñamukhe
20.5.41	yajñamukhe vai yajñaṃ rakṣāṃsi jighāṃsanti rakṣasām apahatyai
20.5.42	pañcarcaṃ bhavati
20.5.43	pāṅkto 'gniḥ
20.5.44	yāvān evāgnis tasmād rakṣāṃsy apahanti
20.5.45	sarvā diśo 'nuparicāraṃ juhoti
20.5.46	digbhya eva rakṣāṃsi hanti
20.5.47	srucā upadadhāti
20.5.48	ime evaitad upadhatte
20.5.49	tūṣṇīm upadadhāti
20.5.50	na hīme yajuṣāptum arhati
20.5.51	ātmā vai puruṣaḥ
20.5.52	bāhū srucau
20.5.53	yat srucā upadadhāti sātmatvāya
20.5.54	dakṣiṇato vai devānāṃ rakṣāṃsy āhutīr niṣkāvam ādan
20.5.55	tāni kārṣmaryeṇāntaradadhata
20.5.56	yat kārṣmaryamayīṃ dakṣiṇata upadadhāti rakṣasām antarhityai
20.5.57	ghṛtena pūrayati
20.5.58	vajro vai kārṣmaryaḥ
20.5.59	vajro ghṛtam
20.5.60	vajra eva vajraṃ dadhāti
20.5.61	gāyatryopadadhāti
20.5.62	gāyatro vā agnir gāyatracchandāḥ
20.5.63	svenaivainaṃ chandasā samardhayati
20.5.64	dadhnaudumbarīṃ pūrayati
20.5.65	annaṃ vai dadhi
20.5.66	ūrg udumbaraḥ
20.5.67	anna evorjaṃ dadhāti
20.5.68	triṣṭubhopadadhāti
20.5.69	aindrī vai triṣṭup
20.5.70	annam indriyam
20.5.71	indriyam evānnādyam avarunddhe
20.5.72	iyaṃ vai kārṣmaryamayy asā audumbarī
20.5.73	yad audumbarīm uttarām upadadhāti tasmād asā asyā uttarā
20.5.74	mūrdhanvatī
20.5.75	mūrdhaivaitābhyāṃ kriyate
20.5.76	virājy agniś cetavyaḥ
20.5.77	srug vai virāṭ
20.5.78	yat srucā upadadhāti virājy evāgniṃ cinute
20.6.1	yāṃ vā avidvān adhvaryur iṣṭakāṃ prathamām upadadhāti tayā yajamānasya prāṇam apidadhāti prajāyāś ca paśūnāṃ ca
20.6.2	svayamātṛṇṇā bhavati prāṇānām utsṛṣṭyai svargasya lokasyānukśātyai
20.6.3	prājāpatyo 'śvaḥ
20.6.4	yad aśvam upaghrāpayati prajāpatinaivainaṃ cinute
20.6.5	iyaṃ vai svayamātṛṇṇā
20.6.6	imām evaitad upadhatte
20.6.7	yadi manyeta pūrvo mātikrānto bhrātṛvya iti prācīm udūhet
20.6.8	ya evainaṃ pūrvo 'tikrānto bhrātṛvyas tam anayā praṇudate
20.6.9	yadi manyeta paścān me bhrātṛvya iti pratīcīm apohet
20.6.10	ya evāsya paścād bhrātṛvyas tam anayāpanudate
20.6.11	pra śreyāṃsaṃ bhrātṛvyaṃ nudate
20.6.12	prati pāpīyāṃsaṃ nudate
20.6.13	yadi manyeta sadṛṅ mayeti vicālayet
20.6.14	yā vā iyaṃ prajā vyadhūnuta parā tā abhavan
20.6.15	iyam evainaṃ vidhūnute
20.6.16	athaiṣā dūrveṣṭakā
20.6.17	paśur vā agniḥ
20.6.18	na paśava āyavase ramante
20.6.19	paśubhya evaitad āyatanaṃ karoti paśūnāṃ dhṛtyai
20.6.20	kāṇḍāt kāṇḍāt prarohantīti pratiṣṭhityai
20.6.21	sahasreṇa śatena ceti
20.6.22	sahasravatī prajāpatinā saṃmitā
20.6.23	gacchati sāhasrīṃ puṣṭiṃ paśūnāṃ ya evaṃ vidvān etām upadhatte
20.6.24	athaiṣā vāmabhṛt
20.6.25	etayā vai devā asurāṇāṃ vāmaṃ paśūn avṛñjata
20.6.26	vāmam evaitayā paśūn bhrātṛvyasya vṛṅkte
20.6.27	dviyajur bhavati
20.6.28	bhrātṛvyalokam eva dviyajuṣā vṛṅkte
20.6.29	dvitīye hi loke bhrātṛvyaḥ
20.6.30	hiraṇyaśīrṣṇī bhavati
20.6.31	hiraṇyajyotir eva svargaṃ lokam eti
20.6.32	prabāhuk kācā āhatau bhavataḥ
20.6.33	tasmāt prabāhug akṣyau
20.6.34	athaite retassicau
20.6.35	asau vai svarāṭ
20.6.36	iyaṃ virāṭ
20.6.37	uttānāyāṃ striyāṃ pumān retas siñcati
20.6.38	asā asyāṃ retas siñcati
20.6.39	iyaṃ prajanayati
20.6.40	agnir atti
20.6.41	saretasam agniṃ cinute
20.6.42	prajāyate 'tty annaṃ ya evaṃ vidvān ete upadhatte
20.6.43	svarāḍ asīti dakṣiṇata upadadhāti
20.6.44	tasmād dakṣiṇataḥ pumān striyam upaśaye
20.6.45	yadi pūrvavayase cinvītobhe saha prathamāyāṃ cityām upadadhyāt
20.6.46	samīcī evāsmai retas siñcataḥ
20.6.47	anyatarām upadadhyād yaṃ dviṣyāt tasya
20.6.48	retasaivainaṃ vyardhayati
20.6.49	yady uttaravayase cinvīta prathamāyām anyāṃ cityām upadadhyād uttamāyām anyām
20.6.50	reta eva siktam ābhyāṃ parigṛhṇāti
20.6.51	ṛtavye upadadhāty ṛtūnāṃ vidhṛtyai
20.6.52	dve dve upadadhāti
20.6.53	dvau dvau hy ṛtavaḥ
20.6.54	athaiṣā tryālikhitā
20.6.55	devāś ca vā asurāś ca samāvad eva yajñe 'kurvata
20.6.56	yad eva devā akurvata tad asurā akurvata
20.6.57	te devā etāṃ tryālikhitām apaśyan
20.6.58	tām uttaralakṣmāṇam upādadhata
20.6.59	tad asurā nānvavāyan
20.6.60	tato devā abhavan
20.6.61	parāsurā abhavan
20.6.62	ya evaṃ vidvān etām uttaralakṣmāṇam upadhatte bhrātṛvyasyānanvavāyāya bhavaty ātmanā parāsya bhrātṛvyo bhavati
20.6.63	adharalakṣmāṇam upadadhyād yaṃ dviṣyāt tasya
20.6.64	asurayonim evainam anuparābhāvayati
20.6.65	ime vai lokās tryālikhitāḥ
20.6.66	imān evaitayā lokān āpnoti
20.6.67	yasyā mṛda ukhāṃ kurvanti tasyā etāṃ kuryāt
20.6.68	tenaivāsya sarvā iṣṭakā jyotiṣmatīr yajuṣmatīr bhavanti
20.7.1	medho vā eṣa paśūnāṃ yat kūrmaḥ
20.7.2	yat kūrmam upadadhāty etam evainaṃ medham abhisaṃjānānāḥ paśava upatiṣṭhante
20.7.3	jīvantam upadadhāti
20.7.4	sa hi medhyaḥ
20.7.5	catuṣpād bhavati
20.7.6	catasro diśaḥ
20.7.7	dikṣv eva pratitiṣṭhati
20.7.8	mahī dyauḥ pṛthivī ca na iti dyāvāpṛthivyor evaitayā rūpe dādhāra
20.7.9	dadhnā ca madhunā cābhyanakti
20.7.10	apāṃ vā eṣa oṣadhīnāṃ raso yan madhu
20.7.11	yan madhunābhyanakty apām evauṣadhīnāṃ rasam avarunddhe
20.7.12	medho vā eṣa paśūnām ūrg dadhi
20.7.13	yad dadhnābhyanakti paśūnām eva medha ūrjaṃ dadhāti
20.7.14	iṣṭakacid vā anyo 'gniḥ paśucid anyaḥ
20.7.15	yaj jīvantaṃ kūrmam upadadhāti tenaivainaṃ paśucitaṃ karoti
20.7.16	eṣa vai svargasya lokasyottamapadī
20.7.17	yathā kṣetravit prajānann añjasānyān nayaty evam evainam eṣa svargaṃ lokam abhinayati
20.7.18	viṣṇor nābhā agniś cetavyaḥ
20.7.19	yo 'nābhim agniṃ cinute yajamānasya nābhim anupraviśati
20.7.20	sa enaṃ nirdahati
20.7.21	eṣā vai viṣṇor nābhiḥ
20.7.22	yad ulūkhalam upadadhāti viṣṇor eva nābhā agniṃ cinute
20.7.23	audumbaraṃ bhavati
20.7.24	ūrg vā udumbaraḥ
20.7.25	ūrjam eva madhyato dadhāti yajamāne ca prajāsu ca
20.7.26	tasmān madhyataḥ prajā ūrg ūrjayati
20.7.27	prādeśamātraṃ bhavati
20.7.28	etāvatī hi viṣṇor nābhiḥ
20.7.29	vaiṣṇavyā karmaṇyayopadadhāti
20.7.30	karma hy etat kriyate
20.7.31	athaiṣokhā
20.7.32	ojo vā etad vīryaṃ saṃbhriyate
20.7.33	yad ukhauja eva vīryam avarunddhe
20.7.34	eṣāṃ vā etal lokānāṃ jyotir avarunddhe
20.7.35	jyotir madhyato dadhāti
20.7.36	madhyejyotiṣam agniṃ cinute
20.7.37	tasmān madhyato jyotir upāsate
20.7.38	sikatābhiḥ pūrayati svenāyatanena
20.7.39	agner vā etad vaiśvānarasya bhasma yat sikatāḥ
20.7.40	rūpeṇaiva vaiśvānaram avarunddhe
20.7.41	yad ūnām upadadhyāt kṣodhuko yajamānas syāt
20.7.42	pūrṇām upadadhāti
20.7.43	akṣodhuko yajamāno bhavati
20.7.44	anupadasvad annam atti
20.7.45	ghṛtena pūrayati
20.7.46	etad vā agneḥ priyaṃ dhāma yad ghṛtam
20.7.47	priyeṇaivainaṃ dhāmnā samardhayati
20.8.1	ekaviṃśatiṃ māṣān pratinyupya puruṣaśīrṣam āharati
20.8.2	amedhyā vai māṣāḥ
20.8.3	amedhyaṃ puruṣaśīrṣam
20.8.4	amedhyenaivāmedhyaṃ krīṇāti
20.8.5	ekaviṃśatir bhavanti
20.8.6	ekaviṃśo vai puruṣaḥ
20.8.7	yāvān evāsyātmā taṃ krīṇāti
20.8.8	saptadhātṛṇṇāṃ valmīkavapāṃ pratinidadhāti
20.8.9	vyṛddhaṃ vā etat prāṇaiḥ
20.8.10	sapta śīrṣaṇyāḥ prāṇāḥ
20.8.11	prāṇair evainat samardhayati
20.8.12	yamagāthā gāyati
20.8.13	yamalokād evainad vṛṅkte
20.8.14	tisro gāyati
20.8.15	traya ime lokāḥ
20.8.16	ebhya evainal lokebhyo vṛṅkte
20.8.17	tasmād gāyate na deyam
20.8.18	gāthā hy eva tad vṛṅkte
20.8.19	apa vā etasmād indriyaṃ krāmati prāṇāś śīrṣan vīryaṃ cakṣuś śrotraṃ vāk
20.8.20	vyṛddhendriyaṃ vā etad amedhyam
20.8.21	mṛtaśīrṣam iti vā etad āhuḥ
20.8.22	medhyaṃ hiraṇyam
20.8.23	yaddhiraṇyaśalkaiḥ pratyasyati medhyam evainad yajñiyaṃ karoti
20.8.24	ukhāyām apidhāya pratyasyati
20.8.25	pratiṣṭhām evainad gamayitvā prāṇais samardhayati
20.8.26	sahasradā asi sahasrāya tveti puruṣaśīrṣam upadadhāti
20.8.27	puruṣo ha tvai sahasraṃ paśūn yacchati
20.8.28	sahasram anye paśavaḥ
20.8.29	yan madhye puruṣaśīrṣam upadadhāti sayatvāya
20.8.30	athaitāni paśuśīrṣāṇi
20.8.31	etā ha vai sāhasrīr iṣṭakās somadakṣaḥ kauśreyaś śyāmaparṇāyopadadhau
20.8.32	tato vai sāhasrīṃ puṣṭiṃ paśūnāṃ jagāma
20.8.33	gacchati sāhasrīṃ puṣṭiṃ paśūnāṃ ya evaṃ vidvān etā upadhatte
20.8.34	purastāt pratīcīnam aśvasya śira upadadhāti paścāt prācīnam ṛṣabhasya
20.8.35	goaśvān evāsmin samīco dadhāti
20.8.36	samīcīnāny upadadhyād yaṃ kāmayeta paśumān syād iti
20.8.37	samīca evāsmin paśūn dadhāti
20.8.38	viṣūcīnāny upadadhyād yaṃ kāmayetāpaśus syād iti
20.8.39	vimukhān evāsmāt paśūn karoti
20.8.40	nāntarā paśuśīrṣāṇi vyaveyād adhvaryuḥ
20.8.41	yaviṣṭho vai nāmaiṣo 'gniḥ
20.8.42	prāṇān asya yuveta pramīyeta
20.8.43	ekam upadhāyaitais sarvair upatiṣṭheta
20.8.44	tad vā sarvato 'nuparihāraṃ sādayet
20.8.45	tenaiva sarvāṇy upadhīyante
20.8.46	nārtim ārchaty adhvaryuḥ
20.8.47	na bhreṣaṃ nyeti
20.8.48	etāvanto vai paśavo dvipādaś ca catuṣpādaś ca
20.8.49	tān etac chucārpayati
20.8.50	amum āraṇyam anu te diśāmīti grāmyebhya eva paśubhya āraṇyān paśūñ śucam anūtsṛjati
20.8.51	tasmād ete samāvat paśūnāṃ prajāyamānānāṃ kaniṣṭhāḥ
20.8.52	śucā hy eta ṛtāḥ
20.9.1	paśur vā agniḥ
20.9.2	paśor eṣa yonir vikriyate
20.9.3	reto 'pasyāḥ
20.9.4	yad apasyā upadadhāti yonā eva reto dadhāti
20.9.5	yadā vai paśus saṃvartate 'tha jāyate
20.9.6	paśavaś chandasyāḥ
20.9.7	yad apasyā anu chandasyā upadadhāti paśūnāṃ prajātyai
20.9.8	pañcopadadhāti
20.9.9	pāṅktāḥ paśavaḥ
20.9.10	yāvān eva paśus taṃ prajanayati
20.9.11	iyaṃ vā agner atidāhād abibhet
20.9.12	saitā apasyā asṛjata
20.9.13	tā upādhatta
20.9.14	yad apasyā upadhīyante 'syā anatidāhāya
20.9.15	uvāca heyam
20.9.16	adad it sa brahmaṇānnaṃ yasyaitā upadhīyanta iti
20.9.17	atti brahmaṇānnaṃ ya evaṃ vidvān etā upadhatte
20.9.18	pañca purastāt pratīcīr upadadhāti
20.9.19	tasmāt purastāt pratyaṅ paśur jāyate
20.9.20	pañca dakṣiṇata udīcīḥ
20.9.21	tasmād dakṣiṇataḥ pumān striyam upaśaye
20.9.22	pañca paścāt prācīḥ
20.9.23	tasmāt paścāt prācīnaṃ reto dhīyate
20.9.24	pañcottarāc chandasyāḥ
20.9.25	paśavo vai chandasyā uttarādāyatanāḥ paśavaḥ
20.9.26	paśūn eva prajātān svam āyatanam abhiparyūhati paśūnām ahiṃsāyai
20.9.27	nottarād apasyā upadadhyāt
20.9.28	yad upadadhyād abhīpataḥ prajā varuṇo gṛhṇīyāt
20.9.29	apasyā anu prāṇabhṛta upadadhāti
20.9.30	retasy eva sikte prāṇaṃ manaś cakṣuś śrotraṃ vācaṃ dadhāti
20.9.31	tasmāt prāṇan paśyañ śṛṇvan vadan paśur jāyate
20.9.32	ayaṃ puro bhūr iti
20.9.33	yāḥ prāṇavatīs tāḥ purastād upadadhāti
20.9.34	prāṇam eva purastād dadhāti
20.9.35	tasmāt prāṅ paśuḥ prāṇiti
20.9.36	ayaṃ dakṣiṇā viśvakarmeti
20.9.37	yā manasvatīs tā dakṣiṇataḥ
20.9.38	mana eva dakṣiṇato dadhāti
20.9.39	tasmād dakṣiṇo 'rdho manasvitaraḥ
20.9.40	tasmād dakṣiṇato mana upacaranti
20.9.41	ayaṃ paścād viśvavyacā iti
20.9.42	yāś cakṣuṣmatīs tāḥ paścāt
20.9.43	cakṣur eva paścād dadhāti
20.9.44	tasmāt prāṅ paśuḥ paśyati
20.9.45	idam uttarāt svar iti
20.9.46	yāś śrotravatīs tā uttarāt
20.9.47	śrotram evottarād dadhāti
20.9.48	tasmād uttarāt paśur bhūyaś śṛṇoti
20.9.49	iyam upari matir iti
20.9.50	yā vāṅmatīs tā madhye
20.9.51	vācam eva madhyato dadhāti
20.9.52	tasmān madhyato vāg vadati
20.9.53	akṣṇayopadadhāti
20.9.54	tasmād akṣṇayāṅgāni paśavo haranto yanti
20.9.55	yāḥ purastād upādadhāt tābhir vasiṣṭha ārdhnot
20.9.56	yā dakṣiṇatas tābhir bharadvājaḥ
20.9.57	yāḥ paścāt tābhir jamadagniḥ
20.9.58	yā uttarāt tābhir viśvāmitraḥ
20.9.59	yā madhye tābhir viśvakarmā
20.9.60	ya evam etāsām ṛddhiṃ vedardhnoti
20.9.61	ya evam āsāṃ kﾱptiṃ veda kalpate 'smai
20.9.62	ya evam āsāṃ bandhutāṃ veda bandhumān bhavati
20.9.63	ya evam āsāṃ nidānaṃ veda nidānavān bhavati
20.9.64	ya evam āsām āyatanaṃ vedāyatanavān bhavati
20.9.65	ya evam āsāṃ pratiṣṭhāṃ veda gacchati pratiṣṭhām
20.9.66	nidānavān āyatanavān bhavati ya evaṃ veda
20.10.1	athaitā āśvinīḥ
20.10.2	utsannayajño vā eṣa yad agniḥ
20.10.3	ko ha tad veda yāvad etasya na kriyate yāvan na cīyate tad etābhiḥ kalpayati tad bhiṣajyati
20.10.4	pañcaitā upadadhāti
20.10.5	pāṅkto 'gniḥ
20.10.6	yāvān evāgnis tasmai bheṣajaṃ karoti
20.10.7	agner evaitābhir diśaḥ kalpayati
20.10.8	adityās tvā pṛṣṭhe sādayāmīti
20.10.9	imān evaitayā lokān dādhāra
20.10.10	ṛtavyā upadadhāty ṛtūnāṃ kﾱptyai
20.10.11	pañcopadadhāti
20.10.12	pañca vā ṛtavaḥ
20.10.13	yāvanta evartavas tān kalpayati
20.10.14	samānaprabhṛtayo bhavanti samānodarkāḥ
20.10.15	samānaprabhṛtayo hy ṛtavas samānodarkāḥ
20.10.16	ekayā vyāhṛtyā vyāvartayati
20.10.17	tasmād ṛtavo vyāvartante
20.10.18	tasmāt samānasya saṃvatsarasya nānārūpāṇi
20.10.19	āśvinīr anvṛtavyā upadadhāti
20.10.20	retasy eva hita ṛtūn upadadhāti
20.10.21	tasmād reto hitam ṛtūn anu prajāyate
20.10.22	ṛtavyā anu vāyavyā upadadhāti
20.10.23	ṛtuṣv eva prāṇaṃ dadhāti
20.10.24	tasmād ete samānāḥ pariyanto na jīryanti
20.10.25	tasmād ṛtūn anu vāyur āvarīvarti
20.10.26	vāyavyā anv apasyā upadadhāti
20.10.27	tasmād vāyur vṛṣṭiṃ vahati
20.10.28	vṛṣṭim evaitābhir avarunddhe
20.10.29	yad ekadhopadadhyād ekam ṛtuṃ varṣet
20.10.30	anuparihāraṃ sādayati
20.10.31	tasmād ṛtumṛtuṃ varṣati
20.10.32	apasyā anu vayasyā upadadhāti
20.10.33	paśavo vai vayasyāḥ
20.10.34	yad apasyā anu vayasyā upadadhāti tasmāt paśavo nānāmanaso nānāvratāḥ
20.10.35	apa evābhi samanasaḥ
20.10.36	apasyā upadhāya vayasyā upadadhyād yaṃ kāmayeta paśumān syād iti
20.10.37	saṃjñānaṃ vā etat paśūnāṃ yad āpaḥ
20.10.38	paśūnām eva saṃjñāne 'gniṃ cinute
20.10.39	paśumān bhavati
20.10.40	vayasyā upadhāyāpasyā upadadhyād yaṃ kāmayetāpaśus syād iti
20.10.41	paśūnām evāsaṃjñāne 'gniṃ cinute
20.10.42	apaśur bhavati
20.10.43	catasraḥ purastād upadadhāti
20.10.44	tasmāt purastāt paśur aṇīyān
20.10.45	tasmāc catvāri cakṣuṣo rūpāṇi dve śukle dve kṛṣṇe
20.10.46	mūrdhanvatīḥ
20.10.47	tasmāt purastāt paśūnāṃ mūrdhā
20.10.48	pañca pañcābhitaḥ paśos sayatvāya
20.10.49	tasmāt prāṅ paśuḥ pravaṇaḥ
20.10.50	basto vaya iti dakṣiṇata upadadhāti vṛṣṇir vaya iti uttarāt
20.10.51	aṃsā evāsyopadadhāti
20.10.52	vyāghro vaya iti dakṣiṇe pakṣe siṃho vaya ity uttarasmin
20.10.53	pakṣayor eva vīryaṃ dadhāti
20.10.54	vyāghro vaya iti pūrvāṃ siṃho vaya ity aparām
20.10.55	tasmāt puro vyāghro jāyate paścāt siṃhaḥ
20.10.56	puruṣo vaya iti madhye
20.10.57	tasmāt puruṣaḥ paśūnām adhipatiḥ
20.11.1	indrāgnī avyathamānām iṣṭakāṃ dṛṃhataṃ yuvam ity ojo vai vīryam indrāgnī
20.11.2	antarikṣam eṣā citiḥ
20.11.3	śithilam ivāntarikṣam
20.11.4	prajā antarikṣam
20.11.5	prajāsv evaujo vīryaṃ dadhāti
20.11.6	svayamātṛṇṇā bhavati prāṇānām utsṛṣṭyai svargasya lokasyānukśātyai
20.11.7	prājāpatyo 'śvaḥ
20.11.8	yad aśvam upaghrāpayati prajāpatinaivainaṃ cinute
20.11.9	athaitā diśyāḥ
20.11.10	devānāṃ vai svargaṃ lokaṃ yatāṃ teṣāṃ diśas samavlīyanta
20.11.11	ta etā diśyā apaśyan
20.11.12	tābhir diśo 'dṛṃhan
20.11.13	yad etā upadhīyante diśāṃ vidhṛtyai
20.11.14	rājñy asi prācī dig iti tasmād eṣā diśāṃ rājñī
20.11.15	virāḍ asi dakṣiṇā dig iti tasmād eṣā diśāṃ virājati
20.11.16	samrāḍ asi pratīcī dig iti tasmād atra sāmrājyam
20.11.17	svarāḍ asy udīcī dig iti tasmād atra svārājyam
20.11.18	adhipatny asi bṛhatī dig iti tasmād eṣā diśām adhipatnī
20.11.19	etāny eva sarvāṇi bhavati ya evaṃ vidvān etā upadhatte
20.11.20	āyur me pāhīti daśa purastād upadadhāti
20.11.21	nava vai puruṣe prāṇāḥ
20.11.22	nābhir daśamī
20.11.23	prāṇān evāsmin dadhāti
20.11.24	jyotir me yacchety uttamām
20.11.25	jyotir evottamaṃ dadhāti
20.11.26	tasmād vāk prāṇānāṃ jyotir uttamam
20.11.27	daśaitā upadadhāti
20.11.28	daśākṣarā virāṭ
20.11.29	virāṭ chandasāṃ jyotiḥ
20.11.30	cakṣur jyotiḥ
20.11.31	cakṣur eva prajānāṃ purastād dadhāti
20.11.32	mā chanda iti dakṣiṇata upadadhāti
20.11.33	tasmād dakṣiṇāvṛto māsāḥ
20.11.34	pṛthivī chanda iti paścāt pratiṣṭhityai
20.11.35	agnir devatety uttarāt
20.11.36	ojo vā agniḥ
20.11.37	oja evottarād dadhāti
20.11.38	tasmād uttarād abhiprayāyī jayati
20.11.39	dvādaśa dakṣiṇata upadadhāti dvādaśa paścād dvādaśottarāt
20.11.40	tāṣ ṣaṭtriṃśat sampadyante
20.11.41	ṣaṭtriṃśadakṣarā bṛhatī
20.11.42	bṛhatī chandasāṃ svārājyam ānaśe
20.11.43	svārājyaṃ gacchati ya evaṃ vidvān etā upadhatte
20.11.44	ṣaṭtriṃśad etāḥ
20.11.45	ṣaṭtriṃśadakṣarā bṛhatī
20.11.46	bārhatāḥ paśavaḥ
20.11.47	antarikṣam eṣā citiḥ
20.11.48	paśavo 'ntarikṣam
20.11.49	paśuṣv eva paśūn dadhāti
20.11.50	ādityadhāmāno vā anye prāṇā aṅgirodhāmāno 'nye
20.11.51	ye purastāt ta ādityadhāmānaḥ
20.11.52	ye paścāt te 'ṅgirodhāmānaḥ
20.11.53	mūrdhāsi rāḍ iti purastād upadadhāti
20.11.54	ya ādityadhāmānaḥ prāṇās tāṃs tad dādhāra
20.11.55	yantrī rāḍ iti paścāt
20.11.56	ye 'ṅgirodhāmānaḥ prāṇās tāṃs tad dādhāra
20.11.57	sapta purastād upadadhāti sapta paścāt
20.11.58	tasmād adharaḥ prāṇa uttareṣāṃ prāṇānām ardhabhāk
20.11.59	prajāpatiḥ prajās sṛṣṭvā tāsām akāmayata mūrdhā syām iti
20.11.60	sa etā mūrdhanyā apaśyat
20.11.61	tābhir nirajihīta
20.11.62	tāsāṃ mūrdhābhavat
20.11.63	tan mūrdhanyānāṃ mūrdhanyātvam
20.11.64	mūrdhaiva samānānāṃ bhavati ya evaṃ vidvān etā upadhatte
20.12.1	āśus trivṛd iti purastād upadadhāti
20.12.2	yajñamukhaṃ vai trivṛt
20.12.3	yajñamukham eva purastād viyātayati
20.12.4	vyomā saptadaśa iti dakṣiṇataḥ
20.12.5	annaṃ vai saptadaśaḥ
20.12.6	saptadaśaṃ saṃvatsaram annam anuprajāyate
20.12.7	annam eva dakṣiṇato bhavati
20.12.8	tasmād dakṣiṇena hastena puruṣo 'nnam atti
20.12.9	yat saptadaśavatīṃ dakṣiṇata upadadhāti tasmād dakṣiṇaṃ pakṣaṃ vayāṃsy anupariplavante
20.12.10	ekaviṃśavatīṃ paścāt pratiṣṭhityai
20.12.11	paścāddhi vayāṃsi pratitiṣṭhanti
20.12.12	pañcadaśavatīm uttarāt
20.12.13	ojo vai pañcadaśaḥ
20.12.14	oja evottarād dadhāti
20.12.15	tasmād uttarād abhiprayāyī jayati
20.12.16	agner bhāgo 'si dīkṣāyā ādhipatyam iti purastād dvau trivṛtau
20.12.17	abhipūrvam eva yajñamukhe viyātayati
20.12.18	pañcadaśavatīṃ dakṣiṇataḥ saptadaśavatīm uttarāt pakṣayos sayatvāya
20.12.19	annaṃ vai saptadaśaḥ
20.12.20	yat saptadaśavatīm ubhayata upadadhāty annam evobhayato dadhāti
20.12.21	tasmād ubhābhyāṃ hastābhyāṃ parigṛhya puruṣo 'nnam atti
20.12.22	ekaviṃśavatī bhavati pratiṣṭhityai
20.12.23	agner bhāgo 'si dīkṣāyā ādhipatyam iti
20.12.24	etadetad vai devā etābhir aspṛṇvan
20.12.25	etadetad evaitābhis spṛṇoti
20.12.26	tā etās spṛtayo nāmeṣṭakāḥ
20.12.27	ekayāstuvata prajā adhīyanteti
20.12.28	etadetad vai devā etābhir asṛjanta
20.12.29	etad evaitābhis sarvam avarunddhe
20.12.30	arkyasya vā eṣā vidhām anuvidhīyate
20.12.31	annam arkaḥ
20.12.32	arko 'gniḥ
20.12.33	atty annaṃ yasyaiṣaivaṃ viduṣo vidhīyate
20.13.1	devāś ca vā asurāś ca samāvad eva yajñe 'kurvata
20.13.2	yad eva devā akurvata tad asurā akurvata
20.13.3	te devā etāṃ caturthīṃ citim apaśyan
20.13.4	tām anyathānūcyānyathopādadhata
20.13.5	tad asurā nānvavāyan
20.13.6	tato devā abhavan parāsurā abhavan
20.13.7	ya evaṃ vidvān etāṃ caturthīṃ citim upadhatte bhrātṛvyasyānanvavāyāya bhavaty ātmanā parāsya bhrātṛvyo bhavati
20.13.8	āśus trivṛd iti purastād upadadhāti
20.13.9	yajñamukhaṃ vai trivṛt
20.13.10	yajñamukham eva purastād dadhāti
20.13.11	vyomā saptadaśa iti dakṣiṇataḥ
20.13.12	annaṃ vai saptadaśaḥ
20.13.13	annam eva dakṣiṇato 'varunddhe
20.13.14	ekaviṃśavatīṃ paścāt pratiṣṭhityai
20.13.15	pañcadaśavatīm uttarāt
20.13.16	ojo vai pañcadaśaḥ
20.13.17	oja evottarād dadhāti
20.13.18	tasmād uttarād abhiprayāyī jayati
20.13.19	pratūrtir aṣṭādaśa iti purastāt
20.13.20	dvau trivṛtau
20.13.21	abhipūrvam eva yajñamukhe dadhāti
20.13.22	abhīvartas saviṃśa iti dakṣiṇataḥ
20.13.23	annaṃ vai saviṃśaḥ
20.13.24	annam eva dakṣiṇato 'varunddhe
20.13.25	varco dvāviṃśa iti paścāt
20.13.26	yad dve dvipād yajamānaḥ pratiṣṭhityai
20.13.27	yad viṃśatiḥ dve virājā annaṃ virāḍ virājy evānnādye pratitiṣṭhati
20.13.28	tapo navadaśa ity uttarāt
20.13.29	tasmāt savyo hastayos tapasvitaro bāhukucanaṃ nigacchati
20.13.30	yoniś caturviṃśa iti purastāt
20.13.31	yajñamukhaṃ vai caturviṃśaḥ
20.13.32	yajñamukham eva purastād dadhāti
20.13.33	garbhāḥ pañcaviṃśa iti dakṣiṇataḥ
20.13.34	annaṃ vai pañcaviṃśaḥ
20.13.35	annam eva dakṣiṇato 'varunddhe
20.13.36	yad daśa daśākṣarā virāḍ annaṃ virāḍ virājy evānnādye pratitiṣṭhati
20.13.37	yat pañcadaśa yajñaḥ pañcadaśo vajram evopariṣṭād dadhāti rakṣasām apahatyai
20.13.38	ojas triṇava iti paścāt
20.13.39	ime vai lokās triṇavaḥ
20.13.40	eṣv eva lokeṣu pratitiṣṭhati
20.13.41	saṃbharaṇas trayoviṃśa ity uttarāt
20.13.42	tasmāt savyo hastayos saṃbhāryataraḥ
20.13.43	kratur ekatriṃśa iti purastāt
20.13.44	vāg vā ekatriṃśaḥ
20.13.45	vācam eva yajñamukhe dadhāti
20.13.46	bradhnasya viṣṭapaṃ catustriṃśa iti dakṣiṇataḥ
20.13.47	asau vā ādityo bradhnasya viṣṭapam
20.13.48	brahmavarcasam asā ādityaḥ
20.13.49	brahmavarcasam eva dakṣiṇato 'varunddhe
20.13.50	pratiṣṭhā trayastriṃśa iti paścāt
20.13.51	trayastriṃśad devatāḥ
20.13.52	devatāsv eva pratitiṣṭhati
20.13.53	nākaṣ ṣaṭtriṃśa ity uttarāt
20.13.54	svargo vai loko nākaḥ
20.13.55	svarga eva loke yajamānaṃ pratiṣṭhāpayati
21.1.1	agner bhāgo 'si dīkṣāyā ādhipatyam iti purastād upadadhāti
21.1.2	yajñamukhaṃ vā agniḥ
21.1.3	yajñamukhaṃ dīkṣā
21.1.4	yajñamukhaṃ trivṛt
21.1.5	yajñamukham eva purastād dadhāti
21.1.6	nṛcakṣasāṃ bhāgo 'si dhātur ādhipatyam iti dakṣiṇataḥ
21.1.7	ye vai vidvāṃsas te nṛcakṣasaḥ
21.1.8	annaṃ dhātā
21.1.9	prajananaṃ saptadaśaḥ
21.1.10	prajābhya eva prajātābhyo 'nnam apidadhāti
21.1.11	tasmāj jāto 'nnam abhyāyacchati
21.1.12	mitrasya bhāgo 'si varuṇasyādhipatyam iti paścāt
21.1.13	prāṇo vai mitraḥ
21.1.14	apāno varuṇaḥ
21.1.15	prāṇāpānā eva yajamāne dadhāti
21.1.16	indrasya bhāgo 'si viṣṇor ādhipatyam ity uttarāt
21.1.17	ojo vā indraḥ
21.1.18	ojo viṣṇuḥ
21.1.19	ojaḥ pañcadaśaḥ
21.1.20	oja evottarād dadhāti
21.1.21	tasmād uttarād abhiprayāyī jayati
21.1.22	vasūnāṃ bhāgo 'si rudrāṇām ādhipatyam iti purastāt
21.1.23	yajñamukhaṃ vai vasavaḥ
21.1.24	yajñamukhaṃ rudrāḥ
21.1.25	yajñamukhaṃ caturviṃśaḥ
21.1.26	yajñamukham eva purastād dadhāti
21.1.27	ādityānāṃ bhāgo 'si marutām ādhipatyam iti dakṣiṇataḥ
21.1.28	annaṃ vā ādityāḥ
21.1.29	annaṃ marutaḥ
21.1.30	annaṃ pañcaviṃśaḥ
21.1.31	annam eva dakṣiṇato 'varunddhe
21.1.32	adityā bhāgo 'si pūṣṇa ādhipatyam iti paścāt
21.1.33	pratiṣṭhā vā aditiḥ
21.1.34	pratiṣṭhā pūṣā
21.1.35	pratiṣṭhā triṇavaḥ
21.1.36	pratiṣṭhityai
21.1.37	devasya savitur bhāgo 'si bṛhaspater ādhipatyam ity uttarāt
21.1.38	brahma vai bṛhaspatiḥ
21.1.39	brahma catuṣṣṭomaḥ
21.1.40	brahmavarcasam evottarād dadhāti
21.1.41	savitṛmatī bhavati
21.1.42	tasmād udīcī brāhmaṇebhyas saniḥ prasūtā
21.1.43	dhartraṃ catuṣṣṭoma iti purastāt
21.1.44	yajñamukhaṃ vai catuṣṣṭomaḥ
21.1.45	yajñamukham eva purastād dadhāti
21.1.46	yavānāṃ bhāgo 'sy ayavānām ādhipatyam iti dakṣiṇataḥ
21.1.47	māsā vai yavāḥ
21.1.48	annaṃ māsāḥ
21.1.49	annam eva dakṣiṇato 'varunddhe
21.1.50	ṛbhūṇāṃ bhāgo 'si viśveṣāṃ devānām ādhipatyam iti paścāt
21.1.51	trayastriṃśad devatāḥ
21.1.52	devatāsv eva pratitiṣṭhati
21.1.53	vīvarto aṣṭācatvāriṃśa ity uttarāt
21.1.54	tasmāddhastau samāvadvīryau
21.1.55	arkyasya vā eṣā vidhām anuvidhīyate
21.1.56	annam arkaḥ
21.1.57	arko 'gniḥ
21.1.58	atty annaṃ yasyaiṣaivaṃ viduṣo vidhīyate
21.1.59	yā mukhyās tāḥ purastād upadadhāti
21.1.60	āsya mukhyo jāyate ya evaṃ veda
21.1.61	yā annavatīs tā dakṣiṇataḥ
21.1.62	āsyānnādo jāyate ya evaṃ veda
21.1.63	yāḥ pratiṣṭhāvatīs tāḥ paścāt
21.1.64	gacchati pratiṣṭhāṃ ya evaṃ veda
21.1.65	yā ojasvatīs tā uttarāt
21.1.66	āsya balī jāyate ya evaṃ veda
21.1.67	ya evam etāsām ṛddhiṃ vedardhnoti
21.2.1	agne jātān praṇudā nas sapatnān iti purastād upadadhāti
21.2.2	ya evainaṃ pūrvo 'tikrānto bhrātṛvyas taṃ tayā praṇudati
21.2.3	sahasā jātān iti paścāt
21.2.4	ya evāsya paścād bhrātṛvyas taṃ tayāpanudate
21.2.5	pra śreyāṃsaṃ bhrātṛvyaṃ nudate prati pāpīyāṃsaṃ nudate
21.2.6	catuścatvāriṃśas stoma iti dakṣiṇataḥ
21.2.7	ṣoḍaśas stoma ity uttarāt
21.2.8	vajro vai ṣoḍaśaḥ
21.2.9	vajras triṣṭup
21.2.10	traiṣṭubhaś catuścatvāriṃśaḥ
21.2.11	savyāpagrahaṇo vajro dakṣiṇāvisarjanaḥ
21.2.12	bhrātṛvyam eva parāṇudya tasmai vajram anuvisṛjati
21.2.13	catuścatvāriṃśas stoma iti dakṣiṇata upadadhāti
21.2.14	brahmavarcasaṃ vai catuścatvāriṃśaḥ
21.2.15	brahmavarcasam eva dakṣiṇato 'varunddhe
21.2.16	ṣoḍaśas stoma ity uttarāt
21.2.17	ojo vai ṣoḍaśaḥ
21.2.18	oja evottarād dadhāti
21.2.19	tasmād uttarād abhiprayāyī jayati
21.2.20	pṛthivyāḥ purīṣam asīti madhye
21.2.21	purīṣaṃ vā ātmano madhyam
21.2.22	sātmānam evāgniṃ cinute
21.2.23	tā etā abhrātṛvyā nāmeṣṭakāḥ
21.2.24	nāsya bhrātṛvyo bhavati ya evaṃ vidvān etā upadhatte
21.2.25	athaitā virājaḥ
21.2.26	virājam eva paśuṣūttamāṃ dadhāti
21.2.27	tasmāt paśumān uttamāṃ vācaṃ vadati
21.2.28	daśadaśopadadhāti sayatvāya
21.2.29	devā vai svargaṃ lokaṃ yantas teṣāṃ yāni chandāṃsy aniruktāni svaryāṇy āsaṃs tais saha svargaṃ lokam āyan
21.2.30	tāny ṛṣayo 'nuprājijñāsanta
21.2.31	tānīṣṭakābhir niramimata
21.2.32	tānīmāni chandāṃsi yāny ayajñavāhāni
21.2.33	yāny eva devānāṃ chandāṃsy aniruktāni svargyāṇi tais saha svargaṃ lokam eti ya evaṃ vidvān etā upadhatte
21.2.34	athaite stomabhāgāḥ
21.2.35	bṛhaspatir vā etāṃ yajñasya pratiṣṭhām āharat
21.2.36	yad eta upadhīyante yajñasya pratiṣṭhityai
21.2.37	bṛhaspatir vā etat tejo yajñasya samabharat
21.2.38	yad eta upadhīyante satejasam evāgniṃ cinute
21.2.39	prajāpatiḥ prajā asṛjata
21.2.40	tās stomabhāgair evāsṛjata
21.2.41	yad eta upadhīyante prajananāya
21.2.42	dakṣiṇato vai devānāṃ yajño 'vlīyata
21.2.43	taṃ stomabhāgaiḥ pratyudastabhnuvan
21.2.44	yad ete dakṣiṇata udañca upadhīyante yajñasya pratyuttabdhyai
21.2.45	saptasaptopadadhāti savīryatvāya trīn madhye pratiṣṭhityai
21.2.46	athaitā nākasadaḥ
21.2.47	nākasadbhir vai devās svargaṃ lokam āyan
21.2.48	yad etā upadhīyante svargasya lokasyābhijityai
21.2.49	na vā amuṃ lokaṃ jagmuṣe kiṃ canākam
21.2.50	tan nākasadāṃ nākasattvam
21.2.51	tā etās sarvapṛṣṭhā nāmeṣṭakāḥ
21.2.52	yad eva kiṃca pṛṣṭhā nāmeṣṭakā yad eva kiṃca pṛṣṭhānāṃ tejas tad avarunddhe ya evaṃ vidvān etā upadhatte
21.2.53	athaitāḥ pañcacūḍāḥ
21.2.54	yajamānāyatanaṃ vai patnyaḥ
21.2.55	yan nākasatsu pañcacūḍā upadadhāti nāka eva yajamānaṃ pratiṣṭhāpayati
21.2.56	apsaraso vā etāḥ
21.2.57	etad rūpaṃ kṛtvā patnyo bhūtvāmuṣmiṃl loke yajamānam upaśerate
21.2.58	paścāt prācīm ekām upadadhāti
21.2.59	tasmāt paścāt prācī patny anvāste
21.2.60	tanūpānīr vā etā yajamānasya
21.2.61	sarvam āyur eti ya evaṃ vidvān etā upadhatte
21.2.62	etā vai devatās svargyāḥ
21.2.63	tābhir eva svargaṃ lokam eti
21.2.64	etā vai devatā abhicaraṇīyāḥ
21.2.65	yaṃ dviṣyāt taṃ brūyād amuṃ vo jambhe dadhāmīti
21.2.66	etābhya evainaṃ devatābhya āvṛścati
21.2.67	tājak pradhanvati
21.3.1	āyos tvā sadane sādayāmīti
21.3.2	āyur evottamaṃ dadhāti
21.3.3	tasmād āyuḥ prāṇānām uttamam
21.3.4	svayamātṛṇṇā bhavati prāṇānām utsṛṣṭyai svargasya lokasyānukśātyai
21.3.5	prājāpatyo 'śvaḥ
21.3.6	yad aśvam upaghrāpayati prajāpatinaivainaṃ cinute
21.3.7	athaiṣā vikarṇī
21.3.8	devānāṃ vā eṣā vikrāntiḥ
21.3.9	yad vikarṇī devānām evainaṃ vikrāntim anu vikramayati
21.3.10	vāyumatī
21.3.11	prāṇo vai vāyuḥ
21.3.12	āyus svayamātṛṇṇā
21.3.13	āyuś caivāsmin prāṇaṃ ca samīcī dadhāti
21.3.14	saṃ vā enam etad inddhe yac cinoti
21.3.15	dīpayati vāyumatyā
21.3.16	saṃvatsaramukhyaṃ bhṛtvāgniṃ cinvīta
21.3.17	saṃvatsaro vā agnir vaiśvānaraḥ
21.3.18	tasyāhorātrāṇīṣṭakāḥ
21.3.19	āpteṣṭakam evainaṃ cinuta ṛdhnoti
21.3.20	yan naivaṃ cinuyāt priyayainaṃ tanvā vyardhayet
21.3.21	yad evaṃ cinute priyayaivainaṃ tanvā samardhayati
21.3.22	satanūr evaitad vaiśvānaraś cīyate
21.3.23	ṛtavyā upadadhāty ṛtūnāṃ vidhṛtyai
21.3.24	dve dve upadadhāti
21.3.25	dvau dvau hy ṛtavaḥ
21.3.26	catasro madhyamāyāṃ cityām upadadhāti
21.3.27	antarikṣam iva vā eṣā yā madhyamā citiḥ
21.3.28	śithilam ivāntarikṣam
21.3.29	catasro diśaḥ
21.3.30	dikṣv eva pratitiṣṭhati
21.3.31	ṛtubhyo vā etā devā niramimata
21.3.32	tad ṛtavyānām ṛtavyātvam
21.3.33	āyantamāyantam ṛtuṃ pratitiṣṭhati ya evaṃ vidvān etā upadhatte
21.3.34	nānāprabhṛtayo bhavanti samānodarkāḥ
21.3.35	tasmāt samānasya saṃvatsarasya nānā rūpāṇi
21.3.36	avakām upadhāyeṣṭakām upadadhāti
21.3.37	agner vā eṣā vaiśvānarasya yonir yad avakā
21.3.38	sva evainā yonā upadadhāti śāntyā anuddāhāya
21.3.39	ṛdhnoti ya evaṃ vidvān etā upadhatte
21.3.40	athaitā viśvajyotiṣaḥ
21.3.41	prāṇabhṛto vā etā yajamānasya
21.3.42	prāṇam eva prathamayā dādhāra vyānaṃ dvitīyayāpānaṃ tṛtīyayā
21.3.43	etā vai devatās svargyāḥ
21.3.44	tābhir eva svargaṃ lokam eti
21.3.45	etā vai devatā jyotiṣmatīḥ
21.3.46	agnir evāsyāsmiṃl loke jyotir bhavati vāyur antarikṣe sūryo divi
21.3.47	sarve 'smā ime lokā jyotiṣmanto bhavanti
21.3.48	adhipativatīr bhavanti
21.3.49	ādhipatyam evaitābhir gacchati
21.3.50	lokaṃ pṛṇa chidraṃ pṛṇeti
21.3.51	yad evāsyonaṃ yac chidraṃ tad āpūrayati
21.3.52	atho sīda dhruvā tvam iti dṛṃhaty evainām
21.3.53	indrāgnī tvā bṛhaspatir ity ojo vai vīryam indrāgnī
21.3.54	ojasaivainaṃ vīryeṇa cinute
21.3.55	tā asya sūdadohasa iti tasmāt paruṣi paruṣi sūdaḥ
21.3.56	somaṃ śrīṇanti pṛśnaya ity annaṃ pṛśnī
21.3.57	annam evāvarunddhe
21.3.58	triṣv ā rocane diva iti trīṇi savanāni
21.3.59	savaneṣv evainaṃ cinute
21.3.60	anuṣṭub anucarā bhavati
21.3.61	prāṇo vā anuṣṭup
21.3.62	tasmāt prāṇas sarvāṇy aṅgāny anusaṃcarati
21.3.63	vāg vā anuṣṭup
21.3.64	yad evāsyātra na kriyate yan na cīyate tad vācā kalpayati tad bhiṣajyati
21.4.1	yā āgneyīr gāyatrīr mūrdhanvatīs tābhis tisṛbhis tisraḥ pūrvārdha upadadhāti
21.4.2	atha triṣṭubbhir atha jagatībhir athānuṣṭubbhir atha paṅktibhir atha yat kiñcāgneyaṃ chandaḥ
21.4.3	tisra ekena chandasā
21.4.4	tisra ekena
21.4.5	sarvam agnim anūpadadhāti
21.4.6	etāṃ ha vai yajñasenaś caitraś citiṃ vidāṃcakāra
21.4.7	tayā ha vai sa ānardha
21.4.8	ṛdhnoti ya evaṃ vidvān etā upadhatte
21.4.9	paśavo vai chandāṃsi
21.4.10	vāmaṃ devānām
21.4.11	paśūn eva vāmaṃ bhrātṛvyasya vṛṅkte
21.4.12	ātmā vā āhavanīyaḥ
21.4.13	bhrātṛvyo dhiṣṇyaḥ
21.4.14	yad gārhapatya upadadhyād bhrātṛvye vāmaṃ paśūn dadhyāt
21.4.15	āhavanīya upadadhāti
21.4.16	ātmann eva vāmaṃ paśūn dhatte
21.4.17	saiṣottaravedir nāma citiḥ
21.4.18	tasmād etā uttamāyāṃ cityām upadhīyante
21.4.19	uttamas samānānāṃ bhavati ya evaṃ vidvān etā upadhatte
21.4.20	paśur vā agniḥ
21.4.21	agnimukhān prajāpatiḥ paśūn asṛjata
21.4.22	yat pañca citayaḥ tasmāt pāṅktāḥ paśava ucyante
21.4.23	yat tisraḥ trivṛddhy agniḥ
21.4.24	yad dve dvipād yajamānaḥ pratiṣṭhityai
21.4.25	dvyakṣaraṃ loma
21.4.26	dvyakṣaraṃ carma
21.4.27	dvyakṣaraṃ māṃsam
21.4.28	dvyakṣaram asthi
21.4.29	dvyakṣaro majjā
21.4.30	tad daśa
21.4.31	daśākṣarā virāṭ
21.4.32	tasmād vairājāḥ paśava ucyante
21.4.33	yo jānudaghnas sa gāyatracit
21.4.34	yo nābhidaghnas sa triṣṭupcit
21.4.35	yaḥ puruṣamātras sa jagaccit
21.4.36	śyenacitaṃ pakṣiṇaṃ cinvīta svargakāmaḥ
21.4.37	śyeno vai vayasāṃ kṣepiṣṭhaḥ svargasya lokasya samaṣṭyai
21.4.38	alajacitaṃ pakṣiṇaṃ catussītaṃ cinvīta pratiṣṭhākāmaḥ
21.4.39	catasro diśaḥ
21.4.40	dikṣv eva pratitiṣṭhati
21.4.41	kaṅkacitaṃ śīrṣaṇvantaṃ cinvīta yaḥ kāmayeta saśīrṣāmuṣmiṃl loke syām iti
21.4.42	saśīrṣaivāmuṣmiṃl loke bhavati
21.4.43	praugacitaṃ cinvīta yadi manyeta pūrvo mātikrānto bhrātṛvya iti
21.4.44	praugacitā vai devā asurān prāṇudanta ya enān pūrve 'tikrāntā āsan
21.4.45	ya evainaṃ pūrvo 'tikrānto bhrātṛvyas taṃ tena praṇudate
21.4.46	ubhayataḥpraugaṃ cinvīta yadi manyeta paścān me bhrātṛvya iti
21.4.47	ya evāsya paścād bhrātṛvyas taṃ tenāpanudate
21.4.48	pra śreyāṃsaṃ bhrātṛvyaṃ nudate
21.4.49	prati pāpīyāṃsaṃ nudate
21.4.50	rathacakracitaṃ cinvītābhicaran
21.4.51	rathacakracitaṃ ha sma vai devā asurebhyo vajram iyadbhyas tvety abhyavasṛjanti
21.4.52	vajram eva bhrātṛvyāya praharati
21.4.53	stṛṇuta enam
21.4.54	samūhyaṃ cinvīta paśukāmaḥ
21.4.55	paśavo vai purīṣam
21.4.56	paśūn evāsmai samūhati
21.4.57	sarvata uttaravediṃ nivapati
21.4.58	paśavo vā uttaravediḥ
21.4.59	paśūn evāvarunddhe
21.4.60	paricāyyaṃ cinvīta sajātakāmaḥ
21.4.61	parīva vai sajātā viśanti
21.4.62	sajātair evainaṃ paricinoti
21.4.63	droṇacitaṃ cinvītānnakāmaḥ
21.4.64	pātreṇa vā annam adyate
21.4.65	tenaiva mukhenānnam atti
21.4.66	śmaśānacitaṃ cinvīta yaḥ kāmayeta pitṛloka ṛdhnuyām iti
21.4.67	śmaśānacitā vai yamo 'muṣmiṃl loka ārdhnot
21.4.68	pitṛloka evardhnoti
21.4.69	gāyatracitaṃ pakṣiṇaṃ cinvīta svargakāmaḥ
21.4.70	agnir vai tat pakṣī bhūtvā svargaṃ lokam apatat
21.4.71	yad āhur gāyatrī pakṣiṇī bhūtvā svargaṃ lokam apatad iti svargasya lokasya samaṣṭyai
21.4.72	anye 'gnaya ūrdhvāś cīyante nyañco 'nye
21.4.73	ya ūrdhvāś cīyante te 'muṣmai lokāya ye nyañcas te 'smai
21.4.74	yad ūrdhvas tiṣṭhan hiraṇyaśalkaiḥ prokṣati tenaivainam ūrdhvaṃ cinute svargasya lokasya samaṣṭyai
21.5.1	dīkṣayā virāḍ āptavyā
21.5.2	tisro rātrīr dīkṣitas syāt
21.5.3	tripadā virāṭ
21.5.4	virājam evāpnoti
21.5.5	ṣaḍ rātrīr dīkṣitas syāt
21.5.6	ṣaḍ vā ṛtavas saṃvatsaraḥ
21.5.7	saṃvatsaro virāṭ
21.5.8	virājam evāpnoti
21.5.9	daśa rātrīr dīkṣitas syāt
21.5.10	daśākṣarā virāṭ
21.5.11	virājam evāpnoti
21.5.12	dvādaśa rātrīr dīkṣitas syāt
21.5.13	dvādaśa māsās saṃvatsaraḥ
21.5.14	saṃvatsaro virāṭ
21.5.15	virājam evāpnoti
21.5.16	trayodaśa rātrīr dīkṣitas syāt
21.5.17	trayodaśa māsās saṃvatsaraḥ
21.5.18	saṃvatsaro virāṭ
21.5.19	virājam evāpnoti
21.5.20	pañcadaśa rātrīr dīkṣitas syāt
21.5.21	pañcadaśārdhamāsasya rātryaḥ
21.5.22	ardhamāsaśas saṃvatsara āpyate
21.5.23	saṃvatsaro virāṭ
21.5.24	virājam evāpnoti
21.5.25	caturviṃśatiṃ rātrīr dīkṣitas syāt
21.5.26	caturviṃśatis saṃvatsarasyārdhamāsāḥ
21.5.27	ardhamāsaśas saṃvatsara āpyate
21.5.28	saṃvatsaro virāṭ
21.5.29	virājam evāpnoti
21.5.30	māsaṃ dīkṣitas syāt
21.5.31	yo vai māsas sa saṃvatsaraḥ
21.5.32	saṃvatsaro virāṭ
21.5.33	virājam evāpnoti
21.5.34	caturo māso dīkṣitas syāt
21.5.35	caturo vā etaṃ māso vasavo 'bibharuḥ
21.5.36	te pṛthivīm ājayan gāyatrīṃ chandaḥ
21.5.37	aṣṭau rudrāḥ
21.5.38	te 'ntarikṣam ājayaṃs triṣṭubhaṃ chandaḥ
21.5.39	dvādaśādityāḥ
21.5.40	te divam ājayañ jagatīṃ chandaḥ
21.5.41	tato vai te vyāvṛtam agacchañchraiṣṭhyaṃ devānām
21.5.42	tasmād dvādaśa māso bhṛtvāgniṃ cinvīta
21.5.43	dvādaśa māsās saṃvatsaraḥ
21.5.44	saṃvatsaro 'gnir vaiśvānaraḥ
21.5.45	tasyāhorātrāṇīṣṭakāḥ
21.5.46	āpteṣṭakam evainaṃ cinute
21.5.47	ṛdhnoti
21.5.48	vyāvṛtam eva gacchati śraiṣṭhyaṃ samānānām
21.5.49	gāyatraṃ purastād gāyati
21.5.50	śiro vai devānāṃ gāyatram
21.5.51	gāyatro 'gniḥ
21.5.52	tasmād gāyatraṃ purastād gāyati
21.5.53	āgnipāvamānyām
21.5.54	ayaṃ vāva yaḥ pavate sa prāṇaḥ
21.5.55	mukhaṃ devānām agniḥ
21.5.56	mukhata eva prāṇaṃ dadhāti
21.5.57	tasmān mukhataḥ prāṇaḥ
21.5.58	rathantaram uttarād gāyati bṛhad dakṣiṇataḥ
21.5.59	pakṣā evāsyopadadhāti
21.5.60	iyaṃ vai rathantaram asau bṛhat
21.5.61	ābhyām evainaṃ parigṛhṇāti
21.5.62	yajñāyajñīyaṃ pucche gāyati śroṇyāṃ vāmadevyam
21.5.63	ātmā vai yajñāyajñīyam
21.5.64	tanūr vāmadevyam
21.5.65	sātmānam evainaṃ satanūṃ cinute
21.5.66	hṛdayam apikakṣe
21.5.67	tasmād apikakṣe hṛdayam anṛcaṃ bhavati
21.5.68	tasmād anasthakaṃ hṛdayam
21.5.69	arkyaiḥ parigāyati
21.5.70	arko vā agniḥ
21.5.71	arkam evārkyaiḥ parigāyati śāntyai
21.6.1	saṃvatsaro vā antarā tamas svargaṃ lokam
21.6.2	jyotiṣmatīr etās sāhasrīr iṣṭakāḥ
21.6.3	yaddhiraṇyaśalkaiḥ prokṣati jyotiṣaivāsmai saṃvatsaraṃ vivāsayati
21.6.4	sahasrasya pramāsi
21.6.5	sahasrasya pratimāsīti
21.6.6	sahasrasaṃmitā hīme lokāḥ
21.6.7	ghnanti vā etad agner yad asyātra na kriyate yan na cīyate
21.6.8	amṛtaṃ hiraṇyam
21.6.9	yaddhiraṇyaśalkaiḥ prokṣaty amṛtenaivāsya tanvaṃ pṛṇakti
21.6.10	imā me agna iṣṭakā dhenavas santv iti dhenūr evaināḥ kurute
21.6.11	tā enaṃ kāmadughā amuṣmiṃl loka upatiṣṭhante
21.6.12	rudraṃ vai devā yajñān nirabhajan
21.6.13	sa devān āyatayābhiparyāvartata
21.6.14	te devā etac chatarudriyam apaśyan
21.6.15	tenainam aśamayan
21.6.16	yacchatarudriyaṃ juhoti tenaivainaṃ śamayati
21.6.17	jānudaghne 'gre juhoti
21.6.18	asyā eva rudram avayajate
21.6.19	atha nābhidaghne
21.6.20	antarikṣād eva rudram avayajate
21.6.21	atha puruṣamātre
21.6.22	amuṣyā eva rudram avayajate
21.6.23	ita evordhvaṃ rudram avayajate
21.6.24	atha puruṣamātre
21.6.25	atha nābhidaghne
21.6.26	atha jānudaghne
21.6.27	amuta evārvāñcaṃ rudram avayajate
21.6.28	tat ṣaṭ sampadyate
21.6.29	ṣaḍ vā ṛtavaḥ
21.6.30	ṛtubhya eva rudraṃ niravayajate
21.6.31	gavīdhukāsaktubhir vā jartilair vā kusayasarpiṣā vā mṛgakṣīreṇa vā juhoti
21.6.32	yad grāmyeṇa juhuyād grāmāvacāriṇaṃ rudraṃ kuryāt
21.6.33	āraṇyenaivāraṇyam abhi rudraṃ niravayajate
21.6.34	arkaparṇena juhoti
21.6.35	arko vā agniḥ
21.6.36	arkeṇaivainam arkād adhi niravayajate
21.6.37	uttarasya pakṣasya yā carameṣṭakā tasyāṃ juhoti
21.6.38	eṣā vai rudrasya dik
21.6.39	svāyām eva diśi rudraṃ pratihṛtyāvayajate
21.6.40	paśur vā agniḥ
21.6.41	etarhi vā eṣa jāyate yarhi cīyate
21.6.42	yathā vatso jātas stanaṃ prepsaty evaṃ vā eṣa etarhi bhāgadheyaṃ prepsati
21.6.43	sa yajamānaṃ caivādhvaryuṃ ca dhyāyati
21.6.44	yac chatarudriyaṃ juhoti bhāgadheyenaivainaṃ śamayati
21.6.45	aṅgiraso vai svargaṃ lokaṃ yantas te 'jāyāṃ gharmaṃ prāsiñcan
21.6.46	sā śocantī parṇaṃ parāmṛśat
21.6.47	so 'rko 'bhavat
21.6.48	tad arkasyārkatvam
21.6.49	yad arkaparṇena juhoti sayonitvāya
21.6.50	yaṃ dviṣyāt tasya saṃcare paśūnāṃ nyasyet
21.6.51	yaḥ prathamaḥ paśur ākrāmati ta ārtim ārchanti
21.6.52	yā uttamās tā yajamānaṃ vācayet
21.6.53	etā vai devatās svargyāḥ
21.6.54	tābhir eva svargaṃ lokam eti
21.6.55	etā vai devatā abhicaraṇīyāḥ
21.6.56	yaṃ dviṣyāt taṃ brūyād amuṃ vo jambhe dadhāmīti
21.6.57	etābhya evainaṃ devatābhya āvṛścati
21.6.58	tājak pradhanvati
21.7.1	aśmann ūrjaṃ parvate śiśriyāṇām ity adbhiḥ pariṣiñcati
21.7.2	prajāpater vā eṣa raso yad āpaḥ
21.7.3	prajāpater evainaṃ rasena tarpayati
21.7.4	sa enaṃ tṛptaḥ prīto 'kṣudhyann upatiṣṭhate
21.7.5	aśman te kṣud yaṃ dviṣmas taṃ te śug ṛcchatv iti yam eva dveṣṭi tam asya kṣudhā ca śucā cārpayati
21.7.6	triḥ pariṣiñcati
21.7.7	traya ime lokāḥ
21.7.8	ebhya evainaṃ lokebhyaś śamayati
21.7.9	triḥ punar apariṣiñcan paryeti
21.7.10	tat ṣaṭ sampadyate
21.7.11	ṣaḍ vā ṛtavaḥ
21.7.12	ṛtubhya evainaṃ śamayati
21.7.13	yady abhicaret triḥ punar apariṣiñcan parītya yā dakṣiṇā śroṇis tasyāṃ prakṣiṇīyāt
21.7.14	idam aham amum āmuṣyāyaṇam amuṣya putraṃ prakṣiṇāmīti
21.7.15	yaivāgnau śuk tām ādāya tayainam arpayati
21.7.16	taṃ bhidyamānam anv ārtim ārchati
21.7.17	yan nāma gṛhṇāti mūlam evāsya cchinatti
21.7.18	varuṇamenir vā eṣa saṃcitaḥ
21.7.19	maṇḍūkena vikarṣati
21.7.20	maṇḍūkasyāyuṣā vyeti
21.7.21	na grāmyān paśūn hinasti nāraṇyān
21.7.22	tasmād etaṃ vasantā ca prāvṛṣi cābhigacchati
21.7.23	śucā hy eṣa ṛtaḥ
21.7.24	avakayā ca vetasaśākhayā ca vikarṣati
21.7.25	apāṃ vā etac charo yad avakāpām etat puṣyaṃ yad vetasaḥ
21.7.26	āpaś śāntāḥ
21.7.27	śāntābhir evāsya śucaṃ śamayati
21.7.28	tisṛbhiḥ
21.7.29	trivṛd vā agniḥ
21.7.30	yāvān evāgnis tasya śucaṃ śamayati
21.7.31	prajāpatiḥ prajā asṛjata
21.7.32	tā akṣudhyan
21.7.33	tābhyo 'nnaṃ prāyacchat
21.7.34	tā abruvan no 'bhūd iti
21.7.35	annaṃ pāvakam
21.7.36	yat pāvakavatīr bhavanty annādyāya
21.7.37	kam asmā agniś cikyānāya bhavati
21.7.38	saptabhir vikarṣayati
21.7.39	sapta vai chandāṃsi
21.7.40	chandobhir evāsya śucaṃ śamayati
21.7.41	aṣṭābhir vikarṣati
21.7.42	aṣṭākṣarā gāyatrī
21.7.43	gāyatro 'gniḥ
21.7.44	yāvān evāgnis tasya śucaṃ śamayati
21.7.45	saṃlupyotkare 'dhyasyati
21.7.46	eṣā vā asyāṃ śuk
21.7.47	śucy evāsya śucaṃ dadhāti
21.7.48	yaṃ dviṣyāt tam abhyasyet
21.7.49	śucaivainam arpayati
21.7.50	pañcagṛhīta ājye pañca hiraṇyaśalkān avāsyati
21.7.51	tejo vai hiraṇyam
21.7.52	āyur ghṛtam
21.7.53	tejasaivāsyāyur vyāghārayati
21.7.54	atho paṅktyaivāhutyāgnim ālabhate
21.7.55	namas te harase śociṣa ity adhikrāmati
21.7.56	namaskṛtya hi śreyāṃsam upacaranti
21.7.57	akṣṇayā vyāghārayaty ajāmitvāya
21.7.58	nṛṣade veḍ iti pratiṣṭhityai
21.7.59	hutādo vā anye devā ahutādo 'nye
21.7.60	agnicid attvaitān ubhayān avarunddhe
21.7.61	yaj juhoti cāva cokṣati tān eva prīṇāti tān avarunddhe
21.7.62	te 'syobhaye prītā yajñe bhavanti
21.7.63	gurumuṣṭināvokṣati
21.7.64	sa hi prājāpatyatamaḥ
21.7.65	tenāsya na hutaṃ bhavati nāhutam
21.7.66	kṛṣṇājinasyopānahau kurute
21.7.67	brahmaṇo vā etad rūpaṃ yat kṛṣṇājinam
21.7.68	mṛtyur agniḥ
21.7.69	brahmaṇaiva mṛtyor antardhatte
21.7.70	antar mṛtyor dhatte
21.7.71	antar annādyād anyatarām upānahaṃ kurvīta
21.7.72	antar mṛtyor dhatte
21.7.73	avānnādyaṃ runddhe
21.7.74	prāṇair vā eṣa paśubhir vyṛdhyate yo 'gniṃ cinute
21.7.75	taṃ prathamo 'dhikrāmati
21.7.76	prāṇadā vyānadā iti prāṇair evainaṃ samardhayati
21.7.77	varcodā varivodā iti prajā vai varcaḥ
21.7.78	paśavo varivaḥ
21.7.79	prajayā caivainaṃ paśubhiś ca samardhayati
21.7.80	prāṇadā apānadā ity avarohati
21.7.81	rūpeṇaiva
21.7.82	dvābhyām
21.7.83	dvipād yajamānaḥ pratiṣṭhityai
21.8.1	indro vai vṛtram ahan
21.8.2	taṃ hataṣ ṣoḍaśabhir bhogair asināt
21.8.3	so 'gninā pāpmano bhogān apidahya vaiśvakarmaṇābhyāṃ pāpmano niramucyata
21.8.4	yad āgneyyā juhoty agninaiva pāpmano bhogān apidahya vaiśvakarmaṇābhyāṃ pāpmano nirmucyate
21.8.5	ekaikayā juhuyād yadi kāmayeta
21.8.6	ciraṃ pāpmano mucyeteti
21.8.7	ciram eva pāpmano mucyate
21.8.8	sakṛt sarvān anūddrutyottamayā juhuyād yadi kāmayeta
21.8.9	ajiraṃ pāpmano mucyeteti
21.8.10	ajiram eva pāpmano mucyate
21.8.11	ṣoḍaśaṃ bhavati
21.8.12	ṣoḍaśakalaḥ puruṣaḥ
21.8.13	yāvān evāsyātmā taṃ pāpmano muñcati
21.8.14	atho ṣoḍaśabhir hi sa taṃ bhogair asināt
21.8.15	nānā sūktābhyāṃ juhoti
21.8.16	sūktayor nānāvīryatvāya
21.8.17	samidha ādadhāti
21.8.18	bhāgedheyam evāsmā apidadhāti
21.8.19	yathā janam eśyate 'vasaṃ karoty evam evaitad agnaya ātithyaṃ kriyate
21.8.20	tisra ādadhāti
21.8.21	trivṛddhy agniḥ
21.8.22	yāvān evāgnis tasmā ātithyaṃ karoti
21.8.23	auḍumbarīr bhavanti
21.8.24	ūrg vā uḍumbaraḥ
21.8.25	ūrjam evāsmā apidadhāti
21.8.26	ghṛtenānakti
21.8.27	etad vā agneḥ priyaṃ dhāma yad ghṛtam
21.8.28	priyam evāsmai dhāmātithyaṃ karoti
21.8.29	ud u tvā viśve devā iti
21.8.30	prāṇā vai viśve devāḥ
21.8.31	prāṇair evainam udyacchate
21.8.32	manuṣyā vai viśve devāḥ
21.8.33	manuṣyair evainam udyacchate
21.8.34	agne bharantu cittibhir iti
21.8.35	yasmā evainaṃ cittāyodyacchate tenainaṃ samardhayati
21.8.36	pañca diśa iti diśa evainam anupraṇayati
21.8.37	dve parigṛhyavatī bhavato rakṣasām apahatyai
21.8.38	harikeśas sūryaraśmir iti sāvitrī prasūtyai
21.8.39	devā devebhyo adhvarīyanto asthur iti
21.8.40	āśiṣām evaiṣa dohaḥ
21.8.41	vimāna eṣa iti
21.8.42	svargasyaivaiṣa lokasya vimānaḥ
21.8.43	ukṣā samudro aruṇas suparṇa iti
21.8.44	aśmānam āgnīdhre sādayati
21.8.45	anārambhaṇam iva vā etad anāyatanam iva yad antarikṣam
21.8.46	antarikṣam āgnīdhram
21.8.47	yad āgnīdhre sādayati
21.8.48	āyatanam eva karoti
21.8.49	madhye divo nihitaḥ pṛśnir aśmeti
21.8.50	annaṃ pṛśnī
21.8.51	annam evāvarunddhe
21.8.52	dvābhyāṃ sādayati
21.8.53	dvipād yajamānaḥ pratiṣṭhityai
21.8.54	ṣaḍbhir āgnīdhrād yanti
21.8.55	ṣaḍ vā ṛtavaḥ
21.8.56	ṛtubhir eva
21.8.57	catasṛbhir ā pucchāt
21.8.58	catvāri vai chandāṃsi
21.8.59	cchandobhir eva
21.8.60	indram iti
21.8.61	indriyam evāvarunddhe
21.8.62	avīvṛdhann iti
21.8.63	vṛddhim evopaiti
21.8.64	vājā iti
21.8.65	annaṃ vai vājāḥ
21.8.66	annam evāvarunddhe
21.8.67	anuṣṭubhā vaiśvadevyā yanti
21.8.68	vāg vā anuṣṭup
21.8.69	vaiśvadevī vāk
21.8.70	sarvāṇi vā eṣā rūpāṇi
21.8.71	sarvāṇi rūpāṇy agnau citye kriyante
21.8.72	tasmād etayā yanti
21.8.73	sumnahūr iti
21.8.74	yajño vai sumnam
21.8.75	yajñam evāvarunddhe
21.8.76	vājasya mā prasavenodgrābhenodajīgṛbham iti
21.8.77	brahma vā udgrābhaḥ
21.8.78	brahma nigrābhaḥ
21.8.79	asā āditya udyann udgrābhaḥ
21.8.80	eṣa nimrocan nigrābhaḥ
21.8.81	brahmaṇaivātmānam udgṛhṇāti
21.8.82	brahmaṇā bhrātṛvyam avagṛhṇāti
21.8.83	athā sapatnān indrāgnī me viṣūcīnān vyasyatām iti
21.8.84	ojo vai vīryam indrāgnī
21.8.85	ojasaiva vīryeṇa bhrātṛvyaṃ vinudate
21.9.1	kramadhvam agninā nākam iti
21.9.2	svargasya lokasyākramaḥ
21.9.3	prācīm anu pradiśaṃ prehi vidvān iti
21.9.4	devalokam evopāvartate
21.9.5	viśvā āśā dīdyad vibhāhīti
21.9.6	tasmād agnis sarvā diśo vibhāti
21.9.7	pṛthivyā aham ud antarikṣam āruham antarikṣād divam āruham iti
21.9.8	eṣām evaite lokānāṃ saṃkramāḥ
21.9.9	svaryanto nāpekṣanta iti
21.9.10	svargasya lokasya samaṣṭyai
21.9.11	agne prehi prathamo devāyatām iti
21.9.12	deveṣu caiva manuṣyeṣu ca cakṣur dadhāti
21.9.13	iyakṣamāṇā bhṛgubhis sajoṣā iti
21.9.14	svargam evainaṃ lokaṃ gamayati
21.9.15	pañcabhir adhikrāmati
21.9.16	pāṅkto 'gniḥ
21.9.17	yāvān evāgnis tasmai namaskṛtyādhikrāmati
21.9.18	naktoṣāsāgne sahasrākṣeti
21.9.19	saṃhitābhyāṃ juhoti
21.9.20	ahorātre eva saṃdadhāti
21.9.21	tasmād ahorātre saṃhite
21.9.22	kṛṣṇāyāś śvetavatsāyā juhoti
21.9.23	ahnaivāsmai rātrīṃ pradāpayati
21.9.24	nānārūpā vai paśavo nānāvratāḥ
21.9.25	ta etad eva prattim arūpayat
21.9.26	payasā juhoti
21.9.27	etad evainam abhisaṃjānānāḥ paśava upatiṣṭhante
21.9.28	dadhnā svayamātṛṇṇāyāṃ juhoti
21.9.29	asau vai svayamātṛṇṇā
21.9.30	ūrg dadhi
21.9.31	amuṣyām evorjaṃ dadhāti
21.9.32	tasmād amuto 'rvācīm ūrjam upajīvanti
21.9.33	suparṇo 'si garutmān iti
21.9.34	gāyatryā sādayati
21.9.35	asyām evainam ākramayati
21.9.36	bhāsāntarikṣam āpṛṇeti
21.9.37	triṣṭubhā
21.9.38	antarikṣam evainam ākramayati
21.9.39	ājuhvānas supratīkaḥ purastād iti
21.9.40	jagatyā
21.9.41	amuṣyām evainam ākramayati
21.9.42	etābhir evainaṃ devatābhis sayujaṃ kṛtvā pratiṣṭhāpayati
21.9.43	tisṛbhiḥ
21.9.44	trivṛd vā agniḥ
21.9.45	yāvān evāgnis taṃ pratiṣṭhāṃ gamayati
21.9.46	tāṃ savitur iti
21.9.47	sāvitryādadhāti prasūtyai
21.9.48	audumbarīm
21.9.49	ūrg vā udumbaraḥ
21.9.50	ūrjam evāsmā apidadhāti
21.9.51	agniṃ vā ha vā agnicid duhe 'gnir vāgnicitaṃ duhe
21.9.52	kaṇvo ha vā etasya śrāyaso dohaṃ vidāṃ cakāra
21.9.53	yathā gāṃ prattāṃ duha evam evaitayāgnim agnicid duhe
21.9.54	agne vidhema ta ity ṛddhyai
21.9.55	vaikaṅkatīm
21.9.56	agner vai sṛṣṭasya vikaṅkataṃ bhā ārchat
21.9.57	tad evāvarunddhe
21.9.58	preddho agne dīdihi puro na iti
21.9.59	śamīmayīṃ śāntyai
21.9.60	virājā
21.9.61	eṣā vai sūrmī karṇakavatī
21.9.62	etāṃ ha vai somadakṣaḥ kauśreyas sattriṇaḥ papraccha
21.9.63	vida yūyaṃ sūrmī3ṅ karṇakavatī3m iti
21.9.64	yaivāraṇye tāṃ vidmeti
21.9.65	paśavo vā etasyāḥ karṇaḥ
21.9.66	paśūn evāvarunddhe
21.9.67	etāṃ ha sma vai devā asurebhyo vajraṃ śataghnīm iyadbhyas tvety abhyavasṛjanti
21.9.68	vajram eva bhrātṛvyāva praharati
21.9.69	stṛṇuta enam
21.9.70	sapta te agne samidha iti
21.9.71	sāptāny evaitayā prīṇāti
21.9.72	pūrṇayā srucā juhoti
21.9.73	yathā vatsāya jātāya stanam apidadhāty evam evāsmā etad bhāgadheyam apidadhāti
21.9.74	dadhnā purastāj juhoti
21.9.75	ājyenopariṣṭāt
21.9.76	ūrg vai dadhi
21.9.77	teja ājyam
21.9.78	ūrjaṃ caivāsmiṃs tejaś ca samīcī uttame dadhāti
21.9.79	atho ime evāsmai pradāpayati
21.10.1	athaitad apratiratham
21.10.2	etena vai devā asurān apratyabhyajayan
21.10.3	tad apratirathasyāpratirathatvam
21.10.4	apraty evaitena bhrātṛvyam abhijayati
21.10.5	eṣā vai gāyatrī jyotiṣpakṣā
21.10.6	tayaiva svargaṃ lokam eti
21.10.7	daśarcaṃ bhavati
21.10.8	daśākṣarā virāṭ
21.10.9	annaṃ virāṭ
21.10.10	virājy evānnādye pratitiṣṭhati
21.10.11	etena ha sma vai bharadvājaḥ pratardanaṃ saṃnahyann eti
21.10.12	tato vai sa rāṣṭram abhavat
21.10.13	yaṃ kāmayeta rāṣṭraṃ syād iti tam etena saṃnahyann iyāt
21.10.14	rāṣṭram eva bhavati
21.10.15	tad etad bhuvanacyavaṃ nāma haviḥ
21.10.16	āsthānādāsthānād evaitena bhrātṛvyaṃ nudate
21.10.17	saṃgrāme kuryāt
21.10.18	taijano vā bāndhuko vedhmas syāt
21.10.19	yady aṅgārāḥ prativeṣṭante praty amitrāṇāṃ senā veṣṭate
21.10.20	athāgnaye vaiśvānāraya dvādaśakapālaḥ
21.10.21	saṃvatsaro vā agnir vaiśvānaraḥ
21.10.22	eṣā saṃvatsarasya priyā tanūr yā vaiśvānarī
21.10.23	yad agnaye vaiśvānarāya priyāyā evāsya tanva ātithyaṃ karoti
21.10.24	kṣatraṃ vaiśvānaraḥ
21.10.25	viṇ marutaḥ
21.10.26	yad vaiśvānaraṃ mārutā anuhūyante
21.10.27	kṣatrāyaiva viśam anuniyunakti
21.10.28	uccair vaiśvānarasya yajati
21.10.29	upāṃśu mārutāñ juhoti
21.10.30	tasmāt kṣatraṃ viśam ativadati
21.10.31	paśur vā agniḥ
21.10.32	agnimukhān prajāpatiḥ paśūn asṛjata
21.10.33	paśavo marutaḥ
21.10.34	yad vaiśvānaraṃ mārutā anuhūyante paśūnāṃ prajātyai
21.10.35	yat prāṅ paryāvarteta devaviśā muhyet
21.10.36	yad dakṣiṇā pitṛdevatyas syāt
21.10.37	yat pratyaṅ rakṣasāṃ syāt
21.10.38	yad udaṅ mānuṣas syāt
21.10.39	ṛjuḥ pratiṣṭhito hotavyo yajamānasya pratiṣṭhityai
21.10.40	athaite mārutāḥ
21.10.41	sapta saptakapālāḥ
21.10.42	saptasapta hi maruto saptadhā gaṇāḥ
21.10.43	gaṇena gaṇam anūddrutya juhoti
21.10.44	gaṇaśa eva marutas tarpayati
21.10.45	yo 'raṇye 'nuvākyo gaṇas tena madhye juhoti
21.10.46	kṣatraṃ vā eṣa marutāṃ viḍ itare
21.10.47	kṣatram eva viśo madhyameṣṭhaṃ karoti
21.10.48	yadi kāmayeta viśā kṣatraṃ hanyām iti yo 'raṇye 'nuvākyo gaṇas tam itarair mohayet
21.10.49	viśaiva kṣatraṃ hanti
21.10.50	yadi kāmayeta kṣatreṇa viśaṃ hanyām iti triṣṭubhau yājyānuvākye kuryāt
21.10.51	ojo vai vīryaṃ triṣṭup
21.10.52	oja eva vīryaṃ viśa ādāya tāṃ kṣatrāyāpidadhāti
21.10.53	yaṃ kāmayeta kṣatrān nudeyeti yo 'raṇye 'nuvākyo gaṇas tenāgniṣṭhaṃ rathavāhanaṃ vicālayet
21.10.54	etad vai rājanyasya kṣatraṃ bibharti
21.10.55	kṣatram eva marutām
21.10.56	kṣatreṇaivainaṃ kṣatrān nudate
21.10.57	indraṃ daivīr viśo maruto 'nuvartmāna iti
21.10.58	etad vai devānām anuvartma
21.10.59	devānām evānuvartmanā yajamānāyānuvartma karoti
21.10.60	saṃ vā enam etad inddhe yac cinoti
21.10.61	dīpayati marunnāmaiḥ
21.11.1	vasordhārāṃ juhoti
21.11.2	vasor me dhārāsad iti
21.11.3	vā eṣā hūyate
21.11.4	ghṛtasya vā eṣā dhārāmuṣmiṃl loke yajamānam upatiṣṭhate
21.11.5	saṃtataṃ juhoty annādyasya saṃtatyā avicchedāya
21.11.6	yaṃ dviṣyāt tasya vicchindyāt
21.11.7	annādyam evāsya vicchinatti
21.11.8	ghṛtena juhoti
21.11.9	tejo vai ghṛtam
21.11.10	tejo vasordhārā
21.11.11	tejasy eva tejo dadhāti
21.11.12	akḷptasya vā eṣā kḷptyai hūyate 'navaruddhasyāvaruddhyā anabhijitasyābhijityai
21.11.13	prāṇaś cāpānaś ceti
21.11.14	prāṇāpānā eva yajamāne dadhāti
21.11.15	annaṃ ca cakṣuś ceti
21.11.16	etad vā annasya rūpam
21.11.17	rūpeṇaivānnam avarunddhe
21.11.18	dvādaśaitāni dvādaśāni juhoti
21.11.19	dvādaśa māsās saṃvatsaraḥ
21.11.20	saṃvatsareṇaivānnādyam avarunddhe
21.11.21	agniś cāpaś ceti
21.11.22	eṣā vā annasya yoniḥ
21.11.23	sayony evānnam avarunddhe
21.11.24	ardhendrāṇi juhoti
21.11.25	devatānām avaruddhyai
21.11.26	yad ardhendrāṇi juhoti
21.11.27	tasmād indro devatānāṃ bhūyiṣṭhabhāk
21.11.28	indram uttaraṃ karoti
21.11.29	indriya eva yajamānaṃ pratiṣṭhāpayati
21.11.30	aṃśuś ca raśmiś ceti
21.11.31	yajñamukham vā aṃśuś ca raśmiś ca
21.11.32	yajñamukham evāvarunddhe
21.11.33	srucaś ca camasāś ceti
21.11.34	etāni vai yajñasya rūpāṇi
21.11.35	rūpair eva yajñam avarunddhe
21.11.36	avabhṛthaś ca svagākāraś ceti pratiṣṭhityai
21.11.37	agniś ca gharmaś ceti
21.11.38	etad vā agner brahmavarcasyam
21.11.39	tad evāvarunddhe
21.11.40	triyaviś ca triyavī ceti
21.11.41	etāvanti vai paśūnāṃ vayāṃsi
21.11.42	savayasa eva paśūn avarunddhe
21.11.43	ekā ca tisraś ceti
21.11.44	manuṣyacchandasaṃ vā ekā ca tisraś ca
21.11.45	manuṣyacchandasam evāvarunddhe
21.11.46	catasraś cāṣṭau ceti
21.11.47	devacchandasaṃ vai catasraś cāṣṭau ca
21.11.48	devacchandasam evāvarunddhe
21.11.49	yugmadayujau stomau mithunau prajātyai
21.11.50	mithunam eva dvyuttareṇa karoti
21.11.51	pra caturuttareṇa janayati
21.11.52	ekā ca tisraś ceti
21.11.53	ā trayastriṃśato juhoti
21.11.54	trayastriṃśad devatāḥ
21.11.55	devatā evāvarunddhe
21.11.56	catasraś cāṣṭau ceti
21.11.57	aṣṭācatvāriṃśataḥ
21.11.58	aṣṭācatvāriṃśadakṣarā jagatī
21.11.59	jāgatāḥ paśavaḥ
21.11.60	paśūn evāvarunddhe
21.11.61	asminn eva loke manuṣyacchandasenardhnoti
21.11.62	amuṣmin devacchandasena
21.11.63	ubhau lokā ājayati
21.11.64	vājaś ca prasavaś ceti
21.11.65	trayodaśaitā vyāhṛtayaḥ
21.11.66	trayodaśamāsas saṃvatsaraḥ
21.11.67	antata eva saṃvatsaraṃ rohati
21.11.68	āyur yajñena kalpatām iti
21.11.69	yajñasyaivaiṣā kḷptiḥ
21.11.70	ṛk ca sāma ceti
21.11.71	annādyaṃ vai vasordhārā
21.11.72	annādyam eva vasordhārayāvarudhyānnādo bhūtvā
21.11.73	stomaś ca yajuś ceti
21.11.74	devakṣatraṃ vai stomaś ca yajuś ca
21.11.75	antata eva devakṣatraṃ prāvasyati
21.12.1	devā vai vājaprasavya ājim ayuḥ
21.12.2	tad agnir udajayat
21.12.3	yad vājaprasavyaṃ juhoty annādyasyojjityai
21.12.4	annasyānnasya juhoti
21.12.5	sarvam evānnam avarunddhe
21.12.6	yasya na juhoti tena vyṛdhyate
21.12.7	yasya na juhuyāt tad idhme 'pi prokṣet
21.12.8	tenaiva tad avarunddhe
21.12.9	audumbareṇa sruveṇa juhoti
21.12.10	ūrg vā udumbaraḥ
21.12.11	ūrjaivānnādyam avarunddhe
21.12.12	agner vā eṣo 'bhiṣekaḥ
21.12.13	tasmād agnicid varṣati
21.12.14	na dhāvet
21.12.15	yad dhāvaty annādyād dhāvati
21.12.16	athaite rāṣṭrabhṛtaḥ
21.12.17	kṣatraṃ vā eṣo 'gnīnāṃ yac cīyate
21.12.18	ete vā etasya rāṣṭraṃ bibhrati
21.12.19	tad rāṣṭrabhṛtāṃ rāṣṭrabhṛttvam
21.12.20	tair evāsmai rāṣṭraṃ saṃprayacchati
21.12.21	ṣaḍ ete
21.12.22	ṣad vā ṛtavaḥ
21.12.23	ṛtubhir evāsmai rāṣṭraṃ saṃprayacchati
21.12.24	atho ṛtuṣv eva pratitiṣṭhati
21.12.25	mithunā āhutayaḥ prajātyai
21.12.26	dvādaśa
21.12.27	dvādaśa māsās saṃvatsaraḥ
21.12.28	saṃvatsareṇaivāsvami rāṣṭraṃ saṃprayacchati
21.12.29	atho saṃvatsara eva pratitiṣṭhati
21.12.30	rathamukhe trayodaśīṃ juhoti
21.12.31	vajro vai rathaḥ
21.12.32	vajreṇaiva diśo 'bhijayati
21.12.33	tā diśo 'bhijitā ratheneyate
21.12.34	vātahomāñ juhoti
21.12.35	vātam evāvarunddhe
21.12.36	agnicitaṃ ha tvā eṣo 'muṣmiṃl loke 'bhipavate
21.12.37	trir juhoti
21.12.38	traya ime lokāḥ
21.12.39	ebhya eva lokebhyo vātam avarunddhe
21.12.40	ime 'smai lokā vātaṃ dhunvanti
21.12.41	añjalinā juhoti
21.12.42	hastāvadāno vai vāyuḥ
21.12.43	na vai vāyum avadānair āptum arhati
21.12.44	ekadhaivainam āpnoti
21.12.45	samudro 'si nabhasvān iti
21.12.46	etāni vai vātasya rūpāṇi
21.12.47	rūpair eva vātam avarunddhe
21.12.48	prāṇo vai gāyatrī
21.12.49	gāyatraṃ havirdhānam
21.12.50	vyānas triṣṭup
21.12.51	traiṣṭubham āgnīdhram
21.12.52	apāno jagatī
21.12.53	jāgataṃ sadaḥ
21.12.54	madhye divo nihitaḥ pṛśnir aśmeti
21.12.55	asur vāva sa pṛśnir aśmā
21.12.56	asum eva prāṇāpānayor vyavadadhāti
21.12.57	prāṇāpānayor vidhṛtyai
21.12.58	ekaviṃśatiṃ hotrīya upadadhāti
21.12.59	ekaviṃśo vai stomānāṃ pratiṣṭhā pratiṣṭhityai
21.12.60	ekādaśa brāhmaṇācchaṃsye
21.12.61	ekādaśākṣarā triṣṭup
21.12.62	vīryaṃ triṣṭup
21.12.63	vīryam evāvarunddhe
21.12.64	aṣṭāaṣṭā itareṣu
21.12.65	aṣṭākṣarā gāyatrī
21.12.66	gāyatryām eva pratitiṣṭhati
21.12.67	ṣaṇ mārjālīye
21.12.68	ṣaḍ vā ṛtavaḥ
21.12.69	ṛtava etaṃ dakṣiṇā paryaharan
21.12.70	pitara ṛtavaḥ
21.12.71	tasmād atra ṣaḍ upadhīyante
22.1.1	svargāya vai lokāya devaratho yujyate
22.1.2	kāmāya manuṣyarathaḥ
22.1.3	agniṃ yunajmi śavasā ghṛteneti
22.1.4	devaratham eva yunakti
22.1.5	sa enaṃ yuktas svargaṃ lokam abhivahati
22.1.6	yat sarvābhir yuñjyād yukto 'syāgnis syāt
22.1.7	apratiṣṭhitā āhutayaḥ
22.1.8	tisṛbhir yunakti
22.1.9	trivṛd vā agniḥ
22.1.10	yāvān evāgnis taṃ yunakti
22.1.11	tasmin yukte yajñas samādhīyate
22.1.12	dvābhyāṃ nāpiyunakty āhutīnāṃ pratiṣṭhityai
22.1.13	dvābhyāṃ yajñāyajñīyasya stotre 'bhimṛśati
22.1.14	etāvān vai yajño yāvān evāgniṣṭomaḥ
22.1.15	bhūmā tvā asyāta ūrdhvaṃ kriyate
22.1.16	yāvān eva yajño yāvān agniṣṭomas tam antatas svargaṃ lokam anusamārohati
22.1.17	saṃ vā etam etā agnī tapato yaś cāgniṣṭomo yaś ca vaiśvānaraḥ
22.1.18	apasvatībhyām abhimṛśati śāntyai
22.1.19	dvābhyām
22.1.20	dvipād yajamānaḥ pratiṣṭhityai
22.1.21	samās tvāgna ṛtavo vardhayantv iti
22.1.22	samābhir evartūn vardhayati
22.1.23	ṛtubhis saṃvatsaram
22.1.24	saṃ divyena dīdihi rocaneneti
22.1.25	tasmād agnis sarvā diśo vibhāti
22.1.26	pratyauhatām aśvinā mṛtyum asmād iti
22.1.27	āmayāvina etān kuryāt
22.1.28	mṛtyum evāsmāt pratinudati
22.1.29	ud vayaṃ tamasas parīti
22.1.30	pāpmā vai tamaḥ
22.1.31	pāpmānam evaitayāpahate
22.1.32	jyotiṣ paśyanta uttaram iti
22.1.33	asau vā ādityo jyotir uttamam
22.1.34	amuṣyaivādityasya sāyujyaṃ gacchati
22.1.35	yā apasvatīs tāḥ kuryācchāntyai
22.1.36	caturviṃśatim
22.1.37	caturviṃśatis saṃvatsarasyārdhamāsāḥ
22.1.38	na vai saṃvatsaras tiṣṭhate nāsya śrīs tiṣṭhate yasyaitāḥ kriyante
22.1.39	athaitā āpriyaḥ
22.1.40	prajāpatiḥ prajās sṛṣṭvā sa riricāna ivāmanyata
22.1.41	sa etā āprīr apaśyat
22.1.42	tābhir ātmānam āprīṇīta
22.1.43	yajñaḥ prajāpatiḥ
22.1.44	yad āpriyo bhavanti
22.1.45	yajñam evāprīṇāti
22.1.46	ūnātiriktāḥ
22.1.47	mithunāḥ prajātyai
22.1.48	lomaśaṃ vai nāmaitat prajāpateś chandaḥ
22.1.49	lomaśāḥ paśavaḥ prajāyante paśūnāṃ prajātyai
22.1.50	sarvāṇi vā etā rūpāṇī
22.1.51	sarvāṇi rūpāṇy agnau citye kriyante
22.1.52	tasmād etā agneś cityasya bhavanti
22.2.1	yathā vai punarādheya evaṃ punaścitiḥ
22.2.2	yo vā agnyādheyena nardhnoti punarādheyaṃ sa ādhatte
22.2.3	yady agninā cityena nardhnuyāt punaścitiṃ cinvīta
22.2.4	ṛdhnoty eva
22.2.5	ātmā vai prathamā citiḥ
22.2.6	prajā dvitīyā
22.2.7	napāt tṛtīyā
22.2.8	tṛtīyam agniṃ cinvāno madhyamāyām etāś cityām upadadhyād anusaṃtatyai
22.2.9	napātko vai nāmaiṣo 'gniḥ
22.2.10	atty annaṃ ya evaṃ vidvān etā upadhatte
22.2.11	aṣṭā etā upadadhāti
22.2.12	aṣṭākṣarā gāyatrī
22.2.13	gāyatryām eva pratitiṣṭhati
22.2.14	yāṃ vā aniṣṭake 'gnicid āhutiṃ juhoti sravati sā
22.2.15	tāṃ sravantīṃ yajño 'nu parāsravati
22.2.16	yajñaṃ yajamānaḥ
22.2.17	yad etā upadhīyanta āhutīnāṃ pratiṣṭhityai
22.2.18	tāḥ pratitiṣṭhantīr yajño 'nu pratitiṣṭhati
22.2.19	yajñaṃ yajamānaḥ
22.2.20	aṣṭā u tā upadadhāti
22.2.21	aṣṭākṣarā gāyatrī
22.2.22	gāyatro 'gniḥ
22.2.23	yāvān evāgnis taṃ cinute
22.2.24	aṣṭā etā upadhāya purīṣeṇābhyūhati
22.2.25	aṣṭākṣarā gāyatrī
22.2.26	brahma gāyatrī
22.2.27	brahmaṇaivainaṃ cinute
22.2.28	gāyatryā chandasaikādaśa lokaṃpṛṇayopadhāya purīṣeṇābhyūhati
22.2.29	ekādaśākṣarā triṣṭup
22.2.30	vīryaṃ triṣṭup
22.2.31	vīryeṇaivainaṃ cinute
22.2.32	triṣṭubhā chandasā dvādaśa lokaṃpṛṇayopadhāya purīṣeṇābhyūhati
22.2.33	dvādaśākṣarā jagatī
22.2.34	jāgatāḥ paśavaḥ
22.2.35	paśubhir evainaṃ cinute
22.2.36	jagatyā chandasā tisraścitayas trīṇi purīṣāṇi
22.2.37	tat ṣaṭ saṃpadyate
22.2.38	ṣaḍ vā ṛtavaḥ
22.2.39	ṛtuṣv eva pratitiṣṭhati
22.2.40	tad āhur uttaravedir vāvaiṣā yo 'sya pūrvo 'gniś citas syāt tam anvavasāya yajeteti
22.2.41	yathā dīpyamāne bhūyo 'bhyādadhāty evam evāsmiṃs tad adhipūrvaṃ tejo dadhāti
22.2.42	tad āhuḥ kaś śreyāṃsaṃ viṣuptaṃ bodhayitum arhatīti
22.2.43	yad yajata āhutyaivainaṃ vardhayati
22.2.44	gṛhān vā etat kurute yad agniṃ cinute
22.2.45	yad vā anyato vindate gṛhāṃs tad āharati
22.2.46	yadīṣṭyā yajeta yadi paśunā yadi somena yo 'sya pūrvo 'gniś citas syāt tam anvavasāya yajeta
22.2.47	yathānyato vittvā gṛhān āharaty evam eva tat
22.3.1	saṃvatsaram ukhyaṃ bhṛtvā dvitīye saṃvatsare paryeta āgneyam aṣṭākapālaṃ nirvaped aindram ekādaśakapālaṃ vaiśvadevaṃ dvādaśakapālaṃ bārhaspatyaṃ caruṃ vaiṣṇavaṃ trikapālaṃ tṛtīye saṃvatsare paryete 'bhijitā yajeta
22.3.2	yad aṣṭākapālo 'ṣṭākṣarā gāyatrī
22.3.3	āgneyaṃ gāyatraṃ prātassavanam
22.3.4	prātassavanam eva tena dādhāra gāyatrīṃ chandaḥ
22.3.5	yad ekādaśakapāla ekādaśākṣarā triṣṭup
22.3.6	aindraṃ triṣṭubhaṃ mādhyandinaṃ savanam
22.3.7	mādhyandinam eva tena savanaṃ dādhāra triṣṭubhaṃ chandaḥ
22.3.8	yad dvādaśakapālo dvādaśākṣarā jagatī
22.3.9	vaiṣvadevaṃ jāgataṃ tṛtīyasavanam
22.3.10	tṛtīyasavanam eva tena dādhāra jagatīṃ chandaḥ
22.3.11	yad bārhaspatyo brahma vai bṛhaspatiḥ
22.3.12	brahma vai tena dādhāra
22.3.13	yad vaiṣṇavo yajño vai viṣṇuḥ
22.3.14	yajñam eva tena dādhāra
22.3.15	yad abhijitā yajate 'bhijityai
22.3.16	yat saṃvatsaram ukhyaṃ bibharti
22.3.17	imaṃ tena lokaṃ spṛṇoti
22.3.18	yad dvitīyaṃ cinute
22.3.19	antarikṣaṃ tena spṛṇoti
22.3.20	yad yajate 'muṃ tena lokaṃ spṛṇoti
22.3.21	etaṃ vai para āṅnāraḥ kakṣīvāṃ auśijas trasadasyuḥ paurukutsaḥ prajākāmā acinvata
22.3.22	tato vai te sahasraṃsahasraṃ putrān avindanta
22.3.23	prathata eva taṃ bhūmānaṃ gacchati yaṃ te 'gacchan ya evaṃ vidvān etaṃ cinute
22.4.1	prajāpatir vā etam agre 'gnim acinutartubhis saṃvatsaraṃ vasantena pūrvārdhaṃ grīṣmeṇa dakṣiṇaṃ pakṣaṃ varṣābhir uttaraṃ śaradā pucchaṃ hemantena madhyam
22.4.2	brahmaṇā vāvāsya tat pūrvārdham acinuta
22.4.3	kṣatreṇa dakṣiṇaṃ pakṣaṃ viśottaraṃ paśubhiḥ puccham āśayā madhyam
22.4.4	etāvad vāvāsti
22.4.5	yāvad evāsti tat spṛṇoti
22.4.6	śṛṇvanty enam agniṃ cikyānam atty annaṃ rocate
22.4.7	kā prathamā citiḥ kiṃ purīṣam ity āhur brahmavādinaḥ
22.4.8	iyaṃ vāva prathamā citir oṣadhayaḥ purīṣam
22.4.9	antariṣkaṃ dvitīyā vayāṃsi purīṣam
22.4.10	dyaus tṛtīyā nakṣatrāṇi purīṣam
22.4.11	yajñaś caturthī dakṣiṇā purīṣam
22.4.12	ātmā pañcamī prajā purīṣam
22.4.13	yat tricitīkaṃ cinvīta yajñaṃ dakṣiṇām ātmānaṃ prajām antariyāt
22.4.14	tasmāt pañcacitīkaś cetavyaḥ
22.4.15	yat tisraś citayas trivṛddhy agniḥ
22.4.16	yad dve dvipād yajamānaḥ
22.4.17	traya ime lokāḥ
22.4.18	eṣv eva lokeṣv ṛdhnoti
22.6.1	sajūr abda āyavobhir iti
22.6.2	saṃvatsaro vā abdaḥ
22.6.3	māsā āyavā uṣā aruṇīs sūra etaśa ime aśvinā
22.6.4	saṃvatsaro 'gnir vaiśvānaraḥ
22.6.5	paśava iḍā
22.6.6	paśavo ghṛtam
22.6.7	saṃvatsaraṃ paśavo 'nu prajāyante
22.6.8	saṃvatsarād evāsmai paśūn prajanayati
22.6.9	darbhastambe juhoti
22.6.10	yad vā asyā anāmṛtaṃ yad vīryaṃ tad etad utsarpati
22.6.11	yad evāsyā anāmṛtaṃ yad vīryaṃ tasmiñ juhoti
22.6.12	nāgniṃ cikyānaḥ pramīyate yasyaivaṃ juhvati
22.6.13	citraṃ devānām udagād anīkam iti
22.6.14	puruṣaśīrṣe juhoti
22.6.15	ahar vai mitraḥ
22.6.16	rātrī varuṇaḥ
22.6.17	etāvad vāvāsti
22.6.18	yāvad evāsti tat spṛṇoti
22.6.19	sauryarcā juhoti
22.6.20	tasmāt puruṣa eva sūryaṃ pratyaṅ paśūnāṃ nyañco 'nye
22.6.21	yat samānyarcā dvir juhoti tasmāt samānasya puruṣasya dvau pādau
22.6.22	yo ha vā agniṃ yoga āgate na yunakti na yuñjāneṣu yuṅkte
22.6.23	yukṣvā hi devahūtamāṃ agne yukṣvā hi ye taveti
22.6.24	agnim evaitad yoga āgate yunakti
22.6.25	yuṅkte yuñjāneṣu ya evaṃ veda
22.6.26	dvābhyāṃ yunakti
22.6.27	asthūri dvayam
22.6.28	yo ha vā agniṃ vimoka āgate na vimuñcati na vimuñcamāneṣu vimuñcate
22.6.29	māteva putraṃ pṛthivī purīṣyam iti
22.6.30	agnim evaitad vimoka āgate vimuñcati
22.6.31	vi vimuñcamāneṣu muñcate ya evaṃ veda
22.6.32	athaitās saṃyānīḥ
22.6.33	etā vai devatās svargyāḥ
22.6.34	tābhir eva svargaṃ lokam eti
22.6.35	eṣā vai gāyatrī jyotiṣpakṣā
22.6.36	tayaiva svargaṃ lokam eti
22.6.37	yathā nāvodakād udakam abhisaṃyāty evaṃ vā etābhir agnicid amutra yathālokaṃ saṃyāti
22.6.38	tat saṃyānīnāṃ saṃyānītvam
22.6.39	athaitāny ṛtunāmāni
22.6.40	ṛtūn evāvarunddhe
22.6.41	sumeka iti
22.6.42	saṃvatsaro vai sumekaḥ
22.6.43	saṃvatsaram evāvarunddhe
22.6.44	athaitā ādityeṣṭakāḥ
22.6.45	ādityā vā etasya teja ādadate yo 'gniṃ cikyāno neva rocate
22.6.46	yad etā upadhīyante yathā dīpyamāne bhūyo 'bhyādadhāty evam evāsmiṃs tad adhipūrvaṃ tejo dadhāti
22.6.47	nāsyādityās teja ādadate
22.6.48	yathāsau deveṣv evaṃ manuṣyeṣu bhavati
22.6.49	athaitā ghṛteṣṭakāḥ
22.6.50	tejo vā agniḥ
22.6.51	tejo ghṛtam
22.6.52	tejasy eva tejo dadhāti
22.6.53	athaitā vṛṣṭisanayaḥ
22.6.54	vṛṣṭim evaitābhir avarunddhe
22.6.55	etābhir vā agnicite 'mutra yathākāmaṃ varṣati
22.6.56	tad vṛṣṭisanīnāṃ vṛṣṭisanitvam
22.6.57	athaitā ātmā
22.6.58	etad dha vā uvāca śaṅkhaḥ kauṣyaḥ putram agniṃ cikivāṃsam
22.6.59	acair agnī3m iti
22.6.60	acaiṣaṃ hī3ti
22.6.61	atha kathā na sarvātmāgā iti taddhi nūnaṃ na vidāṃcakṛmeti
22.6.62	yad etā upadhīyante sātmānam evāgniṃ cinute
22.6.63	punarnitunnā bhavanti
22.6.64	prāṇa eva prāṇam upasaṃdadhāti
22.6.65	athaiṣā ṣaṣṭhī citiḥ
22.6.66	yo 'gniṃ cikyāno neva pratitiṣṭhet sa etāṃ ṣaṣṭhīṃ citim upadadhīta
22.6.67	ṣaḍ vā ṛtavas saṃvatsaraḥ
22.6.68	ṛtuṣv eva saṃvatsare pratitiṣṭhati
22.6.69	etā vai devatās svargyāḥ
22.6.70	tābhir eva svargaṃ lokam eti
22.6.71	etā vai devatā abhicaraṇīyāḥ
22.6.72	yaṃ dviṣyāt taṃ brūyād amuṃ vo jambhe dadhāmīti
22.6.73	etābhya evainaṃ devatābhya āvṛścati
22.6.74	tājak pradhanvati
22.7.1	agninā vai devās svargaṃ lokam āyan
22.7.2	tān parāca āvṛtān paścād anvavetya rakṣāṃsy ajighāṃsan
22.7.3	te devā etā vitṛṇṇīr apaśyan
22.7.4	tābhī rakṣāṃsy apāghnata
22.7.5	yad dve purastād upadadhāti dve paścāt
22.7.6	cakṣur evobhayato dadhāti rakṣasām apahatyai
22.7.7	svayamātṛṇṇā bhavanti prāṇānām utsṛṣṭyai svargasya lokasyānukśātyai
22.7.8	catasraḥ
22.7.9	tasmāc catvāri cakṣuṣo rūpāṇi dve śukle dve kṛṣṇe
22.7.10	svargāya vai lokāyāgniś cīyate
22.7.11	yad ekādaśinīṃ kuryād vajreṇa purastād avagṛhṇīyād asvargyas syāt
22.7.12	yad anekādaśinīm anavaruddhā asya paśavas syuḥ
22.7.13	ekayūpa ekādaśa paśūn ālabheta
22.7.14	tenaiva svargyaḥ
22.7.15	tena paśūn avarunddhe
22.7.16	na pakṣasaṃmitāṃ minuyāt
22.7.17	yat pakṣasaṃmitāṃ minuyāt kanīyāṃsaṃ yajñakratum upeyāt
22.7.18	pāpīyasy asyātmanaḥ prajā syāt
22.7.19	etad dha vā uvāca jātaś śākāyanyaś śaṅkhaṃ kauṣyaṃ
22.7.20	pakṣasaṃmitām ekādaśinīm ameṣṭeti
22.7.21	śrutvā kanīyāṃsaṃ yajñakratum upāgāt
22.7.22	pāpīyasy asyātmanaḥ prajā bhaviṣyatīti
22.7.23	tato vai taṃ parābhūtaṃ manyante
22.7.24	vedisaṃmitāṃ minuyāt
22.7.25	jyāyāṃsam eva yajñakratum upaiti
22.7.26	nāsyātmanaḥ prajā pāpīyasī bhavati
22.7.27	kasmai kam agniś cīyata ity āhuḥ
22.7.28	devā mā vedann iti vā agniś cīyate
22.7.29	ya evaṃ vidvān agniṃ cinute vidur etaṃ devāḥ
22.7.30	kasmai kam agniś cīyata ity āhuḥ
22.7.31	gṛhā me 'sann iti vā agniś cīyate
22.7.32	ya evaṃ vidvān agniṃ cinute gṛhavān bhavati
22.7.33	kasmai kam agniś cīyata ity āhuḥ
22.7.34	annam adānīti vā agniś cīyate
22.7.35	ya evaṃ vidvān agniṃ cinute 'tty annam
22.7.36	vrataṃ cared agniṃ citvā
22.7.37	prathamaṃ citvā na rāmām upeyāt
22.7.38	dvitīyaṃ citvā nānyeṣāṃ striyaḥ
22.7.39	tṛtīyaṃ citvā na kāṃ cana
22.7.40	reto vā etan nidhatte yad agniṃ cinute
22.7.41	yad upeyād retasā vyṛdhyeta
22.7.42	tad āhur ye evāmū retassicā iṣṭake te agnicito reto bibhṛtaḥ
22.7.43	tasmād upetyeti
22.7.44	sahasreṣṭakaṃ cinvīta prathamaṃ cinvānaḥ
22.7.45	sahasrasaṃmito hy ayaṃ lokaḥ
22.7.46	dve sahasre dvitīyaṃ cinvānaḥ
22.7.47	antarikṣeṇa saṃmitam
22.7.48	trīṇi sahasrāṇi tṛtīyaṃ cinvānaḥ
22.7.49	traya ime lokāḥ
22.7.50	ebhir lokais saṃmitam
22.7.51	prajāpatir vā ukhyam agnim abibhaḥ
22.7.52	tena prajā asṛjata
22.7.53	tā anuprāviśat
22.7.54	so 'bravīt sa eva me prajānām ṛdhnavad yo metas saṃcinavad iti
22.7.55	agniḥ prajāpatiḥ
22.7.56	yad agniṃ cinute prajāpatim eva saṃcinoti
22.7.57	ṛdhnoti
22.7.58	tac cityasya cityatvam
22.7.59	taṃ vasubhyaḥ prāyacchat
22.7.60	tena vasavas trīṇi ca śatāni trayastriṃśataṃ cāsṛjanta
22.7.61	te vasavo rudrebhyaḥ prāyacchan
22.7.62	tena rudrās trīṇi ca śatāni trayastriṃśataṃ cāsṛjanta
22.7.63	taṃ rudrā ādityebhyaḥ prāyacchan
22.7.64	tenādityās trīṇi ca śatāni trayastriṃśataṃ cāsṛjanta
22.7.65	ukhā sahasratamī
22.7.66	ya evam ukhāṃ sahasratamīṃ veda gacchati sāhasrīṃ puṣṭiṃ paśūnām
22.8.1	yathārūpam agniś cetavyaḥ
22.8.2	yo vai yathārūpam agniṃ cinute nāsyāparūpaṃ jāyate
22.8.3	gāyatryā prathamāṃ citiṃ saṃcitām abhimṛśet triṣṭubhā dvitīyāṃ jagatyā tṛtīyām anuṣṭubhā caturthīṃ paṅktyā pañcamīm
22.8.4	yathārūpam evāgniṃ cinute nāsyāparūpaṃ jāyate
22.8.5	prāṇo vai prathamā citir vyāno dvitīyāpānas tṛtīyā
22.8.6	prāṇāpānair evainaṃ saminddhe
22.8.7	iḍāyā vā eṣā vibhaktiḥ
22.8.8	paśava iḍā
22.8.9	paśubhir evainaṃ cinute
22.8.10	prajāpataye procyāgniś cetavyaḥ
22.8.11	yo vai prajāpataye 'procyāgniṃ cinuta ārtim ārchati
22.8.12	aśvā abhitas tiṣṭhetāṃ śyāva uttarāc chveto dakṣiṇātaḥ
22.8.13	tā ālabham iṣṭakāmiṣṭakām upadadhyāt
22.8.14	etad vai prajāpate rūpam
22.8.15	prājāpatyo 'śvaḥ
22.8.16	prajāpataya eva procyāgniṃ cinute
22.8.17	nārtimārchati
22.8.18	hiraṇyapātraṃ madhoḥ pūrṇaṃ brahmaṇe dadāti
22.8.19	madhavyo bhavati
22.8.20	śatamānam
22.8.21	śatāyur vai puruṣaś śatavīryaḥ
22.8.22	āyur eva vīryam avarunddhe
22.8.23	citraṃ devānām udagād anīkam iti
22.8.24	citravatyāvekṣate
22.8.25	citram eva bhavati
22.8.26	madhyandine 'śvam avaghrāpayati
22.8.27	asau vā ādityaḥ
22.8.28	indra eṣa prajāpatiḥ
22.8.29	prājāpatyo 'śvaḥ
22.8.30	pratyakṣam evainam ṛdhnoti
22.8.31	yo 'gner āptiṃ vedāpnoti taṃ kāṃaṃ yasmai kāmāyāgniś cīyate
22.8.32	prayāsyann agniṃ citam upatiṣṭheta
22.8.33	dīkṣayā tvāpaṃ tapasā tvāpaṃ sutyayā tvāpam avabhṛtena tvāpaṃ vaśayā tvāpam iti
22.8.34	tat pañca saṃpadyate
22.8.35	pañca vā ṛtavaḥ
22.8.36	ṛtavas saṃvatsaraḥ
22.8.37	saṃvatsaro 'gnir vaiśvānaraḥ
22.8.38	āpnoti taṃ kāmaṃ yasmai kāmāyāgniś cīyate
22.8.39	ekeṣṭakety āhur brahmavādinaḥ
22.8.40	vāg evaikeṣṭaketi
22.8.41	brāhmaṇa evaikeṣṭaketi
22.8.42	ima eva lokāḥ
22.8.43	etaddha sma vā āhuś śarkarākhyās tisra eva vayam iṣṭakā agniṃ cityaṃ vidmemān eva lokān iti
22.8.44	sasatyo 'gniś cetavyaḥ
22.8.45	bhūr iti prathamāṃ vitṛṇṇīm abhimṛśed bhuvar iti dvitīyāṃ svar iti tṛtīyām
22.8.46	etad vai vācas satyam
22.8.47	sasatyam evāgniṃ cinute
22.8.48	sasatyam agnim aceṣṭā3ṃ apasatyā3m ity āhur brahmavādinaḥ
22.8.49	sa ha tvai sasatyaṃ cinute ya evaṃ cinute
22.8.50	kasyai devatāyā agniś cīyata ity āhur brahamvādinaḥ
22.8.51	prajāpataya eva
22.8.52	tasya kiṃ havir iti
22.8.53	ātmaiva
22.9.1	āpo vā idam āsan salilam eva
22.9.2	sa prajāpatiḥ puṣkaraparṇe vāto bhūto 'lelīyata
22.9.3	sa pratiṣṭhāṃ nāvindata
22.9.4	sa etam apāṃ kulāyam apaśyat
22.9.5	sa etaṃ prajāpatir apāṃ madhye 'gnim acinuta
22.9.6	seyam abhavat
22.9.7	tataḥ pratyatiṣṭhat
22.9.8	iyaṃ vāvāgniḥ
22.9.9	tasmād yad asyāṃ khananty abhīṣṭakāṃ tṛndanty abhi śarkarām
22.9.10	yāṃ purastād upādadhāt tac chiro 'bhavat
22.9.11	sā prācī dik
22.9.12	yāṃ dakṣiṇata upādadhāt sa dakṣiṇaḥ pakṣo 'bhavat
22.9.13	sā dakṣiṇā dik
22.9.14	yāṃ paścād upādadhāt tat puccham abhavat
22.9.15	sā pratīcī dik
22.9.16	yām uttarād upādadhāt sa uttaraḥ pakṣo 'bhavat
22.9.17	sodīcī dik
22.9.18	yāṃ madhya upādadhāt tat pṛṣṭham abhavat
22.9.19	sordhvā dik
22.9.20	iyaṃ vāvāgniḥ pañceṣṭakaḥ
22.9.21	ya evaṃ veda prajāyate gacchati pratiṣṭhām
22.9.22	āgneyo vai brāhmaṇaḥ
22.9.23	tasmād brāhmaṇāya sarvāsu dikṣv ardhukam
22.9.24	svāṃ hy eva diśam anveti
22.9.25	sarvā ha vā iyaṃ vayobhyo naktaṃ dṛśe dīpyate
22.9.26	tasmād imāṃ vayāṃsi naktaṃ nābhyāsate
22.9.27	apāṃ vā eṣa kulāyaḥ
22.9.28	tasmād etam āpaḥ prahārukāḥ
22.9.29	apāṃ hy eṣa kulāyaḥ
22.10.1	yadi manyeta pūrvo mātikrānto bhrātṛvya iti bahiṣpavamānasya purastād aṣṭau lokaṃpṛṇayopadadhyāt
22.10.2	mādhyandinasya pavamānasya purastād ekādaśa
22.10.3	ārbhavasya pavamānasya purastād dvādaśa
22.10.4	ayaṃ vāva yaḥ pavate sa pavamānaḥ
22.10.5	vāyur agnes tejaḥ
22.10.6	ya evainaṃ pūrvo 'tikrānto bhrātṛvyas taṃ tejasā praṇudate
22.10.7	yadi manyeta paścād me bhrātṛvya iti paścād eteṣāṃ pavamānānām upadadhyāt
22.10.8	ayaṃ vāva yaḥ pavate sa pavamānaḥ
22.10.9	vāyur agnes tejaḥ
22.10.10	ya evāsya paścād bhrātṛvyas taṃ tejasāpanudate
22.10.11	pra śreyāṃsaṃ bhrātṛvyaṃ nudate
22.10.12	prati pāpīyaṃsaṃ nudate
22.10.13	sa eṣa savanacit
22.10.14	prajāpatir vā ukhyam agnim abibhaḥ
22.10.15	tasya śiraḥ prāvartata
22.10.16	tena devā aśrāmyan
22.10.17	tasyaitac chiraḥ pratyadadhuḥ
22.10.18	yad ukhā tat saṃvatsaram arohad agniḥ prajāpatiḥ
22.10.19	yat saṃvatsaram ukhyaṃ bibharti
22.10.20	prajāpater eva śiraḥ pratidadhāti
22.10.21	tasmāt saṃvatsaram ukhyo bhartavyaḥ
22.10.22	yad arvāk saṃvatsarād aruścid eva saḥ
22.10.23	yena devā jyotiṣordhvā udāyan yenādityā vasavo yena rudrāḥ
22.10.24	yenāṅgiraso mahimānam ānaśus tenaitu yajamānas svastiīti ghṛtenāktvā samidham ādadhāti
22.10.25	samiddhir evaiṣā
22.10.26	atho yajamānāyaivaitat svastyayanaṃ kriyate
22.10.27	ye 'gnayaḥ purīṣiṇa āviṣṭāḥ pṛthivīm anu
22.10.28	teṣām asi tvam uttamaḥ pra no jīvātave suva iti svam agniṃ citam upatiṣṭheta
22.10.29	sarvam āyur eti
22.10.30	upa tvāgne divediva iti
22.10.31	etena triyyṛcenānyeṣām
22.10.32	āśīr eva sā
22.11.1	yarhi dhiṣṇyā upadhīyante tarhi bārhaspatyābhis tisṛbhis tisro dakṣiṇata upadadhāti
22.11.2	atha yāmībhis tisṛbhis tisraḥ pūrvāḥ
22.11.3	atha raudrībhis tisṛbhis tisra uttarād dakṣiṇataḥ paśuśrapaṇasya
22.11.4	atha vāruṇībhis tisṛbhis tisro 'vabhṛthe
22.11.5	dakṣiṇato vai devānāṃ yajñaṃ rakṣāṃsy ajighāṃsan
22.11.6	tāni brahmaṇāpāghnata
22.11.7	brahma bṛhaspatiḥ
22.11.8	yad bāryaspatyā dakṣiṇata upadhīyante rakṣasām apahatyai
22.11.9	atha yāmīḥ
22.11.10	etābhir vā asitāya devalāyeme lokā arvāñcaś ca parāñcaś ca prābhuḥ
22.11.11	yasyaitā upadhīyante sam asmā ime lokā arvāñcaś ca parāñcaś ca bhānti
22.11.12	atha raudrīḥ
22.11.13	eṣa vai rudraḥ paśuśrapaṇa eva
22.11.14	īśvaro vā eṣa etam ato 'nūtthāya hantoḥ
22.11.15	yad raudrīr upadhadhāti tenaiva rudraṃ śamayati
22.11.16	atha vāruṇīḥ
22.11.17	āpo vai varuṇaḥ
22.11.18	īśvaro vā eṣa etam avabhṛthād anūdetya varuṇo grahītoḥ
22.11.19	yad vāruṇīr upadadhāti nirvaruṇatvāya
22.12.1	yady ukhye bhriyamāṇe 'yaṃ devaḥ prajā abhimanyeta yā āgneyīr bhiṣagvatīs tābhis tisṛbhis tisras samidha ādadhyāt
22.12.2	eṣa vāvaitat prajā abhimanyate
22.12.3	yad bhiṣagvatībhir ādadhāti bheṣajam eva karoti
22.12.4	śāntir eva sā
22.12.5	yady ukhye bhriyamāṇe kāmayeta varṣed iti yās saurī raśmivatīs tābhis tisṛbhis tisras samidha ādadhyāt
22.12.6	eṣa vāvaitat prajāś śucārpayati yarhi parjanyo na varṣati
22.12.7	yad raśmivatībhir ādadhāti vṛṣṭim eva ninayati
22.12.8	tājak pravarṣati
22.12.9	yady ukhye bhriyamāṇe kāmayeta na varṣed iti yās saurīr bhrājasvatīs tābhis tisṛbhis tisras samidha ādadhyāt
22.12.10	bhrāja eva karoti
22.12.11	na tāṃ samāṃ varṣati
22.12.12	yady ukhye bhriyamāṇe naśyed etābhiś catasṛbhir upatiṣṭhetāgne 'bhyāvartinn agne aṅgiraḥ punar ūrjā saha rayyeti
22.12.13	vindaty eva
22.13.1	prācīnavaṃśaṃ kurvanti
22.13.2	prācī vai devānāṃ dik
22.13.3	devalokam evopāvartate
22.13.4	pura ādityo 'sau
22.13.5	amum evādityam upotkrāmati
22.13.6	pariśrite yājayanti
22.13.7	devalokam eva parigṛhya tasminn enaṃ dīkṣayanti
22.13.8	eti vā eṣo 'smāl lokād yo 'muṃ lokaṃ gacchati
22.13.9	antarhita iva vā ito 'sau lokaḥ
22.13.10	sraktiṣv atīrokān kuryāt
22.13.11	tenāsmāl lokān naiti
22.13.12	āgnāvaiṣṇavam ekādaśakapālaṃ nirvapati
22.13.13	agnir vai sarvā devatāḥ
22.13.14	viṣṇur yajñaḥ
22.13.15	devatāś caiva yajñaṃ cālabhya dīkṣām upaiti
22.13.16	pavitraṃ vā agniḥ
22.13.17	yajño viṣṇuḥ
22.13.18	pavitrapūta eva yajñam ālabhate
22.13.19	yad aṣṭākapālas tenāgneyaḥ
22.13.20	yat trikapālas tena vaiṣṇavaḥ
22.13.21	tenobhayasmān naiti
22.13.22	āgnāvaiṣṇavam ekādaśakapālaṃ nirvapati
22.13.23	agnir vai devānām avamaḥ
22.13.24	viṣṇuḥ paramaḥ
22.13.25	yathā tejanyā antau saṃgṛhṇāty evam evaitad ubhayatas saṃgṛhya madhyato devatā āvapate
22.13.26	puroḍāśas syād brahmavarcasakāmasya
22.13.27	śiro vā etad yajñasya yat puroḍāśaḥ
22.13.28	brahmavarcasaṃ puroḍāśaḥ
22.13.29	brahmavarcasī bhavati
22.13.30	carur ghṛte syāt prajākāmasya vā paśukāmasya vā
22.13.31	mithunaṃ vā etad yad ghṛtaṃ ca taṇḍulāś ca
22.13.32	dhenvā ghṛtaṃ payo 'naḍuhas taṇḍulāḥ
22.13.33	mithunam eva yajñamukhe dadhāti prajananāya
22.13.34	yato vā etad rūpaṃ yac caruḥ
22.13.35	ejateva hy eti dīkṣito 'muṃ lokam
22.13.36	amuṃ hy eṣa lokam abhidīkṣate
22.13.37	yac carur bhavati samṛddhyai
22.13.38	āṅkte
22.13.39	abhyaṅkte
22.13.40	snāti
22.13.41	vāsaḥ paridhatte
22.13.42	etā vai puruṣasya tanvaḥ
22.13.43	sarvatanūr eva bhūtvā dīkṣām upaiti
22.13.44	chidro vai puruṣo 'ntarād amedhyaḥ
22.13.45	yad aśnāti medhyatvāyaivācchidratvāya
22.13.46	evam iva vā amuṣmiṃl loke yathā dīkṣamāṇaḥ
22.13.47	yathā manyetetthaṃ me nopatapsyatīti tathā vratayet
22.13.48	atho yataḥ kanīyo dīkṣitas san vratayiṣyan syāt tathā prāśnīyāt
22.13.49	keśaśmaśru vapate
22.13.50	nakhān nikṛntate
22.13.51	dato dhāvate
22.13.52	mṛtaṃ vā etat puruṣasyāmedhyam
22.13.53	amedhyam evāpahatya medham upaiti
22.13.54	snāti
22.13.55	aṅgiraso vā apsu dīkṣāṃ nidhāya svargaṃ lokam āyan
22.13.56	yat snāti tām eva dīkṣām ālabhate
22.13.57	grīvādaghne sneyam
22.13.58	grīvādaghne hi te tāṃ nidhāyāyan
22.13.59	yāvaty eva kiyati cādbhiś cet snāti tenaiva tāṃ dīkṣām ālabhate
22.13.60	na vahantībhis snāyāt
22.13.61	yad vahantībhis snāyāt kṣatraṃ yaśa ṛcchet
22.13.62	na kūpyābhis snāyāt
22.13.63	yat kūpyābhis snāyād viśaṃ yaśa ṛcchet
22.13.64	sthāvarābhis sneyam
22.13.65	etā vā apāṃ dīkṣitāḥ paśumatīr yās sthāvarāḥ
22.13.66	lomaśās saṃtatāḥ
22.13.67	lomaśāḥ paśavaḥ
22.13.68	yajamānam eva yaśasārpayati
22.13.69	tīrthe sneyam
22.13.70	tīrtham eva samānānāṃ bhavati
23.1.1	havir vai dīkṣitaḥ
23.1.2	na havir anabhighṛtaṃ medham aśnute
23.1.3	yad abhyanakty abhy evainaṃ ghārayati medhyatvāya
23.1.4	ghṛtaṃ devānām
23.1.5	niṣpakvaṃ manuṣyāṇām
23.1.6	āyutaṃ gandharvāṇām
23.1.7	svayaṃvilīnam ādityasya
23.1.8	naitad devatrā na manuṣyatrā yan navanītam
23.1.9	naiṣa devatrā na manuṣyatrā yo dīkṣitaḥ
23.1.10	pracyuto 'smāl lokāt
23.1.11	aprāpto 'mum
23.1.12	yan navanītenābhyaṅkte samṛddhyai
23.1.13	vāsaḥ paridhatte
23.1.14	agnes tūṣaḥ
23.1.15	pitṝṇāṃ nīviḥ
23.1.16	oṣadhīnāṃ praghātaḥ
23.1.17	vāyor vātapāḥ
23.1.18	viśveṣāṃ devānām otavaś ca tantavaś ca
23.1.19	nakṣatrāṇām atīrokāḥ
23.1.20	sarvadevatyaṃ vāsaḥ
23.1.21	sarvadevatyo dīkṣitaḥ
23.1.22	sarvābhir evainaṃ devatābhis samardhayati
23.1.23	āṅkte
23.1.24	indraṃ vai vṛtraṃ jaghnivāṃsaṃ rakṣāṃsy asacanta
23.1.25	tāny añjanagiriṇāntaradhatta
23.1.26	rakṣāṃsy etaṃ sacante yo dīkṣate
23.1.27	bhavati hi
23.1.28	yad āṅkte rakṣasām antarhityai
23.1.29	indro vai vṛtram ahan
23.1.30	tasya cakṣuḥ parāpatat
23.1.31	tat trikakubhaṃ prāviśat
23.1.32	yad āṅkte tasyaiva cakṣuṣo 'varuddhyai
23.1.33	dvir dakṣiṇam āṅkte sakṛt savyam
23.1.34	trivṛd yajñaḥ
23.1.35	mukhata eva yajñam ālabhate
23.1.36	trir dakṣiṇam āṅkte dvis savyam
23.1.37	pāṅkto yajñaḥ
23.1.38	yajñam evāvarunddhe
23.1.39	dakṣiṇaṃ pūrvam āṅkte
23.1.40	savyaṃ hi pūrvaṃ manuṣyā āñjate vyāvṛttyai
23.1.41	yajuṣāṅkte
23.1.42	ayajuṣā hi manuṣyā āñjate vyāvṛttyai
23.1.43	parācīnam ānakti
23.1.44	na nidhāvati
23.1.45	ācaparācaṃ hi manuṣyā āñjate vyāvṛttyai
23.1.46	iṣīkayāṅkte
23.1.47	śalalyā hi manuṣyā āñjate vyāvṛttyai
23.1.48	satūlā bhavati
23.1.49	maitrī vai satūlā
23.1.50	vāruṇī pariśīrṇā
23.1.51	maitro dīkṣitaḥ
23.1.52	samṛddhyai
23.1.53	ūnam iva vā etac chidram iva yac cakṣuḥ
23.1.54	yad āṅkte tad evāpūrayaty acchidratvāya
23.1.55	pāvayati
23.1.56	indro vai vṛtram ahan
23.1.57	tam apsv evādhyahan
23.1.58	tāsāṃ yā yajñiyā medhyā āsan tā udakrāman
23.1.59	tā oṣadhayo 'bhavan
23.1.60	yat tejas te darbhāḥ
23.1.61	tasmāt te pavitram
23.1.62	tasmād darbhair apaḥ punanti
23.1.63	yad darbhapiñjūlaiḥ pāvayati
23.1.64	apām evainam oṣadhīnāṃ tejasā pāvayati
23.1.65	dvābhyāṃ pāvayati
23.1.66	dve satyaṃ cānṛtaṃ ca
23.1.67	satyenaivāsyānṛtaṃ pāvayati
23.1.68	dvau prāṇaś cāpānaś ca
23.1.69	tribhiḥ pāvayati
23.1.70	triṣatyā hi devāḥ
23.1.71	atho trayo hi prāṇāḥ prāṇo vyāno 'pānaḥ
23.1.72	tān eva yajamāne dadhāti
23.1.73	pañcabhiḥ pāvayati
23.1.74	pāṅktaḥ puruṣaḥ
23.1.75	yāvān evāsyātmā taṃ pāvayati
23.1.76	saptabhiḥ pāvayati
23.1.77	sapta vai chandāṃsi
23.1.78	chandobhir evainaṃ pāvayati
23.1.79	navabhiḥ pāvayati
23.1.80	nava prāṇāḥ
23.1.81	prāṇair evainaṃ pāvayati
23.1.82	ekaviṃśatyā pāvayati
23.1.83	ekaviṃśo vai puruṣo daśa hastyā aṅgulayo daśa padyā ātmaikaviṃśaḥ
23.1.84	yāvān evāsyātmā taṃ pāvayati
23.1.85	citpatis tvā punātv iti
23.1.86	brahma vai citpatiḥ
23.1.87	brahmaṇaivainaṃ pāvayati
23.1.88	vākpatis tvā punātv iti
23.1.89	sa hi pāvayitā
23.1.90	devas tvā savitā punātv iti
23.1.91	savitṛprasūta evainaṃ devatābhiḥ pāvayati
23.1.92	acchidreṇa pavitreṇeti
23.1.93	acchambaṭkāram evainaṃ pāvayati
23.1.94	sūryasya raśmibhir iti
23.1.95	ādityasyaivainaṃ tanvā pāvayati
23.1.96	tasya te pavitraprate pavitreṇeti
23.1.97	yajño vai pavitrapatiḥ
23.1.98	yajñāyaivaitat punīte
23.1.99	yasmai kaṃ pune tac chakeyam iti
23.1.100	yajñaṃ śakeyam ity evaitad āha
23.1.101	anvañcaṃ pāvayati
23.1.102	anvaṅ vai puruṣaṃ prāṇaḥ
23.1.103	yadā vai prāṇas tiryaṅ bhavaty atha pramīyate
23.1.104	yat tiryañcaṃ pāvayet tiryañcam asya prāṇaṃ kuryāt pramīyeta
23.1.105	anvātmam evāsya prāṇaṃ karoti
23.1.106	bahiṣ pāvayati
23.1.107	manuṣyaloka evainaṃ pāvayitvā pūtaṃ devalokaṃ praṇayati
23.2.1	garbho dīkṣito yonir dīkṣitavimitam ulbaṃ dīkṣitavasanaṃ jarāyu kṛṣṇājinam
23.2.2	etasmād vai yoner indro 'jāyata
23.2.3	kulāyam evaitad āsīvanaṃ kṛtvopacarati
23.2.4	tasmād dīkṣitaṃ nānyatra dīkṣitavimitāt sūryo 'bhinimrocen nānyatrābhyudiyāt
23.2.5	svād eva yoneḥ prajāyate
23.2.6	ākūtyai prayuje agnaye svāheti
23.2.7	ākūya vai yajñaḥ prayujyate
23.2.8	yatraiva yajñam ākuvate tad enam ālabhate
23.2.9	medhāyai manase agnaye svāheti
23.2.10	medhayā vai manasābhigacchati
23.2.11	yajatāṃ sya iti yajñam evālabhate
23.2.12	dīkṣāyai tapase agnaye svāheti
23.2.13	dīkṣayā vai tapasā yajñaṃ prāpnoti
23.2.14	yajñam evāvarunddhe
23.2.15	sarasvatyai pūṣṇe agnaye svāheti
23.2.16	vāg vai sarasvatī
23.2.17	paśavaḥ pūṣā
23.2.18	vācā paśubhyo yajña ālabhyate
23.2.19	vācaiva paśubhyo 'dhi yajñam ālabhate
23.2.20	āpo devīr bṛhatīr viśvaśaṃbhuva iti
23.2.21	āpo vai yajñaḥ
23.2.22	divi yajño 'ntarikṣe pṛthivyām
23.2.23	brahma bṛhaspatiḥ
23.2.24	atrātra vai yajñaḥ
23.2.25	yatrayatraiva yajñas tata enaṃ brahmaṇālabhate
23.2.26	pañcaitāni juhoti
23.2.27	pāṅkto yajñaḥ
23.2.28	yajñam evāvarunddhe
23.2.29	yajñasya vā ete saṃbhārā yad etāni yajūṃṣi
23.2.30	yad etāni na juhuyād asaṃbhṛto 'sya yajñas syāt
23.2.31	yad etāni juhoti yāvān eva yajñas taṃ saṃbharati
23.2.32	adīkṣito vā ekayāhutyā
23.2.33	adanti ha sma vā etasya purānnaṃ yasyaitāni na hūyante
23.2.34	yad etāni juhoti dīkṣitatvāyaiva dvitīyatvāya
23.2.35	agnaye svāhāgnaye svāheti juhoti
23.2.36	agnis sarvā devatāḥ
23.2.37	sarvā eva devatā avarunddhe
23.2.38	pañcaitāni juhoti
23.2.39	audgrabhaṇaṃ ṣaṣṭham
23.2.40	ṣaḍ ṛtavaḥ
23.2.41	ṛtuṣv eva pratitiṣṭhati
23.2.42	yajñas sṛṣṭaḥ pra yajur avlināt pra sāma
23.2.43	tam ṛg evāyacchan nava sāmāni dvādaśa yajūṃṣi
23.2.44	tasmān navabhir bahiṣpavamānaṃ stuvanti
23.2.45	ṛcaudgrabhaṇaṃ juhvati
23.2.46	yad ṛcaudgrabhaṇaṃ juhoti yajñam eva sṛṣṭaṃ praty ud ṛcā yacchati
23.2.47	dvādaśabhir ha sma vai kārudveṣiṇa audgrabhaṇaṃ juhvati
23.2.48	etad eva sa dvādaśagṛhītaṃ kṛtvā juhuyāt
23.2.49	tenaiva tad āpnoti
23.2.50	pūrṇayā srucā juhoti
23.2.51	pūrṇaḥ prajāpatiḥ
23.2.52	prajāpatim evāpnoti
23.2.53	yad ūnayā juhuyād bhrātṛvyāya lokaṃ kuryāt kāmartaṃ vai pūrṇam
23.2.54	yaṃ hi kāmaṃ kāmayate taṃ pūrṇasya kurute
23.2.55	yam eva kāmaṃ kāmayate tam avarunddhe
23.2.56	sve chandasi yajñaḥ pratiṣṭhāpyaḥ
23.2.57	anuṣṭub vai prajāpates svaṃ chandaḥ
23.2.58	yajñaḥ prajāpatiḥ
23.2.59	yad anuṣṭubhaudgrabhaṇaṃ juhoti
23.2.60	sva eva cchandasi yajñaṃ pratiṣṭhāpayati
23.2.61	cchandaḥpratiṣṭhāno vai yajñaḥ
23.2.62	sa yathāchandasaṃ chandassu pratiṣṭhāpyaḥ
23.2.63	saiṣānuṣṭup
23.2.64	tasyās saptākṣaram ekaṃ padam aṣṭākṣarāṇi trīṇi
23.2.65	teṣāṃ saptānāṃ yāni trīṇi tāny aṣṭā upayanti
23.2.66	tāny ekādaśa
23.2.67	sā triṣṭup
23.2.68	yāni catvāri tāny aṣṭā upayanti
23.2.69	tāni dvādaśa
23.2.70	sā jagatī
23.2.71	yāny aṣṭau sā gāyatrī
23.2.72	avibhaktānuṣṭup
23.2.73	svāhākāreṇa paṅktiḥ
23.2.74	etāvanti vai chandāṃsi
23.2.75	yajñam eva yathāchandasaṃ chandassu pratiṣṭhāpayati
23.2.76	yajñas sṛṣṭo devatābhir ālabhyaḥ
23.2.77	viśvo devasya netur iti
23.2.78	yan netṛmatī tena sāvitrī
23.2.79	marta iti pitṛdevatyā
23.2.80	viśva iti vaiśvadevī
23.2.81	dyumnam iti bārhaspatyā
23.2.82	puṣyatv iti pauṣṇī
23.2.83	sārasvatas svāhākāraḥ
23.2.84	etāvatīr vai devatāḥ
23.2.85	yajñam eva sṛṣṭaṃ devatābhir ālabhate
23.2.86	yajñas sṛṣṭas tredhā prāviśad ṛcaṃ tṛtīyena sāma tṛtīyena yajus tṛtīyena
23.2.87	tasya yā priyā tanūr āsīt tayā yajuḥ prāviśat
23.2.88	tasmād yajuṣo noccaiḥ kīrtayitavyam
23.2.89	yajñasya priyāṃ tanvam udūrṇoti
23.2.90	abrahmavarcasī bhavati nagnaṃbhāvukaḥ
23.3.1	yajño vai devebhyo 'pākrāmat kṛṣṇo bhūtvā
23.3.2	tasmāt punar upāvartamānād ṛksāme apākrāmatām
23.3.3	te kṛṣṇaṃ prāviśatāṃ yajñaṃ manyāmāne
23.3.4	śuklaṃ sāma
23.3.5	kṛṣṇam ṛk
23.3.6	yat kṛṣṇājinena dīkṣata ṛksāme evālabhate
23.3.7	ahorātre vai mithunaṃ samabhavatām
23.3.8	tayor ojo vīryam apākrāmat
23.3.9	tat kṛṣṇaṃ prāviśat
23.3.10	yat kṛṣṇājinena dīkṣate 'horātrayor evaujo vīryam ālabhate
23.3.11	dyāvāpṛthivī vai mithunaṃ samabhavatām
23.3.12	tayos tejo yajñiyam apākrāmat
23.3.13	tat kṛṣṇaṃ prāviśat
23.3.14	yat kṛṣṇājinena dīkṣate dyāvāpṛthivyor eva tejo yajñiyam ālabhate
23.3.15	ṛksāmayoś śilpe stha ity ṛksāme evālabhate
23.3.16	yathā nāvau tariṣyaṃs te enaṃ saṃpārayataḥ
23.3.17	odṛcaś śarmāsi
23.3.18	śarma me yaccheti
23.3.19	devatāś ca vā eṣa yajñaṃ cābhyārohati
23.3.20	yat kṛṣṇājinam ārohati yadā vai śreyān kāmayate 'tha pāpīyāṃsaṃ pratinudate
23.3.21	devatābhyaś caiva yajñāya ca namaskaroty apratinodāya
23.3.22	āśumavanti vā anyāni cchandāṃsy āsann anāśumavanty anyāni
23.3.23	tāny ājim ayuḥ
23.3.24	yāny āśumavanty āsaṃs tāni pradhakṣyāmaha iti bhīṣā kṛṣṇaṃ prāviśan
23.3.25	tānīmāni yajñaṃ vahanti
23.3.26	yāny anāśumavanty āsaṃs tān imān vakṣyāmaha iti bhīṣā kṛṣṇaṃ prāviśan
23.3.27	tānīmāni cchandāṃsi
23.3.28	yāny ayajñavāhāni tāni svārājyam agacchan
23.3.29	svārājyaṃ gacchati ya evaṃ veda
23.3.30	yat kṛṣṇājinena dīkṣata āśumavanti caivānāśumavanti cobhayāni cchandāṃsy avarunddhe
23.3.31	hotrā vai devebhyo 'pākrāman
23.3.32	tad vaṣaṭkāro 'pyacarat kṛṣṇo bhūtvā
23.3.33	askannaṃ vai vaṣaṭkārāddhaviḥ
23.3.34	tasmāt kṛṣṇājine haviṣ piṃṣanti
23.3.35	havir vai dīkṣitaḥ
23.3.36	tasmāt kṛṣṇājinam adhyāste
23.3.37	tasmān na niṣṭhīvati haviṣo 'skandāya
23.3.38	bahiṣṭād vai paśūnāṃ yajñas ca devatāś cāntarān medaḥ
23.3.39	yad bahirlomaṃ kṛṣṇājinaṃ kuryād antarhito yajamāno yajñāc ca devatābhyaś ca syāt
23.3.40	yad antarlomam antarhito yajño devatābhyaḥ
23.3.41	dve samasyed antarmāṃse bahirlomnī
23.3.42	yady ekaṃ syāt pādaṃ pratiṣīvyet
23.3.43	anantarhito yajamāno yajñāc ca devatābhyaś ca bhavati
23.3.44	anantarhito yajño devatābhyaḥ
23.3.45	viṣṇoś śarmāsi śarma yajamānasyeti
23.3.46	viṣṇur vai yajñaḥ
23.3.47	vaiṣṇavo yajamānaḥ
23.3.48	viṣṇunaiva yajñenātmānam ubhayatas sayujaṃ kurute
23.3.49	yajño yad asṛjyata tasyolbam anvaveṣṭata
23.3.50	tad dīkṣitavasanam abhavat
23.3.51	garbho dīkṣitaḥ
23.3.52	yad dīkṣitavasanaṃ paridhatte svenaiva yoninātmānam orṇute
23.3.53	tasmān mahat kāryam
23.3.54	evam iva hy ulbena garbha āvṛta iva cchanna iva
23.3.55	na pratyakṣaṃ vaded vāco 'yātayāmatvāya
23.4.1	aṅgiraso vai svargaṃ lokaṃ yantas te mekhalās saṃnyakiran
23.4.2	tataś śara udatiṣṭhat
23.4.3	yac charamayī mekhalā bhavati tām eva mekhalām ālabhate
23.4.4	devā vai yatrorjaṃ vyabhajanta
23.4.5	tataś śara udatiṣṭhat
23.4.6	yac charamayī mekhalā bhavati tām evorjam ālabhate
23.4.7	ūrg vai mekhalā
23.4.8	madhyaṃ prati parivyayati
23.4.9	ūrjam eva madhyato dadhāti yajamāne ca prajāsu ca
23.4.10	tasmān madhyataḥ prajā ūrg ūrjayati
23.4.11	nābhiṃ prati parivyayati
23.4.12	ūrdhvaṃ vai puruṣasya nābhyā medhyam
23.4.13	avācīnam amedhyam
23.4.14	medhyasya cāmedhyasya ca vyāvṛttyai
23.4.15	trivṛd bhavati
23.4.16	trivṛtā vai stomena prajāpatiḥ prajā asṛjata
23.4.17	tṛvṛd vajraḥ
23.4.18	vajram eva bhrātṛvyāya praharati
23.4.19	indro vai vṛtrāya vajraṃ prāharat
23.4.20	tasya yat prāśīryata sa śaro 'bhavat
23.4.21	tac charasya śaratvam
23.4.22	vajro vai śaraḥ
23.4.23	yac charamayī mekhalā bhavati vajram eva bhrātṛvyāya praharati
23.4.24	stṛṇuta enam
23.4.25	yaṃ dviṣyāt taṃ parivyayan dhyāyet
23.4.26	vajreṇaivainaṃ samarpayati
23.4.27	mekhalā puṃso bhavati
23.4.28	yoktraṃ striyāḥ
23.4.29	strī vai mekhalā
23.4.30	pumān yoktraṃ
23.4.31	mithunam eva yajñamukhe viparyūhete prajananāya
23.4.32	vajro vai mekhalā kṣud udaram
23.4.33	pāpmā bhrātṛvyaḥ
23.4.34	yan mekhalāṃ parivyayate vajreṇaiva pāpmānaṃ bhrātṛvyam apahate
23.4.35	yajño vai deveṣv āsīt dakṣiṇā pitṛṣu
23.4.36	sa yajño dakṣiṇām abhyakāmayata
23.4.37	taṃ pitaro 'bruvan deveṣu no bhāgadheyam iccheti
23.4.38	te 'bruvaṃs tṛtīyasavanabhāgā asann iti
23.4.39	tasmāt pitṛbhyas tṛtīyasavanaṃ kriyate
23.4.40	tam ahvayat
23.4.41	tāṃ hūto 'dhāvat
23.4.42	tasmāt pumān striyā hūto dhāvati
23.4.43	tasmāc chrotriyas strīkāmatamaḥ
23.4.44	sa hi yajñasya nediṣṭhī tāṃ samabhavat
23.4.45	tad indro 'cāyat
23.4.46	so 'manyata yo vā ito janiṣyate sa evedaṃ bhaviṣyatīti
23.4.47	taṃ yoniṃ prāviśat
23.4.48	tasmād ajāyata
23.4.49	sa punaḥ pratyavaikṣata
23.4.50	so 'manyata yo vā ito 'paro janiṣyate sa me sapatno bhaviṣyatīti
23.4.51	tam anuhāya niveṣṭyācchinat
23.4.52	sā viṣāṇābhavat
23.4.53	yad viṣāṇā bhavati yajñasyaiva reta indrasya yoniṃ dakṣiṇāyā yonim ālabhate
23.4.54	pañcāvṛd bhavati
23.4.55	pañcabhir hi sa tāṃ niveṣṭyācchinat
23.4.56	indrasya yonir asīti
23.4.57	indrasya hy eṣā yoniḥ
23.4.58	kṛṣyai tvā susasyāyā iti
23.4.59	tasmāt kṛṣṭaṃ pacyate
23.4.60	utkṛdhīti
23.4.61	tasmād ūrdhvā oṣadhaya utpadyante
23.4.62	yajuṣā kaṇḍūyate
23.4.63	ayajuṣā hi manuṣyāḥ kaṇḍūyante vyāvṛttyai
23.4.64	yad ayajuṣā kaṇḍūyeta varuṇavat kaṇḍūyetāpi garbhāḥ pāmanā jāyeran
23.4.65	vāg vai devān manuṣyān praviśanty ait
23.4.66	tasyā yad atyaricyata tad vanaspatīn prāviśat
23.4.67	saiṣā vanaspatiṣu vāg vadati yā dundubhau yā nāḍyāṃ yā tūṇave
23.4.68	yad daṇḍo bhavati vāca evātiriktam avarunddhe
23.4.69	taṃ maitrāvaruṇāya prayacchati
23.4.70	vācam evāsmai tat prayacchati
23.4.71	tāṃ śaśvad ṛtvigbhyo vibhajati
23.4.72	tasmād asya vāṅ nopadasyati
23.4.73	āsyadaghnaḥ kāryaḥ
23.4.74	tāvatī hīyaṃ vāg vadati
23.4.75	atho etāvati hi vācā vīryaṃ kriyate
23.4.76	yo vṛkṣaḥ phalagrahis tasya kuryāt phalagrahir asānīti
23.5.1	svāhā yajñaṃ manasa iti
23.5.2	manasā vai yajña ālabhyate
23.5.3	vātayonir yajñaḥ
23.5.4	divi yajño 'ntarikṣe pṛthivyām
23.5.5	atrātra vai yajñaḥ
23.5.6	yatrayatraiva yajñas tata enaṃ manasālabhate
23.5.7	taṃ yatvāste
23.5.8	yajñam eva tad yatvāste
23.5.9	yad visṛjed yajñaṃ visṛjet
23.5.10	yadi visṛjet punar dīkṣayet
23.5.11	yat punar dīkṣayed āhutīr atirecayet
23.5.12	gāyatrīṃ vaiṣṇavīm anubrūyāt
23.5.13	vāg vai gāyatrī
23.5.14	yajño viṣṇuḥ
23.5.15	vācaiva yajñaṃ saṃtanoti
23.5.16	bārhaspatyām uttarām anubrūyāt
23.5.17	brahma vai bṛhaspatiḥ
23.5.18	brahmaṇā yajñasyārtaṃ niṣkriyate
23.5.19	brahamaṇaiva yajñasyārtaṃ niṣkaroti
23.5.20	tvam agne vratapā asīty agnaye vratapataye 'nubrūyāt
23.5.21	vratapatiṃ vā etasya vrataṃ gacchati yo dīkṣitas san na vrataṃ carati
23.5.22	agnir devānāṃ vratapatiḥ
23.5.23	vratapater evādhi vratam ālabhate
23.5.24	adīkṣiṣṭāyam asā āmuṣyāyaṇa iti trir upāṃśv āha trir uccaiḥ
23.5.25	devebhyaś caiva manuṣyebhyaś ca yajñaṃ prāha
23.5.26	nakṣatraṃ dṛṣṭvā vācaṃ visṛjate
23.5.27	divā vai manuṣyā yajñena caranti naktaṃ devāḥ
23.5.28	ahnaiva rātrīm abhisaṃtatya devebhyo yajñaṃ saṃprayacchati gopīthāya
23.5.29	vrataṃ kṛṇuteti
23.5.30	yajñaṃ kurutety evaitad āha
23.5.31	pāṅkty eṣā vyāhṛtiḥ
23.5.32	pāṅkto yajñaḥ
23.5.33	vāca evaitat samyag udyate
23.5.34	nottāno dīkṣitaś śayīta
23.5.35	yad uttānaś śayīta devalokam upāvarteta
23.5.36	na nyaṅ śayīta
23.5.37	yan nyaṅ śayīta pitṛlokam upāvarteta
23.5.38	jano vā itaḥ pitaro dūre
23.5.39	janād āgacchati
23.5.40	pramāyukas syāt
23.5.41	tiryaṅṅ eva śayīta
23.5.42	antarikṣadevatyo vai dīkṣitaḥ
23.5.43	svam eva lokaṃ svam āyatanam upāvṛtya śaye
23.5.44	nāgneḥ parāṅ śayīta
23.5.45	agnis sarvā devatāḥ
23.5.46	devatābhya āvṛścyeta
23.5.47	agnim evābhyāvṛtya śayīta
23.5.48	agnis sarvā devatāḥ
23.5.49	devatā evābhyāvṛtya śaye
23.5.50	daivīṃ dhiyaṃ manāmaha iti
23.5.51	mārjayate brahmaṇā satejastvāya
23.5.52	atho āpo me ned dīkṣām avamuṣṇān ity annaṃ vai manuṣyebhya udabībhatsata
23.5.53	tad devā ayiyaṃsan
23.5.54	tā āpo 'bruvann upāvartasva vayaṃ ta etān svadayiṣyāma iti
23.5.55	tad upāvartata
23.5.56	yad dīkṣito mārjayate 'nnādyasyāvaruddhyai
23.5.57	tasmād brāhmaṇa āhārya āhṛte hastā avanejītānnādyasyāvaruddhyai
23.5.58	na vā etena hutaṃ vratayitavyaṃ nāhutaṃ yo dīkṣitaḥ
23.5.59	ye devā manujātā iti vratayati
23.5.60	prāṇā vai devā manujātāḥ
23.5.61	svāyām eva devatāyāṃ hutaṃ vratayati
23.5.62	tenāsya na hutaṃ bhavati nāhutam
23.5.63	agne tvaṃ su jāgṛhīti
23.5.64	svapsyann agnim abhimantrayeta
23.5.65	bahu vā eṣa supto vratyaṃ nigacchati
23.5.66	agnir devānāṃ vratapatiḥ
23.5.67	vratapataya eva vrataṃ saṃpradāya kāmam ṛdhate
23.5.68	tvam agne vratapā asīti prabudhyāgnim abhimantrayeta
23.5.69	vratapataye vā eṣa vrataṃ saṃprayacchati
23.5.70	agnir devānāṃ vratapatiḥ
23.5.71	vratapater evādhi vratam ālabhate
23.6.1	na dīkṣitena hotavyam
23.6.2	havir vai dīkṣitaḥ
23.6.3	rudro 'gniḥ
23.6.4	yaj juhuyāddhavirbhūtam ātmānaṃ rudrāyāpidadhyāt
23.6.5	yan na juhuyād yajñaṃ vicchindyāt
23.6.6	tad etad vratam aparasminn agnā adhiśritya pūrvam agnim abhisaṃcarati
23.6.7	tenaiva yajñaṃ saṃtanoti
23.6.8	yathā vi gaur ūdhaḥ kuruta evam eṣa devebhyo yajñaṃ saṃbharati yo dīkṣate
23.6.9	yaj juhuyād yajñaṃ viduhyāt srevayet
23.6.10	yathopadhīte sūta evaṃ tat
23.6.11	yad upari juhoti sakṛd eva yāma āgate devebhyo yajñaṃ duhe
23.6.12	sarvaṃ vā etasya havirbhūtaṃ yo dīkṣitaḥ
23.6.13	nirādiśya hi dīkṣate
23.6.14	tasya yo 'nnam atti yajñaṃ girati
23.6.15	tasya yajñenaiva prāyaścittiḥ
23.6.16	pāśena vā eṣo 'bhihito yo dīkṣitaḥ
23.6.17	varuṇyaḥ pāśas tasya
23.6.18	yo 'nnam atti varuṇa enaṃ grāhuko bhavati
23.6.19	tasmād baddhasya nigasya cānnaṃ nādyāt
23.6.20	devānāṃ vā etat pariṣūtaṃ yo dīkṣito manuṣyāṇām in nvai pariṣūtaṃ surabhyavāyam
23.6.21	tasmād dīkṣitasyānnaṃ nādyāt
23.6.22	tredhā vā etasya pāpmānaṃ vibhajante yo dīkṣitaḥ
23.6.23	yo 'nnam atti sa tṛtīyam
23.6.24	yo 'ślīlaṃ kīrtayati sa tṛtīyam
23.6.25	yo nāma gṛhṇāti sa tṛtīyam
23.6.26	tasmād dīkṣitasya nānnam adyāt
23.6.27	nāślīlaṃ kīrtayet
23.6.28	na nāma gṛhṇīyāt
23.6.29	dānāya vā eṣa dīkṣate
23.6.30	athaitad anṛtaṃ karoti
23.6.31	yat pratigṛhṇāti garbho dīksito hinasti garbhaṃ pratigṛhītam
23.6.32	pūṣā sanīnāṃ somo rādhasām iti
23.6.33	pūṣā hi sanīnām īśe
23.6.34	somo rādhasām
23.6.35	rāsveyat someti
23.6.36	somo vā etad etasmai rāsate yad vanute
23.6.37	ā bhūyo bhareti
23.6.38	āgame hy enaṃ bhūyaḥ
23.6.39	devas savitā vasor vasudāveti
23.6.40	savitṛprasūta eva pratigṛhṇāty ātmano 'hiṃsāyai
23.6.41	devebhyo vai yajño na prābhavat
23.6.42	taṃ dakṣiṇābhis samabhāvayan
23.6.43	yad dīkṣito bhṛtiṃ vanute yajñam eva saṃbhāvayati
23.6.44	tasmād dvādaśa rātrīr dīkṣito bhṛtiṃ vanvīta
23.6.45	yāvān eva yajñas taṃ saṃbhāvayati
23.6.46	devebhyo vā anyā dakṣiṇā nīyante manuṣyebhyo 'nyāḥ
23.6.47	tā etā anudiśati
23.6.48	vāyave tveti yā naśyati
23.6.49	nirṛtyai tveti yāvasīdati
23.6.50	rudrāya tveti yāṃ rudro hanti yā saṃśīryate
23.6.51	varuṇāya tveti yāpsu yā bleṣkeṇa
23.6.52	yamāya tveti yānyena mṛtyunā
23.6.53	etā vai devebhyo nīyante
23.6.54	manuṣyebhya itarāḥ
23.6.55	tā etāḥ
23.6.56	puṇyabrāhmaṇa etābhir bhūya upardhnoti
23.6.57	ṛdhnoti ya evaṃ veda
23.6.58	devīr āpo apāṃ napād ity apo 'tigāhate
23.6.59	yad evāsāṃ yajñiyaṃ yad dhaviṣyaṃ tat parivṛṇakty anavakleśāya
23.6.60	agnir vai dīkṣitaḥ
23.6.61	śamayanty agnim āpaḥ
23.6.62	yajuṣātigāhate 'śāntyai
23.6.63	śāntir hy āpaḥ
23.6.64	atho teja evātman bhūyas samādhatte
23.6.65	yad ayajuṣātigāheta vihradinīr āpas syuḥ
23.6.66	yajuṣātigāhate
23.6.67	tasmād āpas saṃtatā avicchinnā dhāvanti
23.6.68	yadi nāvyāṃ tared araṇī ca rathaṃ cādhāya taret
23.6.69	agnir vai sarvā devatā yajño rathaḥ
23.6.70	devatābhiś caiva yajñena ca saha tarati
23.6.71	ā pārād gantor loṣṭaṃ vimṛṇann āsīta
23.6.72	tenāsyā naiti
23.6.73	sakṣehy ayaṃ te yonir ṛtviya iti yathāyajuḥ
23.6.74	edam aganma devayajanaṃ pṛthivyā iti devayajanam adhyavasyati
23.6.75	ṛksāmābhyāṃ saṃtaranto yajurbhir iti
23.6.76	ṛksāmābhyāṃ caiva devatābhiś ca devayajanam abhisaṃtarati
23.7.1	devāś ca vā asurāś ca samāvad eva yajñe 'kurvata
23.7.2	yad eva devā akurvata tad asurā akurvatāgnihotraṃ darśapūrṇamāsau cāturmāsyāni
23.7.3	eṣa vāva tarhi yajña āsīt
23.7.4	te devā etaṃ saumyam adhvaram apaśyan
23.7.5	tam āharan
23.7.6	te 'dīkṣayan
23.7.7	te 'gnihotraṃ vratam akurvata
23.7.8	agnihotraṃ vāva vratam
23.7.9	tasmād yāgnihotrasya skannasya prāyaścittis sā vratasya skannasya prāyaścittiḥ
23.7.10	tasmād dvivrato dīkṣitas syāt
23.7.11	dvir hy agnihotraṃ juhvati
23.7.12	teṣāṃ yat paurṇamāsam āsīt tam agnīṣomīyaṃ paśum akurvata yaḥ pūrvedyur ālabhyate
23.7.13	yad dārśaṃ tam āgneyaṃ yo 'nusavanam ālabhyate
23.7.14	vaiśvadevaṃ prātassavanam akurvata
23.7.15	varuṇapraghāsān mādhyandinaṃ savanam
23.7.16	sākamedhāṃs tṛtīyasavanam
23.7.17	tṛtīyasavane pitṛyajñam avākalpayan
23.7.18	tṛtīyasavane tryambakān
23.7.19	te 'surā apakrāmanto 'bruvan
23.7.20	na vā ime dhvartavā abhūvann iti
23.7.21	tad adhvarasyādhvaratvam
23.7.22	tato devā abhavan
23.7.23	parāsurā abhavan
23.7.24	ya evaṃ vidvān dīkṣate yam evaṃ vidvān dīkṣayati bhavaty ātmanā parāsya bhrātṛvyo bhavati
23.8.1	svargaṃ vā etena lokaṃ prayanti yat prāyaṇīyam
23.8.2	tat prāyaṇīyasya prāyaṇīyatvam
23.8.3	chidyate vā eṣo 'smāl lokād yo 'muṃ lokaṃ gacchati
23.8.4	yad ādityam udayanīyaṃ bhavati
23.8.5	asminn eva loke pratitiṣṭhati
23.8.6	devā vā asurān hatvā vairadeyād īṣamāṇās te diśo 'mohayan nen na idam anyo 'nu prajānād iti
23.8.7	tad āhuḥ sādhyā vai nāma devā āsan pūrve devebhyaḥ
23.8.8	te diśo mohayitvā svargaṃ lokam āyan
23.8.9	nen na imaṃ lokam anyo 'nu prajānād iti
23.8.10	tā ime 'vare devā anu prājijñāsanta
23.8.11	tā na prājānan
23.8.12	sāditir abravīd vāryaṃ vṛṇai
23.8.13	ahaṃ va imā diśaḥ pravakṣyāmi
23.8.14	matprāyaṇa eva yajño 'san madudayana iti
23.8.15	tasmād ādityaṃ prāyaṇīyam bhavati
23.8.16	ādityam udayanīyam
23.8.17	vāryavṛtaṃ hy asyāḥ
23.8.18	pathyāṃ svastiṃ yajateti abravīt
23.8.19	tayā prācīṃ diśaṃ prajñāsyatheti
23.8.20	agniṃ yajatety abravīt
23.8.21	tena dakṣiṇām
23.8.22	somaṃ yajatety abravīt
23.8.23	tena pratīcīm
23.8.24	savitāraṃ yajatety abravīt
23.8.25	tenodīcīm
23.8.26	aham evemā ubhau lokau vedety abravīt
23.8.27	iyam aditiḥ
23.8.28	tasyā iyam ūrdhvā dik
23.8.29	ūrdhvā eva tena svargaṃ lokam āyan
23.8.30	tā etā evaṃ devatā ijyante diśāṃ kḷptyai svargasya lokasya prajñātyai
23.8.31	pathyayā vai svastyā devāḥ prācīṃ diśaṃ prājānan
23.8.32	agnīṣomā anusamapaśyatām
23.8.33	savitā prāsuvat
23.8.34	iyam aditiḥ
23.8.35	asyām adhi yajñaṃ prāñcam atanvata
23.8.36	yajñamukhaṃ vā etat saṃbhriyate yat prāyaṇīyam
23.8.37	vāk pathyā svastiḥ
23.8.38	yat pathyāṃ svastiṃ yajati vācam eva tat saṃbharayati
23.8.39	prāṇāpānā evāgnīṣomābhyāṃ saṃbharati prasavāyaiva
23.8.40	saviteyam aditiḥ
23.8.41	asyām adhi yajñamukhaṃ saṃbharayati
23.8.42	kḷptyai vā etan nirupyate yat prāyaṇīyam
23.8.43	maruto devaviśā
23.8.44	devaviśāṃ vai kalpamānāṃ manuṣyaviśānukalpate
23.8.45	yan marutvadyājyāyāḥ padaṃ bhavati svasti rāye maruto dadhātaneti
23.8.46	devaviśām eva kalpayati
23.8.47	tāṃ kalpamānāṃ manuṣyaviśānukalpate
23.8.48	pathyāṃ svastiṃ yajati
23.8.49	tasmād asā ādityo 'cchinnaṃ pura udeti
23.8.50	paścān nimrocati
23.8.51	pathyāṃ hy eṣa svastim anusaṃcarati
23.8.52	agniṃ yajati
23.8.53	tasmād dakṣiṇato 'gra oṣadhayaḥ pacyamānā āyanti
23.8.54	āgneyā hy oṣadhayaḥ
23.8.55	somaṃ yajati
23.8.56	tasmād āpaḥ pratīcīr bhūyiṣṭhā dhāvanti
23.8.57	saumīr hy āpaḥ
23.8.58	savitāraṃ yajati
23.8.59	tasmād ayam uttarād bhūyiṣṭhaṃ pavate
23.8.60	savitṛprasūto hy eṣa pavate
23.8.61	aditiṃ yajati
23.8.62	tasmād iyam upariṣṭāt prajābhyo varṣati
23.8.63	pañcaitā devatā yajati
23.8.64	pāṅkto yajñaḥ
23.8.65	yajñam evāvarunddhe
23.8.66	agnaye ṣaṣṭham avadyati
23.8.67	ṣaḍ ṛtavaḥ
23.8.68	ṛtuṣv eva pratitiṣṭhati
23.8.69	daśa yājyānuvākyā bhavanti
23.8.70	daśākṣarā virāṭ
23.8.71	annaṃ virāṭ
23.8.72	virājy evānnādye pratitiṣṭhati
23.8.73	sviṣṭakṛte dvādaśī bhavataḥ
23.8.74	dvādaśa māsās saṃvatsaraḥ saṃvatsarasyāptyai
23.8.75	saptadaśa sāmidhenyo bhavanti
23.8.76	saptadaśo vai saṃvatsaraḥ
23.8.77	pañcartavo dvādaśa māsā eṣa vāva sa saṃvatsaraḥ
23.8.78	saṃvatsarād evādhi yajñamukhaṃ pratanute
23.9.1	pathyāṃ svastiṃ yajati
23.9.2	vāg vai pathyā svastiḥ
23.9.3	vācam eva tad ātmanas spṛṇoti
23.9.4	agniṃ yajati
23.9.5	yad evāsya śuṣkam agnidāhyaṃ tat tena sprṇoti
23.9.6	somaṃ yajati
23.9.7	yad evāsyārdram ātmano 'nagnidāhyaṃ tat tena sprṇoti
23.9.8	prasavāyaiva savitā
23.9.9	samiṣṭyai pratiṣṭhityā aditiḥ
23.9.10	pathyayā svastyā prayanti
23.9.11	pathyayā svastyodyanti
23.9.12	vāg vai pathyā svastiḥ
23.9.13	vācaiva prayanti
23.9.14	vācodyanti
23.9.15	ādityaṃ prāyaṇīyaṃ bhavati
23.9.16	ādityam udayanīyam
23.9.17	asmiṃś caiva loke 'muṣmiṃś ca yajñamukhena pratitiṣṭhati
23.9.18	diśo vai svargo lokaḥ
23.9.19	etaddevatyā diśaḥ
23.9.20	yat prāyaṇīyena yajate diśa eva svargaṃ lokam abhyātiṣṭhati
23.9.21	yathā vai tejany ūyata evaṃ yajña ūyate
23.9.22	yad ādityaṃ prāyaṇīyaṃ bhavaty ādityam udayanīyam
23.9.23	barsā evaitā antato nahyati draḍhimne 'prasraṃsāya
23.9.24	yāḥ prāyaṇīyasyānuvākyās tā udayanīyasya yājyās
23.9.25	yā yājyās tā anuvākyāḥ
23.9.26	yenaiva prayanti tenodyanti pratipadatvāya pratiprajñātyai
23.9.27	vyatiṣajed yājyānuvākyā yaṃ dviṣyāt tasya
23.9.28	prainam asmāl lokāc cyāvayati
23.9.29	nāmuṃ prāpayati
23.9.30	yathā patha udety evaṃ tat
23.9.31	ubhayata evainaṃ chinatti
23.9.32	ananuyājaṃ prāyaṇīyaṃ syāt
23.9.33	aprayājam udayanīyam
23.9.34	samānaṃ vā etaddhaviḥ saṃtatyai
23.9.35	ātmā vai prayājāḥ
23.9.36	prajānuyājāḥ
23.9.37	yad evaṃ kuryād ātmānaṃ ca prajāṃ cāntariyād aprajāḥ pramīyeta
23.9.38	prayājavatī evānuyājavatī syātām
23.9.39	samānaṃ vā etaddhaviḥ
23.9.40	samānī devatā
23.9.41	samānaṃ mekṣaṇam
23.9.42	tenaiva yajñaṃ samtanoti
23.9.43	nātmānaṃ na prajām antareti
23.9.44	saṃsthāpyā3n na saṃsthāpyā3m iti mīmāṃsante
23.9.45	sravati vai yajño 'saṃsthitaḥ
23.9.46	taṃ sravantaṃ yajamāno 'nu parāsravati prajayā ca paśubhiś ca
23.9.47	saṃsthāpyam eva
23.9.48	patnīṃ tu na saṃyājayet
23.9.49	amedhyā vā eṣāpūtā
23.9.50	neśvarā svargaṃ lokaṃ gantoḥ
23.9.51	tām udayanīye saṃyājayati
23.9.52	yathā pravāsī svam āyatanam āgacchaty evam evaitat patnīṃ yajamāno 'smiṃl loke 'bhi pratitiṣṭhati
23.9.53	dīkṣitānnaṃ hi vā ījānā adanti
23.9.54	atha na vasīyāṃso bhavanti
23.9.55	dīkṣito vai tarhi yarhi prāyaṇīyena yajate
23.9.56	dīkṣitas tarhi yarhy avabhṛthād udeti
23.9.57	prāyaṇīyasya niṣkāṣa udayanīyam abhinirvapati
23.9.58	udayanīyasyaiva nāśnīyāt
23.9.59	dīkṣitānnam eva parivṛṇakti
23.9.60	vasīyān bhavati
23.10.1	kadrūś ca vai suparṇī cātmarūpayor aspardhetām
23.10.2	sā kadrūs suparṇīm ātmarūpam ajayat
23.10.3	iyaṃ vai kadrūḥ
23.10.4	dyaus suparṇī
23.10.5	chandāṃsi vai sauparṇāni
23.10.6	sā kadrūs suparṇīm abravīt
23.10.7	tṛtīyasyām ito divi somas tam āhara
23.10.8	tenātmānaṃ niṣkrīṇīṣveti
23.10.9	sā suparṇī chandāṃsy abravīt
23.10.10	etasmai vai pitarau putrān bibhṛtaḥ
23.10.11	īdṛśān mā spṛṇavān
23.10.12	ito mā niṣkrīṇīteti
23.10.13	sā jagaty udapatac caturdaśākṣarā satī
23.10.14	sāprāpya nyavartata
23.10.15	tasyā dve akṣare ahīyetām
23.10.16	sā paśūṃś ca dīkṣāṃ cādāyāpatat
23.10.17	tasmāt paśumantaṃ dīkṣopanamati
23.10.18	tasmād āhur jagatī chandasāṃ paśavyatameti
23.10.19	sā triṣṭub udapatat trayodaśākṣarā satī
23.10.20	sāprāpya nyavartata
23.10.21	tasyā dve akṣare ahīyetām
23.10.22	sā dakṣiṇāṃ ca tapaś cādāyāpatat
23.10.23	tasmāt triṣṭubho loke dakṣiṇā nīyanta
23.10.24	etad vāva tapo yat svaṃ dadāti
23.10.25	tasmād āhur mādhyandinaṃ savanānāṃ tapasvitamam iti
23.10.26	sā gāyatry udapatac caturakṣarā satī
23.10.27	sājayā karṇagṛhyodapatat
23.10.28	tam asyā ajābhyāruṇat
23.10.29	tad ajāyā ajātvam
23.10.30	sā tāni ca catvāryakṣarāṇi somaṃ cādāyāpatat
23.10.31	sāṣṭākṣarābhavat
23.10.32	brahamavādino vadanti
23.10.33	kasmād gāyatrī kaniṣṭhā chandasāṃ satī yajñamukhaṃ parīyāya
23.10.34	kasmāt tejasvinitameti
23.10.35	yad evādas somam āharat tasmād gāyatrī yajñamukhaṃ tasmāt tejasvinitamā
23.10.36	sā padmāṃ dve savane āharan mukhena tṛtīyam
23.10.37	yan mukhenāharat tad adhayat
23.10.38	tasmād dve savane śukravatī dhītam iva tṛtīyasavanam
23.10.39	tasmād ṛjīṣaṃ tṛtīyasavane 'bhiṣuṇvanti
23.10.40	yat tṛtīyasavana āśiram avanayanti
23.10.41	tṛtīyasavanam eva tat saṃbharanto manyante
24.1.1	yā śyetākṣī kṛṣṇavālā kṛṣṇaśaphā na tayā krīṇīyāt
24.1.2	hataṃ vā asyā etat paripiṣṭam
24.1.3	pitṛdevatyā sā
24.1.4	pramāyukas syāt
24.1.5	yā dvirūpā na tayā krīṇiyāt
24.1.6	vartraghnī sā
24.1.7	jināti vā jīyate vā
24.1.8	uta tayā rājanyasya krīṇīyāt
24.1.9	na hi tasyāntarāsti
24.1.10	jināti vā hi sa jīyate vā
24.1.11	yādhīlodhakarṇī tayā ṣoḍaśinaṃ krīṇīyāt
24.1.12	atiriktaṃ vā etad rūpāṇām
24.1.13	atiriktaṣ ṣoḍaśī
24.1.14	atiriktenaivātiriktam āpnoti
24.1.15	yā babhrur ekahāyanī tayā krīṇīyāt
24.1.16	vāg vai somakrayaṇī
24.1.17	puruṣo vāk
24.1.18	yad ekahāyanyā krīṇāti tasmād ekahāyanaḥ puruṣo vācaṃ vadati
24.1.19	yaj jyāyasyā krīṇāti tasmāj jyāyān vadati
24.1.20	chandāṃsi vā amuṣmāl lokāt somam āharan gāyatrī śyeno bhūtvā
24.1.21	taṃ gandharvā antarā paryamuṣṇan viśvāvasuḥ
24.1.22	sa tisro rātrīr upahṛto 'vasat
24.1.23	tasmāt tisro rātrīs somaḥ krīto vasati
24.1.24	taṃ devāḥ punar ayācanta
24.1.25	tam ebhyo na punar adaduḥ
24.1.26	te 'bruvan gavā niṣkrīṇāmeti
24.1.27	te 'manyanta yajñena vikreṣyāmahe yad gavā niṣkreṣyāma iti
24.1.28	te 'bruvan strīkāmā vai gandharvā vācaṃ striyaṃ kṛtvā māyām upāvāsṛjan
24.1.29	te 'manyanta prajayā vyakreṣmahi ye vācā vyakreṣmahīti
24.1.30	te 'nvārtīyanta
24.1.31	asmākaṃ somo 'smākaṃ somakrayaṇīti
24.1.32	te gandharvā abruvan vihvayāmahā iti
24.1.33	te brahma gandharvā avadan
24.1.34	agāyan devāḥ
24.1.35	sā devān gāyata upāvartata
24.1.36	tasmād gāyantaṃ strī kāmayate
24.1.37	na brahma vadantam
24.1.38	adruhyad dhi sā brahmaṇe
24.1.39	tasmād āhur akrītas somo na somakrayaṇy asti
24.1.40	devān hi sā punar upāvartateti
24.1.41	te 'bruvan strīkāmā vai gandharvāḥ
24.1.42	bahu vai gandharveṣu mithunībhavantī saṃbhavanti
24.1.43	acārīr apaḥ praviśyodehīti
24.1.44	tasyā yad dhataṃ paripiṣṭam āsīt taj jaratī kūṭā bhūtvodait
24.1.45	te 'bruvan pitṛdevatyā vā iyam iti
24.1.46	tasmāt tāṃ pitṛbhyo ghnanti
24.1.47	te 'bruvan punaḥ praviśyodehīti
24.1.48	sā paṣṭhauhī vārtraghnī dvirūpā bhūtvodait
24.1.49	sā tena rūpeṇāpāspṛṇuta
24.1.50	tasmāt sā varaḥ
24.1.51	ativaro 'nyaḥ
24.1.52	nainaṃ varo hinasti ya evaṃ vidvān varaṃ vṛṇīte
24.1.53	te 'bruvan punaḥ praviśyodehīti
24.1.54	sā babhrur ekahāyanī bhūtvodait
24.1.55	tayākrīṇan
24.1.56	tasmāt sā somakrayaṇī
24.1.57	tad asyā rūpam
24.2.1	somakrayaṇyā tṛtīyasavanam avarudhyam
24.2.2	paśavo vai tṛtīyasavanam
24.2.3	yad gavā krīṇāti tenaiva tṛtīyaṃ savanam avarunddhe
24.2.4	rohite carman mimīte
24.2.5	tasmād rohitarūpaṃ paśavo bhūyiṣṭhāḥ
24.2.6	na vicetavā anumanyeta
24.2.7	na vicīyamānasyopadraṣṭā syāt
24.2.8	soma oṣadhīnām adhirājaḥ
24.2.9	grasitam asya niṣkhidati
24.2.10	kṣodhuko bhavati
24.2.11	tasmāt somavikrayī kṣodhukaḥ
24.2.12	apām ante krīṇāti
24.2.13	sarasam evainaṃ krīṇāti
24.2.14	hiraṇyena krīṇāti
24.2.15	satejasam evainaṃ krīṇāti
24.2.16	ajayā krīṇāti
24.2.17	satapasam evainaṃ krīṇāti
24.2.18	dhenvā krīṇāti
24.2.19	sāśiram evainaṃ krīṇāti
24.2.20	anaḍuhā krīṇāti
24.2.21	vahny eva yajñasyāvarunddhe
24.2.22	vatsatareṇa ca vatsataryā ca krīṇāti
24.2.23	mithunam evāsya krīṇāti
24.2.24	ṛṣabheṇa krīṇāti
24.2.25	sendram evainaṃ krīṇāti
24.2.26	tad āhuḥ prajāpatinā vā eṣa vikrīṇīte ya ṛṣabheṇa vikrīṇīta iti
24.2.27	ya eva kaś ca sāṇḍas syād aretās tena krīṇīyāt
24.2.28	tenaiva sendraṃ krīṇāti
24.2.29	na prajāpatinā vikrīṇīte
24.2.30	daśabhiḥ krīṇāti
24.2.31	daśākṣarā virāṭ
24.2.32	annaṃ virāṭ
24.2.33	virājy evānnādye pratitiṣṭhati
24.3.1	jūr asīti
24.3.2	vāg vai somakrayaṇī
24.3.3	javate hi vācetthaṃ cetthaṃ ca
24.3.4	paśyan somakrayaṇīṃ juhoti
24.3.5	vāg vai somakrayaṇī
24.3.6	paśyann evaināṃ yacchati
24.3.7	dhṛtā manaseti
24.3.8	manasā hi vāg dhṛtā
24.3.9	juṣṭā viṣṇava iti
24.3.10	yajño vai viṣṇuḥ
24.3.11	yajñāyaivaināṃ juṣṭāṃ karoti
24.3.12	tasyās te satyasavasaḥ prasave tanvo yantram aśīya svāheti
24.3.13	yo vā etasyās tanvo yantram aśnute bhavati sa
24.3.14	savitṛprasūta evāsyās tanvo yantram aśnute
24.3.15	svāhākāreṇaivaināṃ yacchati
24.3.16	amuṣmā ādityāya procya somaḥ kretavyaḥ
24.3.17	deva sūrya somaṃ kreṣyāma ity amuṣmā evādityāya procya somaṃ krīṇāti
24.3.18	cid asīti
24.3.19	vāg vai somakrayaṇī
24.3.20	śāsty evainām
24.3.21	tasmāc chiṣṭāḥ prajā jāyante
24.3.22	manā asīti
24.3.23	manasā hi vāg dhṛtā
24.3.24	dhīr asīti
24.3.25	dhyāyate hi vācetthaṃ cetthaṃ ca
24.3.26	dakṣiṇāsīti
24.3.27	dakṣiṇā hy eṣā
24.3.28	yajñiyāsīti
24.3.29	yajñiyā hy eṣā
24.3.30	kṣatriyāsīti
24.3.31	kṣatriyā hy eṣā
24.3.32	atho yaṃ hy eṣā juṣate sa kṣatriyo bhavati
24.3.33	aditir asy ubhayataśśīrṣṇīti
24.3.34	aditir hy eṣobhayataśśīrṣṇī
24.3.35	ubhayato hy eṣā yajñaṃ paribhūḥ
24.3.36	ādityaṃ prāyaṇīyaṃ bhavati
24.3.37	ādityam udayanīyam
24.3.38	sā mā suprācī supratīcī bhaveti suprācīm evaināṃ supratīcīṃ kurute
24.3.39	mitras tvā padi badhnātv iti
24.3.40	yat padi baddhā syāt pitṛdevatyā syāt
24.3.41	vāg vai somakrayaṇī
24.3.42	varuṇyaḥ pāśaḥ
24.3.43	vāg varuṇagṛhītā na vadet
24.3.44	yat karṇagṛhītā syād vārtraghnī syāt
24.3.45	yad anālabdhāyatā
24.3.46	mitras tvā padi badhnātv iti
24.3.47	brahma vai mitraḥ
24.3.48	brahmaṇaivainaṃ padi badhnāti
24.3.49	pūṣādhvanas pātv iti
24.3.50	iyaṃ vai pūṣā
24.3.51	asyā evaināṃ paridadāti
24.3.52	indrāyādhyakṣāyeti
24.3.53	indro vai devānām ojiṣṭhaḥ
24.3.54	tam evāsyā adhyakṣaṃ karoti
24.3.55	anu tvā mātā manyatām anu piteti
24.3.56	pitā ca hy etasyā mātā cānumantārau
24.3.57	sā devi devam acchehīndrāya somam iti
24.3.58	devī hy eṣā devam acchaiti
24.3.59	indrāya somaṃ rudras tvāvartayatv iti
24.3.60	rudro vai devānāṃ kṣepiṣṭhaḥ
24.3.61	tam evāsyāḥ parastāt karoty aparān aṃśāya
24.3.62	svasti somasakhā punar ehīti
24.3.63	punar evāsyā āvṛttāyai svastikaroti
24.4.1	dakṣiṇena padā dakṣiṇāni padāny anunikrāmati
24.4.2	tasmād dakṣiṇo 'rdha ātmano vīryāvattaraḥ
24.4.3	ṣaṭ padāny anunikrāmati
24.4.4	ṣaḍ ṛtavaḥ
24.4.5	ṛtuṣv eva pratitiṣṭhati
24.4.6	ṣaṭ pṛṣṭhāni
24.4.7	tāny evāvarunddhe
24.4.8	saptamaṃ padam abhigṛhṇāti
24.4.9	sapta grāmyāḥ paśavaḥ
24.4.10	tān evāvarunddhe
24.4.11	saptadheyaṃ vāg vadati
24.4.12	tām evāpnoti
24.4.13	vasvy asi rudrāsīti
24.4.14	devanāmāni vā eṣaitāni prapadyate
24.4.15	iyam asīyam asīty evaitad āha
24.4.16	yadyad bhavaty atho vāca evaitat samyag udyate
24.4.17	bṛhaspatis tvā sumne ramṇātu
24.4.18	rudro vasubhir ācaka iti
24.4.19	brahma vai bṛhaspatiḥ
24.4.20	rudro devānām ojiṣṭhaḥ
24.4.21	yā eva devānām ojiṣṭhau tābhyām enām antato yacchati
24.4.22	pṛthivyās tvā mūrdhann ājigharmi devayajana iti
24.4.23	eṣa hi pṛthivyā mūrdhā yad devayajanam
24.4.24	iḍāyās pade ghṛtavati svāheti
24.4.25	iḍā vā eṣā tasyā etad ghṛtavat padaṃ
24.4.26	svāhākāreṇaivaināṃ yacchati
24.4.27	idam ahaṃ rakṣaso grīvā apikṛntāmīti
24.4.28	bhrātṛvyo vai rakṣaḥ
24.4.29	bhrātṛvyasyaiva grīvā apikṛntati
24.4.30	sphyena padaṃ parilikhati
24.4.31	vajro vai sphyaḥ
24.4.32	paśavaḥ padam
24.4.33	vajreṇaivāsmai paśūn parigṛhṇāti
24.4.34	yāvad ghṛtaṃ vidhāvet tāvad abhiparilikhet
24.4.35	paśavo vai ghṛtam
24.4.36	paśūn evāvarunddhe
24.4.37	sthālyāṃ padaṃ saṃvapati
24.4.38	ādityā vai paśavaḥ
24.4.39	pṛthivy aditiḥ
24.4.40	pṛthivyās sthālī saṃbhṛtā
24.4.41	sva evainān yonau dadhāti
24.4.42	asme ramasvāsme te rāya iti
24.4.43	yat tve rāya iti brūyād itarasmai paśūn saṃprayacched adhvaryur apaśus syāt
24.4.44	me rāya iti
24.4.45	ātmann eva paśūn yacchate
24.4.46	vyṛddhā vā eṣāhutir yām anagnau juhoti
24.4.47	yaddhiraṇyam upāsya juhoty agnimaty eva juhoti samṛddhyai
24.4.48	anagnau vā etām āhutiṃ juhoti
24.4.49	tām īśvarāṇi rakṣāṃsy anūdayya hantoḥ
24.4.50	yad apo ninayati śāntyā eva rakṣasām apahatyai
24.4.51	ayonīn vā etat paśūñ chucārpayati
24.4.52	yad eṣāṃ padaṃ parikhāyāharati
24.4.53	yad apo ninayati paśūn eva śuco muñcati
24.4.54	somakrayaṇyā patnīṃ saṃkhyāpayati
24.4.55	patnyā evaiṣa yajñasyānvārambhaḥ
24.4.56	atho mithunam eva yajñamukhe dadhāti prajananāya
24.4.57	tvaṣṭṛmantas tvā sapemeti
24.4.58	ato hīmāḥ prajāḥ prajāyante prajananāya
24.5.1	haste hiraṇyaṃ kṛtvā mimīte
24.5.2	satyaṃ vai hiraṇyam
24.5.3	satyenaivainaṃ mimīte
24.5.4	amṛtaṃ vai hiraṇyam
24.5.5	amṛtenaivainaṃ mimīte
24.5.6	āsmāko 'sīti
24.5.7	svam evainaṃ kurute
24.5.8	śukras te graha iti
24.5.9	śukram evāsya gṛhṇāti
24.5.10	abhi tyaṃ devaṃ savitāram iti
24.5.11	savitṛprasūta evainaṃ devatābhir mimīte
24.5.12	aticchandasā mimīte
24.5.13	varṣma vā eṣā chandasāṃ yad aticchandāḥ
24.5.14	varṣmaivainau gamayati yajñaṃ ca yajamānaṃ ca
24.5.15	ekaikayā mimīte
24.5.16	āsām eva vīryāṇy āpnoti
24.5.17	tasmād imāḥ kāmaṃ nyacāmaḥ kāmaṃ prasārayāmaḥ
24.5.18	yat sarvābhis saha mimīta hastam āsāṃ vīryam abhisamiyāt
24.5.19	aṅguṣṭhena pratimimīte
24.5.20	tasmād eṣa etāsāṃ vīryāṇi prati
24.5.21	ud eva sṛjet
24.5.22	na nyacet
24.5.23	yan nyacet pāśaṃ kuryād varuṇyaḥ pāśo varuṇa enaṃ grāhukas syāt
24.5.24	yad utsṛjati varuṇapāśād evātmānaṃ parivṛṇakti
24.5.25	dvir mimīte
24.5.26	dve hi śukriye savane
24.5.27	daśa kṛtvo mimīte
24.5.28	daśākṣarā virāṭ
24.5.29	annaṃ virāṭ
24.5.30	virājy evānnādye pratitiṣṭhati
24.5.31	yat parimitaṃ mimīta parimitaṃ jīvanaṃ syāt
24.5.32	aparimitaṃ mimīte
24.5.33	tasmād idam aparimitaṃ jīvanam
24.5.34	yat parimitaṃ mimīta yajamānāyaiva syāt
24.5.35	aparimitaṃ mimīte
24.5.36	tena sadasyebhyo 'pi kriyate
24.5.37	prajābhyas tvā prajās tvānuprāṇantv iti
24.5.38	prajā vā aṃśavaḥ
24.5.39	prajāsv eva prāṇaṃ dadhāti
24.5.40	caturgṛhītam ājyaṃ bhavati
24.5.41	catuṣpādaḥ paśavaḥ
24.5.42	paśūn evāsmai gṛhṇāti
24.5.43	etadrūpā vai paśavaḥ
24.5.44	yad ghṛtaṃ sarūpān eva paśūn avarunddhe
24.5.45	iyaṃ te śukra tanūr idaṃ varca iti hiraṇyaṃ ghṛte 'vadadhāti
24.5.46	eṣā vā agneḥ priyā tanūr yad ghṛtam
24.5.47	tejo hiraṇyam
24.5.48	priyām evāsya tanvaṃ tejasā samardhayati
24.5.49	reto vai hiraṇyam
24.5.50	paśavo ghṛtam
24.5.51	yad dhiraṇyaṃ ghṛte 'vadadhāti paśuṣv eva reto dadhāti
24.5.52	tasmād anasthakād retaso 'sthanvanto garbhāḥ prajāyante
24.5.53	baddhvāvadadhāti garbhāṇāṃ dhṛtyā aprapādāya
24.5.54	niṣṭarkyaṃ badhnāti
24.5.55	tasmād yoner garbhā mucyante
24.5.56	yad aniṣṭarkyaṃ badhnīyān na yoner garbhā mucyeran
24.5.57	yajuṣāvadadhāti
24.5.58	yajuṣoddharati
24.5.59	yajuṣaiva yunakti
24.5.60	yajuṣā vimuñcati
24.5.61	tasmāt parācīḥ prajā reto dadhate 'rvācīḥ prajāyante
24.6.1	na pūrvasmin padam upavapet
24.6.2	devānāṃ vā eṣa pradagdhāhutīnām
24.6.3	rudro 'gniḥ
24.6.4	paśavaḥ padam
24.6.5	rudrāya paśūn apidadhyāt
24.6.6	apaśus syāt
24.6.7	gārhapatya upavapati
24.6.8	gārhapatyaṃ vai paśavo 'nūpatiṣṭhante
24.6.9	eṣa paśūnāṃ yoniḥ
24.6.10	sva evainān yonau dadhāti
24.6.11	yatra śāntam ivānaṅgāraṃ syāt tad upavapecchāntyā anuddāhāya
24.6.12	somaṃ te krīṇāmīti
24.6.13	somasyaivaitad rājño vīryāṇi mahimānaṃ vyācaṣṭe
24.6.14	na kalāśaḥ paṇeta
24.6.15	yat kalāśaḥ paṇate somasya rājño vīryam avatirati
24.6.16	yajamānasyāvartiṃ vyācaṣṭe
24.6.17	kṣodhuko bhavati
24.6.18	iyam iti brūyāt
24.6.19	tasyā ātmā tasyā rūpaṃ tasyāḥ prajā tasyāḥ paya iti
24.6.20	na somasya rājño vīryam avatirati
24.6.21	na yajamānasyāvartiṃ vyācaṣṭe
24.6.22	akṣodhuko bhavati
24.6.23	śukraṃ te śukreṇa krīṇāmi candraṃ candreṇāmṛtam amṛteneti
24.6.24	śukram evāsya śukreṇa krīṇāti
24.6.25	candraṃ candreṇāmṛtam amṛtena śakma yat te gor asme te candrāṇīti
24.6.26	ātmann evāsya vīryaṃ dhatte
24.6.27	tena nirvīryeṇa bhūtena vikrīṇīte
24.6.28	tapasas tanūr asīti
24.6.29	tapaso hy eṣā tanūḥ
24.6.30	prajāpater varṇa iti
24.6.31	agnir vai prajāpateḥ
24.6.32	agnijā ajāḥ
24.6.33	sahasrapoṣaṃ puṣyantīti
24.6.34	eṣā hi paśūnāṃ sahasrapoṣaṃ puṣyati
24.6.35	ato hy eṣā trīñ janayaty atho dvau
24.6.36	parameṇa paśunā krīyasa iti
24.6.37	paramo hy eṣā paśūnām
24.6.38	asme te bandhur iti
24.6.39	ātmann evāsyā vīryaṃ dhatte
24.6.40	tayā nirvīryayā bhūtayā vikrīṇīte
24.6.41	chandāṃsi vā amuṣmāl lokāt somam āharan
24.6.42	tat tamo 'ntarādhīyata
24.6.43	sā gāyatry ajayā jyotiṣodapatat
24.6.44	sāsyai prārocayat
24.6.45	etarhi vā eṣa etasmā āhriyate yarhi krīyate
24.6.46	tama idam antarā
24.6.47	yad ajayā krīṇāti praivāsmai rocayati
24.6.48	mitro na ehi sumitradhā iti
24.6.49	varuṇo vā eṣa bhūtvā yajamānam abhyaiti
24.6.50	mitram evainaṃ kurute
24.6.51	aporṇute
24.6.52	yathā śreyāṃsam āyāntaṃ pāpīyān pratyaporṇuta evam eva tat
24.6.53	indrasyorum āviśa dakṣiṇam iti
24.6.54	indro vā etam agra ūrā ādhatta
24.6.55	aindro yajamānaḥ
24.6.56	sva evainaṃ yonau dadhāti
24.6.57	svān nabhrāḍ iti
24.6.58	somakrayaṇān anudiśati
24.6.59	ete vā etad gandharvā agopāyann amuṣmiṃl loke
24.6.60	taṃ gāyatry āharat
24.6.61	neṣṭāpotroḥ prati gopītham
24.6.62	tasmād ete hotre vyṛddhe vyṛddhasomapīthe
24.6.63	tasmān na neṣṭrā na potrā bhavitavyam
24.6.64	tasmād etau saṃsacantā iva yajataḥ
24.6.65	tam ete 'nvāyan
24.6.66	ete vā etasya gandharvāḥ puṣṭiṃ haranti
24.6.67	tasmāt somavikrayī na puṣyati
24.6.68	yadi kṛcchrāyetopaiva hareta
24.6.69	etebhyo hy eṣa gandharvebhyo 'dhi krīyate
24.6.70	ud āyuṣeti yathāyajuḥ
24.6.71	urv antarikṣaṃ vīhīti
24.6.72	antarikṣadevatyo hy eṣa etarhi
24.6.73	api panthām aganmahīti
24.6.74	rakṣāṃsi vā etam etarhi sacante
24.6.75	pracyutam itaḥ
24.6.76	aprāptam adaḥ
24.6.77	rakṣāṃsy eva vṛñjāna eti
24.6.78	anasāccha yanti
24.6.79	mahimānam evāsyāccha yanti
24.6.80	anasā vahanti
24.6.81	tasmād anovāhyam oṣadhayaḥ pacyante
24.6.82	yac chīrṣṇā hareyuś śīrṣahāryam oṣadhayaḥ pacyeran
24.6.83	adityās tvag asi
24.6.84	adityās sadane sīdeti
24.6.85	ādityo vai somaḥ pṛthivy aditiḥ
24.6.86	pṛthivyā anas saṃbhṛtam
24.6.87	sva evainaṃ yonau dadhāti
24.6.88	vāruṇo vai somaḥ
24.6.89	taṃ devatayā vyardhayati yan mitraṃ karoti
24.6.90	yad vāruṇyā sādayati svayaivainaṃ devatayā samardhayati
24.6.91	vaneṣu vy antarikṣaṃ tatāneti
24.6.92	vāsasā paryānahyati
24.6.93	sarvadevatyaṃ vai vāsaḥ
24.6.94	sarvābhir evainaṃ devatābhis samardhayati
24.6.95	sūryasya cakṣur āruham iti
24.6.96	kṛṣṇājinaṃ purastāt pratyānahyanti
24.6.97	rakṣāṃsi vā etam etarhi jighāṃsanti svargaṃ lokam abhyārohantam
24.6.98	asā ādityo 'pariparaḥ panthāḥ
24.6.99	tam evainam abhyārohayati svargasya lokasya samaṣṭyai
24.7.1	pracyavasva bhuvanaspata iti
24.7.2	bhūtānāṃ hy eṣa patiḥ
24.7.3	viśvāny abhi dhāmānīti
24.7.4	devatā vai viśvā dhāmāni
24.7.5	devatā evainam abhi pracyāvayati
24.7.6	śyeno bhūtvā parāpateti
24.7.7	śyeno vai vayasāṃ kṣepiṣṭhaḥ
24.7.8	śyenam evainaṃ kṛtvā rakṣāṃṣy atisṛjati
24.7.9	yajamānasya no gṛhe saṃskṛtam iti
24.7.10	yajamānāyatanam evainaṃ karoti
24.7.11	atho yajamānasyaiva gṛhe devatābhis saṃskṛtaṃ kurute
24.7.12	namo mitrasya varuṇasya cakṣasa iti
24.7.13	varuṇo vā eṣa bhūtvā yajamānam abhyeti
24.7.14	mitram evainaṃ kurute
24.7.15	āsandīm udgṛhṇanti
24.7.16	yathā manuṣyarājāyāvasthitāyāsandīm udgṛhṇanty evam eva tat
24.7.17	agninā pratitiṣṭhate
24.7.18	agnis sarvā devatāḥ
24.7.19	devatābhir evainaṃ pratitiṣṭhate
24.7.20	agnīṣomau vā etarhi yajamānam abhi saṃdhattaḥ
24.7.21	yat paśunā pratitiṣṭhate tam evābhyām apidadhāti
24.7.22	agnīṣomābhyāṃ vā eṣa ātmānaṃ medhāyālabhate yo dīkṣate
24.7.23	yat paśum ālabhata ātmānaṃ tena niṣkrīṇāti
24.7.24	yas tūparaś śmaśruṇo dvidevatyasya rūpaṃ lomaśaḥ pīvā puruṣarūpas tam ālabheta
24.7.25	tasya yo 'śnāti puruṣam atti
24.7.26	tasmāt tasya nāśitavyam
24.7.27	kṣudhyati vai dīkṣitaḥ
24.7.28	kṣudha eṣa niṣkrayaṇa ālabhyate
24.7.29	tasya yo 'śnāti kṣodhuko bhavati
24.7.30	tasmāt tasya nāśitavyam
24.7.31	agnīṣomābhyāṃ vai vīryeṇendro vṛtram ahan
24.7.32	sa eṣa vārtraghnaḥ paśur vijityā ālabhyate
24.7.33	tasmād asyāśitavyam
24.7.34	devatā vā enaṃ pūrvedyur ālabhyamānaṃ nābhiprācyavanta
24.7.35	parasmād yajñakrator nirariṣyāma iti
24.7.36	tam agnīṣomā evābhiprācyavetām
24.7.37	parācīr itarā yajñam abhyatyasṛjanta
24.7.38	tasmād eṣo 'gnīṣomīya ālabhyate
24.7.39	tasmād agnīṣomābhyāṃ graho na gṛhyate
24.7.40	tau devān upāvartamānau tayor yat priyaṃ dhāmāsīt tad apanyadadhātām
24.7.41	tad devā anveṣṭum adhriyanta
24.7.42	te prabāhug icchanta āyan
24.7.43	te navaṃ vā idaṃ sṛptam ity abhyavāyan
24.7.44	yan navam ity abruvaṃs tan navanītasya navanītatvam
24.7.45	yat sṛptam iti tat sarpiṣas sarpiṣṭvam
24.7.46	yad ajo 'vindat tad ājyasyājyatvam
24.7.47	sa ghṛṅṅ akarot
24.7.48	tad ghṛtasya ghṛtatvam
24.7.49	tasmād ajo ghṛṅkarikrac carati
24.7.50	tat paśūn anvākurvan
24.7.51	tat paśavas samabharan
24.7.52	tenaitena paśubhyo 'dhijāyante
24.7.53	tā abruvatāṃ vāryaṃ vṛṇāvahai
24.7.54	ayam eva nau bhāgadheyam astu yo nau priyaṃ dhāmāvidad iti
24.7.55	tasmād eṣo 'gnīṣomīya ālabhyate
24.7.56	tasmād asyāśitavyam
24.7.57	vāryavṛto hi
24.8.1	vimukto 'nyo 'naḍvān bhavaty avimukto 'nyaḥ
24.8.2	athātithyaṃ nirupyate yajñasya saṃtatyā avicchedāya
24.8.3	yad ubhau vimuktau syātāṃ pitṛdevatyaṃ havis syāt
24.8.4	vicchinno yajño 'saṃtato 'navaruddhaḥ
24.8.5	yad ubhā avimuktau vārtraghnaṃ havis syāt saṃtato yajño 'vicchinno 'varuddhaḥ
24.8.6	yad vimukto 'nyo bhavaty avimukto 'nyaḥ
24.8.7	vārtraghnaṃ havir bhavaty apitṛdevatyam
24.8.8	saṃtato yajño 'vicchinno 'varuddhaḥ
24.8.9	patnīm anvārambhayitvā nirvapati
24.8.10	patnī vai pārīṇahyasyeśe
24.8.11	anumatam eva prasūtaṃ devebhyo havir nirvapati
24.8.12	patnyā evaiṣa yajñasyānvārambhaḥ
24.8.13	atho mithunam eva yajñamukhe dadhāti prajananāya
24.8.14	yāvanto vai puṇyam anvāyanti sarvebhyas tebhya ātithyaṃ kriyate
24.8.15	chandāṃsi somaṃ rājānaṃ krītam anvāyanti
24.8.16	agnes tanūr asi viṣṇave tveti gāyatryaitan nirvapati
24.8.17	somasya tanūr asi viṣṇave tveti triṣṭubhaitan nirvapati
24.8.18	atither ātithyam asi viṣṇave tveti jagatyaitan nirvapati
24.8.19	agnaye tvā rāyaspoṣade viṣṇave tvety anuṣṭubhaitan nirvapati
24.8.20	śyenāya tvā somabhṛte viṣṇave tveti gāyatryaitan nirvapati
24.8.21	gāyatrī vā etam āharad amuṣmāl lokāt
24.8.22	tasmāt sā punaryāmṇī
24.8.23	tasmāt punaḥ prayujyate
24.8.24	yac chandobhir nirvapati cchandāṃsy eva bhāgadheyavanti karoti
24.8.25	pañca kṛtvo nirvapati
24.8.26	pāṅkto yajñaḥ
24.8.27	yajñam evāvarunddhe
24.8.28	viṣṇave tvā viṣṇave tveti
24.8.29	viṣṇur vā etarhi yajño yarhy aniruktaḥ
24.8.30	tasmād vaiṣṇavaḥ puroḍāśo bhavati
24.8.31	trikapālaḥ kāryaḥ
24.8.32	sa hi vaiṣṇavaḥ
24.8.33	yan navakapālas tenaiva trikapālaḥ
24.8.34	trayo hi te trikapālā navakapālo bhavati
24.8.35	nava prāṇāḥ
24.8.36	prāṇair eva yajñamukhe praiti
24.8.37	atho teja eva trivṛtaṃ yajñamukhe 'dhiviyātayati
24.8.38	yat trikapālas tena vaiṣṇavaḥ
24.8.39	yat ṣaṭ tena cchandasāṃ tenobhayasmān naiti
24.8.40	paśur ālabhyas somāya rājña ity āhuḥ
24.8.41	manuṣyarājāyen nvai paśur ālabhyata iti
24.8.42	agniṃ manthanti
24.8.43	āgneyā vai paśavaḥ
24.8.44	tad evāsmai paśum ālabhate
24.8.45	agnis sarvā devatāḥ
24.8.46	sarvā eva devatās somāya ca cchandobhyaś cāgatebhyo janayati
24.8.47	āśvavālaḥ prastāro bhavati
24.8.48	aikṣavā udyāvau
24.8.49	aśva iva vai prajāpatir āsīt
24.8.50	tasyaite vālā āsan yad aśvavālāḥ
24.8.51	etau bāhū yā udyāvau
24.8.52	taṃ devā anvārabhya svargaṃ lokam āyan
24.8.53	yad āśvavālaḥ prastāro bhavati
24.8.54	aikṣavā udyāvau
24.8.55	prajāpatim evānvārabhate svargasya lokasya samaṣṭyai
24.8.56	prajāpater vā etāni pakṣmāṇi ye 'śvavālāḥ
24.8.57	yad āśvavālaḥ prastāro bhavati prajāpater evādhi yajñamukhaṃ pratanute
24.8.58	rakṣāṃsi vai devānāṃ yajñam ajighāṃsan
24.8.59	tāni kārṣmaryeṇāpāghnata
24.8.60	yat kārṣmaryamayāḥ paridhayo bhavanti rakṣasām apahatyai
24.8.61	yadyad vai devā etenākurvata tenārdhnuvan
24.8.62	tad asya karmaṇyatvam
24.8.63	karmaṇyo vai nāmaiṣa
24.8.64	yajñamukha evaitenardhnoti
24.8.65	saptadaśa sāmidhenyo bhavanti
24.8.66	saptadaśo vai saṃvatsaraḥ pañcartavo dvādaśa māsāḥ
24.8.67	eṣa vāva sa saṃvatsaraḥ
24.8.68	saṃvatsarād evādhi yajñamukhaṃ pratanute
24.8.69	śiro vā etad yajñasya yad ātithyam
24.8.70	grīvā upasadaḥ
24.8.71	yat saṃsthāpayen mukhato yajñaṃ saṃsthāpayec chiro grīvābhyo yajñasyāvacchindyāt
24.8.72	iḍāntaṃ bhavati
24.8.73	śira eva grīvāsu yajñasya pratidadhāti
24.8.74	navakapālo bhavati
24.8.75	tasmān navadhā puruṣasya śiro viṣyūtam
24.8.76	upasado vā etasyānuyājās tānūnaptam āśīḥ
24.8.77	tasmād ananuyājaṃ bhavati
24.9.1	devā vā anyo'nyasya śrauṣṭhyāya nātiṣṭhanta
24.9.2	te caturdhā vyudakrāmann agnir vasubhiḥ somo rudrair indro marudbhir varuṇa ādityaiḥ
24.9.3	te devāḥ pāpīyāṃso 'bhavan vasīyāṃso 'surāḥ
24.9.4	te 'viduḥ pāpīyāṃso vai tye bhavanti vasīyāṃso 'surā iti
24.9.5	te priyās tanvas samavādyanta
24.9.6	te 'bruvann eṣāṃ nas tan na pārayād yo no 'nyo'nyasmai druhyād iti
24.9.7	tasmāt satānūnaptriṇe na drogdhavai
24.9.8	yad druhyati priyāyai tanvai druhyati
24.9.9	yat tanvas samavādyanta tat tānūnaptrasya tānūnaptratvam
24.9.10	tato devā abhavan
24.9.11	parāsurā abhavan
24.9.12	ya evaṃ vidvāṃs tānūnaptram upaiti bhavaty ātmanā parāsya bhrātṛvyo bhavati
24.9.13	asau vā āditya indraḥ
24.9.14	tasya te śraiṣṭhyāyātiṣṭhanta
24.9.15	tiṣṭhante 'sya samānāś śraiṣṭhyāya ya evaṃ veda
24.9.16	etasmin vai te tās tanvas saṃnyadadhata
24.9.17	tasmād eṣa tejiṣṭhaṃ tapati
24.9.18	tasmāt sūryadevatyās somā bhūyiṣṭhā hūyante
24.9.19	ājyena vai vajreṇa devā vṛtram aghnan srugbhyāṃ bāhubhyām
24.9.20	somo vṛtraḥ
24.9.21	ghnanti vā etat somaṃ yad asyājyenāntikaṃ juhvati
24.9.22	aṃśuraṃśus te deva somāpyāyatām iti
24.9.23	yad evāsya ghnanti yan nitamayanti tad āpyāyayanti
24.9.24	yanti vā ete 'smāl lokād ye somam āpyāyayanti
24.9.25	eṣṭā rāyaḥ preṣe bhagāyeti
24.9.26	asminn eva loke pratitiṣṭhanti
24.9.27	pitaraṃ ca vā eṣa mātaraṃ ca hinasti yo garbhaṃ hanti
24.9.28	anayor garbhas somo rājā
24.9.29	namo dive namaḥ pṛthivyā iti
24.9.30	ābhyām eva nihnute
24.9.31	kiṃ dīkṣayā spṛṇotīty āhuḥ
24.9.32	kim avāntaradīkṣayeti
24.9.33	ātmānam eva dīkṣayā spṛṇoti prajām avāntaradīkṣayā
24.9.34	saṃtarāṃ mekhalām āyacchate
24.9.35	kanīyo vratam upaiti
24.9.36	tasmād ātmanaḥ prajāṃhīyasī
24.9.37	yat paras satyāṃ visṛjate tasmāt parovarīyaḥ prajayā putreṇa pautreṇa prathate
24.9.38	agnir vai dīkṣitaḥ
24.9.39	śamayanty agnim āpaḥ
24.9.40	madantīnāṃ mārjayate
24.9.41	madantīnāṃ vratayaty aśāntyai
24.9.42	śāntir hy āpaḥ
24.9.43	atho teja evātman bhūyas samādhatte
24.9.44	na vā etena hutaṃ vratayitavyaṃ nāhutaṃ yo dīkṣitaḥ
24.9.45	agnir vai rudraḥ
24.9.46	agninaiṣa tanvaṃ viparidhatte
24.9.47	yā te agne rudriyā tanūr iti vratayati
24.9.48	svāyām eva devatāyāṃ hutaṃ vratayati
24.9.49	tenāsya na hutaṃ bhavati nāhutam
24.10.1	devāś ca vā asurāś ca saṃyattā āsan
24.10.2	teṣām asurāṇām imāḥ pura āsann ayasmayīyaṃ rajatāntarikṣaṃ hariṇī dyauḥ
24.10.3	te devās saṃghātaṃsaṃghātaṃ parājayanta
24.10.4	te 'vidur anāyatanā hi vai smas tasmāt parājayāmaha iti
24.10.5	ta etāḥ puraḥ pratyakurvata havirdhānaṃ diva āgnīdhram antarikṣāt sadaḥ pṛthivyāḥ
24.10.6	te 'bruvann upasadam upāyāma
24.10.7	upasadā vai mahāpuraṃ jayantīti
24.10.8	ta upasadam upāyan
24.10.9	tān upasadbhir evaibhyo lokebhyo niraghnan
24.10.10	tasmād āhur upasadā vai mahāpuraṃ jayantīti
24.10.11	ta ebhyo lokebhyo nirhatā ṛtūn prāviśan
24.10.12	te ṣaḍ upāyan
24.10.13	tān upasadbhir evartubhyo niraghnan dvābhyām amuṣmāl lokād dvābhyām antarikṣād dvābhyāṃ pṛthivyāḥ
24.10.14	ta ṛtubhyo nirhatās saṃvatsaraṃ prāviśan
24.10.15	te dvādaśopāyan
24.10.16	tān upasadbhir eva saṃvatsarān niraghnaṃś catasṛbhir amuṣmāl lokāc catasṛbhir antarikṣāc catasṛbhiḥ pṛthivyāḥ
24.10.17	te saṃvatsarān nirhatā ahorātre prāviśan
24.10.18	te yat sāyam upāyaṃs tenainān rātryā anudanta
24.10.19	yat prātas tenāhnaḥ
24.10.20	tasmād gaus sāyaṃ prātastanam āpyāyate prātas sāyantanam
24.10.21	tān upasadbhir evaibhyo lokebhyo nudamānā āyan
24.10.22	tato devā abhavan
24.10.23	parāsurā abhavan
24.10.24	sarvebhya evaibhyo lokebhyo bhrātṛvyaṃ nudamāna eti ya evaṃ vidvān upasada upaiti
24.10.25	bhavaty ātmanā
24.10.26	parāsya bhrātṛvyo bhavati
24.10.27	na dvādaśāgniṣṭomasya kuryāt
24.10.28	aśāntā nirmṛjyuḥ
24.10.29	na tisro 'hīnasya
24.10.30	upariṣṭād yajñakratur garīyān abhiṣīdet
24.10.31	grīvā niśśṛṇīyāt
24.10.32	ārtim ārchet
24.10.33	dvādaśāhīnasya kuryācchāntyā anirmārgāya
24.10.34	tisro 'gniṣṭomasya pratyuttabdhyai sayatvāya
24.10.35	te devā asuryān imāṃl lokān nānvavaitum adhṛṣṇuvan
24.10.36	tān agninā mukhenānvavāyan
24.10.37	yad agnimanty upasadāṃ pratīkāni bhavanti
24.10.38	yathā kṣetrapatiḥ kṣetre 'nvavanayaty evam evaitat
24.10.39	agninā mukhenemāṃl lokān abhijayanto yanti
24.10.40	yo ha vai devān sādhyān veda sidhyaty asmai
24.10.41	ime vāva lokā devās sādhyāḥ
24.10.42	siddhaṃ hy asyai
24.10.43	siddham asmai
24.10.44	siddham amuṣmai
24.10.45	ya evaṃ veda sidhyaty asmai
25.1.1	iṣuṃ vā etā devās samaskurvan yad upasado 'gniṃ śṛṅgaṃ somaṃ śalyaṃ viṣṇuṃ tejanam
25.1.2	te 'bruvan yo na ojiṣṭhas sa imāṃ visṛjatv iti
25.1.3	te rudram abruvan tvaṃ vai na ojiṣṭho 'si
25.1.4	tvam imāṃ visṛjeti
25.1.5	so 'bravīd vāryaṃ vṛṇai
25.1.6	aham eva paśūnām īśā iti
25.1.7	te 'manyanta yad ayaṃ paśūnām īśiṣyate sarvān nirṇeṣyatīti
25.1.8	te 'bruvan saptāhānīśāsai na parācīnam iti
25.1.9	tasmāt saptāhāni rudraḥ paśūnām īśe
25.1.10	rakṣāṃsi parācīnaṃ ghnanti
25.1.11	tāṃ vyasṛjat
25.1.12	tayā puras samarujat
25.1.13	yat samarujat tad rudrasya rudratvam
25.1.14	visṛṣṭim eva bhrātṛvyāya visṛjati ya evaṃ vidvān upasada upaiti
25.1.15	na punar apakrāmet
25.1.16	yataro vai saṃyattayoḥ punar apakrāmati parā sa jayate
25.1.17	sam eṣa etarhi yatate ya upasada upaiti
25.1.18	sakṛd eva parāṅ atikramyāśrāvayati yajñasyābhijityai rakṣasām apahatyai
25.1.19	na prayājā bhavanti nānuyājāḥ
25.1.20	puro vā ete yajñasya yat prayājānuyājāḥ
25.1.21	yat prayājānuyājān kuryāt puro yajñasya kuryāt
25.1.22	durativyathaṃ syāt
25.1.23	atīkṣṇām iṣuṃ kuryāt
25.1.24	caturvrato bhavati
25.1.25	catvāri hīṣvāḥ parṇāni
25.1.26	trivrato bhavati
25.1.27	triṣandhir hīṣuś śṛṅgaṃ śalyas tejanam
25.1.28	dvivrato bhavati
25.1.29	dviṣandhir hīṣuś śalyaś ca tejanaṃ ca
25.1.30	ekavrato bhavati
25.1.31	ekā hy eveṣuḥ
25.1.32	iṣum evaitāṃ saṃskṛtya tāṃ śvo bhrātṛvyāya visṛjati
25.1.33	atho vratam evāpnoti
25.1.34	grīvā vā etā yajñasya yad upasadaḥ
25.1.35	na prayājā bhavanti nānuyājāḥ
25.1.36	tasmād grīvāḥ prati puruṣasyāṇiṣṭham
25.1.37	tās savīryāḥ prayujyante
25.1.38	tasmād grīvā aṇiṣṭhās satīr vīryāvattamāḥ
25.1.39	tisra upasado bhavanti
25.1.40	traya ime lokāḥ
25.1.41	tasmāt puruṣasya trayas skandhāḥ
25.1.42	atiṣaktabhir yajati
25.1.43	tasmād grīvā atiṣaktāḥ
25.1.44	atho ayātayāmnyāyātayāmnyaiva yajati
25.1.45	sacchandaso yājyānuvākyāḥ kuryāt
25.1.46	yad vicchandasas syur apacito hotāraṃ hanyuḥ
25.1.47	bhidvatīḥ purāṃ bhittyai
25.2.1	devāś ca vā asurāś ca yajñe saṃyattā āsan
25.2.2	sa yajño 'bibhed yatare 'bhijeṣyanti te mā vimathiṣyanta iti
25.2.3	sa nyalayata
25.2.4	taṃ devā abhijityānvaicchan
25.2.5	te prabāhug icchanta āyan
25.2.6	tam indra uparyupary atyakrāmat
25.2.7	so 'bravīt ko māyam uparyupary atyakramīd iti
25.2.8	aham eṣa kṛcchre hanteti
25.2.9	atha kas tvam iti
25.2.10	aham eṣa kṛcchrād āharteti
25.2.11	emūṣo nāmāyaṃ varāha ity abravīt
25.2.12	ekaviṃśatyāḥ purām aśmamayīnāṃ pāre yat kiṃ cāsurāṇāṃ vāmaṃ vasu tena tiṣṭhati taṃ jahi ya eṣa kṛcchre hantāvocathā iti
25.2.13	tam indro dālbhūṣyābhivisṛjya parābhinat
25.2.14	so 'bravīd eṣa hatas tam āhara ya eṣa kṛcchrād āhartāvocathā iti
25.2.15	taṃ viṣṇur apāsaṅga āharat
25.2.16	yajño vai viṣṇuḥ
25.2.17	yajñenaivaiṣāṃ tad yajñam avṛñjata paśubhiḥ paśūn indriyeṇendriyam
25.2.18	tato devā abhavan
25.2.19	parāsurā abhavan
25.2.20	yajño vai viṣṇuḥ
25.2.21	yajñenaivaitad yajñaṃ bhrātṛvyasya vṛṅkte paśubhiḥ paśūn indriyeṇendriyam
25.2.22	bhavaty ātmanā
25.2.23	parāsya bhrātṛvyo bhavati
25.2.24	devayajanam icchanti
25.2.25	yajñam evecchanti
25.2.26	yad vindanti yajñam eva vindanti
25.2.27	yad udīcīnaṃ prācīnaṃ pravaṇaṃ syāt tasmin yajeta yajñakāmaḥ
25.2.28	evam eva hi sa yajño 'śayad yajñasyānuvittyai
25.2.29	yat samaṃ pratiṣṭhitaṃ tasmin yajeta gataśrīḥ
25.2.30	pratiṣṭhā vā etasmā eṣṭavyā yo gataśrīḥ
25.2.31	etad bhūmyāḥ pratiṣṭhitaṃ yat samam
25.2.32	pratiṣṭhām evāsmai vindati
25.2.33	gacchati pratiṣṭhām
25.2.34	tryunnate yajeta bhrātṛvyavān
25.2.35	tryunnatena vai viṣṇur imāṃl lokān udajayat
25.2.36	sa ebhyo lokebhyo 'surān prāṇudata
25.2.37	imān eva lokān ujjayati
25.2.38	ebhyo lokebhyo bhrātṛvyaṃ praṇudate
25.2.39	yasyaikadhā madhya unnataṃ syāt tasmin yajeta svargakāmaḥ
25.2.40	ato vai devās svargaṃ lokam āyan svargasya lokasya samaṣṭyai
25.2.41	yatrauṣadhayo bahvīr anyā anyā iva syus tasmin yajeta paśukāmaḥ
25.2.42	oṣadhayo vai paśavaḥ
25.2.43	bhūmānam eva paśūnām upaiti
25.2.44	yatrauṣadhayaḥ kṛcchraśaḥ paryāyaśaḥ parīyus tasmin yajeta paśukāmaḥ
25.2.45	ato vai devāḥ paśūn udasṛjanta
25.2.46	paśūn evotsṛjate
25.2.47	yad ṛkṣam alomakaṃ tasmin yājayed yaṃ dviṣyāt
25.2.48	vyṛddhaṃ vā etad oṣadhibhir yad ṛkṣam alomakam
25.2.49	oṣadhayaḥ paśavaḥ
25.2.50	paśubhir evainaṃ vyardhayati
25.2.51	yat samayā devayajanaṃ panthā vidhāvet tasmin yājayed yaṃ kāmayeta
25.2.52	vy enaṃ prajayā paśubhiś chindyām iti
25.2.53	etad vai vicchinnaṃ nāma devayajanam
25.2.54	vy enaṃ prajayā paśubhiś chinatti
25.2.55	yad antarāpaś ca devayajanaṃ ca panthā vidhāvet tasmin yājayed yaṃ kāmayeta
25.2.56	nainam aparo yajña upanamed iti
25.2.57	etad vai parivartma nāma devayajanam
25.2.58	pary eṇam aparo yajño vṛṇakti
25.2.59	yatrāpas sarvatas samavad raveyus tasmin yajetānnakāmaḥ
25.2.60	digbhyo vā etasmā annaṃ haranti yasmai haranty āpo 'nnam
25.2.61	sarvābhya eva digbhyo 'nnādyam avarunddhe
25.2.62	tad etat samāpaṃ nāma devayajanam
25.2.63	nīpatamam ivartasamānānāṃ bhavati
25.3.1	yatrāpaḥ prācīr āhavanīyāt pratīcīr gārhapatyād vyavadraveyus tasmin yājayed yam udake vā pātre vā vivāhe vā mīmāṃseran
25.3.2	pāpmanā vā eṣo 'nuṣakto yam udake vā pātre vā vivāhe vā mīmāṃsante
25.3.3	pāpmanaivainaṃ vyāvartayati
25.3.4	yatrāpo dakṣiṇā pariplūya paścātprācī rameraṃs tasmin yajeta bubhūṣan
25.3.5	āpo vai sarvā devatāḥ
25.3.6	etad devatābhir juṣṭaṃ devayajanam
25.3.7	yad evaṃ devatābhir eva juṣṭe devayajane yajate
25.3.8	bhavaty eva
25.3.9	yatrāpo dakṣiṇata udīcī rameraṃs tasmin yajeta sajātakāmaḥ
25.3.10	āpo vai sarvā devatāḥ
25.3.11	devatās sajātāḥ
25.3.12	sajātānām evainaṃ prārdhe karoti
25.3.13	kṛtrime yajeta bubhūṣan
25.3.14	ātmā vai devayajanam
25.3.15	karoty evainam
25.3.16	yatrāgniṃ cāpaś ca paśyan prātaranuvākam anubrūyāt tasmin yajeta yaḥ kāmayeta
25.3.17	yajño māpara upanamed iti
25.3.18	agnir vai sarvā devatāḥ
25.3.19	āpo yajñaḥ
25.3.20	upainam aparo yajño namati
25.3.21	devatāś ca hi yajñaṃ ca paśyan yajate
25.3.22	yatrāgnim apas sūryaṃ paśyan prātaranuvākam anubrūyāt tasmin yajeta brahmavarcasakāmaḥ
25.3.23	etad vai triśukriyaṃ nāma devayajanam
25.3.24	brahmavarcasī bhavati
25.3.25	yat purastād āptaṃ syād devayajanaṃ tasmin yajeta bhrātṛvyavān
25.3.26	bhrātṛvyāya vā eṣa loka ucchiṣyate
25.3.27	yaḥ purastād devayajanasyocchiṣyata etāvantam evāsmai lokam ucchiṃṣati
25.3.28	alokam enaṃ karoti
25.3.29	yo ha vai vidvān devayajanaṃ yajata ṛdhnoti
25.3.30	agnir vāva devayajanam
25.3.31	agnau hi sarvā devatā ijyante
25.3.32	yatraiva kva cāgnim ādhāya yajeta
25.3.33	tenaivardhnoti
25.3.34	brāhmaṇā vāva devayajanam
25.3.35	yatra brāhmaṇā bahavas saṃrādhayeyus tasmin yajeta
25.3.36	tenaivardhnoti
25.4.1	﻿vediṃ vimimīte
25.4.2	triṃśatā paścāt prakramair mimīte ṣaṭtriṃśatā prācīṃ caturviṃśatyā purastāt
25.4.3	virājaivaināṃ paścāt parimimīte bṛhatyā prācīṃ gāyatryā purastāt
25.4.4	chandobhir evaināṃ sarvataḥ parimimīte
25.4.5	virājy eva pratitiṣṭhati yad virājam abhisaṃpādayati
25.4.6	sphyena stambayajur harati
25.4.7	indro vai vṛtrāya vajraṃ prāharat
25.4.8	sa tredhābhavat sphyas tṛtīyaṃ yūpas tṛtīyaṃ rathas tṛtīyam
25.4.9	vajro vai sphyaḥ
25.4.10	etāvatī pṛthivī yāvatī vediḥ
25.4.11	vajreṇaiva pṛthivyā bhrātṛvyaṃ nirbhajati
25.4.12	trir harati
25.4.13	traya ime lokāḥ
25.4.14	ebhya evainaṃ lokebhyo nirbhajati
25.4.15	tūṣṇīṃ caturthaṃ harati
25.4.16	aparimitād evainaṃ nirbhajati
25.4.17	indro vai vṛtraṃ hatvā tam anayābhinyadadhāt
25.4.18	yaṃ tūṣṇīṃ caturthaṃ haraty anayaiva bhrātṛvyam abhinidadhāti
25.4.19	mūlaṃ chinatti
25.4.20	bhrātṛvyasyaiva mūlaṃ chinatti
25.4.21	uddhanti
25.4.22	tasmāc chiśira oṣadhayaḥ parābhavanti
25.4.23	barhis stṛṇāti
25.4.24	tasmād vasantā punar ābhavanti
25.4.25	apārarum adevayajanaṃ pṛthivyā devayajanāj jahīti
25.4.26	bhrātṛvyo vā araruḥ
25.4.27	bhrātṛvyam eva pṛthivyā apahanti
25.4.28	drapsas te dyāṃ mā skān iti
25.4.29	yo vā asyā rasas sa drapsaḥ
25.4.30	tam imāḥ prajā upajīvanti
25.4.31	tam evāsyāṃ yacchati tasyāskandāya
25.4.32	ararur dyāṃ mā paptad iti
25.4.33	bhrātṛvyo vā araruḥ
25.4.34	bhrātṛvyam eva svargāl lokāt pratinudate
25.4.35	viṣād vai nāmāsura āsīt
25.4.36	sa pṛthivīṃ viṣeṇālimpat
25.4.37	tasyā na kaś canāśnāt
25.4.38	ya āśnāt so 'rupyat
25.4.39	yad uddhanti
25.4.40	yad evāsyā amedhyam ayajñiyaṃ tad apahanti
25.4.41	api mūlam anukhaned āviddhasya niṣkṛtyai
25.4.42	adho dūraṃ khanet
25.4.43	adho vā asyā vīryaṃ vīryasyābhitṛttyai
25.4.44	tasmāt sukṛṣṭe vrīhiyavāḥ pacyante
25.4.45	tad āhur uttarārdhe vā asyā vīryam
25.4.46	tad imāḥ prajā upajīvanti
25.4.47	tasmān nātikheyeti
25.4.48	ā pratiṣṭhāyāḥ khaned yajamānasya pratiṣṭhityai
25.4.49	dakṣiṇata udvanāṃ kuryāt
25.4.50	devayajanasya rūpam
25.4.51	rakṣasām apahatyai
25.4.52	purīṣavatīm
25.4.53	paśavo vai purīṣam
25.4.54	paśūn evāvarunddhe
25.5.1	﻿sphyena vediṃ parigṛhṇāti
25.5.2	vajro vai sphyaḥ
25.5.3	etāvatī pṛthivī yāvatī vediḥ
25.5.4	vajreṇaiva pṛthivyā bhrātṛvyaṃ nirbhajya cchandobhir ātmane parigṛhṇāti
25.5.5	vasavas tvā parigṛhṇantu gāyatreṇa cchandaseti dakṣiṇataḥ
25.5.6	tejo vai brahma gāyatrī
25.5.7	tejasaivaināṃ dakṣiṇataḥ parigṛhṇāti
25.5.8	rudrās tvā parigṛhṇantu triṣṭubhena cchandaseti paścāt
25.5.9	ojo vai vīryaṃ triṣṭup
25.5.10	ojasaivaināṃ paścāt parigṛhṇāti
25.5.11	ādityās tvā parigṛhṇantu jāgatena cchandaseti uttarāt
25.5.12	jāgatā vai paśavaḥ
25.5.13	uttarādāyatanāḥ paśavaḥ
25.5.14	paśubhya evaitad āyatanaṃ karoti paśūnāṃ dhṛtyai
25.5.15	atho tejasā cobhayataḥ paśūn parigṛhṇāti
25.5.16	purā krūrasya visṛpo virapśinn iti
25.5.17	yad vā asyās tejo yajñiyaṃ tad adaś candramasi
25.5.18	tad evāvarunddhe
25.5.19	idhmābarhiṣī prokṣati
25.5.20	śuṣkāṇī vā etāny amedhyāny āraṇyād āhṛtāny āpo medhyā yajñiyāḥ
25.5.21	yad adbhiḥ prokṣati medhye evaine yajñiye karoti
25.5.22	vediṃ prokṣati
25.5.23	medhyām evaināṃ yajñiyāṃ karoti
25.5.24	atho yad evāsyā udghnantaḥ krūraṃ kurvanti tac chamayati
25.5.25	barhis stṛṇāti
25.5.26	prajā vai barhiḥ
25.5.27	pṛthivī vediḥ
25.5.28	prajā eva pṛthivyāṃ pratiṣṭhāpayati
25.5.29	sarvāṃ vedim anustṛṇāti
25.5.30	tasmāt pṛthivīṃ sarvām anv oṣadhayaḥ
25.5.31	bahulaṃ stṛṇīyāt
25.5.32	akṣodhuko yajamāno bhavaty anagnaṃbhāvuko 'dhvaryuḥ
25.5.33	barhiṣi prastaraṃ sādayati
25.5.34	yajamāno vai prastaraḥ
25.5.35	prajā barhiḥ
25.5.36	yajamānam eva prajāsv adhisādayati
25.5.37	uttaraṃ sādayati
25.5.38	uttaro hi yajamāno 'yajamānāt
25.5.39	vyāvṛttaṃ sādayati
25.5.40	vyāvṛtto hi yajamāno 'yajamānena
25.5.41	aktvā prastaraṃ praharati
25.5.42	yajamāno vai prastaraḥ
25.5.43	havirbhūtam evainaṃ svargaṃ lokaṃ gamayati
25.5.44	nātyagraṃ praharet
25.5.45	yad atyagraṃ prahared vṛkṇakeśīr janayas syur abhyāsariṇīr naṃśukāḥ
25.5.46	agram agra ādīpayati
25.5.47	agreṇaivāgraṃ samardhayati
25.5.48	ṛjuṃ praharet svargakāmasya
25.5.49	ṛjum evainaṃ svargaṃ lokaṃ gamayati
25.5.50	yaṃ dviṣyāt tasya hūrchayet
25.5.51	svargād evainaṃ lokāddhūrchayati
25.5.52	nyañcaṃ prahared vṛṣṭikāmasya
25.5.53	yā vā ita āhutir udayate sāmuto vṛṣṭiṃ cyāvayati
25.5.54	svayaivāhutyā divo vṛṣṭiṃ ninayati
25.5.55	ūrdhvaṃ prahared yadi kāmayeta pumān asya putro jāyeteti
25.5.56	ūrdhva eva hi pumān
25.5.57	prathayitvā prahared yadi kāmayeta strī jāyeteti
25.5.58	evam eva hi strī prathiteva
25.5.59	yajamāno vai prastaraḥ
25.5.60	eti vā etad asmāl lokād yat prastaraṃ praharati
25.5.61	yat tṛṇam upagṛhṇāty asminn evainaṃ loke yacchati
25.5.62	anupraharati
25.5.63	yad evāsyāvamṛśantaḥ krūraṃ kurvanti yad vicchindantas tac chamayati
25.5.64	agā3n agnī3d iti
25.5.65	agann iti
25.5.66	agan svargaṃ lokam ity evaitad āha
25.5.67	śrāvaya śrauṣad iti
25.5.68	svargam evainaṃ lokaṃ gataṃ śrāvayati
25.6.1	﻿devāś ca vā asurāś ca saṃyattā āsan
25.6.2	tān yad asyās tejo yajñiyam āsīt tat siṃhīrūpam iva mahiṣīrūpam iva bhūtvāntarātiṣṭhat
25.6.3	te 'vidur yatarān vā iyam upāvartsyati ta idaṃ bhaviṣyantīti
25.6.4	tāṃ devā upāmantrayanta
25.6.5	sābravīd vāryaṃ vṛṇai mām eva pūrvām agner āhutir aśnavātā atha mayā yūyaṃ sarvān kāmān vyaśnavātheti
25.6.6	sā devān upāvartata
25.6.7	tato devā abhavan
25.6.8	parāsurā abhavan
25.6.9	yasyaivaṃ viduṣa uttaravedir nyupyate yaś caivaṃ vidvān nivapati bhavaty ātmanā parāsya bhrātṛvyo bhavati
25.6.10	daśa paścāt tiraścī padāni bhavanti
25.6.11	daśobhayataḥ prācī
25.6.12	aparimitā purastāt
25.6.13	virājā saṃmitā
25.6.14	yad vā asurāṇāṃ vittam āsīt tad devā vedyāvindanta
25.6.15	tad vedyā veditvam
25.6.16	yad vedyaṃ tad uttaravedyā
25.6.17	tad uttaravedyā uttaraveditvam
25.6.18	yasyaivaṃ viduṣo vediś ca kriyata uttaravediś ca nyupyate vittaṃ caiva vedyaṃ ca bhrātṛvyasya vindate
25.6.19	prajāpater vai nāsikāśīryata
25.6.20	sottaravedir abhavat
25.6.21	yajñaḥ prajāpatiḥ
25.6.22	yad uttaravediṃ nivapati prajāpater eva nāsikāṃ mukhataḥ pratidadhāti
25.6.23	catvāri vā etasyā nāmāni nāsikā kaśāris siṃhy uttaravediḥ
25.6.24	taptāyany asīti
25.6.25	taptā hy enānait
25.6.26	vittāyany asīti
25.6.27	vittā hy enānait
25.6.28	avatān mā nāthitam iti
25.6.29	nāthitān hy enān āvat
25.6.30	avatād vyathitam iti
25.6.31	vyathitān hy enān āvat
25.6.32	agne aṅgiro yo 'syāṃ pṛthivyām asi yo dvitīyasyāṃ yas tṛtīyasyām iti
25.6.33	yad evāsyaiṣu lokeṣu śliṣṭaṃ yan nyaktaṃ tad avarunddhe
25.6.34	vided agnir nabho nāmeti
25.6.35	yad vā agner vāmaṃ vasu tan nabhaḥ
25.6.36	tenemāṃ pṛthivīṃ prāviśaj jānudaghnam adhaḥ
25.6.37	tasmāj jānudaghnaṃ kheyaṃ tasyaiva vāmasya vasor anuvittyai
25.6.38	siṃhy asi mahiṣy asīti
25.6.39	siṃhīrūpam iva hi tan mahiṣīrūpam iva bhūtvāntarātiṣṭhat
25.6.40	devebhyaḥ prathasveti prathayaty evainām
25.6.41	devebhyaḥ kalpasveti kalpayaty evainām
25.6.42	devebhyaś śundhasveti śundhaty evainān
25.6.43	devebhyaś śumbhasveti śumbhaty evainām
25.6.44	vibhrāḍ bṛhat pibatu somyaṃ madhv iti antān kalpayati
25.6.45	devapātraṃ vā uttaravediḥ
25.6.46	devapātreṇaiva devatās tarpayati
25.6.47	atho devatābhya eva devapātraṃ nivedayati
25.6.48	yatīn vai sālāvṛkeyā ādan
25.6.49	ta ādīyamānās saṃmṛśyamānā uttaravediṃ samudakrāman
25.6.50	tān nābhyadhṛṣṇuvan
25.6.51	teṣām eko 'smayata
25.6.52	tata enān abhyadhṛṣṇuvan
25.6.53	teṣām ekaikam āvarham ādan
25.6.54	tasmān na moghahāsinā bhavyam
25.6.55	yan nissārayati
25.6.56	yad evāsyā abhimṛtam amedhyaṃ tan nissārayati
25.6.57	prokṣati
25.6.58	etāvatī vā iyaṃ pṛthivy āsīd yāvaty uttaravediḥ
25.6.59	tāṃ samantaṃ rakṣāṃsi saṃprākampanta
25.6.60	tāni devā vinudyaitābhir devatābhis samantaṃ parinyadadhuḥ
25.6.61	yat prokṣati
25.6.62	etaddevatyā vā imā diśaḥ
25.6.63	rakṣāṃsy eva vinudyaitābhir devatābhis samantam ātmānaṃ parinidadhāti gopīthāya
25.6.64	etad vā etāṃ pūrvām agner āhutir aśnute yad vyāghārayati
25.6.65	athādo 'bravīn mām eva pūrvām agner āhutir aśnavātā atha mayā yūyaṃ sarvān kāmān vyaśnavātheti
25.6.66	atha vā eṣāṃ tarhy asurās sapatnā āsan
25.6.67	te 'kāmayanta sapatnān sahemahīti
25.6.68	siṃhy asi sapatnasāhī svāheti saptnāṃs tenāsahanta
25.6.69	te 'kāmayanta paśūn vindemahīti
25.6.70	siṃhy asi rāyaspoṣavanis svāheti paśūṃs tenāvindanta
25.6.71	te 'kāmayanta prajāṃ vindemahīti
25.6.72	siṃhy asi suprajāvanis svāheti prajāṃ tenāvindanta
25.6.73	te 'kāmayantādityās syāmeti
25.6.74	siṃhy asy ādityavanis svāhety ādityās tenābhavan
25.6.75	tasmād imā ādityāḥ prajāḥ
25.6.76	te 'kāmayanta yajñiyās syāmeti
25.6.77	siṃhy asy āvaha devān devāyate yajamānāya svāheti yajñiyās tenābhavan
25.6.78	te 'kāmayanta svargaṃ lokam iyāmeti
25.6.79	bhūtebhyas tveti
25.6.80	devā vai bhūtāḥ
25.6.81	svargam eva tena lokam āyan
25.6.82	yasyaivaṃ viduṣa uttaravedir vyāghāryate yaś caivaṃ vidvān vyāghārayati sarvān evaitayā kāmān vyaśnoti
25.6.83	ime vai lokā adhṛtā āsan
25.6.84	te saṃprākampanta
25.6.85	tān devā etair yajurbhir vyaṣṭabhnuvan
25.6.86	yad etaiḥ paridhīn paridadhāty eṣāṃ lokānāṃ vidhṛtyai
25.6.87	agnir vai devebhyo 'pākrāmat
25.6.88	sa yāṃ prathamāṃ prāvasat tāṃ paśuṣv avasad vṛṣṇer antarāśṛṅgam
25.6.89	tasmād ūrṇāstukā bhavati
25.6.90	yāṃ dvitīyāṃ tāṃ vanaspatiṣu pītudārau
25.6.91	tasmāt pītudārur bhavati
25.6.92	yāṃ tṛtīyāṃ tām oṣadhiṣu sugandhitejane
25.6.93	tasmāt sugandhitejano bhavati
25.6.94	yad ete saṃbhārā bhavanti
25.6.95	yad evāsyātra śliṣṭaṃ yan nyaktaṃ tad etais saṃbharati
25.6.96	sa punar upāvartamānaś śarīram adhūnuta
25.6.97	tasya yan māṃsam āsīt tad gulgulv abhavad yad asthi sa pītudārur yāni lokāni sa sugandhitejanaḥ
25.6.98	yad ete saṃbhārā bhavanti
25.6.99	yad evāsyātra śliṣṭaṃ yan nyaktaṃ tad etais saṃbharaty agnes sarvatvāya
25.6.100	agneḥ kulāyam asy agneḥ purīṣam asīti
25.6.101	kulāyam iva hy etat purīṣam iva
25.6.102	yajñaḥ pratyaṣṭhād iti yajñasya pratiṣṭhityai
25.7.1	﻿catvāro vai devānāṃ hotāra āsan bhūpatir bhuvanapatir bhūtānāṃ patir bhūtaḥ
25.7.2	teṣāṃ trayo hotreṇa prāmīyanta
25.7.3	atho yad bhūta udaśiṣyata sa pramayād abibhet
25.7.4	sa nyalayata
25.7.5	sa samudraṃ prāviśat
25.7.6	sa yat samudre bhasmākuruta sa eṣa kardamaḥ
25.7.7	taṃ matsyaḥ prābravīt tam aśapad abhigantā tvā hatād iti
25.7.8	tasmān matsyam abhigantā hanti
25.7.9	śapto hi sa
25.7.10	tata uddrutya naḍaṃ prāviśat
25.7.11	tasmān naḍo dagdhaḥ krūra iva varvaraḥ
25.7.12	tam aśvaś śveto 'vamṛśann anvavindat
25.7.13	taṃ pratyauṣat
25.7.14	tasmāt sa pratyuṣṭamukhaḥ
25.7.15	so 'krandat
25.7.16	sā yā vāg āsīt sa suślokaś śakunir abhavat
25.7.17	tasmād yaṃ sa naṣṭaiṣam abhyavakrandati vindaty evā
25.7.18	taṃ devā anuvidyānayann idaṃ no hotā bhaviṣyasīti
25.7.19	sa pramayād abibhet
25.7.20	taṃ bhrātaraḥ pramītā abruvan vayaṃ ta ito varma bhaviṣyāmo deveṣu no bhāgadheyam iccheti
25.7.21	te 'bruvan yat kiṃ ca havirbhūtaṃ bahiṣparidhi skandāt tad eṣāṃ bhāgadheyam iti
25.7.22	ete vāva te paridhayaḥ
25.7.23	yadi havirbhūtaṃ bahiṣparidhi skanded bhūpataye svāhā bhuvanapataye svāhā bhūtānāṃ pataye svāhety anumantrayeta
25.7.24	ete vai devās skannabhāgāḥ
25.7.25	ya eva devās skannabhāgās tān enad gamayati
25.7.26	yajño vā eteṣāṃ madhyamo yajamāno dakṣiṇārdhyo bhrātṛvya uttarārdhyaḥ
25.7.27	sthaviṣṭhaṃ madhyamaṃ kuryād varṣiṣṭhaṃ dakṣiṇārdhyaṃ kradhiṣṭham uttarārdhyam
25.7.28	sthaviṣṭhaṃ prathamaṃ paridadhāti
25.7.29	prathamo hi yajñaḥ
25.7.30	varṣiṣṭhaṃ dakṣiṇārdhyam
25.7.31	yathā yajamāno dakṣiṇato yajñam upasīdaty evaṃ tat
25.7.32	paścevottarārdhyam
25.7.33	paśceva hi bhrātṛvyaḥ
25.7.34	yajñenaivaitad yajamānaṃ pratarām karoti
25.7.35	yajñena bhrātṛvyam apanudate
25.7.36	aktvā dakṣiṇārdhye praharati
25.7.37	mukhata eva yajamānaṃ prīṇāti
25.7.38	atho havirbhūtam evainaṃ svargaṃ lokaṃ gamayati
25.7.39	upavapaty uttarārdhyam
25.7.40	bhrātṛvyam eva tad upavapati
25.7.41	atha ha smāhāryalaḥ kāhoḍiḥ kim u sa yajeta yo yajñasya skannena na vasīyān iva syād iti
25.7.42	yatra skandet tad apo ninīya
25.7.43	bhūpataye svāheti prāk prādeśena mimīta bhuvanapataye svāheti dakṣiṇā bhūtānāṃ pataye svāheti pratyak
25.7.44	janaṃ vā etad yajñasyaiti yat skandati
25.7.45	iyaṃ vāva janaḥ
25.7.46	yo vā imām eti na sa punar āgacchanti
25.7.47	janam evaitasya yajñasya yāṃ kāmayata āśiṣaṃ tām avarunddhe
25.7.48	diśo mimīte
25.7.49	diśo vai yajñasya skannasyāśīr gacchati
25.7.50	digbhya eva yajñasyāśiṣam avarunddhe
25.7.51	prādeśena mimīte
25.7.52	etāvad vai puruṣe vīryaṃ yāvad asya prāṇā abhi
25.7.53	yāvad evāsmin vīryaṃ tenainat saṃbharati
25.7.54	apo ninayati
25.7.55	mriyate vā etad yajñasya yat skandati
25.7.56	adbhis tāntam abhiṣiñcanti
25.7.57	āpas sarvā devatāḥ
25.7.58	devatā evainat praveśayati
25.7.59	yadi prātassavane skandet
25.7.60	devāñ janam agan yajñaḥ
25.7.61	tasya yajñasya meṣṭasya vītasya draviṇehāgamyā ity anumantrayeta
25.7.62	yadi madhyandine 'pa oṣadhīr janam agan yajñas tasya meṣṭasya vītasya draviṇehāgamyā ity anumantrayeta
25.7.63	yadi tṛtīyasavane pitṝñ janam agan yajñas tasya meṣṭasya vītasya draviṇehāgamyā ity anumantrayeta
25.7.64	yadi naktaṃ dyāvāpṛthivī janam agan yajñas tasya meṣṭasya vītasya draviṇehāgamyā ity anumantrayeta
25.7.65	yadi tirohnyeṣu gandharvāñ janam agan yajñas tasya meṣṭasya vītasya draviṇehāgamyā ity anumantrayeta
25.7.66	etā vai devatā yajñasya skannasyāśīr gacchati
25.7.67	etā eva devatā yathādevataṃ pratyupasṛtya yāṃ kāmayate yajñasyāśiṣaṃ tām avarunddhe
25.7.68	yasyaivaṃ viduṣo yajñasya skannam anumantrayante yaś caivaṃ vidvān anumantrayate vasīyān bhavati
25.8.1	﻿havirdhāne praṇenekti
25.8.2	medhye evaine yajñiye karoti
25.8.3	granthīn vicṛtanti
25.8.4	devagranthīn eva granthiṣyanto manuṣyagranthīn vicṛtanti
25.8.5	havir vai havirdhāne
25.8.6	stīrṇe barhiṣi havir āsādayanti
25.8.7	tasmāt stīrṇe barhiṣi havirdhāne pravartayanti
25.8.8	patny upānakti
25.8.9	patnyā evaiṣa yajñasyānvārambhaḥ
25.8.10	atho mithunam eva yajñamukhe dadhāti prajananāya
25.8.11	triḥ prācīnam upānakti
25.8.12	asaṃkhyātaṃ hi tiraścīnaṃ manuṣyā upāñjanti vyāvṛttyai
25.8.13	yajuṣopānakti
25.8.14	ayajuṣā hi manuṣyā upāñjanti vyāvṛttyai
25.8.15	dakṣiṇata upānakti
25.8.16	dakṣiṇato hy ete udīcī manuṣyalokam upāvartete
25.8.17	mānuṣam evainayor uttaraṃ karoti
25.8.18	yad uttarād upāñjyān nānyataraṃ cana lokam upāvarteyātām
25.8.19	svargāya vā ete lokāya pravartete yaddhavirdhāne
25.8.20	yuñjate mana iti sāvitryā juhoti
25.8.21	savitṛprasūte evaine svargaṃ lokaṃ gamayati
25.8.22	havir vai havirdhāne
25.8.23	na havir anabhighṛtaṃ medham aśnute
25.8.24	yad abhyanakty abhy evaine ghārayati medhyatvāya
25.8.25	śuṣko vā eṣa nirṛtigṛhīto yad akṣo nabhyābhyām ubhayato baddha upadhibhyāṃ saṃdaṣṭaḥ
25.8.26	yad upānakti medhyam evainaṃ yajñiyaṃ karoti
25.8.27	ghoṣo vai nāmāsura āsīt
25.8.28	sa vanaspatīn prāviśat
25.8.29	taṃ devā gṛhītvobhayato 'badhnan
25.8.30	yat kṣveded asuryā vāg yajñam avavaded rakṣāṃsi yajñam anvavetya hanyuḥ
25.8.31	anugṛhṇanto yanti rakṣasām ananvavāyāya
25.8.32	vartmanā vai yajñaṃ rakṣāṃsy anvavetya jighāṃsanti
25.8.33	vaiṣṇavyā vartmañ juhoti
25.8.34	viṣṇur vai yajñaḥ
25.8.35	viṣṇunaiva yajñād rakṣāṃsy apahanti
25.8.36	vyṛddhā vā eṣāhutir yām anagnau juhoti
25.8.37	yaddhiraṇyam upāsya juhoty agnimaty eva juhoti samṛddhyai
25.8.38	svargaṃ vā ete lokaṃ preto yaddhavirdhāne
25.8.39	gāyatryā dakṣiṇasya vartmañ juhoti
25.8.40	asyām evaine ākramayati
25.8.41	triṣṭubhottarasya
25.8.42	antarikṣa evaine ākramayati
25.8.43	āhavanīyaṃ gamayati
25.8.44	svargam evaine lokaṃ gamayati
25.8.45	svargo hi loka āhavanīyaḥ
25.8.46	trīn purastāt prakramān ucchiṃṣati
25.8.47	traya ime lokāḥ
25.8.48	imān evāsmai lokān ucchiṃṣati
25.8.49	divo vā viṣṇa uta vā pṛthivyā iti dakṣiṇasya havirdhānasya methīm upaminoti
25.8.50	viṣṇur vai yajñaḥ
25.8.51	mukhata eva yajñasyāśiṣam avarunddhe
25.8.52	tāṃ paruṣiparuṣy āśāsāna eti
25.8.53	viṣṇor nu kaṃ vīryāṇi pravocam ity uttarasya
25.8.54	vaiṣṇavaṃ vai havirdhānam
25.8.55	svayaivainad devatayā samardhayati
25.8.56	viṣṇoḥ pṛṣṭham asīti cchadir upariṣṭād adhinidadhāti
25.8.57	idam eva tena karoti yad idam uttarārdhaṃ śīrṣṇaḥ
25.8.58	viṣṇo rarāṭam asīti purastāt
25.8.59	rarāṭam eva tena karoti
25.8.60	viṣṇoś śnaptre stha ity abhitaḥ
25.8.61	śnaptre eva tena karoti
25.8.62	tiryañcaṃ purastād vaṃśaṃ viṣīvyanti
25.8.63	tasmāt tiraścī puruṣasya bhruvau
25.8.64	viṣṇos syūr asi viṣṇor dhruvo 'sīti
25.8.65	vaiṣṇavaṃ vai havirdhānam
25.8.66	svayaiva devatayā sīvyati
25.8.67	svayā devatayā granthiṃ grathnāti
25.8.68	yaṃ prathamaṃ granthiṃ grathnīyāt taṃ prathamaṃ vicṛted ātmano gopīthāya
25.8.69	yad anyaṃ pūrvaṃ vicṛted amehenādhvaryuḥ pramīyeta
25.8.70	upariṣṭāc chamyās saṃnahyanti paścād upaminvanti
25.8.71	adhastāddhi manuṣyā yuñjanti purastād upaminvanti vyāvṛttyai
25.8.72	śiro vā etad yajñasya yaddhavirdhānam
25.8.73	purastād varṣīyo bhavati paścāt kradhīyaḥ
25.8.74	tasmāt purastāt puruṣasya śiro varṣīyaḥ paścāt kradhīyaḥ
25.8.75	vaiṣṇavam asi viṣṇave tveti saṃmitam abhimantrayate
25.8.76	vaiṣṇavaṃ vai havirdhānam
25.8.77	svayaivainad devatayā samardhayati
25.8.78	pra tad viṣṇus stavate vīryeṇeti trīn prakramān yajamānaṃ prāñcaṃ prakramayati
25.8.79	viṣṇum evainaṃ bhūtam imāṃl lokān gamayati
25.9.1	﻿śiro vā etad yajñasya yaddhavirdhānaṃ prāṇā uparavāḥ
25.9.2	dakṣiṇasya havirdhānasyādhastāt parilikhati
25.9.3	etad vā etayoḥ pūrvam
25.9.4	mukhata eva yajñasya prāṇān pratidadhāti
25.9.5	tasmān mukhataḥ prāṇāḥ
25.9.6	caturaḥ parilikhati
25.9.7	catvāro hi prāṇāḥ
25.9.8	prādeśaṃprādeśaṃ viparilikhati
25.9.9	etāvadetāvaddhīme 'bhi prāṇā asaṃbhindantaḥ khananti prāṇānām asaṃbhedāya
25.9.10	yat saṃbhindyāt prāṇān saṃbhindyāt pramīyeta
25.9.11	tān para ekadhā saṃtṛndanti
25.9.12	tasmāt prāṇāḥ para ekadhā saṃtṛṇṇāḥ
25.9.13	devasya tvā savituḥ prasava ity abhrim ādatte
25.9.14	savitṛprasūta evaināṃ devatābhir ādatte
25.9.15	idam ahaṃ rakṣaso grīvā apikṛntāmīti
25.9.16	bhrātṛvyo vai rakṣaḥ
25.9.17	bhrātṛvyasyaiva grīvā apikṛntati
25.9.18	idam ahaṃ yo nas samāno yo 'samāno 'rātīyati tasya grīvā apikṛntāmīti
25.9.19	prāṇā vā uparavāḥ
25.9.20	prāṇebhya eva bhrātṛvyam antareti
25.9.21	tājak pradhanvati
25.9.22	bṛhann asi bṛhadgrāvā bṛhatīm indrāya vācaṃ vadeti
25.9.23	bṛhatīṃ hy eṣa indrāya vācaṃ vadati
25.9.24	rakṣohaṇaṃ valagahanaṃ vaiṣṇavīm iti rakṣasām apahatyai
25.9.25	yad vaiṣṇavīm iti
25.9.26	yajño vai viṣṇuḥ
25.9.27	svayaivaināṃ devatayā samardhayati
25.9.28	devāś ca vā asurāś ca vyabhyacaranta
25.9.29	te 'surā devānāṃ prāṇeṣu valagān nyakhanan
25.9.30	tān bāhumātre 'nvavindan
25.9.31	tasmād bāhumātrāḥ kheyāḥ prāṇānām anuvittyai
25.9.32	idam ahaṃ tān valagān udvapāmi yān nas samāno yān asamāno nicakhāneti
25.9.33	yad evāsyātra śaptaṃ yad abhicaritaṃ tad anuvidyodvapati
25.9.34	tasmād ete bhiṣajyāḥ
25.9.35	tasmād āmayāvinam anumarśayanti
25.9.36	samrāḍ asi svarāḍ asīti sāmrājyam evaitair upaiti
25.9.37	gāyatreṇa cchandasāvabāḍho yaṃ dviṣmas traiṣṭubhena jāgateneti
25.9.38	etāvanti vai chandāṃsi
25.9.39	chandobhir eva bhrātṛvyam avabādhate
25.9.40	kim atra bhadraṃ tan nau sahety āśiṣam evāśāste
25.9.41	nirasto valago 'vabāḍho durasyur iti yathāyajuḥ
25.9.42	rakṣoghno valagaghnaḥ prokṣāmi vaiṣṇavān iti rakṣasām apahatyai
25.9.43	yad vaiṣṇavān iti
25.9.44	yajño vai viṣṇuḥ
25.9.45	svayaivainān devatayā samardhayati
25.9.46	rakṣoghno valagaghno 'vasiñcāmi vaiṣṇavān iti rakṣasām apahatyai
25.9.47	atho yad evaiṣāṃ khanantaḥ krūraṃ kurvanti tac chamayati
25.9.48	yad vaiṣṇavān iti
25.9.49	yajño vai viṣṇuḥ
25.9.50	svayaivainān devatayā samardhayati
25.9.51	rakṣoghno valagaghno 'vastṛṇāmi vaiṣṇavān iti rakṣasām apahatyai
25.9.52	yad vaiṣṇavān iti
25.9.53	yajño vai viṣṇuḥ
25.9.54	svayaivainān devatayā samardhayati
25.9.55	avasiñcaty ava ca stṛṇāti
25.9.56	tasmāt prāṇā antarato lomaśā udanvantaḥ
25.9.57	rakṣohaṇau valagahanau prokṣāmi vaiṣṇavī iti rakṣasām apahatyai
25.9.58	yad vaiṣṇavī iti
25.9.59	yajño vai viṣṇuḥ
25.9.60	svayaivaine devatayā samardhayati
25.9.61	ṛkṣe vā ete taṣṭe amedhye
25.9.62	āpo medhyā yajñiyāḥ
25.9.63	yad adbhiḥ prokṣati medhye evaine yajñiye karoti
25.9.64	hanū vā ete yajñasya yad adhiṣavaṇe
25.9.65	avitṛṇṇe bhavataḥ
25.9.66	tasmāddhanū avitṛṇṇe
25.9.67	purastād aṃhīyasī paścād varīyasī
25.9.68	evam eva hi hanū
25.9.69	dvyaṅgulam antarādhiṣavaṇe bhavati
25.9.70	tasmād iyam antarā hanū rāsnākeva
25.9.71	rakṣohaṇau valagahanā upadadhāmi vaiṣṇavī iti rakṣasām apahatyai
25.9.72	yad vaiṣṇavī iti
25.9.73	yajño vai viṣṇuḥ
25.9.74	svayaivaine devatayā samardhayati
25.9.75	rakṣohaṇau valagahanau paryūhāmi vaiṣṇavī iti rakṣasām apahatyai
25.9.76	yad vaiṣṇavī iti
25.9.77	yajño vai viṣṇuḥ
25.9.78	svayaivaine devatayā samardhayati
25.9.79	paryūhati
25.9.80	tasmāddhanū anagne amuṣite barsvair oṣṭhābhyāṃ sṛkkābhyāṃ śmaśrubhiḥ
25.9.81	śiro vā etad yajñasya yaddhavirdhānaṃ prāṇā uparavā hanū adhiṣavaṇe dantā grāvāṇo jihvādhiṣavaṇam carma mūrdhā droṇakalaśaḥ
25.9.82	yajñaḥ prajāpatiḥ
25.9.83	mukhato vā idaṃ prajāpates somaṃ niṣpibanti
25.9.84	tasmād ṛjīṣaṃ jagdham iva psātam iva
25.9.85	evaṃ hi dadbhiḥ psātaṃ bhavati
25.9.86	yo virājaṃ yajñamukhe dohyāṃ veda duha enām
25.9.87	iyaṃ vāva virāṭ
25.9.88	tasyā etad ūdho yad adhiṣavaṇe stanā uparavā vatsā grāvāṇas tvag adhiṣavaṇaṃ carma
25.9.89	ṛtvijo duhanti
25.9.90	ya evaṃ virājaṃ yajñamukhe dohyāṃ veda duha enām
25.10.1	﻿śiro vā etad yajñasya yaddhavirdhānaṃ grīvā āgnīdhram udaraṃ sada ūrg udumbaraḥ
25.10.2	yat sadasy audumbarīṃ minoty ūrjam eva madhyato dadhāti yajamāne ca prajāsu ca
25.10.3	tasmān madhyataḥ prajā ūrg ūrjayati
25.10.4	asmai vai lokāyaudumbarī mīyate 'muṣmai yūpaḥ
25.10.5	tasmād itaḥ parāñcaṃ yūpaṃ prokṣaty amuto 'rvācīm audumbarīm anayor lokayor vidhṛtyai
25.10.6	ūrg vā udumbaraḥ
25.10.7	yad amuto 'rvācīm audumbarīṃ prokṣaty amuta evārvācīm ūrjaṃ cyāvayati
25.10.8	asminn eva loka ūrjaṃ nyanakti
25.10.9	prajāpater vā udgātork
25.10.10	udumbaryāṃ śrayate
25.10.11	prajāsv evorjaṃ nyanakti
25.10.12	devasya tvā savituḥ prasava ity abhrim ādatte
25.10.13	savitṛprasūta evainaṃ devatābhir ādatte
25.10.14	idam ahaṃ rakṣaso grīvā apikṛntāmīti
25.10.15	bhrātṛvyo vai rakṣaḥ
25.10.16	bhrātṛvyasyaiva grīvā apikṛntati
25.10.17	śundhantāṃ lokāḥ pitṛṣadanā iti śundhaty evainām
25.10.18	atho yad evāsya khanantaḥ krūraṃ kurvanti tac chamayati
25.10.19	yavamatīr avasiñcati
25.10.20	annaṃ vai yavāḥ
25.10.21	ūrg udumbaraḥ
25.10.22	anna evorjaṃ dadhāti
25.10.23	pitṛṣadanaṃ tvā lokam āstṛṇāmīti
25.10.24	yad vā etām apabarhiṣaṃ minuyur gartamit syāt
25.10.25	asyā uttarārdha oṣadhayaḥ
25.10.26	asyā evainam uttarārdhe minoti
25.10.27	agartamitam evākaḥ
25.10.28	ud dyāṃ stabhānāntarikṣaṃ pṛṇa dṛṃhasva pṛthivyām iti dṛṃhaty evainām
25.10.29	nitānas tvā māruto nihantv iti
25.10.30	mano vai nitānaḥ
25.10.31	prāṇā mārutāḥ
25.10.32	svayaivaināṃ devatayāvaharati
25.10.33	nitāno ha sma vai māruto devānām audumbarīṃ minoti
25.10.34	tenaivaināṃ minoti
25.10.35	mitrāvaruṇayor dhruveṇa dharmaṇeti
25.10.36	mitreṇa vā imāḥ prajāś śāntā varuṇena vidhṛtāḥ kḷptyā eva vidhṛtyai
25.10.37	brahmavaniṃ tvā kṣatravanim ity āśiṣam evāśāste
25.10.38	brahma dṛṃha kṣatraṃ dṛṃhety āśiṣam evāsmā āśiṣṭāṃ dṛṃhati
25.10.39	ghṛtena dyāvāpṛthivī āpṛṇethām iti
25.10.40	ghṛtena dyāvāpṛthivī vyunatti
25.10.41	tasmād oṣadhayo 'nabhyaktā rebhante
25.10.42	ghṛtenaudumbarīm abhijuhoti
25.10.43	tejo vai ghṛtam
25.10.44	annam udumbaraḥ
25.10.45	anna eva tejo dadhāti
25.10.46	āntam eva vanaspatiṣu cauṣadhiṣu ca rasaṃ dadhāti
25.10.47	viśvajanasya cchāyāsīti
25.10.48	viśvajanasya hy eṣā chāyā
25.10.49	gotrādgotrāddhy etat saṃprasarpanti
25.10.50	audumbarīm abhi cchadīṃṣi saṃmukhāni kuryāt
25.10.51	daivīr vā etā viśo yad oṣadhayaḥ
25.10.52	oṣadhayaś chadīṃṣi
25.10.53	yajamāna audumbarī
25.10.54	yajamānam eva prajā abhi saṃmukhāḥ karoti
25.10.55	chadir bhavati
25.10.56	athāntarvartaḥ
25.10.57	tasmāt puruṣasya māṃsam
25.10.58	atha parśuḥ
25.10.59	udaraṃ vā etad yajñasya yat sadaḥ
25.10.60	tiryaṅ minvanti
25.10.61	tasmāt puruṣe 'śitaṃ dhriyate
25.10.62	yad anvaṅ minuyur na puruṣe 'śitaṃ dhriyeta
25.10.63	puruṣeṇa vai yajñas saṃmito yajñena puruṣaḥ
25.10.64	yat sada ubhayataśchidraṃ tasmāt puruṣa ubhayataśchidraḥ
25.10.65	viṣīvyanti
25.10.66	tasmāt puruṣo 'ntarato viṣyūtaḥ
25.10.67	indrasya syūr asīndrasya dhruvo 'sīti
25.10.68	aindraṃ vai sadaḥ
25.10.69	svayaiva devatayā sīvyati
25.10.70	svayā devatayā granthiṃ grathnāti
25.10.71	aindram asīndrāya tveti saṃmitam abhimantrayate
25.10.72	aindraṃ vai sadaḥ
25.10.73	svayaivainaṃ devatayā samardhayati
25.10.74	nava cchadīṃṣi kuryād yady agniṣṭomas syāt
25.10.75	tejasā trivṛtā saṃmitam
25.10.76	pañcadaśa yady ukthyaḥ
25.10.77	pañcadaśena saṃmitam
25.10.78	vajraḥ pañcadaśaḥ
25.10.79	vajreṇa saṃmitam
25.10.80	saptadaśa yady atirātraḥ
25.10.81	saptadaśena saṃmitam
25.10.82	prajāpatis saptadaśaḥ
25.10.83	prajāpatinā saṃmitam
25.10.84	ekaviṃśatiṃ pratiṣṭhākāmasya kuryāt
25.10.85	ekaviṃśo vai stomānāṃ pratiṣṭhā pratiṣṭhityā atho yajñakratūnām eva vyāvṛttyai
25.10.86	yā antatas sthūṇās tāḥ kradhiṣṭhāḥ kuryād yadi kāmayeta varṣed iti
25.10.87	nīcair iva hi dyaur varṣiṣyantī bhavati
25.10.88	tā varṣiṣṭhāḥ kuryād yadi kāmayeta na varṣed iti
25.10.89	uccair iva hi dyaur avarṣiṣyantī bhavati
25.10.90	yāni dakṣiṇāni cchadīṃṣi tāny uttarāṇi kuryāt
25.10.91	yajamānaloke vā etāni yāni dakṣiṇāni bhrātṛvyaloka uttarāṇi
25.10.92	uttaram eva yajamānam ayajamānād bhrātṛvyāt karoti
25.10.93	uttaro hi yajamāno 'yajamānāt
26.1.1	﻿dhiṣṇyā nyupyante 'nayor lokayor vidhṛtyai
26.1.2	ny anya upyante nānye
26.1.3	ye nyupyanta imaṃ tair lokaṃ dādhāra ye na nyupyante 'muṃ taiḥ
26.1.4	parāṅ hy asau loko 'niruktaḥ
26.1.5	agnir vai devebhyo 'pākrāmat
26.1.6	sa pṛthivīṃ prāviśat
26.1.7	taṃ jānudaghne 'nvavindan
26.1.8	tasmāj jānudaghnaṃ kheyam
26.1.9	anuvidyaivaitān nivapati
26.1.10	cātvālān nivapati
26.1.11	eṣā vā agner yoniḥ
26.1.12	svād evainān yoner nivapati
26.1.13	yo vedyās tīrthaṃ veda na sadasyām ārtim ārchati
26.1.14	prācīnam āgnīdhrāt pratīcīnaṃ cātvālāt tena saṃcaret
26.1.15	etad vai vedyās tīrtham
26.1.16	ya evaṃ veda na sadasyām ārtim ārchati
26.1.17	na pratyaṅ sado 'tīyād adhvaryuḥ
26.1.18	udaraṃ vā etad yajñasya yat sadaḥ
26.1.19	udaraṃ yajñasya saṃkarṣet pramīyeta
26.1.20	jano vā eṣo 'dhvaryor janam eti
26.1.21	janatā janatām abhītya jināti
26.1.22	yady atīyād aindryā saṃcaret
26.1.23	aindraṃ vai sadaḥ
26.1.24	svayaiva devatayā saṃcarati
26.1.25	na prāṅ havirdhānam
26.1.26	śiro vā etad yajñasya yaddhavirdhānam
26.1.27	śiro yajñasya saṃkarṣet pramīyeta
26.1.28	yady atīyād vaiṣṇavyā saṃcaret
26.1.29	vaiṣṇavaṃ vai havirdhānam
26.1.30	svayaiva devatayā saṃcarati
26.1.31	tad āhuḥ kṣaitrapatyayaiva saṃcared iti
26.1.32	iyaṃ kṣetrasya patiḥ
26.1.33	tenāsyā naiti
26.1.34	amuṣmin vai loke soma āsīt
26.1.35	taṃ dhiṣṇyā agopāyan
26.1.36	taṃ gāyatry āharat
26.1.37	neṣṭāpotroḥ prati gopītham
26.1.38	tasmād ete hotre vyṛddhe vyṛddhasomapīthe
26.1.39	tasmān na neṣṭrā na potrā bhavitavyam
26.1.40	tasmād etau saṃsacantā iva yajataḥ
26.1.41	tam ete 'nvāyan dvitīyāni nāmāni kṛtvā
26.1.42	tasmād brāhmaṇo dvināmārdhukaḥ
26.1.43	taṃ paryaviśan bhāgadheyam icchamānāḥ
26.1.44	tebhya etad bhāgadheyam akalpayat
26.1.45	yad dhiṣṇyān vyāghārayati svenaivainān bhāgadheyena samardhayati
26.1.46	teṣāṃ ye nediṣṭhaṃ paryaviśaṃs te somapīthaṃ prāpnuvann āhavanīya āgnīdhro hotrīyaḥ
26.1.47	tasmād eta uparyupari vaṣaṭkurvantaṃ na hiṃsanti
26.1.48	prītā hi
26.1.49	na pratyaṅ dhiṣṇyān atisarped adhvaryuḥ
26.1.50	prāṇā vai dhiṣṇyāḥ
26.1.51	prāṇān saṃkarṣet
26.1.52	na pratyaṅ hotāram
26.1.53	nābhir vā eṣā yajñasya yaddhotā
26.1.54	ūrdhvaṃ nābhyāḥ prāṇo 'vācīnam apānaḥ
26.1.55	apāne prāṇaṃ dadhyāt pramīyeta
26.1.56	dakṣiṇato vai devānāṃ yajñaṃ rakṣāṃsy abhyajayan
26.1.57	tam āgnīdhrāt punar apājayan
26.1.58	yad āgnīdhrād dhiṣṇyān viharanti yajñasyābhijityai rakṣasām apahatyai
26.1.59	jambho vai nāmāsura āsīt
26.1.60	sa devānāṃ yajñam agirat
26.1.61	sa āgnīdhram api nāgirat
26.1.62	yad āgnīdhrād dhiṣṇyān viharanti tena yajño jīvas tena medhyaḥ
26.1.63	aṅgārān pūrvayos savanayor viharanti
26.1.64	śukravatī hi te
26.1.65	śalākān dīpyamānāṃs tṛtīyasavane
26.1.66	tena tac chukravat
26.1.67	sarvāṇy asya savanāni śukravanti bhavanti ya evaṃ veda
26.1.68	prācībhir vā āhutibhir devā anyān asurān prāṇudanta pratīcībhir anyān
26.1.69	pratyañco dhiṣṇyā vyāghāryante
26.1.70	prācīr anyā āhutayo hūyante bhrātṛvyasya vinuttyai
26.1.71	agner vā etā vaiśvānarasya priyās tanvo yad dhiṣṇyāḥ
26.1.72	yad dhiṣṇyān vyāghārayati tā evaitat samuddharṣayati
26.1.73	agnir vā eṣa vaiśvānara upāvasṛjyate yad agniṣṭomaḥ
26.1.74	sa īśvaro 'śānto yajamānaṃ ca sadasyāṃś cābhyuṣaḥ
26.1.75	prorṇuvīta
26.1.76	yajamāna ātmano 'nabhidāhāya
26.1.77	tṛtīyasavane vai yajñasyāśiṣa īrate
26.1.78	yat prorṇuvīta tābhya ātmānam antardadhyāt
26.1.79	nābhiṃ vai pitaro 'bhisaṃjānate
26.1.80	āvir nābhiṃ kurvīta
26.1.81	abhīva karṇau prorṇuvīta
26.1.82	nāśīrbhya ātmānam antardadhāti
26.1.83	jānanty enaṃ pitaraḥ
26.1.84	ghnanti vā etat somaṃ yad abhiṣuṇvanti
26.1.85	yāvantaḥ prasṛptās syus te sarve 'gniṣṭomam upagāyeyuḥ
26.1.86	anto vā agniṣṭomaḥ
26.1.87	antam evainam āgatya samīrayanti
26.1.88	indriyāya vai kaṃ brāhmaṇas somaṃ pibati
26.1.89	yad upagāyed indriyaṃ nissvaret
26.1.90	tasmān nopageyam
26.1.91	saṃvatsaro vā agniṣṭomaḥ
26.1.92	dvādaśāgniṣṭomasya stotrāṇi
26.1.93	dvādaśa māsās saṃvatsaraḥ
26.1.94	saṃvatsaraṃ prajā anuprajāyante
26.1.95	yad agniṣṭomasya stotre 'pa upapravartayati prajananāya
26.1.96	yad vai patnī yajñe karoti tan mithunam
26.1.97	yat patny apa upapravartayati mithuna eva retaḥ prasiñcati
26.1.98	udgātrā patnīṃ saṃkhyāpayati
26.1.99	vṛṣā vā udgātā
26.1.100	patnyāḥ prajāḥ prajāyante
26.1.101	vṛṣāṇam evāsyām apisṛjati prajananāya
26.1.102	ūrubhyāṃ pravartayati
26.1.103	ūrubhyāṃ hi prajāḥ prajāyante prajananāya
26.1.104	antarata iva nu devatā
26.1.105	antarato hy eṣā vīryaṃ karoti
26.1.106	dūram uparyudūheta
26.1.107	ahrītamukhy asyā jāyate
26.1.108	na dakṣiṇā pravartayet
26.1.109	yad dakṣiṇā pravartayet pitṛbhyaḥ prajāṃ nidhūvet
26.1.110	udīcīḥ prācīḥ pravartayati
26.1.111	eṣā vai manuṣyāṇāṃ dik
26.1.112	manuṣyaloka evainā upaprajanayati
26.2.1	﻿upasadbhir vai devā imāṃl lokān abhyajayan
26.2.2	tān vaisarjanair abhivyasṛjanta yathā grāmas saṃgrāmād visṛjyate
26.2.3	tad vaisarjanānāṃ vaisarjanatvam
26.2.4	prāñcaṃ somam ime praṇayanti
26.2.5	prācīṃ patnīm udānayanti
26.2.6	imān evaital lokān abhiprayanti
26.2.7	agninā vai mukhena devā imāṃl lokān abhyajayan gārhapatyenemam āgnīdhreṇāntarikṣam āhavanīyenāmum
26.2.8	yad gārhapatya imaṃ tena lokam abhijayati
26.2.9	yad āgnīdhro 'ntarikṣaṃ tena
26.2.10	yad āhavanīyo 'muṃ tena
26.2.11	svargāya vā eṣa lokāya prahriyate
26.2.12	dvābhyāṃ gārhapatye juhoti
26.2.13	dvipād yajamānaḥ
26.2.14	asyām evainam ākramayati
26.2.15	yad āgneyyāgnīdhre juhoty antarikṣa evainam ākramayati
26.2.16	yad viṣṇavyāhavanīye juhoti svargam evainaṃ lokaṃ gamayati
26.2.17	svargo hi loka āhavanīyaḥ
26.2.18	rakṣāṃsi vā etam etarhi jighāṃsanti pracyutam itaḥ
26.2.19	aprāptam adaḥ
26.2.20	tvaṃ someti saumyā gārhapatye juhoti
26.2.21	saumīr imāḥ prajāḥ
26.2.22	prajābhya evainaṃ prāha
26.2.23	juṣāṇo aptur iti
26.2.24	aptum evainaṃ kṛtvemām atinayati
26.2.25	yad āgneyyāgnīdhre juhoty agnim evainaṃ kṛtvāntarikṣam atinayati
26.2.26	yad vaiṣṇavyāhavanīye juhoti svargam evainaṃ lokaṃ gamayati
26.2.27	svargo hi loka āhavanīyaḥ
26.2.28	sarvebhyo vā eṣa āhriyate manuṣyebhyaḥ pitṛbhyo devebhyaḥ
26.2.29	tvaṃ someti saumyā gārhapatye juhoti
26.2.30	saumīr imāḥ prajāḥ
26.2.31	prajābhya evainaṃ prāha
26.2.32	juṣāṇo aptur iti pitṛbhya evainaṃ prāha
26.2.33	yad āgneyyāgnīdhre juhoti
26.2.34	agnis sarvā devatāḥ
26.2.35	devatābhya evainaṃ prāha
26.2.36	vaiṣṇavo vai somaḥ
26.2.37	taṃ devatayā vyardhayati yad anyāmanyāṃ devatāṃ karoti
26.2.38	yad vaiṣṇavyāhavanīye juhoti svayaivainaṃ devatayā samardhayati
26.2.39	sarvān vā etad varuṇo gṛhṇāti yad dīkṣite manuṣyān pitṝn devān
26.2.40	tvaṃ someti saumyā gārhapatye juhoti
26.2.41	saumīr imāḥ prajāḥ
26.2.42	prajā eva varuṇapāśān muñcati
26.2.43	juṣāṇo aptur iti pitṝn eva varuṇapāśān muñcati
26.2.44	yad āgneyyāgnīdhre juhoti
26.2.45	agnis sarvā devatāḥ
26.2.46	devatā eva varuṇapāśān muñcati
26.2.47	so 'nṛṇa imāṃl lokān abhivisṛjamāna eti
26.2.48	tad vaisarjanānāṃ vaisarjanatvam
26.2.49	tasmād āhur api vā etarhy āraṇyebhyaḥ paśubhyo visṛjata iti
26.2.50	āgnīdhre grāvavāyavyāni sādayati
26.2.51	prāñcaṃ somaṃ praṇayati
26.2.52	etair vā etaṃ ghnanti
26.2.53	hantṛbhir evainaṃ vyāvartayati
26.2.54	na hantṝn pratipadyate ya evaṃ veda
26.2.55	na purastāt pratipadyeta
26.2.56	rudro vā agniḥ
26.2.57	paśavo 'ṃśavaḥ
26.2.58	rudrāya paśūn apidadhyāt
26.2.59	apaśus syāt
26.2.60	paścāt prāñcaḥ prapadyante
26.2.61	śrīr vai somaḥ
26.2.62	paścād iva prāṅ śriyam āpnoti
26.2.63	tasmāt paścāt prācīḥ prajāḥ kṣetrāṇy abhijayantīr yanti
26.2.64	purastād gataśrīḥ prapadyeta
26.2.65	purastād eva pratyaṅ śriyam āpnoti
26.2.66	imam eva lokam abhi pratitiṣṭhati
26.2.67	paścāt somaṃ prapādayanti
26.2.68	purastād yajamānaḥ prapadyate
26.2.69	ubhayata evāsmai śriyaṃ parigṛhṇāti
26.2.70	urv antarikṣaṃ vīhīti
26.2.71	antarikṣadevatyo hy eṣa etarhi
26.2.72	adityās tvag asy adityās sadane sīdeti
26.2.73	ādityo vai somaḥ
26.2.74	pṛthivy aditiḥ
26.2.75	pṛthivyā anas saṃbhṛtam
26.2.76	sva evainaṃ yonau dadhāti
26.2.77	deva savitar eṣa te soma iti
26.2.78	savitā vai devānām adhipatiḥ
26.2.79	manuṣyā etam ataḥ prācīnaṃ gopāyanti
26.2.80	tasmā evainaṃ saṃprayacchati gopīthāya
26.2.81	etat tvaṃ deva soma devān upāgā iti
26.2.82	devo hy eṣa devān upaiti
26.2.83	idam ahaṃ manuṣyān saha prajayā saha rāyaspoṣeṇeti
26.2.84	sahaiva prajayā paśubhir imaṃ lokam upāvartate
26.2.85	namo devebhyas svadhā pitṛbhya iti
26.2.86	namo hi devānāṃ svadhā pitṝṇām
26.2.87	nir druho nir varuṇasya pāśān mukṣīyeti
26.2.88	druha evainaṃ varuṇapāśān muñcati
26.2.89	svar abhivyakhyam iti
26.2.90	ime vai lokās svaḥ
26.2.91	imān eva lokān abhivipaśyati
26.2.92	agne vratapā iti
26.2.93	agninā vā eṣa tanvaṃ viparidhatte tānūnaptre
26.2.94	sainam īśvarā hiṃsitoḥ
26.2.95	agninaivaitat tanvaṃ yathāyathaṃ kurute
26.2.96	etarhi vā eṣa devais tanvaṃ visṛjate
26.2.97	tad vaisarjanānāṃ vaisarjanatvam
26.2.98	yātmanas tāṃ pūrvāṃ brūyāt
26.2.99	yad itarasya pūrvāṃ brūyād īśvaro nikamaḥ
26.2.100	yaṃ dviṣyāt tasyottarāṃ brūyāt
26.2.101	agnir vai rudraḥ
26.2.102	rudrāyaivainam apidadhāti
26.2.103	tājak pradhanvati
26.3.1	﻿na dīkṣitena hotavyam
26.3.2	havir vai dīkṣitaḥ
26.3.3	rudro 'gniḥ
26.3.4	yaj juhuyāddhavirbhūtam ātmānaṃ rudrāyāpidadhyāt
26.3.5	yan na juhuyād yajñaparur antariyāt
26.3.6	yadi krītas somas syād dīkṣitasyāgnau juhuyāt
26.3.7	visṛṣṭo hi tarhi yajñaḥ
26.3.8	pretā āhutayo bhavanti
26.3.9	yady akrīto 'raṇī cājyaṃ cādāya paretyāgniṃ mathitvā vaiṣṇavyarcā yūpasyānte juhuyāt
26.3.10	vaiṣṇavo vai yūpaḥ
26.3.11	svayaivainaṃ devatayācchaiti
26.3.12	aty anyān agāṃ nānyān upāgām iti
26.3.13	ati hy anyān eti
26.3.14	nānyān upaiti
26.3.15	yān nājujoṣaṃ pari tān avṛjam iti
26.3.16	yān hi na juṣate pari tān vṛṇakti
26.3.17	arvāk tvā parebhyo 'vidaṃ paro 'varebhya iti
26.3.18	arvāgghy enaṃ parebhyo vindati paro 'varebhyaḥ
26.3.19	taṃ tvā juṣāmahe vanaspate devayajyāyā iti
26.3.20	devayajyāyai hy enaṃ juṣate
26.3.21	juṣṭaṃ viṣṇava iti
26.3.22	yajño vai viṣṇuḥ
26.3.23	yajñāyaivainaṃ juṣṭaṃ karoti
26.3.24	devas tvā savitā madhvānaktv iti
26.3.25	ghṛtaṃ vai devānāṃ madhu
26.3.26	medhyam evainaṃ yajñiyaṃ karoti
26.3.27	oṣadhe trāyasvainam iti
26.3.28	varmeva karoti
26.3.29	svadhite mainaṃ hiṃsīr iti
26.3.30	vajro vai svadhitir ahiṃsāyai
26.3.31	yaḥ prathamaś śakalaḥ parāpatati tam āharet
26.3.32	etaṃ vā etasya parāpatantaṃ tejo 'nuparāpatati
26.3.33	satejasam evainaṃ minoti
26.3.34	yo dakṣiṇāvṛn na taṃ vṛścet
26.3.35	gartyas sa
26.3.36	ya udaṅṅ āvṛto na tam
26.3.37	sthūṇyas sa
26.3.38	ya ūrdhvaśākha ūrdhvaśakalas taṃ vṛścet
26.3.39	eṣa vai yūpyaḥ
26.3.40	ya eva yūpyas taṃ vṛścati
26.3.41	yo 'śuṣkāgro bahuśākho bahuparṇas taṃ vṛścet
26.3.42	oṣadhayo vai vanaspatayaḥ
26.3.43	paśava oṣadhayaḥ
26.3.44	paśubhir evainaṃ samardhayati
26.3.45	yaś śuṣkāgro 'śākho 'parṇas taṃ vṛśced yaṃ dviṣyāt tasya
26.3.46	oṣadhayo vanaspatayaḥ
26.3.47	paśava oṣadhayaḥ
26.3.48	paśubhir evainaṃ vyardhayati
26.3.49	ya udaṅ prāṅ upanatas taṃ vṛścet
26.3.50	eṣa vai medham abhyupanataḥ
26.3.51	ya eva medham abhyupanatas taṃ vṛścati
26.3.52	dyāṃ mā lekhīr antarikṣaṃ mā hiṃsīḥ pṛthivyā saṃbhaveti
26.3.53	vajro vai yūpa eṣāṃ lokānām ahiṃsāyai
26.3.54	udañcaṃ prāñcaṃ praśrayati
26.3.55	eṣa vai devalokaḥ
26.3.56	devalokam evainam upapraśrayati
26.3.57	vanaspate śatavalśo virohety āvraścane juhoti
26.3.58	vanaspatiṣv eva bhūmānaṃ dadhāti
26.3.59	tasmād eta āvraścanād bhūyāṃso jāyante
26.3.60	sahasravalśā vi vayaṃ ruhemety āśiṣam evāśāste
26.3.61	yaṃ tvāyaṃ svadhitis tetijānaḥ praṇināya mahate saubhagāyeti
26.3.62	mahate hy eṣa saubhāgyāya praṇīyate yo yajñāya praṇīyate
26.3.63	ya ārohas taṃ vṛśced yaṃ dviṣyāt tasya
26.3.64	ayonir vā eṣo 'nāyatano ya ārohaḥ
26.3.65	ayonim evainam anāyatanaṃ karoti
26.3.66	yas svārut taṃ vṛścet
26.3.67	eṣa vai yonimān āyatanavān yas svārut
26.3.68	yonimantam evāyatanavantaṃ yajamānaṃ karoti
26.3.69	gulphadaghne vṛścet
26.3.70	parur hi gulphaḥ
26.3.71	yajñaparuṣā saṃmitam
26.3.72	jānudaghne vṛścet
26.3.73	parur hi jānu
26.3.74	yajñaparuṣā saṃmitam
26.3.75	yāvaty anakṣasaṅgas syāt tāvati vṛścet
26.3.76	yajñaparuṣā saṃmitaṃ paśūnām apratinodāya
26.4.1	﻿paśusaṃmito vraṣṭavyaḥ
26.4.2	daśāratniḥ
26.4.3	daśa vai paśoḥ prāṇāḥ
26.4.4	ātmaikādaśaḥ
26.4.5	aṣṭā aśrayo dve paruṣī
26.4.6	ātmaikādaśaḥ
26.4.7	paśusaṃmitam eva vṛścati
26.4.8	stomasaṃmito vraṣṭavyaḥ
26.4.9	navāratniḥ
26.4.10	tejasā trivṛtā saṃmitaḥ
26.4.11	pañcadaśāratnir vraṣṭavyaḥ
26.4.12	pañcadaśena saṃmitaḥ
26.4.13	vajraḥ pañcadaśaḥ
26.4.14	vajreṇa saṃmitaḥ
26.4.15	saptadaśāratnir vraṣṭavyaḥ
26.4.16	saptadaśena saṃmitaḥ
26.4.17	prajāpatis saptadaśaḥ
26.4.18	prajāpatinā saṃmitaḥ
26.4.19	ekaviṃśatyaratnir vraṣṭavyaḥ
26.4.20	ekaviṃśena saṃmitaḥ
26.4.21	asā āditya ekaviṃśaḥ
26.4.22	amunādityena saṃmitaḥ
26.4.23	saptaviṃśatyaratnir vraṣṭavyaḥ
26.4.24	saptaviṃśena saṃmitaḥ
26.4.25	triṇavā ime lokāḥ
26.4.26	ebhir lokais saṃmitaḥ
26.4.27	trayastriṃśadaratnir vraṣṭavyaḥ
26.4.28	trayastriṃśena saṃmitaḥ
26.4.29	trayastriṃśad devatāḥ
26.4.30	devatābhis saṃmitaḥ
26.4.31	chandassaṃmito vraṣṭavyaḥ
26.4.32	pañcāratniḥ paṅktyā chandasā saṃmitaḥ
26.4.33	ṣaḍaratnir aticchandasā saṃmitaḥ
26.4.34	saptāratniś śakvaryā saṃmitaḥ
26.4.35	aṣṭāratnir gāyatryā saṃmitaḥ
26.4.36	navāratnir bṛhatyā saṃmitaḥ
26.4.37	daśāratnir virājā saṃmitaḥ
26.4.38	ekādaśāratnis triṣṭubhā saṃmitaḥ
26.4.39	dvādaśāratnir jagatyā saṃmitaḥ
26.4.40	trayodaśāratnis sādhyair devais saṃmitaḥ
26.4.41	bṛhann aparimito vraṣṭavyaḥ
26.4.42	yūpād vai devās svargaṃ lokam āyan svargasya lokasya samaṣṭyai
26.4.43	ya eva kaś ca puruṣād varṣīyān syāt taṃ vṛścet
26.4.44	eṣā vai yūpasya mātrā
26.4.45	yāvān eva yūpas taṃ vṛścati
26.4.46	caṣālaṃ bhavati
26.4.47	caṣālād vai devās svargaṃ lokam āyan svargasya lokasya samaṣṭyai
26.4.48	indro vai vṛtrāya vajraṃ prāharat
26.4.49	tasya yāvad ālabdham āsīt tat prāśīryata
26.4.50	tac caṣālaṃ pratyavṛñjan
26.4.51	yac caṣālaṃ bhavati draḍhimna evālabdhyā aśithilatvāya
26.4.52	iyad bhavati
26.4.53	etāvaddhi tad ālabdham āsīt
26.4.54	na yūpasyātirecayet
26.4.55	yad atirecayed arbudinīr janayas syuḥ
26.4.56	yāvad uttamam aṅgulikāṇḍaṃ tāvad atirecayet
26.4.57	yajñaparuṣā saṃmitaṃ paśūnām apratinodāya
26.4.58	yad vai yajñasyātiricyate sādhyān tad devān abhyatiricyate
26.4.59	yajñasya tad atiricyate yad yūpasyātiricyate
26.4.60	sādhyān eva tena devān prīṇāti
26.4.61	anyasya vṛkṣasya caṣālaṃ kuryād yasya ca yūpas syād yaṃ kāmayeta
26.4.62	bhrātṛvyam asmai janayeyam iti
26.4.63	bhrātṛvyā vā etasyānye vanaspatayaḥ
26.4.64	bhrātṛvyam evāsya lokam abhyārohayati
26.4.65	alokam enaṃ karoti
26.5.1	﻿pṛthivyai tvāntarikṣāya tvā dive tveti yūpaṃ prokṣati
26.5.2	ebhya evainaṃ lokebhyaḥ prokṣati
26.5.3	asmai vai lokāyaudumbarī mīyate 'muṣmai yūpaḥ
26.5.4	tasmād itaḥ parāñcaṃ yūpaṃ prokṣaty amuto 'rvācīm audumbarīm anayor lokayor vidhṛtyai
26.5.5	devasya tvā savituḥ prasava iti abhrim ādatte
26.5.6	savitṛprasūta evaināṃ devatābhir ādatte
26.5.7	idam ahaṃ rakṣaso grīvā apikṛntāmīti
26.5.8	bhrātṛvyo vai rakṣaḥ
26.5.9	bhrātṛvyasyaiva grīvā apikṛntati
26.5.10	śundhantāṃ lokāḥ pitṛṣadanā iti śundhaty evainam
26.5.11	atho yad evāsya khanantaḥ krūraṃ kurvanti tac chamayati
26.5.12	yavamatīr avasiñcati
26.5.13	annaṃ vai yavāḥ
26.5.14	tejo yūpaḥ
26.5.15	anna eva tejo dadhāti
26.5.16	annaṃ vai yavāḥ
26.5.17	vajro yūpaḥ
26.5.18	anna eva vajraṃ dadhāti
26.5.19	pitṛṣadanaṃ tvā lokam āstṛṇāmīti
26.5.20	yad vā etam apabarhiṣaṃ minuyur gartamit syāt
26.5.21	asyā uttarārdha oṣadhayaḥ
26.5.22	asyā evainam uttarārdhe minoti
26.5.23	agartamitam evākaḥ
26.5.24	svāveśo 'sy agregā netṝṇām iti yūpaśakalam avāsyati
26.5.25	ṛkṣo vā eṣa taṣṭo 'paśavyaḥ
26.5.26	satvacasam evainaṃ minoti
26.5.27	ghṛtena dyāvāpṛthivī āpṛṇethām iti
26.5.28	ghṛtenaiva dyāvāpṛthivī vyunatti
26.5.29	tasmād oṣadhayo 'nabhyaktā rebhante
26.5.30	devas tvā savitā madhvānaktv iti
26.5.31	ghṛtaṃ vai devānāṃ madhu
26.5.32	medhyam evainaṃ yajñiyaṃ karoti
26.5.33	supippalā oṣadhīs kṛdhīti caṣālaṃ pratimuñcati
26.5.34	oṣadhīr eva phalaṃ grāhayati
26.5.35	tasmād etā akṛṣṭapacyāḥ pacyante
26.5.36	ghṛtenāgniṣṭhām anakti
26.5.37	tejo vai ghṛtam
26.5.38	yajamāno 'gniṣṭhā
26.5.39	tejasaiva yajamānaṃ samardhayati
26.5.40	āntaṃ saṃtatam anakti tejasas saṃtatyā avicchedāya
26.5.41	yaṃ dviṣyāt tasya vicchindyāt
26.5.42	tejasaivainaṃ vyardhayati
26.5.43	sarvato 'nakti
26.5.44	sarvata evainaṃ tejasā samardhayati
26.5.45	dyām agreṇāspṛkṣa āntarikṣaṃ madhyenāprāḥ pṛthivīm upareṇādṛṃhīr iti
26.5.46	vajro vai yūpa eṣāṃ lokānāṃ vidhṛtyai
26.5.47	tā vāṃ vāstūnīti vaiṣṇavyāvaharati
26.5.48	vaiṣṇavo vai yūpaḥ
26.5.49	svayaivainaṃ devatayāvaharati
26.5.50	viṣṇoḥ karmāṇi paśyateti vaiṣṇavyā kalpayati
26.5.51	vaiṣṇavo vai yūpaḥ
26.5.52	svayaivainaṃ devatayā kalpayati
26.5.53	agniṃ praty agniṣṭhāṃ kuryāt
26.5.54	tejo vā agniḥ
26.5.55	yajamāno 'gniṣṭhā
26.5.56	tejasaiva yajamānaṃ samardhayati
26.5.57	yaṃ dviṣyāt tasyetthaṃ vetthaṃ vā namayet
26.5.58	tejasaivainaṃ vyardhayati
26.5.59	brahmavaniṃ tvā kṣatravanim ity āśiṣam evāśāste
26.5.60	brahma dṛṃha kṣatraṃ dṛṃhety āśiṣam evāsmā āśiṣṭāṃ dṛṃhati
26.5.61	tad viṣṇoḥ paramaṃ padam iti vaiṣṇavyodīkṣate
26.5.62	vaiṣṇavo vai yūpaḥ
26.5.63	svayaivainaṃ devatayodīkṣate
26.6.1	﻿ardhaṃ vedyāṃ yūpāvaṭasya kuryād ardhaṃ bahirvedi parimitasya cāparimitasya cāvaruddhyai
26.6.2	nāvir uparasya kuryāt
26.6.3	yad āvir uparasya kuryād gartamit syāt
26.6.4	nāparivītam avasṛjet
26.6.5	yad aparivītam avasṛjet kṣodhuko yajamānas syānn nagnaṃbhāvuko 'dhvaryuḥ
26.6.6	ūrg vai raśanā
26.6.7	madhyaṃ prati parivyayati
26.6.8	ūrjam eva madhyato dadhāti yajamāne ca prajāsu ca
26.6.9	tasmān madhyataḥ prajā ūrg ūrjayati
26.6.10	araśanaṃ minuyād yaṃ dviṣyāt tasya
26.6.11	ūrg vai raśanā
26.6.12	ūrjaivainaṃ vyardhayati
26.6.13	ūrdhvām udūhed avācīṃ yaṃ dviṣyāt tasya
26.6.14	ūrg vai raśanā
26.6.15	ūrjaivainaṃ vyardhayati
26.6.16	upari dūre parivyayed yadi kāmayeta varṣed iti
26.6.17	adbhyo vā eṣa oṣadhibhyo varṣati yarhi varṣati
26.6.18	oṣadhayo raśanā
26.6.19	oṣadhīr eva nedīyo vṛṣṭyāḥ karoti
26.6.20	tājak pravarṣati
26.6.21	adho dūre parivyayed yadi kāmayeta na varṣed iti
26.6.22	adbhyo vā eṣa oṣadhibhyo varṣati yarhi varṣati
26.6.23	oṣadhayo raśanā
26.6.24	oṣadhīr eva davīyo vṛṣṭyāḥ karoti
26.6.25	ciraṃ pravarṣati
26.6.26	parivīr asi pari tvā daivīr viśo vyayantām iti
26.6.27	daivīr vā etā viśo yad oṣadhayaḥ
26.6.28	oṣadhayo raśanā
26.6.29	yajamāno yūpaḥ
26.6.30	yajamānam eva prajā abhi saṃmukhāḥ karoti
26.6.31	parīmaṃ rāyo manuṣyam iti
26.6.32	paśavo vai rāyaḥ
26.6.33	paśubhir evainaṃ samardhayati
26.6.34	antarikṣasya sānūpeṣeti svarum upohati
26.6.35	antarikṣadevatyo hy eṣa etarhy uparīvāsmāl lokād adho 'muṣmāt
26.6.36	svayaivainaṃ devatayopohati pitṝṇām uparaṃ manuṣyāṇām ūrdhvam
26.6.37	uparāt
26.6.38	oṣadhīnāṃ raśanāṃ prati
26.6.39	viśveṣāṃ devānām ūrdhvaṃ raśanāyā indrasya caṣālaṃ sādhyānām atiriktam
26.6.40	evam iva vā eṣu lokeṣu pitaro manuṣyā devāḥ
26.6.41	sarvadevatyo yūpaḥ
26.6.42	sarvābhir evainaṃ devatābhis samardhayati
26.6.43	agner ardhād upanataṃ yūpasya kuryād bahiṣṭān nirṇatam
26.6.44	agner vā ardhād upanatena yajamānāya lokaṃ karoti
26.6.45	bahiṣṭān nirṇatena bhrātṛvyaṃ yajñān nirṇudate
26.6.46	yajñena vai devās svargaṃ lokam āyan
26.6.47	te 'kāmayantemaṃ no lokam anyo nānuprajānīyād iti
26.6.48	te diśo 'yopayan
26.6.49	yad diśo 'yopayaṃs tad yūpasya yūpatvam
26.6.50	te 'muṃ lokaṃ gatvā vya tṛṣyan
26.6.51	te 'vidur amutaḥpradānād vā ihājagāmeti
26.6.52	ta etaṃ punaḥ prāyacchan
26.6.53	tenārdhnuvan
26.6.54	eṣa vai yajñasya tantuḥ
26.6.55	eṣa uttamapadī
26.6.56	yathā vai mayūkhāt tantraṃ tāyata evam ato yajñas tāyate
26.6.57	taṃ ha sma vā etaṃ purāvṛhyaiva juhvati
26.6.58	yat svaruṃ juhoty etasyaiva niṣkrītyai
26.6.59	so 'sya niṣkrītaḥ prītas svagākṛta imāṃl lokān upatiṣṭhate
26.6.60	dyāṃ te dhūmo gacchatv antarikṣam arciḥ pṛthivīṃ bhasma svāhetīmān evainaṃ lokān gamayati
26.7.1	﻿sādhyā vai nāma devā āsan pūrve devebhyaḥ
26.7.2	teṣāṃ na kiṃ cana svam āsīt
26.7.3	te 'gniṃ mathitvāgnau juhvata āsata
26.7.4	tasmād bandhoḥ paśavo 'jāyanta
26.7.5	tasmād āgneyās sarve paśava ucyante
26.7.6	yad agniṃ mathitvā paśum ālabhate prajātam evainam ālabhate
26.7.7	atho yathāpūrvam eva karoti
26.7.8	tad āhuḥ paśum ālabhyāgnir mathitavya iti
26.7.9	agnis sarvā devatāḥ
26.7.10	sarvā eva devatāḥ paśavaḥ
26.7.11	ālabdhāya janayati
26.7.12	paśunā sarvāṇi savanāni paśumanti vīryāvanti kartavyāni
26.7.13	yad vapayā prātassavane caranti tena tat paśumad vīryāvat
26.7.14	yad dakṣiṇābhir madhyandine tena tat paśumad vīryāvat
26.7.15	yad itareṇa paśunā tṛtīyasavane tena tat paśumad vīryāvat
26.7.16	sarvāṇy asya savanāni paśumanti vīryāvanti bhavanti ya evaṃ veda
26.7.17	sarvābhyo vā eṣa digbhya ṛddhyā ālabhyate yat paśuḥ
26.7.18	yat prāñcam āprīṇanti devalokaṃ tenābhijayati
26.7.19	yad udañcam āprītaṃ nayanti manuṣyalokaṃ tenābhijayati
26.7.20	yad dakṣiṇataḥ parihṛtyāvadyanti pitṛlokaṃ tenābhijayati
26.7.21	yat pratīcīnaṃ samavattaṃ haranty etāṃ tena diśam abhijayati
26.7.22	yad ūrdhvas tiṣṭhañ juhoti svargaṃ tena lokam abhijayati
26.7.23	paśunā vai devās svargaṃ lokam āyan
26.7.24	te śarīram adhūnvata
26.7.25	svargo vapā
26.7.26	yad vapayā prātassavane caranti svargasya lokasya samaṣṭyai
26.7.27	yad itareṇa paśunā tṛtīyasavane śarīrasya niṣkrītyai
26.7.28	yārdrā bahuparṇā tayopākuryāt
26.7.29	oṣadhayo vai vanaspatayaḥ
26.7.30	paśava oṣadhayaḥ
26.7.31	paśubhir evainaṃ samardhayati
26.7.32	yā śuṣkāparṇā tayopākuryād yaṃ dviṣyāt tasya
26.7.33	oṣadhayo vai vanaspatayaḥ
26.7.34	paśava oṣadhayaḥ
26.7.35	paśubhir evainaṃ vyardhayati
26.7.36	ghoro vā anyo vajraḥ śivo 'nyaḥ
26.7.37	yaś śuṣkas sa ghoraḥ
26.7.38	ya ārdras sa śivaḥ
26.7.39	ya eva śivas tenopākaroti
26.7.40	barhiṣopākaroti
26.7.41	paśavo vai barhiḥ
26.7.42	paśubhir evāsmai paśūn upākaroti
26.7.43	upāvīr asīti
26.7.44	upa hy eṣo 'vati
26.7.45	upa devān daivīr viśaḥ prāgur iti
26.7.46	daivīr vā etā viśo yat paśavaḥ
26.7.47	paśūn evāsmā upākaroti
26.7.48	vahnīn uśija iti
26.7.49	ṛtvijo vai vahnaya uśijaḥ
26.7.50	ṛtvigbhya evainān upākaroti
26.7.51	bṛhaspate dhārayā vasūnīti
26.7.52	brahma vai bṛhaspatiḥ
26.7.53	brahmaṇaḥ prajāḥ prajāyante
26.7.54	brahmaṇaivaināḥ prajanayati
26.7.55	deva tvaṣṭar vasu raṇeti
26.7.56	tvaṣṭā vai rūpāṇāṃ vikartā
26.7.57	so 'smai rūpāṇi vikaroti
26.7.58	revatī ramadhvam iti
26.7.59	brahma vai bṛhaspatiḥ
26.7.60	paśavo revatīḥ
26.7.61	brahmaṇaivāsmai paśūn yacchati
26.7.62	agner janitram asīti
26.7.63	agner hy etaj janitram
26.7.64	vṛṣaṇau stha iti
26.7.65	na hy amuṣkāḥ prajāḥ prajāyante prajananāya
26.7.66	urvaśy asy āyur asi purūravā asīti
26.7.67	mātā vā urvaśī
26.7.68	āyur garbhaḥ
26.7.69	pitā purūravaḥ
26.7.70	reto ghṛtam
26.7.71	yad ghṛtenāraṇī samanakti mithuna eva reto dadhāti
26.7.72	gāyatraṃ chando 'nuprajāyasva traiṣṭubhaṃ jāgatam iti
26.7.73	etāvanti vai chandāṃsi
26.7.74	chandobhī reto hitaṃ prajāyate
26.7.75	chandobhir evāsmai reto hitaṃ prajanayati
26.7.76	dakṣiṇā vartayati
26.7.77	eṣā vā ādityasya prajaniṣṇus tanūḥ
26.7.78	tām evānuprajāyate
26.7.79	agnī vā etarhi yajamānam abhisaṃdhattaḥ
26.7.80	bhavataṃ nas samanasā iti samanasā evainau karoti
26.7.81	mā hiṃsiṣṭaṃ yajñapatiṃ mā yajñaṃ jātavedasā ity ātmano 'hiṃsāyai
26.7.82	śivau bhavatam adya na iti śivā evainau kurute
26.7.83	rakṣasāṃ vā ete 'navajayāya paridhīyante yat paridhayaḥ
26.7.84	yad uparyupari prahared rakṣobhyas tīrthaṃ kuryāt
26.7.85	saṃdhinā vā praharaty agreṇa vā
26.7.86	atīrthenaiva sruveṇa juhoti
26.7.87	saṃjagmānābhyām evābhyāṃ bhāgadheyam apidadhāti
26.8.1	﻿sāvitrīm anvāha
26.8.2	savitṛprasūta evainaṃ prajanayati
26.8.3	ekadevatyām anvāha
26.8.4	ekadhaivainaṃ prajanayati
26.8.5	yad dvidevatyām anubrūyād bhrātṛvyam asmai dvitīyaṃ janayet
26.8.6	dyāvāpṛthivyām anvāha prajānāṃ prajātānāṃ parigṛhītyai
26.8.7	na dhūmavatīm anubrūyāt
26.8.8	indro vai yad vṛtram ahaṃs tasya yatrayatra vyṛddham āsīt
26.8.9	tato dhūma udāyata
26.8.10	vyṛddhād vā eṣa jātaḥ
26.8.11	vyardhukam asmai bhavati
26.8.12	yadi mathyamāno na jāyeta rakṣoghnīm anubrūyād rakṣasām apahatyai
26.8.13	anavānam anubrūyāt
26.8.14	avānaṃ vā anu yajñaṃ rakṣāṃsi jighāṃsanti
26.8.15	rakṣobhya evātīrthaṃ karoti
26.8.16	gāyatrīṃ brāhmaṇasyānubrūyāt
26.8.17	gāyatro hi brāhmaṇaḥ
26.8.18	triṣṭubhaṃ rājanyasya
26.8.19	traiṣṭubho hi rājanyaḥ
26.8.20	jagatīṃ vaiśyasya
26.8.21	jāgato hi vaiśyaḥ
26.8.22	yathāchandasam eva
26.8.23	devasya tvā savituḥ prasava iti raśanām ādatte
26.8.24	savitṛprasūta evaināṃ devatābhir ādatte
26.8.25	ṛtasya tvā devahaviḥ pāśena pratimuñcāmīti
26.8.26	yo vai yajñiyo medhyas sa ṛtasya pāśaḥ
26.8.27	tenaivainam ālabhate
26.8.28	amuṣmai juṣṭam iti
26.8.29	yasyā eva devatāyā ālabhate tasyā eva juṣṭaṃ karoti
26.8.30	dharṣā mānuṣaṃ iti
26.8.31	vajro vai yūpaḥ
26.8.32	paśavo mānuṣāḥ
26.8.33	vajreṇaivāsmai paśūn yacchati
26.8.34	ṛkṣo vā eṣa taṣṭo 'medhyaḥ
26.8.35	yat paśuṃ niyunakti medhyam evainaṃ yajñiyaṃ karoti
26.8.36	purastād vai paśavo medham upatiṣṭhante
26.8.37	devatā etasmin prāṇāḥ
26.8.38	yat purastāt pratyañcam āprīṇanti devatānām evainam ardham āprīṇanti
26.8.39	adbhyas tvauṣadhībhya iti
26.8.40	adbhyo vā eṣa oṣadhibhya ālabhyate yat paśuḥ
26.8.41	adbhya evainam oṣadhibhyaḥ prokṣati
26.8.42	anu tvā mātā manyatām anu piteti
26.8.43	pitā ca hy etasya mātā cānumantārau
26.8.44	āpo vai sarvā devatāḥ
26.8.45	sarvadevatyaḥ paśuḥ
26.8.46	sarvābhir evainaṃ devatābhis samardhayati
26.8.47	bahu vā eṣo 'medhyam ayajñiyaṃ nigacchati yat paśuḥ
26.8.48	āpo medhyā yajñiyāḥ
26.8.49	yad adbhiḥ prokṣati medhyam evainaṃ yajñiyaṃ karoti
26.8.50	apāṃ perur asīty apa upagṛhṇāti
26.8.51	yāny antarato 'vadānāni tāni tan medhyāni karoti
26.8.52	svāttaṃ havyaṃ devebhyo ghṛtavad ity uraḥ pratyupokṣati
26.8.53	yāny adhastād avadānāni tāni tan medhyāni karoti
26.8.54	sarvata upokṣati
26.8.55	sarvata evainaṃ medhena samardhayati
26.8.56	śiro vā etad yajñasya yad āghāraḥ
26.8.57	ātmā paśuḥ
26.8.58	yad āghāram āghārya paśuṃ samanakti śira eva yajñasyātman pratidadhāti
26.8.59	saṃ te vāyuḥ prāṇena gacchatām iti
26.8.60	vāyum evāsya prāṇaṃ gamayati
26.8.61	saṃ yajatrair aṅgānīti
26.8.62	devatā vai yajatrāḥ
26.8.63	devatā evāsyāṅgāni gamayati
26.8.64	saṃ yajñapatir āśiṣety āśiṣaiva yajamānaṃ samardhayati
26.9.1	﻿ṛtvijo vṛṇīte
26.9.2	chandāṃsi vā ṛtvijaḥ
26.9.3	chandāṃsy eva tad vṛṇīte
26.9.4	tair asya vṛtair yuktair vaṣaṭkārāḥ puro yujyante
26.9.5	hotāraṃ vṛṇīte
26.9.6	jagatīṃ tac chandasāṃ vṛṇīte
26.9.7	agnīdhaṃ vṛṇīte
26.9.8	paṅktiṃ tac chandasāṃ vṛṇīte
26.9.9	adhvaryū vṛṇīte
26.9.10	aticcchandasaṃ tac chandasāṃ vṛṇīte
26.9.11	antarā hotāraṃ cādhvaryū cāgnidhaṃ vṛṇīte
26.9.12	tasmād agnir madhyata oṣadhīḥ praviṣṭaḥ
26.9.13	yad uttamas saṃyajati tasmād upariṣṭān mathyamāno jāyate
26.9.14	maitrāvaruṇaṃ vṛṇīte
26.9.15	gāyatrīṃ tac chandasāṃ vṛṇīte
26.9.16	brāhmaṇācchaṃsinaṃ vṛṇīte
26.9.17	triṣṭubhaṃ tac chandasāṃ vṛṇīte
26.9.18	potāraṃ vṛṇīte
26.9.19	uṣṇihaṃ tac chandasāṃ vṛṇīte
26.9.20	neṣṭāraṃ vṛṇīte
26.9.21	kakubhaṃ tac chandasāṃ vṛṇīte
26.9.22	paścājam iva vā etac chando yad anuṣṭup
26.9.23	paścājevaiṣā hotrā yad acchāvākyā
26.9.24	tasmād acchāvākam upaiva hvayante
26.9.25	na vṛṇate
26.9.26	athaitā āpriyaḥ
26.9.27	prajāpatiḥ prajās sṛṣṭvā sa riricāna ivāmanyata
26.9.28	sa etā āprīr apaśyat
26.9.29	tābhir ātmānam āprīṇīta
26.9.30	yajñaḥ prajāpatiḥ
26.9.31	yajñātmā yajamānaḥ
26.9.32	yad etāḥ pūrvārdhe yajñasya kriyante mukhata eva yajamānam āprīṇāti
26.9.33	prayājān yajati
26.9.34	prāṇā vai prayājāḥ
26.9.35	prāṇān eva tat prayajati
26.9.36	tat prayājānāṃ prayājatvam
26.9.37	anavānam āprīṇīyād yaṃ kāmayeta sarvam āyur iyād iti
26.9.38	prāṇā vai prayājāḥ
26.9.39	avicchinnān evāsmin prāṇān pratidadhāti
26.9.40	sarvam āyur eti
26.9.41	ātmā vai paśor vapā
26.9.42	ātmā yajamānasyāprīḥ
26.9.43	yad uttamāprīr vapāṃ pariśaya ātmaivātmānaṃ pariśaye yajñasya saṃtatyā avicchedāya
26.9.44	ekādaśa prayājāḥ
26.9.45	ekādaśānuyājāḥ
26.9.46	ekādaśopayajaḥ
26.9.47	etāvatīr vai devatāḥ
26.9.48	sarvadevatyaḥ paśuḥ
26.9.49	sarvābhir evainaṃ devatābhis samardhayati
26.9.50	trayastriṃśad vai devatās somapās trayastriṃśad asomapāḥ
26.9.51	aṣṭau vasava ekādaśa rudrā dvādaśādityā vaṣaṭkāraś ca prajāpatiś ca te somapāḥ
26.9.52	prayājā anuyājā upayajas te 'somapāḥ
26.9.53	tasmāt te bahiryajñaṃ kriyante
26.9.54	somena vai tad devān somapān prīṇāti paśunāsomapān
26.9.55	te 'syobhaye prītā yajñe bhavanti
26.9.56	etad dha vā uvāca śyāparṇas sāyakāyano 'ṣāḍhaṃ kaiśinaṃ yatrainam adas somān nayati
26.9.57	yadi vai mā somān neṣyasy ubhayair mā devais saha neṣyasi somapaiś cāsomapaiś ca
26.9.58	videvas te yajño 'vahāsyate
26.9.59	atho yadryañcaṃ mā neṣyanti tatas tvābhītya jyāsyantīti te mīmāṃsitveto no bhayaṃ nāstīti dakṣiṇā pratyañcaṃ ninyuḥ
26.9.60	tataḥ kuntayaḥ pañcālān abhītya jinanti
26.9.61	ya evaṃvidaṃ somān nayaty ubhayair enaṃ devais saha nayati somapaiś cāsomapaiś ca
26.9.62	videvo 'sya yajño 'vahīyate
26.9.63	atho yadryañcam enaṃ nayanti
26.9.64	tata enam abhītya jinanti
26.10.1	﻿devāś ca vā asurāś ca samāvad eva yajñe 'kurvata
26.10.2	yad eva devā akurvata tad asurā akurvata
26.10.3	tato devā etam upāṃśum apaśyan
26.10.4	ta etasmin yajñaṃ saṃsthāpyam apaśyan
26.10.5	tasminn eva yajñaṃ samasthāpayan
26.10.6	aṣṭau kṛtvo 'bhyaṣuṇvan
26.10.7	gāyatrīṃ tac chanda āpnuvan
26.10.8	ekādaśa kṛtvaḥ
26.10.9	triṣṭubhaṃ tat
26.10.10	dvādaśa kṛtvaḥ
26.10.11	jagatīṃ tat
26.10.12	trir vyagṛhṇan
26.10.13	savanāny eva tad āpnuvan
26.10.14	te devā yāvān eva yajñas taṃ parigṛhyopodatiṣṭhan hotum
26.10.15	te 'surā apaśyañ juhvati vai devā iti
26.10.16	tān vajram udyatyābhyapatan
26.10.17	tān devā antaryāmenāntaradadhataibhyo lokebhyaḥ
26.10.18	tato devā abhavan
26.10.19	parāsurā abhavan
26.10.20	yasyaivaṃ viduṣa upāṃśuṃ juhvati yaś caivaṃ vidvāñ juhoty ebhya eva lokebhyo bhrātṛvyam antardhatte
26.10.21	bhavaty ātmanā
26.10.22	parāsya bhrātṛvyo bhavati
26.10.23	atha ha smāhāruṇa aupaveśiḥ kim u sa yajeta ya upāṃśau yajñaṃ saṃsthāpyaṃ na vidyād iti
26.10.24	aṣṭau kṛtvo 'bhiṣuṇoti
26.10.25	gāyatrīṃ tac chanda āpnoti
26.10.26	ekādaśa kṛtvaḥ
26.10.27	triṣṭubhaṃ tat
26.10.28	dvādaśa kṛtvaḥ
26.10.29	jagatīṃ tat
26.10.30	trir vigṛhṇāti
26.10.31	savanāny eva tad āpnoti
26.10.32	upāṃśā evaitad yajñaṃ saṃsthāpya tena saṃsthitenāriṣṭenāghātyena pracarati
26.10.33	aṣṭāaṣṭā abhiṣuṇuyād brahmavarcasakāmasya
26.10.34	aṣṭākṣarā gāyatrī
26.10.35	gāyatrīm eva yajñamukhe 'dhi viyātayati
26.10.36	gāyatryām evaitat tejasi sve yonau svarge loke yajñamukhaṃ tāyate
26.10.37	mukhyo bhavati ya evaṃ veda
26.10.38	nopayāmagṛhīto 'sīti brūyāt
26.10.39	iyaṃ vā upayāmaḥ
26.10.40	anayā prāṇān apihanyāt
26.10.41	na pavitraṃ vitanvanti
26.10.42	antarikṣaṃ vai pavitram
26.10.43	antarikṣeṇa prāṇān parigṛhṇīyāt pramīyeta
26.10.44	ayaṃ vāva yaḥ pavate sa prāṇaḥ
26.10.45	tasyedam apagrāhaṃ prāṇimaḥ
26.10.46	yan nopayāmagṛhīto 'sīty āha na pavitraṃ vitanvanti
26.10.47	tasmād ayam aparigṛhītaḥ kāmam itthaṃ cetthaṃ ca pavate
26.10.48	tasmāt kāmaṃ prāṇimaḥ
26.10.49	prāṇapavitro vā upāṃśuḥ
26.10.50	prāṇair evainaṃ pāvayati
26.10.51	ṣaḍ aṃśūn parigṛhṇāti
26.10.52	tasmāt ṣaṭ prāṇā dvandvaṃ pāvayati
26.10.53	tasmāt prāṇā dvandvam
26.10.54	upāṃśusavanād upāṃśuṃ nigṛhṇāti
26.10.55	prāṇo vā upāṃśusavanaḥ
26.10.56	prāṇa upāṃśuḥ
26.10.57	prāṇād eva prāṇaṃ nigṛhṇāti
26.10.58	uttara upāṃśusavano bhavaty adhare 'ṃśavaḥ
26.10.59	prāṇo vā upāṃśusavanaḥ
26.10.60	prajā aṃśavaḥ
26.10.61	prajāsv eva prāṇaṃ dadhāti
26.10.62	tasmāt prāṇa uttamaḥ
27.1.1	﻿vācaspataye pavasveti vāca ādhipatyāya pavasvety evaitad āha
27.1.2	tasmād etayā kāmaṃ vadāmaś ca pra cānimaḥ
27.1.3	prajāpatir vā idam āsīt
27.1.4	tasya vāg dvitīyāsīt
27.1.5	tāṃ mithunaṃ samabhavat
27.1.6	sā garbham adhatta
27.1.7	sāsmād apākrāmat
27.1.8	semāḥ prajā asṛjata
27.1.9	sā prajāpatim eva punaḥ prāviśat
27.1.10	vācaspataye pavasveti
27.1.11	etasmād eva mithunāt prajayā ca paśubhiś ca prajāyate
27.1.12	vācaspataye pavasveti
27.1.13	brahma vai vācaspatiḥ
27.1.14	brahmaṇaivainaṃ pāvayati
27.1.15	vṛṣṇo aṃśubhyāṃ gabhastipūta iti
27.1.16	indro vai vṛṣā tasya hastau gabhastī
27.1.17	tābhyām evainaṃ pāvayati
27.1.18	devo devānāṃ pavitram asīti
27.1.19	devatābhya evainaṃ nidiśati
27.1.20	madhumatīr na iṣa iti
27.1.21	somena hi somaṃ punanti
27.1.22	yeṣāṃ bhāgo 'sīti devatābhya evainaṃ nidiśati
27.1.23	madumatīr na iṣas kṛdhīti
27.1.24	devatā vā iṣaḥ
27.1.25	devebhya evainaṃ madhumantaṃ karoti
27.1.26	svaṃkṛto 'sīti
27.1.27	prāṇam eva svaṃ kurute
27.1.28	urv antarikṣaṃ vīhīti
27.1.29	antarikṣadevatyo hy eṣa etarhi
27.1.30	viśvebhya indriyebhya iti
27.1.31	deveṣu caiva manuṣyeṣu ca prāṇaṃ dadhāti
27.1.32	manas tvāṣteti
27.1.33	manasā hi prāṇo dhṛtaḥ
27.1.34	svāhā tvā subho sūryāyeti
27.1.35	somo vai subhūḥ
27.1.36	amuṣminn āditye devānāṃ priyās tanvaḥ
27.1.37	tā eva tarpayati
27.1.38	atho svāhākāreṇaivāsminn āhutīś śrīṇāti
27.1.39	sarvahutaṃ juhoti
27.1.40	tasmāt parāṅ prāṇaḥ
27.1.41	ṛjus tiṣṭhañ juhoti
27.1.42	puruṣeṇaiva yajñas saṃmitaḥ
27.1.43	prāṇāpānābhyāṃ puruṣas saṃtataḥ prāṇāpānayor asaṃśarāya
27.1.44	nādhvaryur vihūrchati ya evaṃ veda
27.1.45	uttarād upāṃśuṃ juhuyād dakṣiṇato 'ntaryāmam
27.1.46	devaratho vā eṣa yad yajñaḥ
27.1.47	tasyaitau raśmī yad upāṃśvantaryāmau
27.1.48	devarathasyaiva purastād raśmī viharati saṃvatsarasya kḷptyai svargasya lokasya prajñātyai
27.1.49	tām anukṛtiṃ manuṣyarathasya raśmī vihriyete
27.1.50	ṛjū hotavyau prāṇānām avyatihārāya
27.1.51	ūrdhvam unmṛjyād yadi kāmayeta na varṣed iti
27.1.52	amutraiva vṛṣṭiṃ parigṛhṇāti
27.1.53	avācīnam avamṛjyād yadi kāmayeta varṣed iti
27.1.54	yā vā ita hutir udayate sāmuto vṛṣṭiṃ cyāvayati
27.1.55	saumyaivāhutyā divo vṛṣṭiṃ ninayati
27.1.56	devebhyas tvā marīcipebhya iti paridhau nimārṣṭi
27.1.57	prāṇā vai devā marīcipāḥ
27.1.58	tān eva prīṇāti
27.1.59	atho paridhīnām evaiṣa somapīthaḥ
27.1.60	antarato nimārṣṭi
27.1.61	tasmāt prāṇā antarataḥ
27.1.62	vi vā etad yajñaṃ cchinatti yat purābhiṣotos saṃsthāṃ gamayati
27.1.63	yad aṃśūn anabhiṣutān apisṛjati yajñasya saṃtatyā avicchedāya
27.1.64	ṣaḍ aṃśūn apisṛjati
27.1.65	tasmāt ṣaṭ prāṇāḥ
27.1.66	dvandvam
27.1.67	tasmāt prāṇā dvandvam
27.1.68	ārdrās santo 'saṃśliṣṭā bhavanti
27.1.69	tasmāt prāṇā ārdrās santo 'saṃśliṣṭāḥ
27.1.70	yo ha vai somasya somapīthaṃ veda na somapīthāc chidyate nāsya prajāḥ
27.1.71	yat te somādābhyaṃ nāma jāgṛvi tasmai te soma somāya svāheti
27.1.72	eṣa vai somasya somapīthaḥ
27.1.73	somam evaitat somasya tarpayati
27.1.74	na somapīthāc chidyate nāsya prajā ya evaṃ veda
27.1.75	yady abhicared devasya tvā savituḥ prasave 'śvinor bāhubhyāṃ pūṣṇo hastābhyām ādada ity ādadīta
27.1.76	praharṣiṇo madirasya made mṛṣāsā astu / atha tvā hoṣyāmīti mṛṣaivainaṃ karoti
27.1.77	sarvadevatyo vai somaḥ
27.1.78	sarvā vā etarhy etasmin devatā āśaṃsante
27.1.79	mahyaṃ hoṣyati mahyaṃ hoṣyatīti
27.1.80	devatā evainam āhutim abhīpsantīr uddahanti
27.1.81	ā tamitos tiṣṭhati
27.1.82	prāṇasyaivāsyāntaṃ gacchati
27.1.83	yad yajur vadati devebhya evainam āvṛścati
27.1.84	upāṃśunābhicarati
27.1.85	prāṇo vā upāṃśuḥ
27.1.86	prāṇenaivāsya prāṇam abhicarati
27.1.87	tājak pradhanvati
27.2.1	﻿devā vai somāyābhiṣutāya pātraṃ nāvindanta yenemaṃ vigṛhṇīmahīti
27.2.2	ta imām eva devapātram apaśyan
27.2.3	tam anayaiva vyagṛhṇata
27.2.4	iyaṃ vāva devapātram
27.2.5	asyās sthālīḥ kurvanty asyā vāyavyāni
27.2.6	pra śreyasaḥ pātram āpnoti ya evaṃ veda
27.2.7	brāhmaṇaṃ pātre ṇa mīmāṃseta
27.2.8	tad vratam
27.2.9	upayāmagṛhīto 'sīti
27.2.10	iyaṃ vā upayāmaḥ
27.2.11	yad atra skandaty anayā tad yatam
27.2.12	nāsya somas skandati ya evaṃ veda
27.2.13	upayāmagṛhīto 'sīti
27.2.14	upayāmagṛhītā hy atas somā bhavanti
27.2.15	pavitraṃ vitanvanti
27.2.16	pavitrapūtā hy atas somā bhavanti
27.2.17	svarbhānur vā āsuras sūryaṃ tamasāvidhyat
27.2.18	sa na vyarocata
27.2.19	tasmād devās tamo 'pālumpan
27.2.20	yat prathamam apālumpan sāviṣ kṛṣṇābhavad yad dvitīyaṃ sā phalgur yat tṛtīyaṃ sā balakṣī
27.2.21	tasmāt tasyāḥ pavitraṃ kurvanti
27.2.22	ādityasyaivainaṃ tanvā pāvayati
27.2.23	antar yaccha maghavan pāhi somam ity ebhya eva lokebhyo bhrātṛvyam antardhatte
27.2.24	madhumatīr na iṣas kṛdhīti
27.2.25	devatā vā iṣaḥ
27.2.26	devebhya evainaṃ madhumantaṃ karoti
27.2.27	svaṃkṛto 'sīty apānam eva svaṃ kurute
27.2.28	urv antarikṣaṃ vīhīti
27.2.29	antarikṣadevatyo hy eṣa etarhi
27.2.30	viśvebhya indriyebhya iti
27.2.31	deveṣu caiva manuṣyeṣu cāpānaṃ dadhāti
27.2.32	manas tvaṣṭeti
27.2.33	manasā hy apāno dhṛtaḥ
27.2.34	svāhā tvā subho sūryāyeti
27.2.35	somo vai subhūḥ
27.2.36	amuṣminn āditye devānāṃ priyās tanvas tā eva tarpayati
27.2.37	atho svāhākāreṇaivāsminn āhutīś śrīṇāti
27.2.38	sūdi kuryād antaryāmapātram
27.2.39	ūrg vai somaḥ
27.2.40	antarikṣam antaryāmaḥ
27.2.41	antarikṣa eva rasaṃ dadhāty ūrjaṃ paśuṣu
27.2.42	upāṃśvantaryāmau vai paśavo 'nuprajāyanta itarān grahān anv anyāḥ prajāḥ
27.2.43	tā asannau juhoti
27.2.44	tasmād asannāḥ paśavas sadadi prajāyante
27.2.45	tasmāt sadyo jātāḥ paśavaḥ pratitiṣṭhanti saṃvatsare puruṣaḥ
27.2.46	prāṇāya tvety upāṃśupātraṃ sādayati vyānāya tvety upāṃśusavanam apānāya tvety antaryāmapātram
27.2.47	vyānena vā imau prāṇāpānau vidhṛtau prāṅ ca pratyaṅ ca na kṣīyete
27.2.48	nāyam ūrdhva utkrāmati
27.2.49	netaro 'vāṅ saṃkrāmati
27.2.50	vyānam eva madhyato dadhāti prāṇāpānayor vidhṛtyai
27.2.51	śṛṅgam upāṃśuretaḥ
27.2.52	antaryāma indriyam
27.2.53	prajās somapīthaḥ
27.2.54	etau ha sma vai tad rajanaḥ kauṇeyo grahau dhayan manyate yac chṛṅgaṃ dhayati
27.2.55	yad etau pūrvārdhe yajñasya kriyete mithunam eva yajñamukhe dadhāti prajananāya
27.2.56	tasmād āhuḥ prāṇāpānau vai prajā anuprajāyanta iti
27.2.57	puruṣeṇa vai yajñas saṃmitaḥ
27.2.58	prāṇāpānābhyāṃ puruṣas saṃtataḥ
27.2.59	yad ete prātassanne ā tṛtīyasavanāc chayāte prāṇāpānābhyām eva yajñaṃ saṃtanoti
27.2.60	tasmāt puruṣāt suptāt prāṇāpānau nāpakrāmataḥ
27.2.61	te punas tṛtīyasavane prayujyete
27.2.62	tasmāt suptvā prabudhyate
27.2.63	tasmād dvā avāñcau prāṇau
27.3.1	﻿prāṇa upāṃśuḥ
27.3.2	apāno 'ntaryāmaḥ
27.3.3	vāg aindravāyavaḥ
27.3.4	yad upāṃśvantaryāmā aindravāyavo 'nugṛhyate prāṇāpānayor eva vācam upariṣṭād dadhāti
27.3.5	tasmāt prāṇyāpānya puruṣo vācaṃ vadati
27.3.6	devā vai prātassavanam udyamaṃ nāśaknuvan
27.3.7	tṛtīyasavane tarhi vāyur āsīt
27.3.8	taṃ devāḥ prāñcaṃ paryaharan
27.3.9	prāṇo vāyuḥ
27.3.10	aindro yajñaḥ
27.3.11	yad aindravāyavaḥ prātassavane gṛhyate prāṇenaiva yajñaṃ parigṛhya purastād udyacchante
27.3.12	vāyavyo vā eṣa purāsīt
27.3.13	sā vāk sṛṣṭā na vyāvartatādhvanad eva
27.3.14	sa indro 'bravīn mahyam atrāpi gṛhyatām
27.3.15	aham etāṃ vyāvartayiṣyāmīti
27.3.16	tata etam aindravāyavam agṛhṇan
27.3.17	seyaṃ vāg indriyeṇa vyāvṛttā vadati
27.3.18	sa eṣa somo vāco vyāvṛttyai gṛhyate
27.3.19	vyāvṛttaṃ pāpīyasā vadati ya evaṃ veda
27.3.20	prajānāṃ sṛṣṭānāṃ tau samabhidyetām
27.3.21	tā na prāṇyāpānam aśaknuvan nāpānya prāṇitum
27.3.22	sa indro 'bravīn mahyam atrāpi gṛhyatām
27.3.23	aham etau prāṇāpānau vidadiṣya iti
27.3.24	tata etam aindravāyavam agṛhṇan
27.3.25	vāyava indravāyubhyām anubrūhīti
27.3.26	indraṃ madhye karoti vāyum abhitaḥ prāṇāpānayor vidhṛtyai
27.3.27	indriyaṃ vai vyānaḥ
27.3.28	vyānena vā imau prāṇāpānau vidhṛtau prāṅ ca pratyaṅ ca na kṣīyete
27.3.29	nāyam ūrdhva utkrāmati
27.3.30	netaro 'vāk saṃkrāmati
27.3.31	vyānam eva madhyato dadhāti prāṇāpānayor vidhṛtyai
27.3.32	trir vigṛhṇāti
27.3.33	tasmāt trir vāg vadati śanakair uccair atha sūccaiḥ
27.3.34	devā vai vāyum abruvaṃs tvayā mukhena vṛtraṃ hanāmeti
27.3.35	so 'bravīd vāryaṃ vṛṇai
27.3.36	madagrā eva grahā gṛhyāntā iti
27.3.37	tasmād vāyvagrā grahā gṛhyante
27.3.38	vāryavṛto hy asya
27.3.39	sa indro 'bravīn mahyam atrāpi gṛhyatām
27.3.40	atha tvai stariṣyāmaha iti
27.3.41	ta etam aindravāyavam agṛhṇan
27.3.42	tato vṛtram aghnan
27.3.43	sa eṣa somo vārtraghno vijityai gṛhyate
27.3.44	somo vai vṛtraḥ
27.3.45	sa hato 'pūyat
27.3.46	te devā vāyum abruvann imaṃ no vivāhīti
27.3.47	so 'bravīd vāryaṃ vṛṇai
27.3.48	maddevatyāny eva pātrāṇy ucyāntā iti
27.3.49	taṃ vyavāt
27.3.50	tasmād gandham apāhan
27.3.51	sa eṣa paśau pramīte
27.3.52	tasmāt tasmān nāpigṛhyam
27.3.53	somasya hi sa rājño gandhaḥ
27.3.54	nainaṃ rājayakṣmo vindati ya evaṃ veda
27.3.55	tasmāc chuktaṃ viṣajanti
27.3.56	tasmād api tṛtīyaṃ vāyoḥ pātram
27.3.57	atha vāyavyāny ucyante
27.3.58	vāryavṛtāni hy asya
27.4.1	﻿nānā vā etau purā somā agṛhṇan mitrāya ca varuṇāya ca
27.4.2	tāḥ prajā aśāntā avidhṛtā anyānyāṃ ghnatīr acaran
27.4.3	te devā abruvan sahemaṃ gṛhṇāma mitreṇa varuṇaṃ
27.4.4	śamayāma varuṇena mitram iti
27.4.5	tato vā etaṃ sahāgṛhṇan
27.4.6	te mitreṇaiva varuṇam aśamayan varuṇena mitram
27.4.7	tā imāḥ prajā mitreṇa śāntā varuṇena vidhṛtāḥ
27.4.8	yan maitrāvaruṇo gṛhyate kḷptyā eva vidhṛtyai
27.4.9	devā vai mitram abruvan vṛtraṃ hanāmeti
27.4.10	nety abravīt
27.4.11	mitro 'ham asmi
27.4.12	na hinasmīti
27.4.13	hanāmaivety abruvan
27.4.14	so 'bravīd vāryaṃ vṛṇai
27.4.15	payasā me somaṃ śrīṇān iti
27.4.16	tasmāt payasā maitrāvaruṇaṃ śrīṇanti
27.4.17	vāryavṛtaṃ hy asya
27.4.18	tato vṛtram aghnan
27.4.19	tasmād rājanyenādhyakṣeṇa vaiśyaṃ ghnanti
27.4.20	taṃ mitras sann anṛtam akar iti varuṇo 'gṛhṇāt
27.4.21	apa paśavo 'krāman
27.4.22	sa mitro varuṇa evānāthata
27.4.23	so 'bravīt saha nā eṣa somo gṛhyatām
27.4.24	atha tvāto mokṣyāmīti
27.4.25	tato vā etaṃ sahāgṛhṇan
27.4.26	tenainaṃ varuṇād amuñcat
27.4.27	yan maitrāvaruṇo gṛhyate nirvaruṇatvāya
27.4.28	paśavo vai payaḥ
27.4.29	paśūnāṃ hi payaḥ
27.4.30	yat payasā maitrāvaruṇaṃ śrīṇāti paśubhir evainaṃ samardhayati
27.4.31	asomo vā eṣa ity āhuḥ
27.4.32	oṣadhaya etāḥ
27.4.33	paya eva soma iti
27.4.34	yat payasā maitrāvaruṇaṃ śrīṇāti somam evainaṃ karoti
27.4.35	atho yad evāsyābhiṣṇvanto ghnanti yat krūraṃ kurvanti tac chamayati
27.4.36	śṛtena śrīṇāti
27.4.37	maitraṃ vai śṛtam
27.4.38	vāruṇaṃ pratidhuk
27.4.39	svenaivainau bhāgadheyena samardhayati
27.4.40	maitro brāhmaṇaḥ
27.4.41	vāruṇo rājanyaḥ
27.4.42	yad eṣa maitrāvaruṇo gṛhyate tasmād brahmapurohitaṃ kṣatram
27.4.43	yajñasya vai śiro 'cchidyata
27.4.44	atha tarhy aśvinā asomapau bhiṣajau devānām āstām
27.4.45	tau devā abruvan bhiṣajau vai sthaḥ
27.4.46	idaṃ yajñasya śiraḥ paridhattam iti
27.4.47	tā abruvatāṃ vāryaṃ vṛṇāvahai
27.4.48	somapītho nau deveṣv astu
27.4.49	graho nau gṛhyatām iti
27.4.50	tau devā bahiṣpavamānena pāvayitvā tābhyāṃ śucibhyāṃ medhyābhyāṃ bhūtābhyāṃ graham agṛhṇan
27.4.51	tasmāt stute bahiṣpavamāna āśvino gṛhyate
27.4.52	tasmād brāhmaṇo bahiṣpavamānam āsīta
27.4.53	pavitraṃ hi tat
27.4.54	tasmād yaṃ dviṣyāt taṃ bahiṣpavamānāt paribādheta
27.4.55	pavitrād evainaṃ paribādhate
27.4.56	tau devān upāvartamānau tayor yā bhiṣajyā tanūr āsīt
27.4.57	tāṃ tredhā vinyadadhātām agnau tṛtīyaṃ brāhmaṇe tṛtīyam apsu tṛtīyam
27.4.58	yaṃ kāmayetāmayāvinaṃ jīved ity agner ante brāhmaṇāya procyāpaḥ paribrūyāt
27.4.59	etāvad vai bheṣajam
27.4.60	yāvad eva bheṣajaṃ tad asmai karoti
27.4.61	jīvati
27.4.62	sarvam āyur eti
27.4.63	na purāyuṣaḥ pramīyate
27.5.1	﻿prāṇā vai dvidevatyāḥ
27.5.2	ekapātrā gṛhyante
27.5.3	tasmāt prāṇā ekanāmānaḥ
27.5.4	te dvipātrā hūyante
27.5.5	tasmāt prāṇā dvandvam
27.5.6	yena yajuṣā prayacchati tena pratigṛhṇāti prāṇānāṃ saṃtatyai pratijñātyai
27.5.7	nānuvaṣaṭkaroti
27.5.8	yad anuvaṣaṭkuryāt prāṇān saṃsthāpayet pramīyeta
27.5.9	yan nānuyajati tasmāt prāṇā asaṃsthitā ā ca parā ca caranti
27.5.10	dvidevatyāḥ pūrve bhakṣayitavyā3 iḍopahūyā3 iti mīmāṃsante
27.5.11	iḍaiva pūrvopahūyā yajñasya yathāpūrvatvāya
27.5.12	prāṇā vai dvidevatyāḥ
27.5.13	paśava iḍā
27.5.14	yad evaṃ kuryāt paśubhiḥ prāṇān antariyāt pramīyeta
27.5.15	dvidevatyā eva pūrve bhakṣayitavyāḥ
27.5.16	antare vai prāṇāḥ pare paśavaḥ
27.5.17	prāṇān evātman dhitvā paśūn upahūte
27.5.18	ye vā ime puruṣe prāṇās te dvidevatyā vāk ca prāṇāś caindravāyavaś cakṣuś ca manaś ca maitrāvaruṇaś śrotraṃ cātmā cāśvinaḥ
27.5.19	agnir hotāsīt
27.5.20	sa vaṣaṭkṛtyātāmyat
27.5.21	āhitāsyeḍāsīt
27.5.22	tasya devā dvidevatyair anvaundan
27.5.23	prāṇā vai dvidevatyāḥ
27.5.24	prāṇair evainaṃ tad abhyadhinvan
27.5.25	sa iḍopahūteti pratyapadyata
27.5.26	prāṇā vai dvidevatyāḥ
27.5.27	yad dvidevatyān bhakṣayati prāṇair evātmānam abhidhinoti
27.5.28	tasmād dvidevatyā eva pūrve bhakṣayitavyāḥ
27.5.29	te hi pūrve bhakṣitāḥ
27.5.30	āśvino daśamo gṛhyate
27.5.31	daśa hi prāṇāḥ
27.5.32	taṃ tṛtīyaṃ juhoti
27.5.33	śira eva prāṇān abhisaṃharati
27.5.34	samantaṃ parihṛtya bhakṣayati
27.5.35	śrotraṃ vā āśvinaḥ
27.5.36	tasmāt puruṣas sarvataś śṛṇoti
27.5.37	rakṣāṃsi vā etat pātraṃ sacante yad yajñe riktam avimuktaṃ bhavati
27.5.38	puroḍāśam aindravāyavasya pātre 'vadadhāti payasyāṃ maitrāvaruṇasya dhānām āśvinasya rakṣasām apahatyai
27.5.39	tasmāt prāṇā adastā ariktāḥ
27.5.40	dakṣiṇasya havirdhānasyādhastāt sādayati
27.5.41	etad vā etayor agnimad vīryāvat
27.5.42	yad evāgnimad vīryāvat tasmin sādayati
27.5.43	puruṣeṇa vai yajñas saṃmitaḥ
27.5.44	prāṇāpānaiḥ puruṣas saṃtataḥ
27.5.45	yad etāni prātassannāny ā tṛtīyasavanāc chere prāṇāpānair eva yajñaṃ saṃtanoti
27.5.46	ekayā ca daśabhiś cety etāṃ prativimuñcati
27.5.47	yad arvāg vimuñcet prāṇān vicchindyāt
27.5.48	yat paraḥ prāṇān atirecayet pramīyeta
27.5.49	prāṇo vai vāyuḥ
27.5.50	prāṇā dvidevatyāḥ
27.5.51	prāṇenaiva prāṇān vimuñcati
27.5.52	bahu vāyavyaṃ prātassavane śasyata ekaiva tṛtīyasavane
27.5.53	tasmād bahavo mukhaprāṇā eko 'vāṅ
27.5.54	yadi kāmayetāvagatam aparundhyur aparuddho 'vagacched itīdam aham amum āmuṣyāyaṇam amuṣyāḥ putram amuṣyā viśa udūhāmīty adhvaryoḥ pātram udūhet
27.5.55	idam aham amum āmuṣyāyaṇam amuṣyāḥ putram amuṣyāṃ viśy adhyūhāmīti pratiprasthātuḥ pātram adhyūhet
27.5.56	adhvaryur vai śreyān
27.5.57	pāpīyān aparuddhaḥ
27.5.58	avagatam evāparuṇaddhi
27.5.59	aparuddham avagamayati
27.5.60	tājag vyavagacchete
27.5.61	vyatyūhet pātrāṇi
27.5.62	yadi kāmayeta pāpavasīyasaṃ syād ity adhvaryoḥ pātrāṇāṃ loke pratiprasthātuḥ pātrāṇi sādayet
27.5.63	pratiprasthātuḥ pātrāṇāṃ loke 'dhvaryoḥ pātrāṇi sādayet
27.5.64	adhvaryur vai śreyān
27.5.65	pāpīyān pratiprasthātā
27.5.66	pāpīyāṃsam eva vasīyaso loke sādayati
27.5.67	vasīyāṃsaṃ pāpīyasaḥ
27.5.68	pāpavasīyasaṃ karoti
27.5.69	etad dha vai vipūjanas saurākiḥ pāpavasīyasaṃ vidāṃ cakāra
27.6.1	﻿yadi kāmayeta yajamānād ayajamānaṃ bhrātṛvyaṃ pūrvaṃ kuryām iti pratiprasthātā pūrvo gṛhītvā sa pūrvo nirūhet
27.6.2	yajamāno vai śreyān
27.6.3	pāpīyān asmād bhrātṛvyo 'yajamānaḥ
27.6.4	bhrātṛvyam evāsmāt pūrvaṃ karoti
27.6.5	adhvaryor loke tiṣṭhañ juhoti
27.6.6	adhvaryur vai śreyān
27.6.7	pāpīyān pratiprasthātā
27.6.8	bhrātṛvyam evāsya lokam abhyārohati
27.6.9	alokam enaṃ karoti
27.6.10	na yann āśrāvayet
27.6.11	adhvaryur apratiṣṭhānas syāt
27.6.12	nānālabhya pātram āśrāvayet
27.6.13	etad vā adhvaryos svam
27.6.14	asvas syāt
27.6.15	yatrāgra āhutiṃ juhoti tad uttarā juhuyāt
27.6.16	yatra vā agra āhutiṃ juhoti tad devatāḥ pariviśanti
27.6.17	yad anyatrā juhuyād devatābhyas samadaṃ kuryāt
27.6.18	sākṣād eva devebhyo bhāgadheyaṃ saṃprayacchati
27.6.19	nānā vā etau purāgnī āstāṃ paśoś cāhavanīyaś ca
27.6.20	tasmāt purā rudraḥ paśūn aghātuka āsīt
27.6.21	paśavo vai paśavaḥ
27.6.22	paśavo 'ṃśavaḥ
27.6.23	rudro 'gniḥ
27.6.24	yad āhutīs saṃsṛjati rudrāya paśūn apidadhāti
27.6.25	apaśur bhavati
27.6.26	tasmād idānīṃ rudraḥ paśūn ghātukaḥ
27.6.27	madhye 'gner juhuyād ājyāhutīś ca paśvāhutīś cābhitas somāhutīḥ
27.6.28	rudram eva paśubhiḥ parivṛṇakti
27.6.29	aghātukas tatra rudraḥ paśūn bhavati yatraivaṃvid adhvaryur bhavati
27.7.1	﻿āyus saṃdhattaṃ prāṇaṃ saṃdhattam iti prāṇān eva saṃdhattaḥ
27.7.2	tasmāt prāṇā dvandvaṃ
27.7.3	saṃjagmānā divā pṛthivyetīmān eva lokān samardhayataḥ
27.7.4	nirastā śaṇḍāmarkau saha tena yaṃ dviṣma iti
27.7.5	etāvān vai yajño yāvac chukrāmanthinau
27.7.6	etāvatī pṛthivī yāvaty uttaravediḥ
27.7.7	anṛtaṃ śaṇḍāmarkau
27.7.8	anṛtaṃ bhrātṛvyaḥ
27.7.9	anṛtam eva bhrātṛvyam etāvatā yajñāc ca pṛthivyāś ca nirbhajataḥ
27.7.10	śukrasyādhiṣṭhānam asi manthino 'dhiṣṭhānam asīti samiddha eva juhutaḥ
27.7.11	agnir vā āhutyā atidravād abibhet
27.7.12	yac chalkau prāsyata āhutyā anatidravāya
27.7.13	cakṣuṣī vā ete yajñasya yac chukrāmanthinau
27.7.14	yac chalkau prāsyataś cakṣuṣor evāntardhatto 'pradāhāya
27.7.15	tasmā indrāya sutam ājuhota tasmai sūryāya sutam ājuhoteti cakṣuṣor vyāvṛttyai
27.7.16	tasmāt samānaṃ sac cakṣur dvedhā
27.7.17	sarvahutau juhutaḥ
27.7.18	sarvam eva prajāsu cakṣur dhattaḥ
27.7.19	yaḥ pātrāṇāṃ grahāṇāṃ somānāṃ mithunaṃ veda tasmād eva mithunāt prajāyate
27.7.20	sthālībhir anyān grahān gṛhṇanti vāyavyair anyān
27.7.21	tat pātrāṇāṃ mithunam
27.7.22	śrīṇanty anyān grahān nānyān
27.7.23	tad grahāṇāṃ mithunam
27.7.24	āśīrvanto 'nye somā bhavanti nānye
27.7.25	tat somānāṃ mithunam
27.7.26	tasmād eva mithunāt prajāyate
27.8.1	﻿devāś ca vā asurāś ca saṃyattā āsan
27.8.2	bṛhaspatir devānāṃ purohita āsīc chaṇḍāmarkā asurāṇām
27.8.3	te na vyajayanta
27.8.4	sa indro 'ved ubhaye hi vai brahmaṇvantas smaḥ
27.8.5	tan na vijayāmaha iti
27.8.6	tā upāmantrayata
27.8.7	tā abruvatāṃ vāryaṃ vṛṇāvahai
27.8.8	somapītho nau deveṣv astu
27.8.9	grahau nau gṛhyetām iti
27.8.10	tābhyām etā indraś śukrāmanthinau prāyacchad ātmanas santau
27.8.11	tad bhāgadheyam abhyaitām
27.8.12	tasmād rāṣṭram apurohitaṃ parābhāvukam
27.8.13	tasmād bhrātṛvyāyānṛtaṃ vadet
27.8.14	so 'manyata yad imā ābhyām asurabrahmābhyāṃ hoṣyāmi tad anv asurā ābhaviṣyanti
27.8.15	yan na hoṣyāmi tad anv ābhaviṣyantīti
27.8.16	tā ādadāno 'pānudatāpanuttā śaṇḍāmarkau saha tena yaṃ dviṣma iti
27.8.17	tato devā abhavan
27.8.18	parāsurā abhavan
27.8.19	yasyaivaṃviduṣaś śukrāmanthinau juhvati yasyaivaṃvidvāṃsau juhuto bhrātṛvyasyāpanuttyai
27.8.20	bhavaty ātmanā
27.8.21	parāsya bhrātṛvyo bhavati
27.8.22	prajāpater vā akṣy aśvayat
27.8.23	tasya kanīnikā parāpatat
27.8.24	sā vikaṅkataṃ prāviśat
27.8.25	tasmin nādhriyata
27.8.26	sā yavaṃ prāviśat
27.8.27	tasminn adhriyata
27.8.28	vaikaṅkataṃ manthinaḥ pātraṃ bhavati
27.8.29	saktubhiś śrīṇāti
27.8.30	prajāpater eva cakṣus saṃbharati
27.8.31	yajamānadevatyo vai śukraḥ
27.8.32	bhrātṛvyadevatyo manthī
27.8.33	hiraṇyena śukraṃ śrīṇāti
27.8.34	tejo vai hiraṇyam
27.8.35	tejasaiva yajamānaṃ samardhayati
27.8.36	tasmād anyatarac cakṣuṣos tejasvitaram
27.8.37	tasmād ahar ekarūpam
27.8.38	saktubhir manthinaṃ śrīṇāti
27.8.39	teja eva bhrātṛvyasya vinayati
27.8.40	tasmād rātrī bahurūpā
27.8.41	anabhidhvaṃsayann itarāṇi pātrāṇi śrīṇīyāt
27.8.42	yad abhidhvaṃsayed akṣyāmayaḥ prajā vinded andhambhāvuko yajamānas syāt
27.8.43	prajāpater vā ete cakṣuṣī yac chukrāmanthinau
27.8.44	yajñaḥ prajāpatiḥ
27.8.45	yat prāñcā uddrutya juhutaḥ savanamukhayor eva cakṣuṣī dhattaḥ
27.8.46	tasmād dve savane śukravatī
27.8.47	asau vā ādityaś śukraḥ
27.8.48	candramā manthī
27.8.49	yad apigṛhya prāñcā uddravatas tasmād etau prāñcau yantau na paśyanti
27.8.50	yad anapigṛhya purastāt pratyañcau tiṣṭhantau juhutas tasmāt pratyañcau yantau paśyanti
27.8.51	prācībhir vā āhutibhir devā anyān asurān prāṇudanta
27.8.52	pratīcībhir anyān pratyañcau tiṣṭhantau śukrāmanthinau juhutaḥ prācīr itarā āhutayo hūyante bhrātṛvyasya vinuttyai
27.8.53	na vā etau manuṣyāḥ pracyavam arhanti
27.8.54	tutho 'si janadhāyāḥ
27.8.55	devās tvā śukrapāḥ praṇayantu
27.8.56	tutho 'si janadhāyāḥ
27.8.57	devās tvā manthipāḥ praṇayantv iti
27.8.58	svayaivainau devatayā praṇayati
27.8.59	suvīrāḥ prajāḥ prajanayan parīhi
27.8.60	suprajāḥ prajāḥ prajanayan parīhīti
27.8.61	vīram evātrīṣu prajāsu dhatto bhūmānam ādyāsu
27.8.62	tasmād etāsu vīra ājāyate
27.8.63	tasmād itarā adyamānā na kṣīyante
27.8.64	śukraṃ vā anv attrīḥ prajāḥ prajāyante manthinam ādyāḥ
27.8.65	agniḥ prajanayitā
27.8.66	yad abhito 'gniṃ viparidrutya juhuta ubhayīr evaitad atrīś cādyāś ca prajāḥ prajanayataḥ
27.8.67	avariphantā ivottaravediṃ parīyātām
27.8.68	saparvāsya sūpakāśo jāyate
27.8.69	prajāpater vā eṣā nāsikā yad uttaravediś cakṣūṣī śukrāmanthinau yajñaḥ prajāpatiḥ
27.8.70	yat prāñcā uddrutya juhuto nāsikāyā eva purastāc cakṣuṣī dhattaḥ
27.8.71	etad dhy etasyāḥ pūrvam
27.8.72	abhitas tiṣṭhantau juhutaḥ
27.8.73	tasmān nāsikām abhitaś cakṣuṣī
27.8.74	anādhṛṣṭāsīti nigṛhṇītaḥ
27.8.75	tasmād akṣi dhāne nīpatamam
27.9.1	﻿devāś ca vā asurāś ca samāvad eva yajñe 'kurvata
27.9.2	yad eva devā akurvata tad asurā akurvata
27.9.3	te 'surā bhūyāṃsaś śreyāṃsa āsan
27.9.4	kanīyāṃsaḥ pāpīyāṃsa ānujāvaratarā iva devāḥ
27.9.5	te devā etam āgrāyaṇam apaśyan
27.9.6	tam agṛhṇata
27.9.7	tenāgraṃ paryāyan
27.9.8	yad agraṃ paryāyaṃs tad āgrāyaṇasyāgrāyaṇatvam
27.9.9	ya ānujāvaras syāt
27.9.10	vidad yadī saramā rugṇam adrer mahi pāthaḥ pūrvyaṃ sadhryak kaḥ
27.9.11	agraṃ nayat supady akṣarāṇām acchā ravaṃ prathamā jānatī gād iti
27.9.12	etayā purorucāgrāyaṇaṃ gṛhītam
27.9.13	bhrātṛvyam eva vṛktvāgraṃ paryeti
27.9.14	vāg vai devebhyo 'pākrāmad yajñe bhāgadheyam icchamānā
27.9.15	te devā etāvad yajñasya manasātanvata
27.9.16	sāntaryanti metyāgrāyaṇaṃ pratinyāgacchat
27.9.17	yad āgrāyaṇaṃ gṛhītvā vācaṃ visṛjate vācam eva yajña āgatāṃ yunakti
27.9.18	mṛgasyeva vai yajñasyābhitsāra ātmā yajñasyāgrāyaṇaḥ
27.9.19	yad vācaṃ yacchati yajñam evābhisarati
27.9.20	yad visṛjate yajñam eva yatvā vācaṃ visṛjate
27.9.21	prajāpatir vā āgrāyaṇaḥ
27.9.22	prājāpatyā eta ṛtvijas trayo vṛtā yuktā yajñe bhavanti prastotodgātā pratihartā
27.9.23	yaddhiṅkaroti udgātṝn eva vṛṇīte
27.9.24	te 'sya vṛtā yuktā yajñe bhavanti
27.9.25	dvayor dhārayoḥ prātassavane gṛhṇāti tisṛṇāṃ madhyandine catasṛṇāṃ tṛtīyasavane
27.9.26	nava vai puruṣe prāṇāḥ
27.9.27	ātmā yajñasyāgrāyaṇaḥ
27.9.28	prāṇān evātmānam abhisaṃpādayate
27.9.29	vi vā etad yajñaṃ chindanti yan nānā savanāni saṃsthāpayanti
27.9.30	ātmā yajñasyāgrāyaṇaḥ
27.9.31	yad āgrāyaṇaṃ savanesavane 'bhigṛhṇāty ātmanaiva yajñaṃ saṃtanoti
27.9.32	ye devā divy ekādaśa stheti trayastriṃśaddevatābhir eva yajñaṃ saṃtanoti
27.9.33	prajāpatir vā āgrāyaṇaḥ
27.9.34	yat praskandayati reta eva dadhāti
27.9.35	yad upagṛhṇāti praiva janayati
27.9.36	sthālyā gṛhṇāti
27.9.37	so 'vijñāto bhavati yena hoṣyantīti
27.9.38	tasmād garbheṇāvijñātena bhrūṇahā
27.9.39	sthālyā gṛhṇāti
27.9.40	vāyavyena juhoti
27.9.41	tasmāt strī nivīryānivīryaḥ pumān
27.9.42	parā sthālīm asyanti na vāyavyam
27.9.43	tasmāt striyaṃ jātāṃ parāsyanti na pumāṃsam
27.9.44	yadi graha upadasyed āgrāyaṇād gṛhṇīyāt
27.9.45	yady āgrāyaṇa upadasyed grahebhyo gṛhṇīyāt
27.9.46	pitā vā āgrāyaṇaḥ
27.9.47	putrā grahāḥ
27.9.48	yad vai putrasyopadasyati pitaraṃ sa upadhāvati
27.9.49	sa eṣa prāyaścittyā eva somo gṛhyate
27.9.50	brahmavādino vadanti kasmād gāyatry ayātayāmny abhinivartaṃ sarvāṇi savanāni vahatīti
27.9.51	vatso vā eṣa gāyatryā yad āgrāyaṇaḥ
27.9.52	yad āgrāyaṇaṃ savanesavane 'bhigṛhṇāti tasmād gāyatry ayātayāmny abhinivartaṃ sarvāṇi savanāni vahati
27.9.53	tasmād gaur vatsād apakriyamāṇā punar abhinivartate
27.9.54	prajāpatiḥ prajās sṛṣṭvā tā abhihiṅṅakarot
27.9.55	prajāpatir āgrāyaṇaḥ
27.9.56	yad āgrāyaṇaṃ gṛhītvā hiṅkaroti tasmād gaur vatsaṃ jātam abhihiṅkaroti
27.10.1	﻿indro vai vṛtrāya vajram udayacchata
27.10.2	so 'bravīd vīryaṃ vā idaṃ mayy asti
27.10.3	tat te pradāsyāmi
27.10.4	mā me prahār iti
27.10.5	tad asmai prāyacchat
27.10.6	so 'ved asti vāvāsmin vīryam iti
27.10.7	tasmai dvitīyaṃ tasmai tṛtīyam udayacchata
27.10.8	so 'bravīd vīryaṃ vā idaṃ mayy asti
27.10.9	tat te pradāsyāmi
27.10.10	mā me prahār iti
27.10.11	tad asmai prāyacchat
27.10.12	yajñaṃ vāvāsmai tat prāyacchad ukthyam eva
27.10.13	etāvān yajño yāvān ukthyaḥ
27.10.14	antaśśleṣaṇāya tvā itare grahā gṛhyante
27.10.15	triḥ prāyacchat
27.10.16	tasmād etaṃ trir vigṛhṇanti
27.10.17	yad ekaṃ santaṃ bahudhā vigṛhṇanti tasmād eko bahūnāṃ grāmaṇīḥ
27.10.18	śiro vai yajñasyokthyo 'ṅgāny ukthāni cakṣuṣī śukrāmanthinau
27.10.19	yad etau bhūyiṣṭhās somā anuhūyante tasmāc cakṣus sarvāṇy aṅgāni prati
27.10.20	yad ukthyapātraṃ bhūyiṣṭhās somā anvāyanti tasmād ekaṃ puṇyaṃ yantaṃ bahavo 'nuyanti
27.10.21	vi vā etad yajñaṃ chindanti yan nānā savanāni saṃsthāpayanti
27.10.22	ātmā yajñasyokthyaḥ
27.10.23	yad ukthyaṃ savanesavane vigṛhṇāti tenaiva yajñaṃ saṃtanoti
27.10.24	indrāya tvā bṛhadvata iti
27.10.25	aindro vai yajñaḥ
27.10.26	tasmai tvā
27.10.27	viṣṇave tveti
27.10.28	viṣṇur vai yajñaḥ
27.10.29	viṣṇunaiva yajñena yajñaṃ saṃtanoti
27.10.30	yathā vā ubhayatoyuktaṃ yathobhayatovīvadham evaṃ puroruk ca grahaś ca
27.10.31	athaiṣo 'purorukko gṛhyate
27.10.32	īśvaro yajño vivṛhaḥ
27.10.33	yad ukthyaṃ vigṛhṇāti tenaiṣa sayuktena savīvadham
27.10.34	śiro vai yajñasyokthyo 'ṅgāny ukthāni
27.10.35	paścād vai prāṅ yajña ukthaiś śiro 'bhisaṃtataḥ
27.10.36	yad ukthyam avanayati paścād eva prāñcaṃ yajñam ukthyaiś śiro 'bhisaṃtanoti
27.10.37	tasmāt paścātpaścāt prāṅ puruṣas snāvabhiś śiro 'bhisaṃtatas tvacā channaḥ
27.10.38	śrīr vai somaḥ
27.10.39	yadi kāmayetādhvaryur ātmānaṃ yaśasārpayeyam ity antarāhavanīyaṃ ca havirdhānaṃ cāvanayet
27.10.40	eṣa vā adhvaryor lokaḥ
27.10.41	sva eva loke 'dhvaryur ātmānaṃ yaśasārpayati
27.10.42	yadi kāmayeta yajamānaṃ yaśasārpayeyam ity antarā sadohavirdhāne avanayet
27.10.43	eṣa vai yajamānasya lokaḥ
27.10.44	sva eva loke yajamānaṃ yaśasārpayati
27.10.45	yadi kāmayeta sadasyān yaśasārpayeyam iti sada ālabhyāvanayet
27.10.46	eṣa vai sadasyānāṃ lokaḥ
27.10.47	sva eva loke sadasyān yaśasārpayati
27.10.48	ātmā vai yajñasyāgrāyaṇo 'ṅgāny ukthyaḥ
27.10.49	yad āgrāyaṇam ukthyo 'nugṛhyata ātmann eva yajñasyāṅgāni pratidadhāti
27.10.50	tasmād ātmann aṅgāni pratihitāni
28.1.1	﻿āyur vai dhruvaḥ
28.1.2	uttamo gṛhyate
28.1.3	tasmād āyuḥ prāṇānām uttamam
28.1.4	navamo gṛhyate
28.1.5	nava hi prāṇāḥ
28.1.6	ekākinam uttarasmin havirdhāne sādayati
28.1.7	tasmād ekākī prāṇānām ardhabhāg avāṅ prāṇaḥ
28.1.8	dhruvaṃ vā anu manuṣyāḥ prajāyanta itarān grahān anv anyāḥ prajāḥ
28.1.9	anupopte dhruvaṃ sādayaty upopta itarān grahān
28.1.10	tasmāt puruṣo māṃsena pratitiṣṭhaty asthnā paśavaḥ
28.1.11	rājaputro gopāyati
28.1.12	rājanyo vai prajānām adhipatiḥ
28.1.13	āyur dhruvaḥ
28.1.14	āyur eva prajānāṃ gopāyati
28.1.15	atho kṣatram eva gopāyate
28.1.16	yadi kāmayetāvagatam aparundhyur aparuddho 'vagacched ity adhruvaṃ tvādhruvakṣitim adhruvāṇām adhruvatamam acyutānām acyutatamam amuṣyā viśa udūhāmīti dhruvam udūhet
28.1.17	dhruvo vā eṣa yo 'vagato 'dhruvo 'paruddhaḥ
28.1.18	avagatam evāparuṇaddhi
28.1.19	aparuddham avagamayati
28.1.20	tājag vyavagacchete
28.1.21	yad evaṃ kuryād āyuḥ prajānāṃ vicālayet
28.1.22	tṛṇam etena mantreṇoparyupary atiharet
28.1.23	tenaivāparuddham avagamayati
28.1.24	nāyuḥ prajānāṃ vicālayati
28.1.25	devakṣetraṃ vai vediḥ
28.1.26	etāvatī pṛthivī yāvatī vediḥ
28.1.27	devakṣetreṇaivainaṃ manuṣyakṣetrān vadati
28.1.28	pūrṇaṃ gṛhṇīyād yaṃ kāmayeta sarvam āyur iyād iti
28.1.29	pūrṇam evāsmā āyur gṛhṇāti
28.1.30	sarvam āyur eti
28.1.31	alpaṃ gṛhṇīyād yaṃ kāmayetālpam āyur iyād iti
28.1.32	alpam evāsyāyuṣ karoti tājak pradhanvati
28.1.33	uparyardhaṃ gṛhṇīyād yaṃ kāmayetottaram āyur iyād iti
28.1.34	uttaram evainam āyur gamayati
28.1.35	yathārūpam asmā āyuḥ parigṛhṇāti
28.1.36	ubhayatovaiśvānaraṃ gṛhṇāti
28.1.37	tasmāt prāṇā ubhayatovaiśvānarāḥ
28.1.38	mūrdhānaṃ divo aratiṃ pṛthivyā iti
28.1.39	deveṣu caiva manuṣyeṣu cāyur dadhāti
28.1.40	puruṣeṇa vai yajñas saṃmitaḥ
28.1.41	āyuṣā puruṣas saṃtataḥ
28.1.42	yad eṣa prātargṛhīta ā tṛtīyasavanāc chaye
28.1.43	āyuṣaiva yajñaṃ saṃtanoti
28.1.44	prātar vā etau gṛhyete gāyatryā loka āgrāyaṇaś ca dhruvaś ca
28.1.45	tā ā tṛtīyasavanāc chayāte jagatyā lokāt
28.1.46	tasmād gāyatry ayātayāmny uttare savane pratyeti
28.1.47	etad evābhi bhāgadheyam
28.1.48	prāṇo vai gāyatrī
28.1.49	āyur dhruvaḥ
28.1.50	yad eṣa prātassanna ā tṛtīyasavanāc chaye tasmād yāvad evāyus tāvān prāṇaḥ
28.1.51	āyur vai dhruvaḥ
28.1.52	rudro 'gniḥ
28.1.53	naikākī hotavyaḥ
28.1.54	āyuḥ prajānāṃ pradadhyāt
28.1.55	pramāyukās syuḥ
28.1.56	hotuś camase 'vanayati
28.1.57	vaiśvadevo vai hotā
28.1.58	vaiśvadevīr imāḥ prajāḥ
28.1.59	prajāsv evāyur dadhāti
28.1.60	adhruvaṃ vā enam etat karoti yad avanayati
28.1.61	etasya vā adhruvatvam anu prajābhyo na kalpate
28.1.62	dṛṃhantāṃ daivīr viśaḥ / kalpantāṃ manuṣyāḥ / divi divyāni santu / antarikṣe vayāṃsi / pṛthivyāṃ pārthivānīti / dhruvam avanayati
28.1.63	yathāyatanam eva prajā dṛṃhati
28.1.64	āhūta ukthe 'vanayet
28.1.65	stutenaiva śastram abhisaṃtanoti
28.1.66	yad āhūte 'vanayed uktham atirecayed yac chaste graham atirecayet
28.1.67	yā madhyamā paridhānīyā tasyām avanayati
28.1.68	aṅgāni vā etāni yajñasya yad ukthāmadāni
28.1.69	āyur dhruvaḥ
28.1.70	ardhaṃ vai puruṣasyātmano 'ṅgāni
28.1.71	ardham āyuḥ
28.1.72	antā evābhitas saṃdhāyāyur madhyato dadhāti
28.1.73	kasmāt satyād ity āhus brahmavādinaḥ
28.1.74	āpas tvaramāṇā na kṣīyante
28.1.75	na pradasyantīti
28.1.76	etam eva somapīthaṃ pratīkṣamāṇā yad dhruvaḥ
28.1.77	eṣa hy enā apanudate
28.1.78	pratyaṅṅ āsīno 'vanayati
28.1.79	anvīpam evainā avārjati
28.1.80	na sāmi prasrāvayeta
28.1.81	agniṣṭomam evāsīta
28.1.82	āyur vai dhruvaḥ
28.1.83	āyur vyavasrāvayeta
28.1.84	etāvān vai yajño yāvān evāgniṣṭomaḥ
28.1.85	yad agniṣṭomam āste prāṇasyaivāsyāntar gacchati
28.1.86	sarvam āyur eti
28.1.87	udaraṃ vā etad yajñasya yat sadaḥ
28.1.88	tad dravanti nissarpantaḥ
28.1.89	yajñaḥ prajāpatiḥ
28.1.90	yad agniṣṭomam āste prajāpater evodaraṃ na riṇakti
28.1.91	akṣodhuko bhavati
28.2.1	﻿devā vā asurān hatvā vairadeyād īṣamāṇās ta ṛtūn saṃvatsaram amohayan
28.2.2	tasya devāḥ kḷptim aicchan
28.2.3	tam ṛtugrahair evākalpayan
28.2.4	yad ṛtugrahā gṛhyante saṃvatsarasya kḷptyai svargasya lokasya prajñātyai
28.2.5	ubhau saha prathamaṃ gṛhṇāte
28.2.6	ubhau hy etau saha saṃvatsaraṃ kalpayitum upapreta ubhau sahottamam
28.2.7	saṃvatsaram eva kalpayitvobhau saha vimucyete
28.2.8	ubhayatomukhe ṛtupātre bhavataḥ
28.2.9	ubhayatomukhā hy ṛtavaḥ
28.2.10	na hi tad vidma yatarata ṛtūnāṃ mukham
28.2.11	nānyo'nyam abhiprapadyeyātām
28.2.12	yad abhiprapadyeyātām ṛtur ṛtum abhyāyukas syāt
28.2.13	yad vyatītaḥ
28.2.14	tasmād āhur aśvā ivartū samaghrātām iti
28.2.15	dvādaśaite gṛhyante
28.2.16	dvādaśa māsās saṃvatsaraḥ saṃvatsarasya kḷptyai
28.2.17	saṃvatsaro vai svargo lokaḥ
28.2.18	tasyaita ākramās saṃkramāḥ
28.2.19	yad ṛtugrahā roham evaitai rohati svargasya lokasya samaṣṭyai
28.2.20	ṣaḍ anye bhavanti ṣaḍ anye
28.2.21	asau vā āditya ṛtuḥ
28.2.22	tasmād eṣa ṣaṇ māsa udaṅṅ eti
28.2.23	ṣaḍ dakṣiṇā ṣaḍ ṛtunā
28.2.24	ṣaḍ vā ṛtavaḥ
28.2.25	ṛtuṣv eva pratitiṣṭhati
28.2.26	catur ṛtubhiḥ
28.2.27	catuṣpādāḥ paśavaḥ
28.2.28	saṃvatsaraṃ paśavo 'nuprajāyante
28.2.29	saṃvatsarād evāsmai paśūn prajanayati
28.2.30	dvir ṛtunā punaḥ
28.2.31	dvipād yajamānaḥ
28.2.32	paśuṣv evopariṣṭāt pratitiṣṭhati
28.2.33	somapānā vā ete somapā indrasya sajātāḥ
28.2.34	yad ṛtugrahāḥ
28.2.35	ṛtunā somaṃ pibatv iti hy āha
28.2.36	nartur iti
28.2.37	nartave juhvati
28.2.38	teṣām ete sve pātre yābhyām enāñ juhvati
28.2.39	tasmāt sajātas svena pātreṇā baliṃ harati
28.2.40	āsmai baliṃ haranti ya evaṃ veda
28.2.41	vyavahāraṃ bhakṣayanty ayātayāmatvāya
28.2.42	tasmād ṛtumṛtuṃ varṣati
28.2.43	tena devās saṃvatsaraṃ kalpayitvā svargaṃ lokaṃ prajñāya ta etad yajñasya jyotir upariṣṭād adadhuḥ
28.2.44	yad aindrāgno gṛhyate
28.2.45	jyotir eva mukhato yajñasya dadhāti saṃvatsarasya kḷptyai svargasya lokasya prajñātyai
28.2.46	tasmāt saṃvatsaraṃ jyotir uparyupari carati
28.2.47	ṛtupātreṇaindrāgnaṃ gṛhṇāti
28.2.48	kṣatraṃ vā indrāgnī
28.2.49	viḍ ṛtavaḥ
28.2.50	viśy eva kṣatram adhyūhati
28.2.51	viśve vai devās tṛtīyasavanabhāgās santas te prātassavanam abhyakāmayanta
28.2.52	tān prajāpatir etasmin grahe tarpayitavyān apaśyat
28.2.53	yad vaiśvadevaḥ prātassavane gṛhyate viśvān eva devān prātassavane tarpayati
28.2.54	tān asya tṛptān prītān uttare savane abhivisṛjyete
28.2.55	śukrapātreṇa vaiśvadevaṃ gṛhṇāti
28.2.56	asau vā ādityaś śukraḥ
28.2.57	vaiśvadevīr imāḥ prajāḥ
28.2.58	tasmād eṣa sarvāḥ prajāḥ pratyaṅ
28.2.59	mā3m prati mā3m pratīti hi manyante
28.3.1	﻿mādhyandinena vai savanenendro vṛtram ahan marudbhir vīryeṇa
28.3.2	marutvatīyaṃ stotraṃ bhavati
28.3.3	marutvatīyam uktham
28.3.4	marutvatīyā grahāḥ
28.3.5	sarvata eva yajamānaṃ vīryeṇa samardhayati
28.3.6	sarvato vṛtraṃ hanti
28.3.7	pratihitir eva prathamo marutvatīyo 'pāyatir dvitīyaḥ
28.3.8	visṛṣṭiṃ tṛtīyena visṛjati
28.3.9	vajram eva prathamena marutvatīyenodyacchate
28.3.10	pra dvitīyena harati
28.3.11	stṛṇute tṛtīyena
28.3.12	yaṃ dviṣyād amarutvatīyāṃs tasya gṛhṇīyāt
28.3.13	vīryaṃ vai marutaḥ
28.3.14	vīryeṇaivainaṃ vyardhayati
28.3.15	indro vai vṛtraṃ haniṣyan pradānaṃ devebhyaḥ prāyacchad dakṣiṇāḥ
28.3.16	sa marutvatīyair eva vṛtram ahan
28.3.17	tasmān marutvate 'nūkte na deyam
28.3.18	hato hi tarhi vṛtraḥ
28.3.19	vijitaṃ bhavati
28.3.20	no pratigṛhṇīyāt
28.3.21	pratiṣṭhitān paśūn pracyāvayaty apaśur bhavati
28.3.22	indro vai vṛtraṃ hatvā sa mahendro 'bhavat
28.3.23	so 'nyān devān atyamanyata
28.3.24	sa etaṃ graham uddhāram udaharata mahendrīyam
28.3.25	tasmād rājā saṃgrāmaṃ jitvā nirājaṃ nirajate
28.3.26	te taṃ devā abruvan sarvaṃ vā avocathā astu no 'trāpīti
28.3.27	kathaṃ vo 'pi syād iti
28.3.28	virājaitasya grahasya yajatv iti
28.3.29	devapātraṃ vai virāṭ
28.3.30	yad virājā yajati devapātreṇaiva devatās tarpayati
28.3.31	tasmād yad rājā saṃgrāmaṃ jayaty api tatra sūtagrāmaṇīnām
28.3.32	gāyatryā vai trivṛd āyatanavāṃs triṣṭubhā pañcadaśo jagatyaikaviṃśaḥ
28.3.33	athaiṣā virāṭ
28.3.34	āyatanam eva yat saptadaśaḥ
28.3.35	yad virājā yajati saptadaśam evāyatanavantaṃ karoti
28.3.36	yaṃ dviṣyāt triṣṭubhā tasya yajet
28.3.37	ojo vai vīryaṃ triṣṭup
28.3.38	ojasaivainaṃ vīryeṇāyatanāc chinatti
28.3.39	so 'nāyatanaḥ parābhavati
28.3.40	devā vā asurān hatvā vairadeyād īṣamāṇās te yajñaṃ madhyataḥ prāviśan
28.3.41	etāṃ vāva tad ṛcaṃ prāviśan virājam eva
28.3.42	yad virājā yajati devatānām abhīṣṭyai
28.3.43	ādityā vai svargaṃ lokaṃ yantas te 'ṅgiraso 'smiṃl loke saha yajñena pratyauhan
28.3.44	te 'ṅgirasa ādityān abruvan katibhyo vo havyaṃ vakṣyāma iti
28.3.45	trayastriṃśata ity abruvan
28.3.46	daśa vasavaḥ
28.3.47	indra ekādaśaḥ
28.3.48	daśa rudrāḥ
28.3.49	indra ekādaśas
28.3.50	daśādityāḥ
28.3.51	indra ekādaśaḥ
28.3.52	triṃśad etāḥ
28.3.53	devatās triṃśat
28.3.54	dvyakṣaro vaṣaṭkāraḥ
28.3.55	ekākṣarā vāk
28.3.56	tenaindram
28.3.57	kalpante 'sya devatā havye
28.3.58	yathādevatam asya havyaṃ gacchati
28.3.59	vṛṇata enam ārtvijyāya ya evaṃ veda
28.3.60	yāvatīr hi devatās tā havyaṃ gamayati
28.4.1	﻿mādhyandinād vai savanād devās svargaṃ lokam āyan
28.4.2	teṣām eta ākramās saṃkramā yad dakṣiṇāḥ
28.4.3	yad dakṣiṇā dadāti setum eva kīrtvā svargaṃ lokam eti
28.4.4	yāvad vā iha prāṇad dadāti tāvanto 'muṣmiṃl loke prāṇāḥ
28.4.5	tasmād bahu deyam
28.4.6	tasmād iha bahu dattaṃ praśaṃsanti
28.4.7	jyāyāṃsam eva setuṃ kirate
28.4.8	etarhi vai devatā nediṣṭhān nyānamanti
28.4.9	tasmād eṣa etarhi tejiṣṭhaṃ tapati yāvan nediṣṭhād eva svargaṃ lokam ārohati
28.4.10	saurībhyāṃ juhoti svargasya lokasya samaṣṭyai
28.4.11	dvābhyām
28.4.12	dvipād yajamānaḥ
28.4.13	asyām evainam ākrāmayati
28.4.14	yad āgneyyāgnīdhre juhoty antarikṣa evainam ākrāmayati
28.4.15	yad dadāti svargam evainaṃ lokaṃ gamayati
28.4.16	dyāṃ gaccha / svar gaccheti svargasya lokasya samaṣṭyai
28.4.17	rūpaṃ vo rūpeṇābhyāgāṃ vayasā vaya iti
28.4.18	etad vai paśūnāṃ rūpaṃ yad ghṛtaṃ yad dhiraṇyam
28.4.19	rūpam evaiṣāṃ rupeṇābhyaiti vayasā vayaḥ
28.4.20	tutho vo viśvavedā vibhajatv iti
28.4.21	satyaṃ vai tutho viśvavedāḥ
28.4.22	satyenaivainān brahmaṇā vibhajati
28.4.23	etat te agne rādha eti somacyutam iti
28.4.24	āgneyā vai paśavaḥ
28.4.25	te some dīyante
28.4.26	tan mitrasya pathā nayeti
28.4.27	mitrasyaivainān pathā nayati
28.4.28	antarāgnīdhraṃ ca sadaś ca nayati
28.4.29	etena vai pathā devās svargam lokam āyan
28.4.30	tam evainā apipādayati
28.4.31	dakṣiṇato vai devānāṃ yajñaṃ rakṣāṃsy abhyajayan
28.4.32	tam āgnīdhrāt punar apājayan
28.4.33	yad āgnīdhrād dakṣiṇā dakṣiṇā nayanti yajñasyābhijityai rakṣasām apahatyai
28.4.34	āgneyyāgnīdhre juhoti
28.4.35	āgneyā vai paśavaḥ
28.4.36	paśūnāṃ niṣkrītyai
28.4.37	vāruṇyā dvitīyayā juhuyād yady aśvaṃ vāno vā rathaṃ vā dāsyan syāt
28.4.38	vāruṇā hy aśvāḥ
28.4.39	vāruṇā vanaspatayaḥ
28.4.40	agnis sarvā devatāḥ
28.4.41	devatānām abhīṣṭyai
28.4.42	upabarhaṇaṃ dadāti
28.4.43	etad vai chandasāṃ rūpam
28.4.44	rūpeṇaiva cchandāṃsy avarunddhe
28.4.45	hiraṇyaṃ dadāti
28.4.46	hiraṇyajyotiṣa evainās svargaṃ lokaṃ gamayati
28.4.47	asmadrātā madhumatī devatrā gaccheti
28.4.48	svargam evainā lokaṃ gamayati
28.4.49	pra dātāram āviṣeti
28.4.50	tasmād amuṣmiṃl loka āgāmukāḥ
28.4.51	ṛtasya pathā preta candradakṣiṇā iti
28.4.52	yo vai yajñiyo medhyas sa ṛtasya panthāḥ
28.4.53	tenaivainā nayati
28.4.54	brāhmaṇam adyardhyāsaṃ pitṛmantaṃ paitṛmatyam iti
28.4.55	yo vai śrotriya ārṣeyas sa pitṛmān paitṛmatyaḥ
28.4.56	taṃ videyam ity evaitad āha
28.4.57	sa hi sudhātudakṣiṇaḥ
28.4.58	yām abrāhmaṇāya dadāti vanaspatayas tayā prathante
28.4.59	yāṃ kaṇvakaśyapebhyo dadāti nīhāras tayā prathate
28.4.60	yāṃ brāhmaṇāyāśrotriyāya dadāti marīcayas tayā prathante
28.4.61	yāṃ śrotriyāyārṣeyāya dadāti tayāmuṣmiṃl loka ṛdhnoty asmiṃś cāsya loke punar bhogāya bhavati
28.4.62	tasmāt sa evaiṣṭavyaḥ
28.4.63	vi svaḥ paśya vy antarikṣam iti sadaḥ prekṣate
28.4.64	somapā vā ete brāhmaṇāḥ
28.4.65	teṣāṃ tejasvīni cakṣūṃṣi
28.4.66	arātīyanti vā ete dadate
28.4.67	ta enam īśvarāḥ pratinudaḥ
28.4.68	tebhya eva namaskaroty apratinodāya
28.4.69	atrihiraṇyaṃ dadāti
28.4.70	svarbhānur vā āsuras sūryaṃ tamasāvidhyat
28.4.71	tam atrir evāgre 'nvavindat
28.4.72	yad atrihiraṇyaṃ dadāti svargasya lokasya samaṣṭyai
28.4.73	yady ātreyaṃ na vinded ya ārṣeyas saṃhitas tasmai dadyāt
28.4.74	tenaivardhnoti
28.4.75	asurā vai devebhyo dakṣiṇām anayan
28.4.76	tāṃ pratyanudanta
28.4.77	te 'bruvann asnihad eṣeti
28.4.78	tebhyo 'parām anayan
28.4.79	tāṃ pratyanudanta
28.4.80	te 'bruvan nṛmṇam eṣāgād iti
28.4.81	tebhyo 'parām anayan
28.4.82	tāṃ pratyanudanta
28.4.83	te 'bruvann adrāpsīd eṣeti
28.4.84	etā ha vai tad ṛṣir abhyanūvācāva drapso aṃśumatīm atiṣṭhad iyānaḥ kṛṣṇo daśabhis sahasraiḥ / āvat tam indraś śacyā dhamantam apa snehitīr nṛmaṇām adadhrām iti
28.4.85	sā sālāvṛkī saṃbhūyāsurān prāviśat
28.4.86	sainān niradahat
28.4.87	tasmād dakṣiṇā pratinuttā
28.4.88	na pratigṛhyā
28.4.89	na goṣu cālayet
28.4.90	sālāvṛky evainaṃ bhūtvā praviśati
28.4.91	sainaṃ nirdahati
28.5.1	﻿yad gāṃ dadāty āyus tena spṛṇoti
28.5.2	yad vāso dadāti dīrghaṃ tenāyuṣkurute
28.5.3	yad aśvaṃ dadāti sūryabhrājam evainaṃ karoti
28.5.4	yad ano yad rathaṃ dadāti śarīrāṇi tena spṛṇoti
28.5.5	yad aviṃ yad ajāṃ dadāti māṃsāni tena spṛṇoti
28.5.6	yad odanaṃ yan manthaṃ dadāti yad evāsyāntarātmaṃ tat tena spṛṇoti
28.5.7	yad varaṃ dadāty ātmānaṃ tena spṛṇoti
28.5.8	ātmā hi varaḥ
28.5.9	yad brahmaṇe dadāti
28.5.10	bārhaspatyo vai brahmā
28.5.11	bṛhaspatim eva tena prīṇāti
28.5.12	yad udgātre dadāti
28.5.13	prājāpatyo vā udgātā
28.5.14	prajāpatim eva tena prīṇāti
28.5.15	yad dhotre dadāti
28.5.16	vaiśvadevo vai hotā
28.5.17	sarvā evāsya tena devatā abhīṣṭāḥ prītā bhavanti
28.5.18	yad adhvaryubhyāṃ dadāti
28.5.19	āśvinau vā adhvaryū
28.5.20	aśvinā eva tena prīṇāti
28.5.21	yad ṛtvigbhyo dadāti
28.5.22	hotrā vā ṛtvijaḥ
28.5.23	hotrā evāsya tenābhīṣṭāḥ prītā bhavanti
28.5.24	yat sadasyebhyo dadāti
28.5.25	yam eva te somaṃ pibanti taṃ tena niṣkrīṇāti
28.5.26	yāṃ brāhmaṇāya śrotriyāyān ṛtvije prasṛptāya dadāti
28.5.27	yām eva sa vidyāṃ veda sāsya tenābhīṣṭā prītā bhavati
28.5.28	yām abrāhmaṇāyāśrotriyāyān ṛtvije prasṛptāya dadāti
28.5.29	yām eva sa vidyāṃ veda sāsya tenābhīṣṭā prītā bhavati
28.5.30	yām akāmo dadāti tasmāt kṣatraṃ brahmātti
28.5.31	yāṃ yācito dadāti bhrātṛvyaṃ tayā jinvati
28.5.32	yāṃ bahirvedi dadāti nainaṃ sā gacchati
28.5.33	yāṃ jñātaye 'nṛtvije prasṛptāya dadāti pāpmānaṃ tan nidhatte
28.5.34	yāṃ jyeṣṭhāya yāṃ śrotriyāya dadāti yenaiva sa tad indriyeṇa bhavati tad asyābhīṣṭaṃ prītaṃ bhavati
28.6.1	﻿ādityā vā asurān hatvā vairadeyād īṣamāṇās te devān prāviśan
28.6.2	dvidevatyān vāva tat prāviśan
28.6.3	ete hi devānāṃ saha bhūyiṣṭhāḥ
28.6.4	tasmād ādityo dvidevatyebhyo gṛhyate
28.6.5	ucchiṣṭād vā ādityā jātāḥ
28.6.6	tasmād eṣa ucchiṣṭas somo gṛhyate
28.6.7	uccheṣaṇabhāgā vā ādityāḥ
28.6.8	tasmād eṣa ucchiṣṭas somo gṛhyate
28.6.9	pariśrite gṛhṇāti
28.6.10	rudro vā agniḥ
28.6.11	paśava ādityaḥ
28.6.12	paśūnāṃ gopīthāya
28.6.13	rudraṃ vai devā yajñān nirabhajan
28.6.14	te samavādiśann eṣa te mātari bhāga iti
28.6.15	ādityāntam etāvad āgamayityaitat prati yajñād antaradadhuḥ
28.6.16	yat pariśrita ādityaṃ gṛhṇāti rudram eva yajñād antardadhāti
28.6.17	paśavo vā ādityaḥ
28.6.18	yad eṣa bhūyiṣṭhas somo gṛhyate tasmāt paśavo 'dyamānā na kṣīyante
28.6.19	yadā bahavo 'ntarvedi syur atha gṛhṇīyāt
28.6.20	tān evānnādyam avarunddhe
28.6.21	yadāsya bhrātṛvyo 'ntarvedi syād atha gṛhṇīyāt
28.6.22	eṣa vai yajamānasya svo loko yad vediḥ
28.6.23	paśava ādityaḥ
28.6.24	sva eva loke bhrātṛvyasya paśūn vṛṅkte
28.6.25	bṛhatīḥ puroruco bhavanti
28.6.26	paśavo vai bṛhatīḥ
28.6.27	paśava ādityaḥ
28.6.28	paśuṣv eva paśūn dadhāti
28.6.29	somam agre gṛhṇāty atha dadhy atha somam
28.6.30	ūrg vai dadhi
28.6.31	paśava ādityaḥ
28.6.32	ūrjam eva paśuṣu madhyato dadhāti
28.6.33	śṛtātaṅkyaṃ bhavati
28.6.34	tasmād āmā pakvaṃ duhe
28.6.35	yadi kāmayeta varṣed iti
28.6.36	yā divyā vṛṣṭis tayā tvā śrīṇāmīti dadhnopariṣṭāc chrīṇīyāt
28.6.37	paśavo vai dadhi
28.6.38	paśava ādityaḥ
28.6.39	paśubhya eva varṣati yarhi varṣati
28.6.40	paśubhya eva vṛṣṭiṃ ninayati
28.6.41	upāṃśusavanena mekṣayati
28.6.42	prāṇo vā upāṃśusavanaḥ
28.6.43	paśava ādityaḥ
28.6.44	paśuṣv eva prāṇaṃ dadhāti
28.6.45	vivasva ādityaiṣa te somapītha iti
28.6.46	eṣa vāva sa upāṃśusavanaḥ
28.6.47	sākṣād evainaṃ somapīthena samardhayati
28.6.48	yady udgṛhītasya stoko 'vapadyate tājak pravarṣati
28.6.49	gṛhītvāpidadhāti garbhāṇāṃ dhṛtyā aprapādāya
28.6.50	taṃ daśame stotre pracyāvayati
28.6.51	tasmād daśame māsi garbhā hitāḥ prajāyante
28.6.52	anyatrekṣamāṇo juhoti
28.6.53	rudro vā agniḥ
28.6.54	paśava ādityaḥ
28.6.55	paśūnāṃ gopīthāya
28.6.56	yadīkṣeta brāḥmaṇa upadraṣṭā paśūn gṛhṇīyāt
28.6.57	paśūnām eva pradīyamānānām anupadraṣṭā bhavati
28.7.1	﻿antaryāmapātreṇa sāvitraṃ gṛhṇāti
28.7.2	paśavo vā antaryāmaḥ
28.7.3	savitṛprasūtāḥ paśavaḥ prajāyante
28.7.4	savitṛprasūta evainān prajanayati
28.7.5	tam asannaṃ juhoti
28.7.6	tasmād asannāḥ paśavas sadadi prajāyante
28.7.7	devā vai tṛtīyasavanam udyamaṃ nāśaknuvan
28.7.8	prātassavane tarhi savitāsīt
28.7.9	taṃ devā abruvaṃs tvayedam udyacchāmahā iti
28.7.10	nety abravīt
28.7.11	mukhyo 'ham asmi
28.7.12	na pratyaṅṅ apakramiṣyāmīti
28.7.13	mukhya evātrāsa ity abruvan
28.7.14	mukhya ihātha tvayodyacchāmahā iti tat savitrodayacchanta
28.7.15	yat sāvitro gṛhyate tṛtīyasavanasyodyatyai
28.7.16	abhi tvā deva savitar ity etayā prātassavane mukhyaḥ
28.7.17	samantaṃ vai tat savitā yajñaṃ paryabhavat
28.7.18	samantaṃ bhrātṛvyaṃ paribhavati ya evaṃ veda
28.7.19	antaryāmapātreṇāgrāyaṇāt sāvitraṃ tṛtīyasavane gṛhṇāti
28.7.20	prātar vā eṣa gṛhyate gāyatryā loke yad āgrāyaṇaḥ
28.7.21	taṃ tṛtīyasavane vigṛhṇāti jagatyā loke
28.7.22	tasmād āgrāyaṇāt sāvitro gṛhyate
28.7.23	savitā hi devānāṃ gāyatraḥ
28.7.24	sāvitrasya saṃsrāve vaiśvadevam abhigṛhṇāti
28.7.25	samāno vā eṣa grahaḥ saṃtatyai
28.7.26	vaiśvadevīr imāḥ prajāḥ
28.7.27	savitṛprasūtāḥ prajāḥ prajāyante
28.7.28	savitṛprasūtā evaināḥ prajanayati
28.7.29	suśarmāsi supratiṣṭhāna iti
28.7.30	some hi somam abhigṛhṇāti
28.7.31	atho suśarmāṇam evottaram adharasmai karoti
28.7.32	supratiṣṭhānam adharam uttarasmai
28.7.33	bṛhadukṣe nama iti
28.7.34	bṛhaddhi devānāṃ namaḥ pitṝṇām
28.7.35	ukthabhāgā vai pitaro 'stomabhājaḥ
28.7.36	yatraivaibhya ukthaṃ śaṃsati tad ebhyo grahaṃ gṛhṇāti
28.8.1	﻿prajananaṃ vai pātnīvataḥ
28.8.2	yad vai kiṃ ca yajñe pātnīvataṃ kriyate prajananam eva tat
28.8.3	upāṃśupātreṇa gṛhṇāti
28.8.4	prāṇo vā upāṃśuḥ
28.8.5	prāṇāt prajāḥ prajāyante prajananāya
28.8.6	upāṃśunā prayanti
28.8.7	upāṃśupātreṇodyanti
28.8.8	prāṇo vā upāṃśuḥ
28.8.9	prāṇenaiva prayanti
28.8.10	prāṇenodyanti
28.8.11	bṛhaspatisutasya ta iti
28.8.12	brahma vai bṛhaspatiḥ
28.8.13	brahmaṇaḥ prajāḥ prajāyante
28.8.14	brahmaṇaivaināḥ prajanayati
28.8.15	inda iti
28.8.16	reta eva dadhāti
28.8.17	indriyāvata iti
28.8.18	indriyaṃ vai prajās somapīthaḥ
28.8.19	agnā3i patnīvā3n iti
28.8.20	mithunam eva karoti
28.8.21	sajūs tvaṣṭrā somaṃ pibeti
28.8.22	tvaṣṭā vai rūpāṇāṃ vikartā
28.8.23	so 'smai rūpāṇi vikaroti
28.8.24	eṣa vai grahaḥ patnībhyo nātiṣṭhata
28.8.25	taṃ devā ājyaṃ vajraṃ kṛtvāghnan
28.8.26	yat pātnīvataṃ śrīṇāti stṛtyai
28.8.27	saṃpātena śrīṇāti saṃtatyai
28.8.28	upariṣṭāc chrīṇāti
28.8.29	tasmāt stry akhalatir bhāvukā
28.8.30	śṛtaṃ vā etaṃ somaṃ juhoty aśṛtān itarān
28.8.31	tasmāt strī nirvīryānirvīryaḥ pumān
28.8.32	naitasya hotā yajati
28.8.33	paśceva hi sa
28.8.34	paścāt prāṇān pariharet
28.8.35	agnid yajati
28.8.36	puro hi sa
28.8.37	puraḥ prāṇān nānuyajati
28.8.38	yad anuyajed agninā prāṇān antariyāt pramīyeta
28.8.39	stṛtaṃ vā etaṃ somaṃ bhakṣayati
28.8.40	tasmād agnīt paṇḍako bhāvukaḥ
28.8.41	prajananaṃ vai pātnīvataḥ
28.8.42	tasmād bahupaśur bhāvukaḥ
28.8.43	saha pātreṇa neṣṭāram abhisarpati
28.8.44	patnīr eva somapīthaṃ gamayati
28.8.45	nopastha āsīta
28.8.46	yad upastha āsīta paṇḍakas syāt
28.8.47	antarā neṣṭāraṃ ca dhiṣṇyaṃ ca vyavasarpati
28.8.48	strīṇāṃ vai neṣṭā
28.8.49	pumān dhiṣṇyaḥ
28.8.50	mithuna eva reto dadhāti
28.9.1	﻿indro vai vṛtram ahan
28.9.2	tasya mūrdhānam udarujat
28.9.3	sa droṇakalaśo 'bhavat
28.9.4	tato yas somas samasravat sa hāriyojano 'bhavat
28.9.5	indro vai vṛtraṃ hatvā tasya klomno hṛdayāt somaṃ samasiñcat
28.9.6	sa hāriyojano 'bhavat
28.9.7	so 'manyata yad imam aśṛtam advitīyaṃ hoṣyāmi tad anv asurā ābhaviṣyanti
28.9.8	yan na hoṣyāmi tad anv ābhaviṣyantīti
28.9.9	sa saṃsthitas soma āsīt
28.9.10	prahṛtāḥ paridhayaḥ
28.9.11	athopodatiṣṭhaddhotum
28.9.12	tam agnir abravīn na mayy etam aśṛtam advitīyaṃ hoṣyasīti
28.9.13	tasmin dhānā āvapat
28.9.14	taṃ śṛtaṃ dvitīyavantam ajuhot
28.9.15	yad dhānā āvapati śṛtatvāyaiva dvitīyatvāya
28.9.16	ye vai te vṛtre paśava āsaṃs ta evaite
28.9.17	paśūn evaitat kāmadugho 'varunddhe
28.9.18	kāmaṃkāmaṃ hy eteṣāṃ kurute
28.9.19	ṛksāme vā indrasya harī
28.9.20	tayor etad bhāgadheyam yaddhāriyojanaḥ
28.9.21	ādhānāni paridhayaḥ
28.9.22	yat prahṛteṣu paridhiṣu hāriyojanaṃ juhoti nirādhānābhyām evābhyāṃ ghāsam apidadhāti
28.9.23	prajāpatir vā āgrāyaṇaḥ
28.9.24	āgrāyaṇād eṣa somo 'tiricyate
28.9.25	yad vai yajñasyātiricyate prajāpatiṃ tad abhyatiricyate
28.9.26	yad etam atiriktaṃ somaṃ juhoti tasmād ayam atiriktaḥ prajāpatiḥ
28.9.27	prajā evābhipavate
28.9.28	droṇakalaśenonnetā hāriyojanaṃ juhoti
28.9.29	atiriktaṃ vā etat pātrāṇāṃ yad droṇakalaśaḥ
28.9.30	atirikta eṣa ṛtvijāṃ yad unnetā
28.9.31	atirikta eṣa somānāṃ yad dhāriyojanaḥ
28.9.32	atiriktenaivātiriktam āpnoti
28.9.33	unnetary upahavam icchante
28.9.34	ya eva tatra somapīthas tasyāvaruddhyai
28.9.35	ye vai te vṛtre paśava āsaṃs ta evaite
28.9.36	yat saṃbhindyāt saṃśātrukā enam alpāḥ paśavo bhuñjanta upatiṣṭheran
28.9.37	hinasti hi
28.9.38	yan na saṃbhindyād asaṃśārukā enaṃ bahavaḥ paśavo 'bhuñjanta upatiṣṭheran
28.9.39	na hi hinasti
28.9.40	sam iva gṛhṇīyāt
28.9.41	ubhayam eva karoti
28.9.42	asaṃśārukā enaṃ bahavaḥ paśavo bhuñjanta upatiṣṭhante
28.9.43	nir iva dhayet
28.9.44	ya eva tatra somapīthas tasyāvaruddhyai
28.9.45	uttaravedyāṃ nivapati
28.9.46	paśavo vā uttaravediḥ
28.9.47	paśavo hāriyojanīḥ
28.9.48	paśuṣv eva paśūn dadhāti
28.10.1	﻿pātrāṇi prayujyante 'nayor lokayor vidhṛtyai
28.10.2	prānyāni yujyante nānyāni
28.10.3	yāni prayujyanta imaṃ tair lokaṃ dādhāra yāni na prayujyante 'muṃ taiḥ
28.10.4	parāṅ hy asau lokaḥ
28.10.5	anirukta upāṃśupātraṃ prayujyate
28.10.6	ajā eva tat paśūnām anuprajāyante
28.10.7	trir vigṛhṇāti
28.10.8	tasmāt sā trīñ janayati
28.10.9	atho dvau
28.10.10	yad upāṃśupātraṃ prayujyate 'jā eva tena paśūnāṃ dādhāra
28.10.11	antaryāmapātraṃ prayujyate
28.10.12	avaya eva tat paśūnām anuprajāyante
28.10.13	yad antaryāmapātraṃ prayujyate 'vīr eva tena paśūnāṃ dādhāra
28.10.14	ṛtupātre prayujyete
28.10.15	aśvā eva tat paśūnām anuprajāyante
28.10.16	tasmāt tayor aśvasyeva śapho 'dhastāt
28.10.17	yad ṛtupātre prayujyete aśvān eva tena paśūnāṃ dādhāra
28.10.18	ukthyapātraṃ prayujyate
28.10.19	āraṇyā eva tat paśavo 'nuprajāyante
28.10.20	tasmāt tān dhṛtān grāmam āgatān ghnanti
28.10.21	yad ukthyapātraṃ prayujyata āraṇyān eva tena paśūn dādhāra
28.10.22	śukrapātraṃ prayujyate
28.10.23	atrīr eva tat prajā anuprajāyante
28.10.24	manthipātraṃ prayujyate
28.10.25	ādyā eva tat prajā anuprajāyante
28.10.26	yad ete prayujyete ubhayīr evaitad atrīś cādyāś ca prajā dādhāra
28.10.27	ṛtupātre śukrapātrāt pūrve prayujyete
28.10.28	asau vā ādityaś śukraḥ
28.10.29	raśmaya ṛtavaḥ
28.10.30	tasmād ete pūrve prayujyete
28.10.31	pūrve hy ete
28.10.32	etasmād avaram ādityapātraṃ prayujyate
28.10.33	gāva eva tat paśūnām anuprajāyante
28.10.34	yad ādityapātraṃ prayujyate gā eva tena paśūnāṃ dādhāra
28.10.35	āgrāyaṇapātraṃ prayujyate
28.10.36	sarvā eva tat prajā anuprajāyante
28.10.37	yad āgrāyaṇapātraṃ prayujyate sarvā eva tena prajā dādhāra
28.10.38	droṇakalaśaḥ prayujyate
28.10.39	prajāpatir vai droṇakalaśaḥ
28.10.40	yad droṇakalaśaḥ prayujyate tasmād idaṃ prajāpatiḥ prajā veda
28.10.41	tasmād ayaṃ kṣayo 'sti
28.10.42	etāvanto vai prātar grahā gṛhyante
28.10.43	te stotravanta ukthavanto nidānavanta āyatanavantaḥ kartavyāḥ
28.10.44	navaitān gṛhītvā navabhir bahiṣpavamāṇaṃ stuvanti
28.10.45	tena te stotravantaḥ
28.10.46	yat punar etyāśvinaṃ gṛhṇāti
28.10.47	stomenaiva sa stotravān
28.10.48	yad upāṃśvantaryāmau hutau hotānumantrayate tena tā ukthavantau
28.10.49	yad aindravāyavaṃ tenaindravāyava ukthavān
28.10.50	yan maitrāvaruṇaṃ tena maitrāvaruṇa ukthavān
28.10.51	yad āśvinaṃtenāśvina ukthavān
28.10.52	yan niṣkevalyaṃ tena śukramanthinā ukthavantau
28.10.53	yad vaiśvadevaṃ tenāgrāyaṇa ukthavān
28.10.54	yad āgnimārutaṃ tena dhruva ukthavān
28.10.55	yad ukthāny ukthaśaṃsinaś śaṃsanti tenokthya ukthavān
28.10.56	etāvanto vai prātar grahā gṛhyante
28.10.57	tān etat stotravata ukthavato nidānavata āyatanavataḥ karoti
28.10.58	nidānavān āyatanavān bhavati ya evaṃ veda
29.1.1	﻿devāś ca vā asurāś ca saṃyattā āsan
29.1.2	te devās saṃghātaṃsaṃghātaṃ parājayanta
29.1.3	te 'vidur anāyatanā hi vai smas tasmāt parājayāmahā iti
29.1.4	ta etāḥ puro 'kurvata
29.1.5	tā eṣām anāyatanā nādhriyanta
29.1.6	ta etān puroḍāśaṃ apaśyan
29.1.7	tān anusavanaṃ niravapan
29.1.8	taiḥ puro 'dṛṃhan
29.1.9	savanāni vāva te puro 'kurvata
29.1.10	yat puro 'dṛṃhaṃs tat puroḍāśānāṃ puroḍāśatvam
29.1.11	yad anusavanaṃ puroḍāśān nirvapati savanānāṃ dhṛtyai vijityai
29.1.12	tasmād anusavanaṃ puroḍāśasya prāśnīyāt somapīthasya dhṛtyai
29.1.13	yato ghṛtānaktaṃ syāt tataḥ prāśnīyāt
29.1.14	ājyena vai vajreṇa devā vṛtram aghnan
29.1.15	somo vṛtraḥ
29.1.16	somapīthasyāghātāya
29.1.17	tad āhur na vā anyenājyād ahīne samaṣṭum arhatīti
29.1.18	sarvam etaddhavirbhūtaṃ yat kiṃ cotpunanti
29.1.19	yad evānutpūtaṃ syāt tasya nāśnīyāt
29.1.20	dīrghajihvī vai devānāṃ yajñam avāleṭ
29.1.21	prātassavanaṃ tad vyamāt
29.1.22	yat sā payasyābhavat tasmād āmikṣā vimaditeva
29.1.23	yat payasyā prātassavane bhavati prātassavanasya samṛddhyai
29.1.24	maitrāvaruṇī prātassavane bhavati
29.1.25	nottare savane aśnute
29.1.26	prāṇāpānau vai mitrāvaruṇau
29.1.27	prāṇāpānā eva mukhataḥ pariharate
29.1.28	tasmān mukhataḥ prāṇāpānau
29.1.29	na vai stotreṇa na śastreṇa paṅktir yajñe 'vakalpate
29.1.30	pañcaitāni havīṃṣi
29.1.31	paṅktim evaitad yajñe 'vakalpayati
29.1.32	haviṣpaṅktir vai yajño nārāśaṃsapaṅktiḥ pāṅktaḥ
29.1.33	pañcaitāni havīṃṣi
29.1.34	tena haviṣpaṅktiḥ
29.1.35	dvinārāśaṃsā prātassavane
29.1.36	dvinārāśaṃsā mādhyandine
29.1.37	ekanārāśaṃsā tṛtīyasavane
29.1.38	tena nārāśaṃsapaṅktiḥ
29.1.39	agnīṣomīyaḥ paśus trīṇi savanāni vaśānūbandhyā
29.1.40	tena pāṅktaḥ
29.1.41	ya evam etāni yajñasya rūpāṇy anuvedardhnoti
29.1.42	devāś ca vā asurāś ca saṃyattā āsan
29.1.43	te devebhyo mahimāno 'pākrāman
29.1.44	te 'surān agacchan
29.1.45	te 'surā devānāṃ bahūni śatāny aghnan
29.1.46	tānīmāni cchandāṃsi yāny ayajñavāhāni
29.1.47	te devā abibhayur itthaṃ vāva nas sarvān asurā avapatsyantīti
29.1.48	tāny upāmantrayanta
29.1.49	te 'bruvan vāryaṃ vṛṇāmahā iti
29.1.50	te parivāpapuroḍāśam avṛṇata
29.1.51	tad bhāgadheyam abhyāyan
29.1.52	ṛksāme vāvaibhyas tad apākrāmatām
29.1.53	paśavo vāk
29.1.54	indriyaṃ prāṇāpānau
29.1.55	sa indro 'manyateme vāvedam abhūvann iti
29.1.56	teṣāṃ sāyujyam agacchat
29.1.57	harivāṃ indro dhānā attv iti
29.1.58	ṛksāme vā indrasya harī
29.1.59	ṛksāmayor eva tat sāyujyam agacchat
29.1.60	pūṣaṇvān karambham iti
29.1.61	paśavo vai pūṣā
29.1.62	paśūnām eva tat sāyujyam agacchat
29.1.63	sarasvatīvān bhāratīvān parivāpa iti
29.1.64	vāg vai sarasvatī
29.1.65	vāca eva tat sāyujyam agacchat
29.1.66	indrasyāpūpa iti
29.1.67	indriyaṃ vā indraḥ
29.1.68	indriyasyaiva tat sāyujyam agacchat
29.1.69	mitrāvaruṇayoḥ payasyeti
29.1.70	prāṇāpānau vai mitrāvaruṇau
29.1.71	prāṇāpānayor eva tat sāyujyam agacchat
29.1.72	eteṣām eva mahimnāṃ sāyujyaṃ gacchati
29.1.73	sarvam āyur eti paśumān bhavati na yajñiyām ārtim ārchati ya evaṃ veda
29.2.1	﻿nīḍaṃ vā etad yajñasya kriyate yad yajuṣā kriyate
29.2.2	uccair hy ṛcā ca sāmnā ca kriyate
29.2.3	yad ṛcaḥ puroruco bhavanti draḍhimna eva pratyuttabdhyā aśithilatvāya
29.2.4	praivarcāha pra yajuṣā yacchati gamayati graheṇa
29.2.5	ṛcā vai stotrāya gṛhyate yajuṣā śastrāya
29.2.6	tasmād ete saṃhite
29.2.7	saṃhite hi stotraṃ ca śastraṃ ca
29.2.8	parāṅ vā etarhi yajñaḥ parācīr devatās tṛtīyasavane yajamānāt
29.2.9	āgneyyā purastāt saumyaṃ pariyajati vaiṣṇavyopariṣṭāt
29.2.10	agnir vai sarvā devatāḥ
29.2.11	viṣṇur yajñaḥ
29.2.12	devatāś caiva yajñaṃ cālabhate
29.2.13	ghnanti vā etat somaṃ yad abhiṣuṇvanti
29.2.14	tasyaiṣānustaraṇī yat saumyaḥ
29.2.15	dakṣiṇārdhe 'gner juhoti
29.2.16	dakṣiṇā hi pitṝṇām
29.2.17	sakṛd avadyati
29.2.18	sakṛdavattaṃ hi pitṝṇām
29.2.19	yan mekṣaṇena dvitīyam avadyati tenaiva sakṛdavattaṃ bhavati
29.2.20	udgātṛbhyo haranti
29.2.21	somadevatyaṃ vai sāma sāmnas savīryatvāya satanūtvāya
29.2.22	prāśyā3 na prāśyā3 iti mīmāṃsante
29.2.23	yat prāśnīyāt prākārukas syāt
29.2.24	yan na prāśnīyād ahavis syāt
29.2.25	avajighret
29.2.26	ubhayam eva karoti
29.2.27	yo 'lam annādyāya sann annaṃ nādyāt sa prāśnīyāt
29.2.28	paraṃ vā etad annaṃ yat pitaraḥ
29.2.29	pareṇaivānnenāvaram annādyam avarunddhe
29.2.30	bheṣajaṃ vā etad devā yajñāyākurvan
29.2.31	yat saumyas tad eṣa bhiṣajyaḥ
29.2.32	tasmād āmayāvinā prāśyaḥ
29.2.33	pitaro mandantām
29.2.34	somapratīkā mandantām
29.2.35	vyaśema devahitaṃ yad āyuḥ
29.2.36	indrapīto vicakṣaṇaḥ
29.2.37	vyaśema devahitaṃ yad āyuḥ
29.2.38	hṛdispṛk kratuspṛg varcodhā asi varco me dhehi
29.2.39	yan me mano yamaṃ gataṃ yad vā me aparāgatam
29.2.40	rājñā somena tad vayam asmāsu dhārayāmasīti
29.2.41	saumyam avekṣeta
29.2.42	yad vā iha prākaroti yasyātmano mīyate pitṝṃs tad gacchati
29.2.43	yat saumyam avekṣate tad evātman yacchate
29.2.44	parīva paśyet
29.2.45	yat paripaśyaty ātmānam eva paripaśyati
29.2.46	sa ha tvā amuṣmiṃl loke sarvatanūr ya evaṃ vidvān saumyam avekṣate
29.2.47	vīryaṃ vā upasadaḥ
29.2.48	nirvīryaṃ tṛtīyasavanam
29.2.49	tā bahiryajñaṃ kriyante
29.2.50	yat saumyena tṛtīyasavane caranti tṛtīyasavana eva vīryaṃ dadhati
29.2.51	etā hi devatā upasatsv ijyante
29.2.52	āgneyyā purastāt saumyaṃ pariyajati
29.2.53	hato ned yajñam abhiprapadyātā iti
29.2.54	vaiṣṇavyopariṣṭād agniṣṭome
29.2.55	net saumyam abhiprapadyātā ity ubhayata eva paristṛṇāty anabhiprapādāya
29.2.56	āgneyyā ghṛtasya yajati saumyā saumyasya vaiṣṇavyopariṣṭād ghṛtasya
29.2.57	yathāpūrvam eva devatāḥ kalpayati
29.3.1	﻿prāṇā vai saṃsthitayajūṃṣi
29.3.2	navaitāni yajūṃṣi
29.3.3	navabhir bahiṣpavamānaṃ stuvanti
29.3.4	nava prāṇāḥ
29.3.5	prāṇair eva prayanti
29.3.6	prāṇair udyanti
29.3.7	saṃtataṃ juhoti prāṇānāṃ saṃtatyā avicchedāya
29.3.8	yaṃ kāmayeta pramīyeteti nava kṛtvo gṛhītvāyujuṣkeṇaikaikaṃ juhuyāt
29.3.9	prāṇā vai saṃsthitayajūṃṣi
29.3.10	prāṇebhya evainam antareti
29.3.11	tājak pradhanvati
29.3.12	viṣvarūpo vai tvāṣṭro yajñasya vyṛddhaṃ ca samṛddhaṃ cāpaśyat
29.3.13	ṣaḍ etāny ṛgmyāṇi
29.3.14	yad evāsya vyṛddhaṃ tat tais samardhayati
29.3.15	trīṇi yajūṃṣi
29.3.16	samṛddham eva tat
29.3.17	ṣaḍ ṛgmyāṇi
29.3.18	ṣaḍ vā ṛtavaḥ
29.3.19	ṛtuṣv eva pratitiṣṭhati
29.3.20	trīṇi yajūṃṣi
29.3.21	traya ime lokāḥ
29.3.22	eṣv eva lokeṣv ṛdhnoti
29.3.23	yad vai yajñasyātiricyate varuṇas tad gṛhṇāti
29.3.24	yajñasyaitad atiricyate yad ṛjīṣam
29.3.25	yad audumbarī yad adhiṣavaṇe tenāpo 'vabhṛtham avayanti
29.3.26	āpo vai varuṇaḥ
29.3.27	nirvaruṇatvāya
29.3.28	na vahantīṣv abhyaveyuḥ
29.3.29	paśavo vā ṛjīṣam
29.3.30	paśūn asya nirmṛjyuḥ
29.3.31	apaśus syāt
29.3.32	nodañco 'bhyaveyuḥ
29.3.33	yad udañco 'bhyaveyur abhīpataḥ prajā varuṇo gṛhṇīyāt
29.3.34	na dakṣiṇā
29.3.35	yad dakṣiṇā pitṛbhyaḥ prajā nidhūveyuḥ
29.3.36	udañcaḥ prāñco 'bhyavayanti
29.3.37	paścāddhi prāṅ yajño varuṇapāśān mucyamāna eti
29.3.38	sthāvarāsv avayanti
29.3.39	sthāvarā vai pratyakṣaṃ varuṇaḥ
29.3.40	varuṇa eva varuṇam avayajate
29.3.41	uruṃ hi rājā varuṇaś cakāra
29.3.42	śataṃ te rājan bhiṣajas sahasram iti yathāyajuḥ
29.3.43	agner anīkam apa āviveśety āghāram āghārayati samiddhyā evoddīptyai
29.3.44	yatra tṛṇaṃ vā dāru vā paśyet tat pratyāghārayet
29.3.45	agnimaty eva juhoti samṛddhyai
29.3.46	apabarhiṣaḥ prayājān yajati
29.3.47	prajā vai barhiḥ
29.3.48	prajā eva mṛtyor utsṛjati
29.3.49	ājyabhāgau yajati
29.3.50	prāṇāpānau vā ājyabhāgau
29.3.51	prāṇāpānā eva prajānāṃ varuṇapāśān muñcati
29.3.52	athaiṣa vāruṇaḥ
29.3.53	nirvaruṇatvāya
29.3.54	ekakapālo bhavati
29.3.55	na vai puruṣaṃ kapālair āptum arhati
29.3.56	ekadhaivainam āpnoti
29.3.57	agnīvaruṇābhyāṃ samavadyati
29.3.58	ubhayata evainaṃ varuṇapāśān muñcaty agneś ca varuṇāc ca
29.3.59	sarvo vā eṣa yajñaḥ
29.3.60	tasya bahu kriyate
29.3.61	bahu na kriyate
29.3.62	yat saṃsthāpayed yajñaṃ varuṇena grāhayet
29.3.63	yan na saṃsthāpayati yajñam eva varuṇapāśād utsṛjati
29.3.64	samudre te hṛdayam apsv antar iti
29.3.65	samudrayonir vai yajñaḥ
29.3.66	svam evainaṃ yoniṃ gamayati
29.3.67	yajñasya tvā yajñapata ity āhutim eva karoti
29.3.68	avabhṛtha nicuṅkuṇety ubhayasmād evainam etad devakṛtāc ca manuṣyakṛtāc cainaso muñcati
29.3.69	devīr āpa eṣa vo garbha iti
29.3.70	apāṃ vā eṣa garbhaḥ
29.3.71	svam evainaṃ yoniṃ gamayati
29.3.72	abhiṣṭhito varuṇasya pāśo 'vahato varuṇasya pāśa iti varuṇapāśam evāvahanti
29.3.73	apsu dhautasya te deva someti bindum ācāmati
29.3.74	ya eva tatra somapīthas tasyāvaruddhyai
29.3.75	yad ācāmed varuṇa enaṃ grāhukas syān nīva gṛhṇīta
29.3.76	ubhayam eva karoti
29.3.77	pratyasto varuṇasya pāśo namo varuṇasya pāśāyeti varuṇapāśam eva pratyasyati
29.3.78	udeta prajām āyur varco dadhānā ity āśiṣam evāśāste
29.3.79	edho 'si / edhiṣīmahīti varuṇam eva niravadāyaidhatum upayanti
29.3.80	samid asi / samedhiṣīmahīty āśiṣam evāśāste
29.3.81	tejo 'si / tejo mayi dhehīti teja evātman dhatte
29.3.82	apo adyānvacāriṣam / rasena samaganmahīti yathāyajuḥ
29.4.1	﻿yajñasya vai śiro 'cchidyata
29.4.2	tato yo raso 'sravat sā vaśābhavat
29.4.3	yad vaśānūbandhyā bhavati yajñasya sarasatvāya
29.4.4	mitro vai yajñasya sviṣṭaṃ gṛhṇāti varuṇo duriṣṭam
29.4.5	yan maitrāvaruṇī vaśānūbandhyā bhavati
29.4.6	ubhayata eva yajñaṃ pramucya yajamānāya saṃprayacchati mitrāc ca varuṇāc ca
29.4.7	yathā laṅgalenorvarāṃ prabhinatty evam ṛksāmābhyāṃ yajñaḥ prabhidyate
29.4.8	yathā matyam anvavāsyaty evaṃ tat
29.4.9	yad vaśānūbandhyā
29.4.10	yajñasya śāntyā anubadhyate
29.4.11	yat prathamam asravat tad bṛhaspatir upāgṛhṇād yad dvitīyaṃ tan mitrāvaruṇau yat tṛtīyaṃ tad viśve devāḥ
29.4.12	yadi tisro 'nūbandhyās syur maitrāvaruṇīṃ prathamāṃ kuryād atha vaiśvadevīm atha bārhaspatyāṃ yajñasya sarvatvāya sarasatvāya
29.4.13	atrātra hi yajñasya rasaḥ
29.4.14	yātayāmā vā etasya devatāś ca brahma ca yas somena yajate
29.4.15	yad ete vaiśvadevī ca bārhaspatyā ca bhavato devatānāṃ caiva brahmaṇaś cāyātayāmatvāya
29.4.16	vaiśvadevī madhye bhavati
29.4.17	vaiśvadevīr imāḥ prajāḥ
29.4.18	prajāsv eva reto dadhāti
29.4.19	upāṃśu yajati
29.4.20	aniruktaṃ hi retaḥ
29.4.21	bārhaspatyottamā bhavati
29.4.22	brahma vai bṛhaspatiḥ
29.4.23	antam evāgatya brahmavarcase pratitiṣṭhati
29.4.24	yathā vā anaḍvān yathāśvo vimukto 'pakrāmaty evaṃ somenejānād devatāś ca yajñaś cāpakrāmanti
29.4.25	āgneyaṃ pañcakapālam udavasānīyaṃ nirvapati
29.4.26	agnir vai sarvā devatāḥ
29.4.27	pāṅkto yajñaḥ
29.4.28	devatāś caiva yajñaṃ cālabhate
29.4.29	gāyatro vā agnir gāyatracchandāḥ
29.4.30	taṃ chandasā vyardhayati yat pañcakapālaṃ karoti
29.4.31	aṣṭakapālaḥ kāryaḥ
29.4.32	aṣṭākṣarā gāyatrī
29.4.33	gāyatro 'gnir gāyatracchandāḥ
29.4.34	svenaivainaṃ chandasā samardhayati
29.4.35	pāṅkte yājyānuvākye bhavataḥ
29.4.36	pāṅkto yajñaḥ
29.4.37	tena yajñān naiti
29.5.1	﻿upayāmagṛhīto 'si / prajāpataye tvā jyotiṣmate jyotiṣmantaṃ gṛhṇāmi / dakṣāya dakṣavṛdham / agnijihvebhyas tvartāyubhyo vātāpibhyaḥ parjanyātmabhya indrajyeṣṭhebhyo varuṇarājabhyaḥ / pṛthivyai tvā / antarikṣāya tvā / dive tvā / sate tvā / asate tvā / bhūtāya tvā / bhavyāya tvā / yataḥ prajā akhidrā ajāyanta tasmai tvā prajāpataye vibhudāvne juhomi svāhā
29.5.2	abhi somo 'paḥ kāmayate 'bhi somam āpaḥ
29.5.3	yathā gāvas saṃjānānās saṃgatyānyānyāṃ ghnanty evaṃ vā etau saṃjānānau saṃgatyānyo'nyasyendriyaṃ vīryaṃ nirhataḥ
29.5.4	ubhayam etat prājāpatyaṃ yat somaś cāpaś ca
29.5.5	apām eṣa raso yad dadhi
29.5.6	yad vai putrau yudhyete pitā tābhyāṃ kalpayati sva evainau loke svena bhāgadheyena pitā śamayati
29.5.7	sa ha tvai yajñena samṛddhena yajate yasyaiṣa gṛhyate
29.5.8	dadhnā sarvāṇi savanāni paśūmanti vīryāvanti kartavyāni
29.5.9	yat payasyayā prātassavane caranti tena tat paśumad vīryāvat
29.5.10	yad dadhigharmeṇa madhyandine tena tat paśumad vīryāvat
29.5.11	yad āśirā tṛtīyasavane tena tat paśumad vīryāvat
29.5.12	sarvāṇy asya savanāni paśumanti vīryāvanti bhavanti ya evaṃ veda
29.6.1	﻿devā vā asurān yajñam abhijitya te prabāhug grahān gṛhṇānā āyan
29.6.2	sa prajāpatir amanyata yaḥ prathamo grahīṣyate sa evedaṃ bhaviṣyatīti
29.6.3	sa etam aṃśum apaśyat
29.6.4	taṃ parāṅ prāṇann agṛhṇīta
29.6.5	sa parāṅ śriyo 'ntam agacchat
29.6.6	bubhūṣann etaṃ gṛhṇīta
29.6.7	parāṅ eva prāṇyān nāpānyāt
29.6.8	parāṅ eva śriyo 'ntaṃ gacchati
29.6.9	yad apānity ārtim ārchati pra vā mīyate sarvajyāniṃ vā jīyate
29.6.10	yadi kāmayeta sadṛṅ yajamānas syād iti na prāṇyān nāpānyāt
29.6.11	sadṛṅṅ eva bhavati
29.6.12	catussrakti pātraṃ bhavati
29.6.13	catasro diśaḥ
29.6.14	sarvāsv eva dikṣv ṛdhnoti
29.6.15	hiraṇyena saṃsparśayati
29.6.16	amṛtaṃ vai hiraṇyam
29.6.17	amṛtenaivainaṃ saṃdadhāti
29.6.18	sakṛd abhiṣutasya gṛhṇāti
29.6.19	na vai prajāpatiṃ savanair āptum arhati
29.6.20	ekadhaivainam āpnoti
29.6.21	narcam anvāha
29.6.22	na yajur vadati
29.6.23	na vai prajāpatiṃ vācāptum arhati
29.6.24	manasaivainam āpnoti
29.6.25	yo 'ṃśor āyatanaṃ vedāyatanavān bhavati
29.6.26	vāmadevyam evāṃśuṃ gṛhṇan vāmadevyaṃ manasā dhyāyet
29.6.27	etad vā aṃṣor āyatanam
29.6.28	āyatanavān bhavati ya evaṃ veda
29.6.29	hiraṇyam abhivyaniti
29.6.30	āyur vai hiraṇyam
29.6.31	āyuṣaivātmānam abhidhinoti
29.6.32	adbhiḥ pratyukṣati
29.6.33	amṛtaṃ vā āpaḥ
29.6.34	amṛtenaivainaṃ saṃrambhayati
29.7.1	﻿athaite 'tigrāhyāḥ
29.7.2	yad eva param ojo vīryam anavaruddhaṃ tasyāvaruddhyai
29.7.3	yad āgneyaḥ
29.7.4	tejo vā agniḥ
29.7.5	teja eva tena purastād dhatte
29.7.6	yad aindraḥ
29.7.7	indriyaṃ vā indraḥ
29.7.8	indriyam eva tena madhyato dhatte
29.7.9	yat sauryaḥ
29.7.10	brahmavarcasam asā ādityaḥ
29.7.11	upariṣṭād eva tena brahmavarcasaṃ dhatte
29.7.12	tejo vā agniḥ
29.7.13	indriyam indraḥ
29.7.14	brahmavarcasam asā ādityaḥ
29.7.15	tejasā caiva brahmavarcasena cendriyam ubhayata ātman parigṛhṇāti
29.7.16	upastambhanaṃ vā etad yajñasya yad atigrāhyāḥ
29.7.17	cakriyau pṛṣṭhāni
29.7.18	yad ete na gṛhyerann upariṣṭād garīyāṃsi pṛṣṭhāni prāñcaṃ yajñaṃ saṃmṛṇyuḥ
29.7.19	yad ete gṛhyante
29.7.20	purastād eva yajñam upastabhya cakriyā upāsyati sayatvāya
29.7.21	prātassavane gṛhṇīyāt
29.7.22	etad vai savanānāṃ vīryāvattamam
29.7.23	vīryād evainān adhigṛhṇāti
29.7.24	devā vai sarva eva sadṛśā āsan
29.7.25	na vyāvṛtam agacchan
29.7.26	tata eta etān grahān apaśyann agnir āgneyam indra aindraṃ sūryas sauryam
29.7.27	tato vai te vyāvṛtam agacchañ chraiṣṭhyaṃ devānām
29.7.28	yasyaite gṛhyante vyāvṛtam eva gacchati śraiṣṭhyaṃ samānānām
29.7.29	prajāpatir vai devebhyo bhāgadheyāni vyādiśat
29.7.30	yajñam eva so 'manyatātmānam antaragām iti
29.7.31	tasya yāḥ priyās tisras tanva āsaṃs tā apanyadhatta
29.7.32	etān vāva sa tad grahān apanyadhatta
29.7.33	yena yajñenertset tasminn etān grahān gṛhṇīyāt
29.7.34	sarvam evainaṃ savīryaṃ sayoniṃ satanūm ṛddhyai saṃbharati
29.7.35	vṛtre vā ete purāsan
29.7.36	sa indro vṛtraṃ hatvā sa etam āgneyam avindata
29.7.37	tam agnaye prāyacchad etaṃ me dhārayeti
29.7.38	sa sauryam avindata
29.7.39	taṃ sūryāya prāyacchad etaṃ me dhārayeti
29.7.40	sa aindaṃ vittvetarau punar ayācata
29.7.41	tā asmai na punar adattām
29.7.42	ta imāṃl lokān vyupāyann agnir imam indro 'ntarikṣaṃ sūryo 'mum
29.7.43	etair vai te grahair eṣu lokeṣv ārdhnuvan
29.7.44	etair eṣāṃ lokānām ādhipatyaṃ paryāyan
29.7.45	sarveṣv evaiṣu lokeṣv ṛdhnoty eṣāṃ lokānām ādhipatyaṃ paryeti yasyaite gṛhyante
29.7.46	yad vai virājas tejas tad āgneyaḥ
29.7.47	yac chakvaryās tad aindraḥ
29.7.48	yad revatyās tat sauryaḥ
29.7.49	yatraitāni sāmāni syus tad etān gṛhṇīyāt sāmnāṃ satejastvāya
29.7.50	athaite homāś ca bhakṣaṇāni ca
29.7.51	etair vai bambhāviśvavayasā imāṃl lokān arvācaś ca parācaś ca prājānītām
29.7.52	yasyaite gṛhyante sam asmā ime lokā arvāñcaḥ parāñcaś ca bhānti
29.7.53	eteṣāṃ vai vīryeṇāgnir ita ūrdhvo bhāti
29.7.54	arvāṅ sūryas tapati
29.7.55	tiryaṅ vāyuḥ pavate
29.7.56	suprajñāno vā ita ittham asau lokaḥ
29.7.57	amuto ha tvā arvāṅ duṣprajñānam
29.7.58	sa ha tvā imaṃ lokam amuto 'rvāṅ prajānāti yasyaite gṛhyante
29.8.1	﻿āgneyas saumyo bārhaspatyas te samānam ardham ālabhyante
29.8.2	yad āgneyaḥ
29.8.3	tejo vā agniḥ
29.8.4	teja eva tena purastād dhatte
29.8.5	yat saumyaḥ
29.8.6	indriyaṃ vai somaḥ
29.8.7	indriyam eva tena madhyato dhatte
29.8.8	yad bārhaspatyaḥ
29.8.9	brahma vai bṛhaspatiḥ
29.8.10	upariṣṭād eva tena brahmavarcasaṃ dhatte
29.8.11	tejo vā agniḥ
29.8.12	indriyaṃ somaḥ
29.8.13	brahma bṛhaspatiḥ
29.8.14	tejasā caiva brahmavarcasena cendriyam ubhayata ātman parigṛhṇāti
29.8.15	dakṣiṇato vai devānāṃ yajñaṃ rakṣāṃsy ajighāṃsan
29.8.16	yā devatā ojīyasīs tābhyo dakṣiṇata ālabhyante rakṣasām apahatyai
29.8.17	kiṃ tad ekādaśinyāṃ kriyata ity āhur brahmavādinaḥ
29.8.18	yasmād viṭ kṣatrasyopāśāram avasyatīti
29.8.19	yā devatā ojīyasīs tābhyo dakṣiṇata ālabhyante yā abalīyasīs tābhya uttarām
29.8.20	tasmād viṭ kṣatrasyopāśāram avasyati
29.8.21	dakṣiṇata udvanāṃ kuryāt
29.8.22	devayajanasya rūpam
29.8.23	rakṣasām apahatyai
29.8.24	tasmād dakṣiṇatas tīrthānāṃ gādham
29.8.25	ye 'gniṣṭhās trayas tān samān kuryāt
29.8.26	agniṃ vai paśavo 'nūpatiṣṭhante paśūnām upasthityai
29.8.27	ātmā vā agniṣṭhaḥ
29.8.28	bhrātṛvyā asyetarau
29.8.29	tau kradhīyāṃsau kuryāt
29.8.30	adharam eva bhrātṛvyaṃ kurute
29.8.31	yau parau tā agniṣṭhena samau
29.8.32	tau hi tasya svau
29.8.33	ā parārdhād evaṃ minuyāt pāpavasīyasasya vyāvṛttyai
29.8.34	atho adharam eva bhrātṛvyaṃ kurute
29.8.35	ye 'gniṣṭhād udīcīnaṃ tān varṣīyasaḥ kuryād yadi kāmayeta viṭ kṣatrād ojīyasī syād iti
29.8.36	viśam eva kṣatrād ojīyasīṃ karoti
29.8.37	ye 'gniṣṭhād dakṣiṇāt tān varṣīyasaḥ kuryād yadi kāmayeta kṣatraṃ viśa ojīyas syād iti
29.8.38	kṣatram eva viśa ojīyaḥ karoti
29.8.39	sarvān samān kuryād yadi kāmayeta pāpavasīyasaṃ syād iti
29.8.40	pāpavasīyasam eva karoti
29.8.41	tiraścī mīyate diśāṃ vidhṛtyai
29.8.42	ūrdhvā mīyanta eṣāṃ lokānāṃ vidhṛtyai
29.8.43	na yūpaṃ bahirvedi minuyāt
29.8.44	na vedyā atirecayet
29.8.45	yajamāno vai yūpaḥ
29.8.46	etāvatī pṛthivī yāvatī vediḥ
29.8.47	yad yūpaṃ bahirvedi minuyāt pṛthivyā yajamānaṃ nirbhajet
29.8.48	yad vedyā atirecayed bhrātṛvyāya lokam ucchiṃṣet
29.8.49	samāṃ vedyantena minuyāt
29.8.50	na pṛthivyā yajamānaṃ nirbhajati
29.8.51	na bhrātṛvyāya lokam ucchiṃṣati
29.8.52	uparasaṃmitāṃ minuyād yadi kāmayeta pitṛloka ṛdhnuyād iti
29.8.53	pitṛloka evardhnoti
29.8.54	raśanāsaṃmitāṃ minuyād yadi kāmayeta manuṣyaloka ṛdhnuyād iti
29.8.55	manuṣyaloka evardhnoti
29.8.56	caṣālasaṃmitāṃ minuyād yadi kāmayeta devaloka ṛdhnuyād iti
29.8.57	devaloka evardhnoti
29.8.58	sarveṣv evaiṣu lokeṣv ṛdhnoti
29.8.59	rathākṣeṇa mimīte
29.8.60	vajro vai yūpaḥ
29.8.61	vajro rathaḥ
29.8.62	vajra eva vajraṃ dadhāti
29.8.63	sarve 'gniṣṭhāḥ kāryāḥ
29.8.64	yā agniṣṭhā aśrayas tā agnim abhiparyūhet
29.8.65	tenaiva sarve 'gniṣṭhāḥ kriyante
29.8.66	yad agniṣṭhād raśanā viharanti tenaiva sarve 'gniṣṭhāḥ kriyante
29.8.67	dve
29.8.68	dve raśane yūpam ṛcchataḥ
29.8.69	tasmāt striyaḥ puṃso 'tiriktāḥ
29.8.70	tasmād utaiko bahvīr jāyā vindate naikā bahūn patīn
29.8.71	upaśayo dvādaśo bhavati
29.8.72	dvādaśamāsas saṃvatsaraḥ saṃvatsarasyāptyai
29.8.73	taṃ dakṣiṇataḥ parihṛtya nidadhati
29.8.74	dakṣiṇato vai devānāṃ yajñaṃ rakṣāṃsy ajighāṃsan
29.8.75	vajro yūpo rakṣasām apahatyai
29.8.76	yady abhicaret puruṣapaśuṃ kuryāt
29.8.77	idam aham amum āmuṣyāyaṇam amuṣyāḥ putraṃ niyunajmīti raśanāṃ yūpe 'dhinyasyet
29.8.78	vajro vai yūpaḥ
29.8.79	vajra evainaṃ niyunakti
29.8.80	tājak pradhanvati
29.8.81	yadi nābhicared āraṇyaṃ paśuṃ nirdiśet
29.8.82	tasya nāśnīyāt
29.8.83	upaśayaṃ vā anv āraṇyāḥ paśava upatiṣṭhanta ekādaśinīṃ grāmyāḥ
29.8.84	yad ekādaśinyā vedir mīyate tasmād grāmyāḥ paśava āvir iva śāntā iva
29.8.85	yad upaśayo guheva śaye tasmād āraṇyāḥ paśavo guheva nilāyam iva pralāyam iva caranti
29.9.1	﻿prajāpatiḥ prajās sṛṣṭvā sa riricāna ivāmanyata
29.9.2	sa etām ekādaśinīm apaśyat
29.9.3	tām āharat
29.9.4	tayātmānam āprīṇīta
29.9.5	yo riricāna iva manyeta sa etām ekādaśinīm āhared yasminn eva kasmiṃś ca yajñe
29.9.6	daśa vai puruṣe prāṇāḥ
29.9.7	ātmaikādaśaḥ
29.9.8	yāvān evāsyātmā tam āprīṇāti
29.9.9	agnis sarvā devatāḥ
29.9.10	agnā evaitā devatā upālabhyante
29.9.11	ātmā vā āgneyaḥ
29.9.12	vāk sarasvatī
29.9.13	yat sārasvatī
29.9.14	vācam eva mithunam ātmann upaniyuṅkte
29.9.15	atha saumyaḥ
29.9.16	somo retodhāḥ
29.9.17	mithuna eva reto dadhāti
29.9.18	atha pauṣṇaḥ
29.9.19	paśavo vai pūṣā
29.9.20	praiva janayati
29.9.21	atha bārhaspatyaḥ
29.9.22	brahma vai bṛhaspatiḥ
29.9.23	brahmaiva paśuṣv adhiviyātayati
29.9.24	atha vaiśvadevaḥ
29.9.25	vaiśvadevīr imāḥ prajāḥ
29.9.26	prajā eva brahmann anuniyunakti
29.9.27	athaindraḥ
29.9.28	kṣatraṃ vā indraḥ
29.9.29	kṣatram eva prajāsv adhiviyātayati
29.9.30	atha mārutaḥ
29.9.31	viḍ vai marutaḥ
29.9.32	viśam eva kṣatrāyānuniyunakti
29.9.33	athaindrāgnaḥ
29.9.34	ojo vai vīryam indrāgnī
29.9.35	ojasaiva vīryeṇa viśaṃ kṣatrāyopohati
29.9.36	prasavāyaiva sāvitraḥ
29.9.37	nirvaruṇatvāya vāruṇaḥ
29.9.38	prajāpatiḥ prajā asṛjata
29.9.39	tā asmād apākrāman
29.9.40	tā ūrdhvā āyan
29.9.41	tā akāmayatopa mā varterann iti
29.9.42	so 'tapyata
29.9.43	sa ātmānaṃ medhāyālabhata
29.9.44	tā enam upāvartanta
29.9.45	tā asmād abibhayuḥ
29.9.46	tā nyācyanta
29.9.47	tasmāt paśavo nyaknāḥ
29.9.48	tā ārād acaran
29.9.49	tā enaṃ balibhir upāyan devayajanena pṛthivī barhiṣauṣadhayaḥ prokṣaṇībhir āpa idhmena ca yūpena ca vanaspatayaḥ paśubhir ajāvaya āśirā cājyena ca gāvaḥ
29.9.50	ete vai devā balihṛtaḥ
29.9.51	yajñaḥ prajāpatiḥ
29.9.52	tasmā ete sarvā haivaṃ baliṃ haranti
29.9.53	āsmai baliṃ haranti ya evaṃ veda
29.9.54	teṣām apakramād abibhet
29.9.55	teṣāṃ dvandvaṃ vīryāṇy ātmann upanyayuṅkta
29.9.56	ātmā vā āgneyaḥ
29.9.57	vāk sarasvatī
29.9.58	indriyaṃ somaḥ
29.9.59	vācaṃ caivendriyaṃ cātmann upaniyuṅkte
29.9.60	atha pauṣṇaḥ
29.9.61	atha bārhaspatyaḥ
29.9.62	paśavo vai pūṣā
29.9.63	brahma bṛhaspatiḥ
29.9.64	paśūṃś caiva brahma cātmann upaniyuṅkte
29.9.65	atha vaiśvadevaḥ
29.9.66	athaindraḥ
29.9.67	vīryaṃ vai viśve devāḥ
29.9.68	saha indraḥ
29.9.69	vīryaṃ caiva sahaś cātmann upaniyuṅkte
29.9.70	atha mārutaḥ
29.9.71	athaindrāgnaḥ
29.9.72	balaṃ vai marutaḥ
29.9.73	oja indrāgnī
29.9.74	balaṃ caivaujaś cātmann upaniyuṅkte
29.9.75	prasavāyaiva sāvitraḥ
29.9.76	nirvaruṇatvāya vāruṇaḥ
29.10.1	﻿āgneyaṃ sārasvatīṃ saumyaṃ bārhaspatyaṃ tān sahālabheta brahmavarcasakāmaḥ prajākāmaḥ paśukāmaḥ purodhākāmas purodhākāmaḥ
29.10.2	yad āgneyaḥ
29.10.3	āgneyo hi brāhmaṇaḥ
29.10.4	yat sārasvatī
29.10.5	vāg vai sarasvatī
29.10.6	vācaṃ hi vadati
29.10.7	yat saumyaḥ
29.10.8	somaṃ hi pibati
29.10.9	yad bārhaspatyaḥ
29.10.10	brahma vai bṛhaspatiḥ
29.10.11	brahmaiva catuṣpāt saṃpādya pratiṣṭhāpayati
29.10.12	brahmavarcasī bhavati
29.10.13	atha pauṣṇaḥ
29.10.14	paśavo vai pūṣā
29.10.15	paśūn eva brahmann anuniyunakti
29.10.16	athaindrāgnaḥ
29.10.17	athaindraḥ
29.10.18	kṣatraṃ vā indrāgnī
29.10.19	kṣatram indraḥ
29.10.20	kṣatram eva saṃpādya pratiṣṭhāpayati
29.10.21	atho kṣatreṇaiva paśūn brahmaṇa upohati
29.10.22	āgneyo madhye bhavaty aindrā abhitaḥ
29.10.23	āgneyo vai brāhmaṇaḥ
29.10.24	aindro rājanyaḥ
29.10.25	brahmaṇaiva kṣatraṃ madhyato vyavasarpati
29.10.26	pra purodhām āpnoti ya evaṃ veda
29.10.27	indrāgnī paśūnāṃ bhūyiṣṭhabhājau karoti
29.10.28	agner āgneyaḥ
29.10.29	indrasyaindraḥ
29.10.30	aindrāgnas saha
29.10.31	tasmād brāhmaṇaś ca rājanyaś ca prajānāṃ bhūyiṣṭhabhājau
29.10.32	atha vaiśvadevaḥ
29.10.33	atha mārutaḥ
29.10.34	viḍ vai viśve devāḥ
29.10.35	viṇ marutaḥ
29.10.36	viśam eva saṃpādya tāṃ kṣatrāyānuniyunakti
29.10.37	brahmamukham eva kṣatraṃ kṛtvā tasmai viśam anuniyunakti
29.10.38	prasavāyaiva sāvitraḥ
29.10.39	nirvaruṇatvāya vāruṇaḥ
29.10.40	samyag eva brahma samūhati samyak kṣatraṃ samīcīṃ viśam
29.10.41	yatraiva kḷptaikādaśiny ālabhyate kalpate tatra prajābhyaḥ
29.10.42	brāhmaṇa eva brāhmaṇo bhavati
29.10.43	rājanyo rājanyaḥ
29.10.44	vaiśyo vaiśyaḥ
29.10.45	ekādaśinyā vā idam akḷptam anu prajābhyo na kalpate
29.10.46	eṣā vāvaikādaśinī
29.10.47	tām etāṃ kāpeyā viduḥ
29.10.48	tām etām atirātracaramām ālabheta
29.10.49	sattriyeyam itarā yām idaṃ prajā āpadya caranti
29.10.50	ahnām evaiṣā vidhā
29.10.51	etaddevatyāny ahāni
30.1.1	﻿prajananaṃ vai pātnīvataḥ
30.1.2	yad vai kiṃ ca yajñe pātnīvataṃ kriyate prajananam eva tat
30.1.3	parāṅ vā etarhi yajñaḥ
30.1.4	parācīr devatāḥ
30.1.5	tvāṣṭro bhavati
30.1.6	parācīṣv eva devatāsu tvaṣṭāraṃ vṛṣāṇam apisṛjati
30.1.7	so 'smai mithunaṃ karoti
30.1.8	vajro vā eṣa purastāt saṃmīyate yad ekādaśinī
30.1.9	sa īśvaraḥ pratyañcaṃ yajñaṃ saṃpuraḥ
30.1.10	yat pātnīvato mīyate pratyuttabdhyai sayatvāya
30.1.11	manor vai kapālāny āsan
30.1.12	tair yāvatoyāvato 'surān abhyupādhāt te parābhavan
30.1.13	atha tarhi triṣṭāvarutrī āstām asurabrahmau
30.1.14	tā asurā abruvann imāni manukapālāni yācethām iti
30.1.15	tau prātaritvānā abhiprāpadyetāṃ vāyave 'gnā3i vāyava indrā3 iti
30.1.16	kiṃkāmau stha ity abravīt
30.1.17	imāni nau kapālāni dehīti tāny ābhyām adadāt
30.1.18	tāny araṇyaṃ parāhṛtya samapiṃṣṭām
30.1.19	tan manor gāvo 'bhivyatiṣṭhanta
30.1.20	tāny ṛṣabhas samaleṭ
30.1.21	tasya ruvato yāvanto 'surā upāśṛṇvaṃs te parābhavan
30.1.22	tau prātaritvānā abhiprāpadyetāṃ vāyave 'gnā3i vāyava indrā3 iti
30.1.23	kiṃkāmau stha ity abravīt
30.1.24	anena tvarṣabheṇa yājayāveti tat patnī yajur vadantī pratyapadyata
30.1.25	tasyā dyāṃ vāg ātiṣṭhat
30.1.26	tasyā vadantyā yāvanto 'surā upāśṛṇvaṃs te parābhavan
30.1.27	tasmān naktaṃ strī candrataraṃ vadati
30.1.28	tau prātaritvānā abhiprāpadyetāṃ vāyave 'gnā3i vāyava indrā3 iti
30.1.29	kiṃkāmau stha ity abravīt
30.1.30	anayā tvā patnyā yājayāveti sā paryagnikṛtāsīt
30.1.31	athendro 'cāyan
30.1.32	manuṃ śraddhādevaṃ triṣṭāvarutrī asurabrahmau jāyayā vyardhayata iti
30.1.33	sa āgacchat
30.1.34	so 'bravīd ābhyāṃ tvā yājayānīti
30.1.35	nety abravīt
30.1.36	na vā aham anayor īśa iti
30.1.37	atithipatir vāvātither īśa ity abravīt
30.1.38	tā asmai prāyacchat
30.1.39	sa prativeśo vediṃ kurvann āsta
30.1.40	tā apṛcchatāṃ ko 'sīti
30.1.41	brāhmaṇa iti
30.1.42	katamo brāhmaṇa iti
30.1.43	kiṃ brāhmaṇasya pitaraṃ kim u pṛcchasi mātaram
30.1.44	śrutaṃ ced asmin vedyaṃ sa pitā sa pitāmaha iti
30.1.45	tā avittām indro vā iti
30.1.46	tau prāpatatām
30.1.47	tayor yāḥ prokṣaṇīr āpa āsaṃs tābhir anuvisṛjya śīrṣe acchinat
30.1.48	tau vṛṣaś ca yavāṣaś cābhavatām
30.1.49	tasmāt tau varṣeṣu śuṣyataḥ
30.1.50	adbhir hi hatau
30.1.51	tāṃ paryagnikṛtām udasṛjat
30.1.52	tayārdhnot
30.1.53	tā imā manāvyāḥ prajāḥ
30.1.54	yat paryagnikṛtaṃ pātnīvatam utsṛjati
30.1.55	yām eva manur ṛddhim ārdhnot tām ṛdhnoti
30.1.56	saṃsthāpyā3 na saṃsthāpyā3 iti mīmāṃsante
30.1.57	sravati vai yajño 'saṃsthitaḥ
30.1.58	taṃ sravantaṃ yajamāno 'nu parāsravati prajayā ca paśubhiś ca
30.1.59	saṃsthāpya eva yajñasya pratiṣṭhityai
30.1.60	yadi saṃsthāpayed yāvanti paśor avadānāni tāvanty ājyasyāvadyet
30.1.61	ayātayāmaṃ hy etat prājāpatyaṃ yad ājyam
30.1.62	ayātayāmo devānāṃ prajāpatiḥ
30.1.63	tad eva saṃsthāpayati
30.1.64	tad u na saṃsthāpayati
30.1.65	ubhayam eva karoti
30.2.1	﻿aindravāyavāgrā agre gṛhyante 'tha śukrāgrā athāgrāyaṇāgrāḥ
30.2.2	gāyatro vā aindravāyavaḥ
30.2.3	traiṣṭubhaś śukraḥ
30.2.4	jāgata āgrāyaṇaḥ
30.2.5	etāvanti vai chandāṃsi
30.2.6	chandobhir devās svargaṃ lokam āyan
30.2.7	chandobhir eva svargaṃ lokam eti
30.2.8	āgrāyaṇaś caturthe 'han
30.2.9	jāgato vā āgrāyaṇaḥ
30.2.10	jaganmukha eṣa trirātraḥ
30.2.11	yad eva cchanda āpnoti tenottaraṃ trirātraṃ pratanute
30.2.12	aindravāyavāgrāḥ pañcame 'han
30.2.13	gāyatro vā aindravāyavaḥ
30.2.14	prāṇo gāyatrī
30.2.15	prāṇam eva madhyato dadhāti
30.2.16	tasmān madhyataḥ prāṇaḥ
30.2.17	śukrāgrāṣ ṣaṣṭhe 'han
30.2.18	traiṣṭubho vai śukraḥ
30.2.19	triṣṭubanta eṣa trirātraḥ
30.2.20	antam evainam abhyudūhati
30.2.21	śukrāgrā eva saptame 'han
30.2.22	traiṣṭubho vai śukraḥ
30.2.23	triṣṭummukha eṣa cchandomaḥ pratyuttabdhyai sayatvāya
30.2.24	atho yad eva cchanda āpnoti tenottaraṃ trirātraṃ pratanute
30.2.25	āgrāyaṇāgrā aṣṭame 'han
30.2.26	jāgato vā āgrāyaṇaḥ
30.2.27	jaganmadhya eṣa cchandomaḥ
30.2.28	chandasām eva vyūham anuvyūhati
30.2.29	aindravāyavāgrāḥ prāyaṇīya aindravāyavāgrā udayanīye
30.2.30	prāṇo vā aindravāyavaḥ
30.2.31	prāṇenaiva prayanti
30.2.32	prāṇenodyanti
30.2.33	prāṇā vai grahāḥ
30.2.34	tān etan mohayati yad vyatihāraṃ gṛhṇāti
30.2.35	yad agrān yad agrān gṛhṇīyāt taṃ dhārayan nā sādayitor āsīta
30.2.36	prāṇā vai grahāḥ
30.2.37	prāṇān evāyatanaśa āpādayati
30.2.38	athottaraṃ prasṛtā gṛhyante
30.2.39	evaṃ ha vai keśino dālbhyasya vaṃśavraścane grahāñ jagṛhuḥ
30.2.40	sa hovāca luśākapiḥ khārgaliḥ kathaṃ grahān agrahīṣṭeti
30.2.41	itthamittham iti hāsmā ūcuḥ
30.2.42	sa hovāca tryanīkam asya prajā bhaviṣyatīti
30.2.43	tataḥ pañcālās tredhābhavan
30.2.44	yasyaivaṃ grahā gṛhyante tryanīkam asya prajā bhavati
30.3.1	﻿aindravāyavāgrān gṛhṇīta yaḥ kāmayeta yathāpūrvaṃ prajābhyaḥ kalpeteti
30.3.2	yajñasya vai kḷptam anu prajābhyaḥ kalpate
30.3.3	yajñasyākḷptam anu na kalpate
30.3.4	yathāpūrvam eva prajābhyaḥ kalpayati
30.3.5	na kanīyāñ jyāyāṃsam atikrāmati
30.3.6	aindravāyavāgrān gṛhṇīyād āmayāvinaḥ
30.3.7	prāṇena vā eṣa vyṛdhyate yasyāmayati
30.3.8	prāṇa aindravāyavaḥ
30.3.9	prāṇenaivainaṃ samardhayati
30.3.10	maitrāvaruṇāgrān gṛhṇīran yeṣāṃ dīkṣitānāṃ pramīyeta
30.3.11	prāṇāpānābhyāṃ vā ete vyṛdhyante yeṣāṃ dīkṣitānāṃ pramīyate
30.3.12	prāṇāpānau vai mitrāvaruṇau
30.3.13	prāṇāpānā eva mukhataḥ pariharante
30.3.14	tasmān mukhataḥ prāṇāpānau
30.3.15	āśvināgrān gṛhṇītānujāvaraḥ
30.3.16	aśvinau vai devānām ānujāvarau
30.3.17	tā agraṃ paryaitām
30.3.18	aśvinā etasya devatā ya ānujāvaraḥ
30.3.19	tā evānvārabhate
30.3.20	tā enam agraṃ pariṇayataḥ
30.3.21	śukrāgrān gṛhṇīta gataśrīḥ
30.3.22	asau vā ādityaś śukraḥ
30.3.23	eṣo 'ntaḥ
30.3.24	antaṃ manuṣyaś śriyo gatvā nivartate
30.3.25	antād evāntam ālabhate
30.3.26	na tataḥ pāpīyān bhavati yādṛṅ san yajate
30.3.27	manthyagrān gṛhṇītābhicaran
30.3.28	ārtapātraṃ vā etad yan manthipātram
30.3.29	mṛtyunaivainaṃ grāhayati
30.3.30	ukthyāgrān gṛhṇītābhicaryamāṇaḥ
30.3.31	sarveṣāṃ vā etat pātrāṇām indriyaṃ vīryaṃ yad ukthyapātram
30.3.32	sarveṇaivainam indriyeṇātiprayuṅkte
30.3.33	mā tvat kṣetrāṇy araṇāni ganma māpaspharīḥ payasā mā na ādhak
30.3.34	mā vayam eno 'nyakrṭaṃ bhujema
30.3.35	sarasvaty abhi no neṣi vasya iti
30.3.36	mṛtyor vai kṣetrāṇy araṇāni
30.3.37	tenaiva mṛtyoḥ kṣetrāṇi na gacchati
30.3.38	āgrāyaṇāgrān gṛhṇīta yasya pitā pitāmahaḥ puṇyas syād atha tan na prāpnuyāt
30.3.39	vācā vā eṣa indriyeṇa vyṛdhyate yasya pitā pitāmahaḥ puṇyo bhavaty atha tan na prāpnoti
30.3.40	ura ivaitad yajñasya vāg iva yad āgrāyaṇaḥ
30.3.41	vācaivainam indriyeṇa samardhayati
30.3.42	pūrṇān grahān gṛhṇīyād āmayāvinaḥ
30.3.43	prāṇān vā etasya śug ṛcchati yasyāmayati
30.3.44	prāṇā grahāḥ
30.3.45	prāṇān evāsya śuco muñcati
30.3.46	pūrṇān grahān gṛhṇīyād yarhi parjanyo na varṣet
30.3.47	prāṇān vā etarhi prajānāṃ śug ṛcchati yarhi parjanyo na varṣati
30.3.48	prāṇā grahāḥ
30.3.49	prāṇān eva prajānāṃ śuco muñcati
30.3.50	tājak pravarṣati
30.7.1	﻿devāś ca vā asurāś ca samāvad eva yajñe 'kurvata
30.7.2	yad eva devā akurvata tad asurā akurvata
30.7.3	te devā etam adābhyam apaśyan
30.7.4	tam agṛhṇata
30.7.5	agnaye tvā pravṛhāmi gāyatreṇa cchandaseti
30.7.6	devatāś caiva tac chandāṃsi cāpnuvan
30.7.7	agniḥ prātassavane pātv asmān iti
30.7.8	savanāny eva tad āpnuvan
30.7.9	śukraṃ te śukreṇa gṛhṇāmīti
30.7.10	ahorātrayor eva tad rūpe āpnuvan
30.7.11	reśīnāṃ tvā patmann ādhūnomīti
30.7.12	apām eva tad rūpāṇy āpnuvan
30.7.13	te devā yāvān eva yajñas taṃ parigṛhyājuhavuḥ
30.7.14	taṃ hutam asurā anvabudhyanta
30.7.15	te 'bruvann adabhan na iti
30.7.16	tad asyādābhyatvam
30.7.17	atho yad enān dabdhuṃ nāśaknuvaṃs tad asyādābhyatvam
30.7.18	sa eṣa bhrātṛvyasyaiva dabdhyai gṛhyate
30.7.19	nigrābhyāṇāṃ gṛhṇāti
30.7.20	somo vai dadhno gṛhṇāti
30.7.21	somo hi dadhi
30.7.22	catussrakti pātraṃ bhavati
30.7.23	catasro diśaḥ
30.7.24	dikṣv eva pratitiṣṭhati
30.7.25	ghnanti vā etat somaṃ yad abhiṣuṇvanti
30.7.26	tasyaiṣātimokṣiṇī tanūr yad ādābhyaḥ
30.7.27	tām evānv ahatāṃ hatas svaragaṃ lokam abhy atimucyate
30.7.28	tad anu yajamāno yajñāt
30.7.29	sā hi yajamānaḥ
30.7.30	sa ha tvā amuṣmiṃl loke sarvatanūr yasyaiṣa gṛhyate
30.7.31	vi vā etad yajñaṃ chinatti yat purābhiṣotos saṃsthāṃ gamayati
30.7.32	yad aṃśūn anabhiṣutān apisṛjati yajñasya saṃtatyā avicchedāya
30.7.33	na sāmānuktho 'graho 'stīty āhuḥ
30.7.34	anāyatanas sa iti
30.7.35	trir vasubhyo avapathā iti
30.7.36	etad uktham
30.7.37	eṣāśīḥ
30.7.38	gaurivītaṃ sāma
30.7.39	devā vai yad brahma vyabhajanta
30.7.40	tato yad atyaricyata tad gaurivītam abhavat
30.7.41	atiriktaṃ vai gaurivītam
30.7.42	atiriktā atigrāhyāḥ
30.7.43	atiriktenaivātiriktam āpnoti
30.7.44	yatra gaurivītaṃ sāma syāt tad api bahūn atigrāhyān gṛhṇīyāt
30.7.45	tenaivainān sāmavata ukthavato nidānavata āyatanavataḥ karoti
30.7.46	nidānavān āyatanavān bhavati ya evaṃ veda
30.9.1	﻿prajāpater vai paśavo 'jātāś ca jāyamānāś ca rudrasya jātāḥ
30.9.2	vyṛddhena vā eṣa paśunā carati ya etayos santaṃ paśuṃ tam aniryācyaitayor ālabhate
30.9.3	yayor eva paśus tayor evainaṃ niryācya tenānumatena prasūtena
30.9.4	ṛdhnoty eva
30.9.5	jīvan paśus svargaṃ lokaṃ gamayitavya ity āhuḥ
30.9.6	na mṛtas svargaṃ lokaṃ gantum arhatīti prajānantaḥ pratigṛhṇanti
30.9.7	pūrva iti
30.9.8	jīvantam evainaṃ svargaṃ lokaṃ gamayati
30.9.9	ye ca vai grāmyāḥ paśavo ye cāraṇyās ta etam ālabhyamānam anudhyāyanti
30.9.10	sa īśvaro yajamāno 'paśuḥ parābhavitoḥ
30.9.11	ye badhyamānam anubadhyamānā ya āraṇyāḥ paśavo viśvarūpā iti paśūnām evaiṣā saṃpramuktiḥ
30.9.12	pañcaitāni juhoti
30.9.13	pāṅktāḥ paśavaḥ
30.9.14	yāvān eva paśus taṃ svargaṃ lokaṃ gamayati
30.9.15	yad avaghrāpayati tam eva nirdiṣṭam ālabhate
30.9.16	paśur vai yajño yajñāt sa yajamāna etat paśum ālabhata ity āhuḥ
30.9.17	kvaitarhi yajamāno bhavatīti
30.9.18	nānā prāṇo yajamānasya paśuneti
30.9.19	prāṇā evainayor vyāvartayati
30.9.20	yajñena vā enam etad vyardhayati yan nānā prāṇa ity āha
30.9.21	samyag āyur yajño yajñapatau dadhātv iti
30.9.22	yajñenaivainaṃ samardhayati
30.9.23	adhirajjū vā etā amuṣmiṃl loke paśuś ca yajamānaś ca yayor etena pāśaṃ na pramuñcati
30.9.24	upeta śamitāro devānāṃ dasitaṃ haviḥ paśoḥ pāśaṃ pramuñcata pāśaṃ yajñapater adhīti pāśam evainayoḥ pramuñcati varuṇapāśam
30.9.25	sa ha tvā amuṣmiṃl loke 'parajjur yasyaivaṃ kriyate
30.9.26	yady abhicared yo no dveṣṭy adharas sa padīṣṭa tasmin pāśān pratimuñcāma etān iti stambhaṃ vā dāru vābhidadhyāt
30.9.27	pāśam evāsmin pratimuñcati varuṇapāśam
30.9.28	āhavanīyaṃ vā etad vyardhayati yat paśuśrapaṇaṃ karoti
30.9.29	tvām u tye dadhire prathamaṃ vicakṣyam iti medhyam evainaṃ yajñiyaṃ karoti
30.9.30	jātavedo vapayā gaccha devān iti svargam evainaṃ lokaṃ gamayati
30.9.31	yadyad vā ṛṣīṇāṃ ca devānāṃ ca yajñasyāpūtam āsīt tad etair apunata
30.9.32	yad evāsya yajñasyāpūtaṃ tad etaiḥ punīte
30.9.33	āvyaṃ vā etais te 'pājayan
30.9.34	tad apāvyānām apāvyatvam
30.9.35	āvyam evaitair apajayati
30.10.1	﻿tṛtīyasyāṃ vai divi soma āsīt
30.10.2	taṃ gāyatry āharat
30.10.3	tasya parṇam acchidyata
30.10.4	sa parṇo 'bhavat
30.10.5	tat parṇasya parṇatvam
30.10.6	tasmāt sarve vṛkṣāḥ parṇavantaḥ
30.10.7	athaiṣa eva parṇa ucyate
30.10.8	yat parṇaśākhā bhavati tam eva somam avarunddhe
30.10.9	devā vai brahman samavadanta
30.10.10	tat parṇa upāśṛṇot
30.10.11	suśravā vai nāmaiṣa
30.10.12	na badhiro bhavati ya evaṃ veda
30.10.13	yat parṇaśākhayā prārpayati brahmaṇaivaināḥ prārpayati
30.10.14	prajāpatiḥ paśūn asṛjata
30.10.15	tān ayaṃ devo 'bhyamanyata
30.10.16	taṃ śamyāśamayat
30.10.17	tac chamyāś śamītvam
30.10.18	yac chamīśākhayā prārpayati śāntyai
30.10.19	apāṃ vā etad oṣadhīnāṃ tejo yad darbhāḥ
30.10.20	yad darbhapiñjūlaiḥ prārpayaty apām evainā oṣadhīnāṃ tejasā prārpayati
30.10.21	iṣe tvorja itīṣam evorjaṃ yajñe dadhāti
30.10.22	vāyavas stheti
30.10.23	vāyur vā antarikṣasyādhyakṣaḥ
30.10.24	antarikṣadevatyāḥ paśavaḥ
30.10.25	vāyur evainān antarikṣāya paridadāti
30.10.26	pra vā enān etad ākaroti yad vāyavas sthety āha
30.10.27	āraṇyasyeva hi vāyuḥ
30.10.28	upāyavas stheti yajamānāyaiva paśūn apākaroti
30.10.29	devo vas savitā prārpayatv iti prasūtyai
30.10.30	śreṣṭhatamāya karmaṇa iti
30.10.31	yajño vai śreṣṭhatamaṃ karma
30.10.32	āpyāyadhvam aghnyā devabhāgam iti
30.10.33	vatsebhyaś ca vā etā manuṣyebhyaś ca purāpyāyante
30.10.34	athaitarhi devebhya evainā āpyāyayati
30.10.35	prajāvatīr anamīvā ayakṣmā iti
30.10.36	prajāvatīr evainā amamīvā ayakṣmāḥ karoti
30.10.37	mā vas stena īśata māghaśaṃsa ity āśiṣam evāśāste
30.10.38	pari vo rudrasya hetir vṛṇaktv iti
30.10.39	rudram eva paśubhiḥ parivṛṇakti
30.10.40	aghātuko 'sya rudraḥ paśūn bhavati yasyaivaṃ viduṣo yaś caivaṃ vidvān haviṣe gāḥ prārpayati
30.10.41	dhruvā asmin gopatau syāteti dṛṃhaty evaināḥ
30.10.42	bahvīr iti bhūmānam evainā gamayati
30.10.43	yajamānasya paśūn pāhīti yajamānasya paśūnāṃ gopīthāya
30.10.44	pratīcīṃ śākhām upagūhati
30.10.45	tasmād grāmyāḥ paśavas sāyam āraṇyād grāmam āyanti
30.10.46	yat parācīm upagūhed araṇye hīyeran
31.1.1	﻿prajāpatir vā oṣadhīḥ paruśśo veda
31.1.2	prajāpatyo 'śvaḥ
31.1.3	yad aśvaparśvā barhir dāty oṣadhīnām ahiṃsāyai
31.1.4	devasya tvā savituḥ prasava iti savitṛprasūta evaināṃ devatābhir ādatte
31.1.5	goṣad asīti rayim eva yajamāne dadhāti
31.1.6	pratyuṣṭaṃ rakṣa iti yajñamukhād eva rakṣāṃsy apahanti
31.1.7	preyam agād dhiṣaṇā barhir accheti
31.1.8	vidyā vai dhiṣaṇā
31.1.9	vidyayaivainad acchaiti
31.1.10	manunā kṛtā svadhayā vitaṣṭeti
31.1.11	manunā hy eṣā kṛtā svadhayā vitaṣṭā
31.1.12	urv antarikṣaṃ vīhīti samaṣṭyai
31.1.13	indrasya pariṣūtam asīti
31.1.14	yad vā idaṃ kiṃ ca tad indrasya pariṣūtam
31.1.15	yathā śreyase procya karma karoty evam evaitad indrāya procya barhir dāti
31.1.16	yāvat paridiśati yat tat sarvaṃ na dāti yajñasya tad atiricyate
31.1.17	yad vai yajñasyātiricyate bhrātṛvyaṃ tena vardhayati
31.1.18	ekaṃ stambaṃ paridiśet
31.1.19	taṃ sarvaṃ dāyād yajñasyānatirekāya
31.1.20	yat sarvaṃ dāyān na paśubhyo jīvanam ucchiṣet
31.1.21	ekāṃ vā śnuṣṭiṃ dve vocchiṃṣet
31.1.22	na yajñasyātirecayati
31.1.23	ut paśubhyo jīvanaṃ śiṃṣati
31.1.24	mādho mopari parus ta ṛdhyāsam ity ṛddhyai
31.1.25	ācchettā te mā riṣad iti
31.1.26	yāvadyāvad vā avidvān adhvaryur barhiṣo dāti tāvad asyātmano mīyate
31.1.27	nāsyātmano mīyate ya evaṃ veda
31.1.28	deva barhiś śatavalśaṃ virohety oṣadhiṣv eva bhūmānaṃ dadhāti
31.1.29	sahasravalśā vi vayaṃ ruhemety āśiṣam evāśāste
31.1.30	adityā rāsnāsīti
31.1.31	iyam aditiḥ
31.1.32	asyā evainad rāsnāṃ karoti
31.1.33	indrāṇyās saṃnahanam iti
31.1.34	indrāṇī vā agre devatānāṃ samanahyata
31.1.35	sārdhnod ṛddhyai
31.1.36	barhis saṃnahyati
31.1.37	prajā vai barhiḥ
31.1.38	prajānām aparāvāpāya
31.1.39	tasmāt snāvnā prajās saṃtatā
31.1.40	pūṣā te granthiṃ grathnātv iti
31.1.41	puṣṭir vai pūṣā
31.1.42	puṣṭim eva yajamāne dadhāti
31.1.43	sa te māsthād ity ahiṃsāyai
31.1.44	indrasya tvā bāhubhyām udyaccha itīndrasyaivainad bāhubhyām udyacchate
31.1.45	bṛhaspates tvā mūrdhnā harāmīti
31.1.46	brahma vai bṛhaspatiḥ
31.1.47	brahmaṇaivainad dharati
31.1.48	devaṃgamam asīti
31.1.49	bahu vā etasya pūrvedyur āhriyamāṇasya skandati
31.1.50	askannam evainad devebhyas saṃprayacchati
31.1.51	tad āharanti kavayaḥ purastād iti
31.1.52	brāhmaṇā vai kavayaḥ
31.1.53	brāhmaṇā hy etad āharanti
31.1.54	devebhyo juṣṭam iha barhir āsada iti devebhya evainaj juṣṭaṃ karoti
31.2.1	﻿vasoḥ pavitram asi śatadhāraṃ vasūnāṃ pavitram asi sahasradhāram iti
31.2.2	vasūnāṃ vā etad bhāgadheyaṃ yat pavitram
31.2.3	tebhya evainaṃ karoti
31.2.4	prajāpatiḥ prajā asṛjata
31.2.5	tasyokhe asraṃsetām
31.2.6	sa ete ukhe apaśyat
31.2.7	tābhyām ādatta
31.2.8	yad ete ukhe bhavataḥ prajāpater evokhe pratidadhāti
31.2.9	ayakṣmā vaḥ prajayā saṃsṛjāmīty ayakṣmā evaināḥ karoti
31.2.10	rāyaspoṣeṇa bahulā bhavantīr iti bhūmānam evainā gamayati
31.2.11	madhumad ghṛtavat pinvamānā iti madhumad eva ghṛtavad devebhyo havyaṃ karoti
31.2.12	jīvā jīvantīr upa vas sademety āśiṣam evāśāste
31.2.13	mātariśvano gharmo 'sīti
31.2.14	antarikṣaṃ vai mātariśvano gharmaḥ
31.2.15	dyaur asi pṛthivy asīti
31.2.16	divam evaināṃ pṛthivīm akaḥ
31.2.17	viśvadhāyāh pareṇa dhāmnāhrutāsi mā hvār iti dṛṃhaty evainām
31.2.18	pavitram apidadhāti
31.2.19	oṣadhīnāṃ caiva paśūnāṃ ca payas saṃsṛjati
31.2.20	sā viśvāyus sā viśvavyacās sā viśvadhāyā iti
31.2.21	asau vai viśvāyur antarikṣaṃ viśvavyacā iyaṃ viśvadhāyāḥ
31.2.22	imān eva lokān yathāpūrvaṃ pradāpayati
31.2.23	ime 'smai lokā yathāpūrvaṃ prattā duhre
31.2.24	tisro yajuṣābhimantrayate
31.2.25	traya ime lokāḥ
31.2.26	eṣv eva lokeṣu rasaṃ dadhāti
31.2.27	tasmād imāṃl lokān prajā upajīvanti
31.2.28	upajīvanīyo bhavati ya evaṃ veda
31.2.29	hutas stoko huto drapsa ity anumantrayate 'skandāya
31.2.30	agnaye bṛhate nākāya svāheti
31.2.31	iyaṃ vā agniḥ
31.2.32	bṛhan nākaḥ
31.2.33	bahu vā etasya duhyamānasya skandati
31.2.34	asyām evainat pratiṣṭhāpayaty askandāya
31.2.35	na dārupātreṇa duhyāt
31.2.36	agnimad vai dārupātram
31.2.37	yātayāmena haviṣā yajeta
31.2.38	tad u ha smāhur dārteyāḥ
31.2.39	puroḍāśamukhaṃ vai haviḥ
31.2.40	na vā itaitaḥ puroḍāśaṃ haviṣo yāmo 'sti dogdhavyam eveti
31.2.41	na śūdro duhyāt
31.2.42	asato vā eṣa saṃbhūtaḥ
31.2.43	asat syāt
31.2.44	yad vāva pavitram atyeti tad dhaviḥ
31.2.45	agnihotram eva śūdro na duhyāt
31.2.46	tad dhi notpunanti
31.2.47	saṃpṛcyadhvam ṛtāvarīr iti pratyānayati śṛtatvāya
31.2.48	śṛtakāmā hi devāḥ
31.2.49	indrasya tvā bhāgaṃ somenātanacmīti
31.2.50	somam evainaṃ karoti
31.2.51	somo vai devānāṃ parokṣaṃ sānnāyyam
31.2.52	tasya ha tvai somapīthas saṃtato ya evaṃ vidvān sānnāyyena yajate
31.2.53	adastam asi viṣṇava iti
31.2.54	yajño vai viṣṇuḥ
31.2.55	yajñāyaivainad adastaṃ karoti
31.2.56	na mṛtpātreṇāpidadhyāt
31.2.57	yan mṛtpātreṇāpidadhyāt pitṛdevatyaṃ havis syāt
31.2.58	dārupātreṇāpidadhāti
31.2.59	agnimad vai dārupātram
31.2.60	agnir eva havyaṃ rakṣate
31.2.61	udanvat kuryāt
31.2.62	āpo rakṣoghnī rakṣasām apahatyai
31.2.63	viṣṇo havyaṃ rakṣasveti
31.2.64	viṣṇur eva havyaṃ rakṣate
31.2.65	āpo jāgṛteti
31.2.66	āpo vai yajñasya goptrīḥ
31.2.67	tābhya evainat paridadāti
31.3.1	﻿apaḥ praṇayati
31.3.2	āpo vai yajñaḥ
31.3.3	yajñam eva tatvā pracarati
31.3.4	āpo devānāṃ priyaṃ dhāma
31.3.5	devānām eva priyaṃ dhāma praṇīya pracarati
31.3.6	āpo rakṣoghnī rakṣasām apahatyai
31.3.7	āpo vajraḥ
31.3.8	vajram eva bhrātṛvyāya praharati
31.3.9	āpaś śraddhā
31.3.10	śrad dha vā asmai devāś śran manuṣyā dadhate yasyaivaṃ viduṣo yasyaivaṃ vidvān apaḥ praṇayati
31.3.11	karmaṇe vām iti hastā avanenikte
31.3.12	karma hy etat kriyate
31.3.13	vānaspatyam asi pratyuṣṭaṃ rakṣa iti yajñamukhād eva rakṣāṃsy apahanti
31.3.14	urv antarikṣaṃ vīhīti samaṣṭyai
31.3.15	dhūr asi dhūrva dhūrvantam iti
31.3.16	dhuryo vā eṣo 'gniḥ
31.3.17	yad anālabhyātīyād yajamānaṃ śucārpayet
31.3.18	dvau vai puruṣasya bhrātṛvyau yaṃ ca dveṣṭi yaś cainaṃ dveṣṭi
31.3.19	tā evāsya śucārpayati
31.3.20	devānām asi vahnitamam iti devebhya evainad vahni karoti
31.3.21	viṣṇoḥ kramo 'sy ahrutam asi havirdhānaṃ dṛṃhasva mā hvār iti dṛṃhaty evainat
31.3.22	mitrasya tvā cakṣuṣā prekṣa iti mitram evainat kurute
31.3.23	uru tvā vātāyeti
31.3.24	yad vai kiṃ ca vāto nābhivāti tad varuṇasya
31.3.25	avaruṇyam evainat karoti
31.3.26	devasya tvā savituḥ prasava iti savitṛprasūta evainad devatābhyo nirvapati
31.3.27	amuṣmai juṣṭam iti
31.3.28	yasyā eva devatāyai nirvapati tasyā enaj juṣṭaṃ karoti
31.3.29	yacchantu tvā pañceti
31.3.30	pañca vā ṛtavaḥ
31.3.31	ṛtūn eva prīṇāti
31.3.32	te 'smai prītāḥ kalpante
31.3.33	kalpante 'smā ṛtavo ya evaṃ veda
31.3.34	rakṣāyai tvā nārātyā iti rakṣasām apahatyai
31.3.35	idaṃ devānām idaṃ nas saheti vyāvṛttyai
31.3.36	svar abhivyakhyam iti
31.3.37	tama iva vā eṣa prapadyate parīṇaham
31.3.38	svar evābhivipaśyati
31.3.39	ime vai lokā haviṣo gṛhītād udavepanta
31.3.40	tān devā etena yajuṣādṛṃhan
31.3.41	dṛṃhantāṃ duryā itīmān eva lokān dṛṃhati
31.3.42	urv antarikṣaṃ vīhīti brūyāt
31.3.43	vyāyuko 'dhvaryus syāt
31.3.44	urv antarikṣaṃ prehīti
31.3.45	avyāyuko 'dhvaryur bhavati ya evaṃ veda
31.3.46	agne havyaṃ rakṣasvety upasādayati
31.3.47	agnir eva havyaṃ rakṣate
31.4.1	﻿viṣṇor manasā pūte stha iti punāty evaine
31.4.2	devo vas savitotpunātv iti savitṛprasūta evainā devatābhir utpunāti
31.4.3	devasya tvā savituḥ prasava iti savitṛprasūta evainad devatābhyaḥ prokṣati
31.4.4	amuṣmai juṣṭam iti yasyā eva devatāyai prokṣati tasyā enaj juṣṭaṃ karoti
31.4.5	śundhantāṃ pātrāṇi devayajyāyā iti devebhya evaināni śundhati
31.4.6	avadhūtaṃ rakṣo 'vadhūtārātir iti rakṣasām apahatyai
31.4.7	adityās tvag asīti
31.4.8	iyam aditiḥ
31.4.9	asyā evainat tvacaṃ karoti
31.4.10	adhiṣavaṇam asi vānaspatyam ity adhiṣavaṇam evainat karoti
31.4.11	agnes tanūr asi vāco visarjanam iti
31.4.12	agner hy eṣā tanūr vāco visarjanam
31.4.13	yadā hi paśava oṣadhīr aśnanty atha vācaṃ visṛjante
31.4.14	bṛhadgrāvāsi vānaspatya iti grāvāṇam eva kṛtvā haviṣkaroti
31.4.15	haviṣkṛd ehīti
31.4.16	ya eva devānāṃ haviṣkṛt taṃ hvayati
31.4.17	trir hvayati
31.4.18	trisatyā hi devāḥ
31.4.19	adrir asi ślokakṛd apahataṃ rakṣo 'pahatārātir iti rakṣasām apahatyai
31.4.20	vayaṃ saṃghātaṃsaṃghātaṃ jayemeti
31.4.21	saṃghātaṃsaṃghātam eva bhrātṛvyaṃ jayati
31.4.22	manor vai śraddhādevasya yajamānasyāsuraghnī vāg yajñāyudhāni praviṣṭāsīt
31.4.23	teṣāṃ yāvanto 'surā upāśṛṇvaṃs te parābhavan
31.4.24	ya evaṃ vidvān bhrātṛvyāṇāṃ madhye 'vasāya yajeta yāvanto 'sya bhrātṛvyā yajñāyudhānām upaśṛṇvanti teṣām indriyaṃ vīryaṃ vṛṅkte
31.4.25	bhavaty ātmanā
31.4.26	parāsya bhrātṛvyo bhavati
31.4.27	varṣavṛddham asi prati tvā varṣavṛddhaṃ vettv iti
31.4.28	mithunam eva karoti
31.4.29	asnā vai devāḥ paśubhyo rakṣāṃsi niravādayanta tuṣair oṣadhibhyaḥ
31.4.30	parāpūtaṃ rakṣaḥ parāpūtārātir ity etāvataiva yajñād rakṣāṃsi niravadayate
31.4.31	nirasto aghaśaṃsa iti
31.4.32	bhrātṛvyo vā aghaśaṃsaḥ
31.4.33	bhrātṛvyam eva nirasyati
31.4.34	vāyur va iṣa ūrje vivinaktv iti
31.4.35	vāyur vai devānāṃ pavitram
31.4.36	punāty evainān
31.4.37	suphalīkṛtān karoti
31.4.38	medhyān evainān yajñiyān karoti
31.4.39	triḥ phalīkaroti
31.4.40	trisatyā hi devāḥ
31.5.1	﻿avadhūtaṃ rakṣo 'vadhūtārātir iti rakṣasām apahatyai
31.5.2	adityās tvag asīti
31.5.3	iyam aditiḥ
31.5.4	asyā evainaṃ tvacaṃ karoti
31.5.5	dhiṣaṇāsi pārvatī
31.5.6	prati tvādityās tvag vettu
31.5.7	pṛthivīṃ dṛṃheti
31.5.8	pṛthivīm eva dṛṃhati
31.5.9	dhiṣaṇāsi pārvateyī
31.5.10	prati tvā pārvatī vettu
31.5.11	divaṃ dṛṃheti
31.5.12	divam eva dṛṃhati
31.5.13	divas skambhany asīti śamyām upadadhāti
31.5.14	ime vai sahāstām
31.5.15	te śamyāmātraṃśamyāmātraṃ vyaitām
31.5.16	vajraś śamyā
31.5.17	yac chamyām upadadhāty anayor eva vidhṛtyai
31.5.18	dhānyam asi
31.5.19	dhinuhi devān iti
31.5.20	etasya vai yajuṣo vīryeṇa yāvad ekā devatā kāmayeta
31.5.21	yāvad ekā tāvad asyā āhuteḥ prathate
31.5.22	prāṇāya tvā vyānāya tvāpānāya tveti prāṇaṃ vyānam apānaṃ tān eva yajamāne dadhāti
31.5.23	dīrghām anu prasṛtim āyuṣe tvety āyur evāsmin dadhāti
31.5.24	devo vas savitā hiraṇyapāṇiḥ pratigṛhṇātv iti
31.5.25	preva vā ete skandanti
31.5.26	pratiṣṭhityai
31.5.27	adabdhena vaś cakṣuṣāvapaśyāmīti cakṣuṣo gopīthāya
31.5.28	rāyaspoṣāya suprajastvāyety āśiṣam evāśāste
31.6.1	﻿nirdagdhaṃ rakṣo nirdagdhārātir iti rakṣasām apahatyai
31.6.2	apāgne agnim āmādaṃ jahīti
31.6.3	ya āmāt kravyāt tam apahatya yajñiye devayajana upadadhāti
31.6.4	yad adhastād aṅgāram upavartayaty asmiṃs tena loke jyotir dhatte
31.6.5	yad upariṣṭād adhivartayaty antarikṣe tena jyotir dhatte
31.6.6	asā evāsyādityo 'muṣmiṃl loke jyotir bhavati
31.6.7	sarve 'smā ime lokā jyotiṣmanto bhavanti
31.6.8	trīṇi samīcīnāny upadadhāti
31.6.9	trayaḥ prāṇāḥ prāṇo vyāno 'pānaḥ
31.6.10	tān eva yajamāne dadhāti
31.6.11	traya ime lokāḥ
31.6.12	eṣv eva lokeṣv ṛdhnoti
31.6.13	dhruvam asi / pṛthivīṃ dṛṃheti pṛthivīm eva dṛṃhati
31.6.14	āyur dehi / prāṇaṃ dehīty āśiṣam evāśāste
31.6.15	dharuṇam asi / antarikṣaṃ dṛṃhety antarikṣam eva dṛṃhati
31.6.16	cakṣur dehīty āśiṣam evāśāste
31.6.17	dhartram asi / divaṃ dṛṃheti divam eva dṛṃhati
31.6.18	ojo dehi / balaṃ dehīty āśiṣam evāśāste
31.6.19	dharmāsi / diśo dṛṃheti diśa eva dṛṃhati
31.6.20	rayiṃ dehi / poṣaṃ dehīty āśiṣam evāśāste
31.6.21	yantram asi / āśā dṛṃhety āśā eva dṛṃhati
31.6.22	rūpaṃ dehi / varṇaṃ dehīty āśiṣam evāśāste
31.6.23	prajāpatir vai yad agre samabhavat sa etāvaccha eva samabhavat
31.6.24	ekaṃ vā agre śīrṣṇaḥ kapālaṃ saṃbhavaty atha dvitīyam atha tṛtīyam atha caturtham atha pañcamam atha ṣaṣṭham atha saptamam athāṣṭamam
31.6.25	yad aṣṭau samīcīnāny upadadhāty ātmānam evaitad yajamānas saṃskurute
31.6.26	taṃ saṃskṛtam amuṣmiṃl loke 'nuparaiti
31.6.27	yad aṣṭā upadadhāti gāyatrīṃ tac chanda āpnoti yad ekādaśa triṣṭubhaṃ tad yad dvādaśa jagatīṃ tat
31.6.28	chandassaṃmitāny evopadadhāti
31.6.29	citas stha paricita iti sarvāṇy eva yajuṣmanti karoti
31.6.30	bhṛgūṇām aṅgirasāṃ tapasā tapyadhvam iti
31.6.31	etāsām evaināni devatānāṃ tapasā tapati
31.6.32	yāni gharme kapālāny upacinvanti vedhasa iti
31.6.33	asau vā ādityo gharmaḥ
31.6.34	tasya diśaḥ kapālāni
31.6.35	tā evaitad vimuñcati yathāyatanam
31.6.36	pūṣṇas tāny api vrata indravāyū vimuñcatām itīndravāyū evaiṣāṃ vimotārau karoti
31.7.1	﻿devasya tvā savituḥ prasava iti
31.7.2	savitṛprasūta evainad devatābhyas saṃvapati
31.7.3	amuṣmai juṣṭam iti
31.7.4	yasyā eva devatāyai saṃvapati havir eva karoti
31.7.5	api tasyā enaj juṣṭaṃ karoti
31.7.6	pavitravati saṃvapati
31.7.7	havir eva karoti
31.7.8	apa upasṛjati
31.7.9	amṛtaṃ vā āpaḥ
31.7.10	amṛtam eva havyaṃ karoti
31.7.11	sam āpa oṣadhībhis sam oṣadhayo raseneti
31.7.12	anyā vā etāsām anyā jinvanty oṣadhayaḥ
31.7.13	yad vo revatī revatyaṃ yad vo haviṣyā haviṣyaṃ yad vo jagatīr jagatyam iti
31.7.14	āpo vai revatīḥ
31.7.15	oṣadhayo madhumatīḥ
31.7.16	paśavo jagatīḥ
31.7.17	apa oṣadhīḥ paśūṃs tān evāsmā ekadhā saṃsṛjya madhumataḥ karoti
31.7.18	janayatyai tveti saṃyauti
31.7.19	mithunam eva karoti
31.7.20	makhasya śiro 'sīti
31.7.21	yajño vai makhaḥ
31.7.22	yajñasyaiva śiraḥ karoti
31.7.23	gharmo 'si viśvāyuḥ / uru prathasva / uru te yajñapatiḥ prathatām iti prathayaty eva
31.7.24	pratyuṣṭaṃ rakṣa iti yajñamukhād eva rakṣāṃsy apahanti
31.7.25	gharmo vā eṣo 'rdhamāse'rdhamāse pravṛjyate yat puroḍāśaḥ
31.7.26	sa īśvaro 'śānto yajamānasya paśūn nirdahaḥ
31.7.27	yat paryagniṃ karoti paśum eva karoti śāntyā anirdāhāya
31.7.28	triḥ pariharati
31.7.29	traya ime lokāḥ
31.7.30	ebhya evainal lokebhyaś śamayati
31.7.31	puroḍāśaṃ vā adhiśritaṃ rakṣāṃsy ajighāṃsan
31.7.32	sa nāko nāma divi rakṣohāgniḥ
31.7.33	so 'smād rakṣāṃsy apāhan
31.7.34	devas tvā savitā śrapayatu varṣiṣṭhe 'dhi nāka iti rakṣasām apahatyai
31.7.35	agnis te tanvaṃ mā hiṃsīd ity ahiṃsāyai
31.7.36	tvacaṃ grāhayati
31.7.37	tasmān mastiṣkaḥ paritataḥ
31.7.38	yāni vā imāni śīrṣṇaḥ kapālāni tāni kapālāni
31.7.39	yo mastiṣkas sa puroḍāśaḥ
31.7.40	yan nābhivāsayed āvir mastiṣkas syāt
31.7.41	yad abhivāsayati tasmād guhā mastiṣkaḥ
31.7.42	bhasmanābhivāsayati
31.7.43	tasmād asthi māṃsena cchannam
31.7.44	vedenābhyūhati
31.7.45	tasmāc chiraḥ keśaiś channam
31.7.46	te devās taṃ nāvindata yasmin yajñasya krūraṃ mārkṣyāmaha iti
31.7.47	so 'gnir abravīt
31.7.48	ahaṃ vas taṃ janayiṣyāmi yasmin yajñasya krūraṃ mārkṣyadhva iti
31.7.49	so 'po 'ṅgāreṇābhyapātayat
31.7.50	tata ekato 'jāyata
31.7.51	dvitīyam
31.7.52	tato dvitaḥ
31.7.53	tṛtīyam
31.7.54	tatas tritaḥ
31.7.55	yad ātmano niramimīta tad ātmīyānām ātmīyatvam
31.7.56	yad adbhyo niramimīta tad āpīyānām āpīyatvam
31.7.57	antarvedi ninayati
31.7.58	tad evāvarunddhe
31.7.59	ulmukenābhighārayati śṛtatvāya
31.7.60	śṛtakāmā hi devāḥ
31.7.61	te 'timṛjānā āyan
31.7.62	sūryābhyudite te 'mṛjata
31.7.63	sūryābhyuditas sūryābhinimrukte
31.7.64	sūryābhinimruktaḥ kunakhini
31.7.65	kunakhī śyāvadati
31.7.66	śyāvadan parivitte
31.7.67	parivittaḥ parivividāne
31.7.68	parivividāno 'gredidhiṣau
31.7.69	agredidhiṣur didhiṣūpatau
31.7.70	didhiṣūpatir vīrahaṇi
31.7.71	vīrahā brahmahaṇi
31.7.72	brahmahā bhrūṇahani
31.7.73	bhrūṇahanam eno nātyeti
31.8.1	﻿devasya tvā savituḥ prasava iti sphyam ādatte
31.8.2	savitṛparasūta evainaṃ devatābhir ādatte
31.8.3	indrasya bāhur asi dakṣiṇas sahasrabhṛṣṭiś śatatejā iti
31.8.4	vajro vai sphyaḥ
31.8.5	vajram eva saṃśyati
31.8.6	bhrātṛvyāya prahariṣyan pṛthivi devayajany oṣadhyās te mūlaṃ mā hiṃsiṣam ity oṣadhīnām ahiṃsāyai
31.8.7	vrajaṃ gaccha gosthānam iti
31.8.8	chandāṃsi vai vrajo gosthānaḥ
31.8.9	chandāṃsy evāsmai vrajaṃ gosthānaṃ karoti
31.8.10	varṣatu te dyaur iti vṛṣṭim eva ninayati
31.8.11	badhāna deva savitaḥ paramasyāṃ pṛthivyāṃ śatena pāśair iti
31.8.12	dvau vai puruṣasya bhrātṛvyau yaṃ ca dveṣṭi yaś cainaṃ dveṣṭi
31.8.13	tā evāsya badhnāti paramasyāṃ pṛthivyāṃ śatena pāśaiḥ
31.8.14	drapsas te dyāṃ mā skān iti
31.8.15	yo vā asyā rasas sa drapsaḥ
31.8.16	tam imāḥ prajā upajīvanti
31.8.17	tam evāsyāṃ yacchati tasyāskandāya
31.8.18	ararur dyāṃ mā paptad iti
31.8.19	bhrātṛvyo vā araruḥ
31.8.20	bhrātṛvyam eva svargāl lokāt pratinudate
31.8.21	ararur vai nāmāsura āsīt
31.8.22	so 'bibhed yajñena no devā abhibhaviṣyantīti
31.8.23	sa pṛthivīṃ viṣeṇālimpad amedhyāṃ kurvan
31.8.24	indro vai vṛtram ahan
31.8.25	tasyemāṃ lohitam anuvyadhāvat
31.8.26	tad amedhyābhavat
31.8.27	yad uddhanti yad evāsyā amedhyam ayajñiyaṃ tad apahanti
31.8.28	ararur vai nāmāsura āsīt
31.8.29	so 'bibhed devā mā pṛthivyā notsyanta iti
31.8.30	sa pṛthivīm upamrucyāśayat
31.8.31	tam indro 'cāyat
31.8.32	tam apārarum adevayajanaṃ pṛthivyā devayajanāj jahīti
31.8.33	pṛthivyā apāhan
31.8.34	sa divam apatat
31.8.35	ararur dyāṃ mā paptad iti
31.8.36	taṃ divaḥ pratyanudata
31.8.37	tato devā abhavan
31.8.38	parāsurā abhavan
31.8.39	yasyaivaṃ viduṣas stambayajur hriyate yasyaivaṃ vidvān haraty ebhya eva lokebhyo bhrātṛvyaṃ nirbhajati bhavaty ātmanā parāsya bhrātṛvyo bhavati
31.8.40	asurāṇāṃ vā iyaṃ pṛthivy āsīt
31.8.41	te devā abruvan datta no 'syā iti
31.8.42	te vai svayaṃ brūdhvam ity abruvan
31.8.43	so 'gnir eva prācīṃ diśam udajayad vasavo dakṣiṇāṃ rudrāḥ pratīcīm ādityā udīcīm
31.8.44	te devā imām asurāṇām avindanta
31.8.45	tato devā abhavan
31.8.46	parāsurā abhavan
31.8.47	ya evaṃ vidvān etābhir devatābhir vediṃ parigṛhṇātīmām eva bhrātṛvyasya vindate bhavaty ātmanā parāsya bhrātṛvyo bhavati
31.8.48	pṛthivyā vai medhyaṃ cāmedhyaṃ ca vyudakrāmat
31.8.49	prācīnam udīcīnaṃ medhyam udakrāmat pratīcīnaṃ dakṣiṇāmedhyam
31.8.50	prācīm udīcīṃ vediṃ pravaṇāṃ kuryāt
31.8.51	medhyām evaināṃ yajñiyāṃ karoti
31.8.52	atho medhyasya cāmedhyasya ca vyāvṛttyai
31.8.53	prāñcau bāhū unnayati
31.8.54	āhavanīyam eva parigṛhṇāti
31.8.55	pratīcī śroṇī
31.8.56	gārhapatyam eva parigṛhṇāti
31.8.57	mūlaṃ vai rakṣāṃsy anūtpipate
31.8.58	na nakhena cchindyāt
31.8.59	yan nakhena cchindyāt kunakhī syāt
31.8.60	sphyena cchinatti
31.8.61	vajro vai sphyaḥ
31.8.62	vajreṇaiva rakṣāṃsi hanti
31.9.1	﻿ghṛtaṃ ca vai madhu ca prajāpatir āsīt
31.9.2	yato madhv āsīt tataḥ prajā asṛjata
31.9.3	tasmān madhoḥ prajananam ivāsti
31.9.4	tasmān madhunā na pracaranti
31.9.5	yātayāmaṃ hi tat
31.9.6	ghṛtena pracaranti
31.9.7	ayātayāmaṃ hy etat prājāpatyaṃ yad ājyam
31.9.8	ayātayāmā devānāṃ prajāpatiḥ
31.9.9	gārhapatye 'dhiśrayati
31.9.10	patny avekṣate
31.9.11	patnyā evaiṣa yajñasyānvārambhaḥ
31.9.12	atho mithunam eva yajñamukhe dadhāti prajananāya
31.9.13	yad vai patnī yajñe karoti tan mithunam
31.9.14	yat patny avekṣate mithunam eva karoti
31.9.15	amedhyaṃ vā etad ayajñiyaṃ yat patny avekṣate
31.9.16	āhavanīye 'dhiśrayati
31.9.17	medhyam evainad yajñiyaṃ karoti
31.9.18	devāś ca vā asurāś ca samāvad eva yajñe 'kurvata
31.9.19	yad eva devā akurvata tad asurā akurvata
31.9.20	sa indra etam avakāśam apaśyat
31.9.21	tenāvaikṣata
31.9.22	tenāsurān abhyabhavat
31.9.23	tato devā abhavan
31.9.24	parāsurā abhavan
31.9.25	ya evaṃ vidvān etenājyam avekṣate 'bhy eva bhrātṛvyaṃ bhavati bhavaty ātmanā parāsya bhrātṛvyo bhavati
31.9.26	pratyuṣṭaṃ rakṣa iti yajñamukhād eva rakṣāṃsy apahanti
31.9.27	aniśitās stha sapatnakṣayaṇīr ity aniśitā evaināḥ karoti
31.9.28	srucas saṃmārṣṭi
31.9.29	punāty evaināḥ
31.9.30	sruvam agre saṃmārṣṭi
31.9.31	pumāṃsam evāsām agre saṃśyati
31.9.32	atha juhūm athopabhṛtam atha dhruvām
31.9.33	asau vai juhūḥ
31.9.34	antarikṣam upabhṛt
31.9.35	iyaṃ dhruvā
31.9.36	imān eva lokān yathāpūrvaṃ saṃmārṣṭi
31.9.37	yajamānadevatyā vai juhūḥ
31.9.38	bhrātṛvyadevatyopabhṛt
31.9.39	catur juhvāṃ gṛhṇan bhūya ājyaṃ gṛhṇāty aṣṭau gṛhṇann upabhṛti kanīyaḥ
31.9.40	bhrātṛvyam evāsmā upastiṃ karoti
31.15.1	samṛtayajño vā eṣa yad darṣapūrṇamāsau
31.15.2	kasya vāha devatā yajñam āgacchanti kasya vā na bahūnāṃ samānam ahar yajamānānām
31.15.3	yo vai devatāḥ pūrvedyur gṛhṇāti tasya śvo bhūte yajñam āgacchanti
31.15.4	mamāgne varco vihaveṣv astv iti pūrvam agniṃ gṛhṇāti
31.15.5	agnis sarvā devatāḥ
31.15.6	devatā eva pūrvedyur gṛhṇāti
31.15.7	tāś śvo bhūte 'bhiyajate
31.15.8	barhiṣā vai pūrṇamāse vratam upayanti vatsair amāvasyāyām
31.15.9	purā vatsānām apākartor dampatī aśnītaḥ
31.15.10	hastā avanijya dakṣiṇato 'gnes tiṣṭhan brūyāt
31.15.11	agne vratapate vratam ālabha ity agnir vai vratapatiḥ
31.15.12	brāhmaṇo vratabhṛt
31.15.13	vratapataya eva procya vratam ālabhate
31.15.14	sam asmai vratam ṛdhyate
31.15.15	yadi nimrukte sūrye vratam ālabhetāgnim upasthāyaitad yajur vadet
31.15.16	agniṃ hi sa tarhi praviṣṭaḥ
31.15.17	agnir hotopa taṃ huva iti pātram abhimṛśati yena havir nirvapsyan bhavati
31.15.18	durgrahā vai devatāḥ
31.15.19	durgraho yajñaḥ
31.15.20	devatāś caivaitad yajñaṃ ca gṛhṇāti
31.15.21	ā devā yantu sumanasyamānā ity etā vai devānāṃ devahūtayaḥ
31.15.22	yanty asya devā devahūtim
31.15.23	na yajñāc chidyate ya evaṃ veda
31.15.24	vyantu devā haviṣo me asyety āśiṣam evāśāste
31.15.25	yunajmi tvā brahmaṇā daivyeneti paridhiṣu paridhīyamāneṣu vadati
31.15.26	agner vā eṣa yogaḥ
31.15.27	brahmaṇaivāgniṃ yunakti
31.15.28	yukto 'sya havyaṃ devebhyo vahati
31.15.29	aṅgiraso māsya yajñasya prathamānuvākair avantv iti sāmidhenīnām evaiṣa yogaḥ
31.15.30	tāsāṃ yuktānāṃ yāṃ kāmayata āśiṣaṃ tām avarunddhe
31.15.31	samiddho agnir āhuta iti samiddhir evaiṣā
31.15.32	mano 'si prājāpatyam
31.15.33	manasā mā bhūtenāviśeti mana iva vai prajāpatiḥ
31.15.34	prājāpatyo yajñaḥ
31.15.35	yajñam eva saṃtanoti
31.15.36	vāg asy aindrī sapatnakṣayaṇī
31.15.37	vācā mendriyeṇāviśeti
31.15.38	indriyaṃ vai vāk
31.15.39	indriyam evāvarunddhe
31.15.40	na vai tad vidur yadi brāhmaṇā vasantā yajanti brāhmaṇā vā yadi tasya varṣer anyasya vā yasya bruvate yasyaivarṣer bruvāṇo yajate taṃ tad iṣṭaṃ gacchati netaram upanamati
31.15.41	tat pravaraṃ pravṛṇāne brūyāt
31.15.42	devāḥ pitaraḥ pitaro devā yo 'smi sa san yaja iti ya eva kaś ca san yajate taṃ tad iṣṭam āgacchati netaram upanamati
31.15.43	devebhya eva pitṛbhyo yajñaṃ paridadāti
31.15.44	tam asya te gopayanti
31.15.45	sam iṣṭāpūrtena gacchati
31.15.46	svarge loke tad asyākṣayyam aparimitaṃ bhavati
31.15.47	vasantam ṛtūnāṃ prīṇāmīti
31.15.48	pañca vā ṛtavaḥ
31.15.49	ṛtūn eva prīṇāti
31.15.50	te 'smai prītāḥ kalpante 'smā ṛtavo ya evaṃ veda
32.1.1	agnīṣomābhyāṃ yajñaś cakṣuṣmān iti agnīṣomau vai yajñasya cakṣuṣī
32.1.2	yajñasyaiva cakṣuṣā cakṣur ātman dhatte
32.1.3	cakṣuṣmān bhavati ya evaṃ veda
32.1.4	agnir annasyānnapatir ity agnir vai devānām annādaḥ
32.1.5	sa enaṃ manuṣyeṣv annādyaṃ prāpayati
32.1.6	annādo bhavati ya evaṃ veda
32.1.7	dabdhir asy adabdho bhūyāsam amuṃ dabheyam ity etayā vai dabdhyā devā asurān adabhnuvan
32.1.8	tayaiva bhrātṛvyaṃ dabhnoti
32.1.9	nainaṃ dipsan dabhnoti ya evaṃ veda
32.1.10	agnīṣomau vṛtrahaṇā ity agnīṣomābhyāṃ vai vīryeṇendro vṛtram ahan
32.1.11	tābhyām eva bhrātṛvyaṃ stṛṇute
32.1.12	indrāgnyor ahaṃ devayajyayaujasvān vīryāvān bhūyāsam ity ojo vai vīryam indrāgnī
32.1.13	oja eva vīryam ātman dhatte
32.1.14	indrasyāhaṃ devayajyayendriyāvān bhūyāsam itīndriyaṃ vā indraḥ
32.1.15	indriyam evātman dhatte
32.1.16	mahendrasyāhaṃ devayajyayā jemānaṃ bhūmānaṃ gameyam iti jemānam eva bhūmānam upaiti
32.1.17	indrasyāhaṃ vimṛdhasya devayajyayāsapatno bhūyāsam ity asapatna eva bhavati
32.1.18	indrasyāham indriyāvato devayajyayā paśumān bhūyāsam itīndriyaṃ vai paśavaḥ
32.1.19	paśūn evātman dhatte
32.1.20	sarasvatyā ahaṃ devayajyayā vācam annādyaṃ puṣeyam iti vāg vai sarasvatī
32.1.21	vācaivānnādyam avarunddhe
32.1.22	pūṣṇo 'haṃ devayajyayā puṣṭimān paśumān bhūyāsam iti purṣṭir vai pūṣā
32.1.23	puṣṭim evāvarunddhe
32.1.24	adityā ahaṃ devayajyayā pratiṣṭhāṃ gameyam itīyam aditiḥ
32.1.25	asyām eva pratitiṣṭhati
32.1.26	viśveṣām ahaṃ devānāṃ devayajyayā prāṇānāṃ sāyujyaṃ gameyam iti prāṇānām eva sāyujyaṃ gacchati
32.1.27	dyāvāpṛthivyor ahaṃ devayajyayā prajaniṣīya prajayā paśubhir iti prajāpatim evopaiti
32.1.28	agner ahaṃ sviṣṭakṛto devayajyayāyuḥ pratiṣṭhāṃ gameyam ity āyur evātman dhatte
32.1.29	prati yajñena tiṣṭhati yo devatāś ca yajñaṃ ca yajñe tarpayitavyān veda
32.1.30	tṛpyati prajayā paśubhiḥ
32.1.31	upainaṃ somapītho namati
32.1.32	etarhi vai sarvā devatā yarhi sviṣṭakṛt
32.1.33	etarhi hy enās sarvās saṃyajati
32.1.34	eṣa khalu vāva pratyakṣaṃ yajño yat sviṣṭakṛt
32.1.35	atītṛpad yajñe yajñam iti devatāś caivaitad yajñaṃ ca yajñe tarpayati
32.1.36	tṛpyati prajayā paśubhiḥ
32.1.37	upainaṃ somapītho namati
32.1.38	ayāḍ agnir agneḥ priyā dhāmānīti
32.1.39	brahmavarcasaṃ tenāvarunddhe
32.1.40	somasyāyāṭ priyā dhāmānīti
32.1.41	kṣatraṃ tena
32.1.42	agnīṣomayor ayāṭ priyā dhāmānīti
32.1.43	upāṃśu
32.1.44	aniruktaṃ tenāvarunddhe
32.1.45	agnīṣomayor ayāṭ priyā dhāmānīti
32.1.46	uccaiḥ
32.1.47	niruktaṃ tena
32.1.48	aniruktaṃ ca vā idaṃ niruktaṃ ca
32.1.49	tasyaivobhayasyāvaruddhyai
32.1.50	atho śuṣkaharite evāvarunddhe
32.1.51	yad vai śuṣkaṃ tad āgneyam
32.1.52	yad dharitaṃ tat saumyam
32.1.53	śuṣkaṃ ca vā idaṃ haritaṃ ca
32.1.54	tasyaivobhayasyāvaruddhyai
32.1.55	devānām ājyapānām ayāṭ priyā dhāmānīti
32.1.56	prayājānuyājā vai devā ājyapāḥ
32.1.57	tān evobhayān prīṇāti
32.1.58	te 'syobhaye prītā yajñe bhavanti
32.2.1	bṛhato mā vājena vājaya
32.2.2	vāmadevasya mā vājena vājayeti
32.2.3	vāmadevo vā etad gonām apaśyat
32.2.4	paśava iḍā
32.2.5	paśuṣv eva paśūn dadhāti
32.2.6	juṣṭe juṣṭiṃ te gameyam
32.2.7	upahūta upahavaṃ te 'śīyeti
32.2.8	dvyāśīr vai yajñaḥ
32.2.9	yajñasyaivaitām āśiṣam āśāste
32.2.10	suhavām ehīti
32.2.11	suhavām evaināṃ kurute
32.2.12	saha rāyaspoṣeṇeti
32.2.13	sahaivaivaṃ rayyābhyaiti
32.2.14	asmāsv indra indriyaṃ dadhātv iti
32.2.15	iḍāyā vā eṣa dohaḥ
32.2.16	iḍām evaitad duhe
32.2.17	asmān rāyo maghavānas sacantām iti
32.2.18	paśavo vai rāyo maghavānaḥ
32.2.19	paśūn evātman dhatte
32.2.20	asmākaṃ santv āśiṣa ity āśiṣam evāśāste
32.2.21	saṃjayan kṣetrāṇi sahasāham indra kurvāṇo anyāṃ adharān sapatnān iti
32.2.22	adharam eva bhrātṛvyaṃ kurute
32.2.23	brahma tejo me pinvasva
32.2.24	kṣatram ojo me pinvasveti
32.2.25	etad evāsā iḍā sarvaṃ duhe
32.2.26	sarvaṃ hāsyaitad bhavati ya evaṃ veda
32.2.27	mayi tyad indriyaṃ mahad iti
32.2.28	indriyaṃ vā āpaḥ
32.2.29	indriyam evātman dhatte
32.2.30	bradhna pinvasva
32.2.31	kalpantāṃ diśa iti
32.2.32	asau vā ādityo bradhnaḥ
32.2.33	sa yadodety atha diśaḥ kalpante ya evaṃ veda
32.2.34	yām abrāhmaṇaḥ prāśnāti sā skannāhutiḥ
32.2.35	tasyā vai vasiṣṭha eva prāyaścittiṃ vidāṃ cakāra
32.2.36	bradhna pinvasveti puroḍāśam abhimṛśati
32.2.37	dakṣiṇīyeṣv eva yajñaṃ pratiṣṭhāpayati
32.2.38	askannam avikṣubdham api ha vā asya
32.2.39	yām abrāhmaṇaḥ prāśnāti sā hutaiva bhavati
32.2.40	atha ha smāha kapivano bhauvāyanaḥ
32.2.41	kim u sa yajeta yo gām iva yajñaṃ na duhe
32.2.42	sudohataro vā eṣa gor iti
32.2.43	saṃ yajñapatir āśiṣeti yajamāno yajamānabhāgaṃ prāśnāti
32.2.44	yajamāno vai yajñapatiḥ
32.2.45	yajño yajamānabhāgaḥ
32.2.46	yad yajamāno yajamānabhāgaṃ prāśnāti
32.2.47	yajñapatā eva yajñaṃ pratiṣṭhāpayati
32.3.1	devasyāhaṃ barhiṣo devayajyayā prajāvān bhūyāsam iti
32.3.2	barhiṣā vai prajāpatiḥ prajā asṛjata
32.3.3	prajām eva sṛjate
32.3.4	devasyāhaṃ narāśaṃsasya devayajyayā paśumān bhūyāsam iti
32.3.5	narāśaṃsena vai prajāpatiḥ paśūn asṛjata
32.3.6	paśūn eva sṛjate
32.3.7	devasyāham agnes sviṣṭakṛto devayajyayāyuḥ pratiṣṭhāṃ gameyam iti
32.3.8	āyur evātman dhatte
32.3.9	prati yajñena tiṣṭhati
32.3.10	ām āśiṣo dohakāmā iti
32.3.11	āśiṣo vai dohakāmā yajamānam upatiṣṭhante
32.3.12	tā yathā dhenavo 'dugdhā apakrāmanty evaṃ tv asmād yajamānād apakrāmanti
32.3.13	atha ya evaṃ vedāśiṣa evaiṣa duhe
32.3.14	sā me satyāśīr devān gamyād iti
32.3.15	satyām evāśiṣaṃ devān gamayitvā varaṃ vṛṇīte
32.3.16	juṣṭāj juṣṭatareti
32.3.17	juṣṭād evainaṃ juṣṭatarāṃ karoti
32.3.18	panyāt panyatareti
32.3.19	panyād evaināṃ panyatarāṃ karoti
32.3.20	areḍatā manasā devān gacchety evaitad āha
32.3.21	yo devayānaḥ panthās tena devān gaccheti
32.3.22	ya eva devayānaḥ panthās tam evainam apipādayati
32.3.23	rohitena tvāgnir devatāṃ gamayatu
32.3.24	haribhyāṃ tvendro devatāṃ gamayatv iti
32.3.25	yajamāno vai prastaraḥ
32.3.26	havirbhūtam evainaṃ svargaṃ lokaṃ gamayati
32.3.27	yajña yajñaṃ gaccha
32.3.28	yajñapatiṃ gaccheti
32.3.29	svam evainaṃ yoniṃ gamayati
32.3.30	yo yajñasyāyur veda sarvam āyur eti
32.3.31	yajñasyāyur asi
32.3.32	yajño ma āyur dadhātv iti
32.3.33	etad vai yajñasyāyuḥ
32.3.34	ya evaṃ veda sarvam āyur eti
32.3.35	yad vai yukto vimuktaś śamarathaṃ vā karoti pra vā kṣiṇāti
32.3.36	vi te muñcāmi raśanāṃ vi raśmīn iti
32.3.37	vimoka evāsyaiṣa
32.3.38	svargam eva lokaṃ devatā gamayitvā pratiṣṭhāpya vimuñcati
32.3.39	viṣṇoś śamyor yajñasyānta iti
32.3.40	viṣṇur vai yajñaḥ
32.3.41	antata eva yajñaṃ pratiṣṭhāpayati
32.4.1	iṣṭo yajño bhṛgubhir draviṇodā yatibhir iti
32.4.2	yajñasya vā eṣa dohaḥ
32.4.3	yajñam evaitad duhe
32.4.4	tasya yajñasyeṣṭasya sviṣṭasya draviṇaṃ māgacchatv ity āśiṣam evāśāste
32.4.5	aṅgiraso me 'sya yajñasya prātaranuvākair ahauṣur ity āśiṣām evaiṣa dohaḥ
32.4.6	vasur yajño vasumān yajña iti vasumantam eva yajñaṃ kurute
32.4.7	tasya yajñasya vasor vasumato vasu māgacchatv ity āśiṣam evāśāste
32.4.8	somo retodhā iti
32.4.9	somo vai devānāṃ retodhāḥ
32.4.10	soma evāsmai retodhā reto dadhāti
32.4.11	tvaṣṭā rūpāṇāṃ vikarteti
32.4.12	tvaṣṭā vai rūpāṇāṃ vikartā
32.4.13	so 'smai rūpāṇi vikaroti
32.4.14	devānāṃ patnīr agnir gṛhapatir mithunaṃ yajamānasyeti
32.4.15	etad vai darśapūrṇamāsayor mithunam
32.4.16	darśapūrṇamāsayor eva mithunena mithunam ātman dhatte
32.4.17	tayor ahaṃ devayajyayā mithunena prajaniṣīyeti
32.4.18	pra prajayā pra paśubhir jāyate
32.4.19	yā vā etasya patnī saitaṃ saṃprati paścād āsītāgnir asyāḥ prajā nirdahet
32.4.20	yad āha patny eṣa te patni loka iti lokam evāsyai karoti
32.4.21	anirdāhuko 'syā agniḥ prajā bhavati
32.4.22	saṃ patnī patyā sukṛteṣu gacchatām iti
32.4.23	patnyā evaiṣa yajñasyānvārambhaḥ
32.4.24	saha svarge loke bhavataḥ
32.4.25	svāhā svāheṣṭebhyo vaṣaḍ aniṣṭebhya iti
32.4.26	sviṣṭiś ca vai duriṣṭiś ca yajñe saṃyatete
32.4.27	yasya sviṣṭir yajñaṃ yuvate sa vasīyān bhavati
32.4.28	yasya duriṣṭir yajñaṃ yuvate sa pāpīyān bhavati
32.4.29	sviṣṭyaivāsya yajñaṃ samardhayati
32.4.30	vasīyān bhavati
32.4.31	ayāś cāgne 'sy anabhiśastiś ceti
32.4.32	ayā vai nāmaivāgnes tanūḥ
32.4.33	ayā maryādhair yeṇeti khalu vā āhuḥ
32.4.34	yāṃ ca vidma yajñasya prāyaścittiṃ yāṃ ca na vidma
32.4.35	yaś ca yajñasya kriyate yaś ca na kriyate
32.4.36	tasyaiṣobhayasya prāyaścittiḥ
32.4.37	sarasvatyai veśabhaginyai svāheti
32.4.38	veśayamanaṃ vā etat
32.4.39	api ha vā enam ājīvanta upāsate
32.4.40	vācam asya brāhmaṇasya vā rājanyasya vopāsmaha iti
32.4.41	ya evaṃ veda
32.4.42	yajñasya tvā pramayābhimayonmayā pratimayā parigṛhṇāmīti
32.4.43	gāyatrī vai yajñasya pramā
32.4.44	triṣṭub abhimā
32.4.45	jagaty unmā
32.4.46	anuṣṭup pratimā
32.4.47	etāvanti vai chandāṃsi yajñaṃ vahanti
32.4.48	tair evainaṃ parigṛhṇāti
32.4.49	teṣv enaṃ pratiṣṭhāpayati
34.1.1	ekādaśinībhir yanti
34.1.2	prāṇā vā ekādaśinīḥ
34.1.3	prāṇeṣv eva tat pratitiṣṭhanto yanti
34.1.4	tad āhur yad ekādaśinībhir iyur ahāni vātiricyeran paśavo vā nottamenāhnottamaḥ paśus saṃpadyeteti
34.1.5	tad yad ekādaśinīkāmās syuḥ prathame māsy ekādaśinīm upeyur uttame ca
34.1.6	prāṇā vā ekādaśinī
34.1.7	prāṇān eva mukhataḥ pratipadyante
34.1.8	prāṇeṣv antataḥ pratitiṣṭhanti
34.1.9	aindrāgnaḥ khalv evācyutaḥ paśus syāt
34.1.10	prāṇāpānau vā indrāgnī
34.1.11	prāṇāpānayor eva tat pratitiṣṭhanto yanti
34.1.12	tejo vā indrāgnī
34.1.13	tejasy eva tat pratitiṣṭhanto yanti
34.1.14	ojo vai vīryam indrāgnī
34.1.15	tejasy eva tad vīrye pratitiṣṭhanto yanti
34.1.16	indrāgnī sarvā devatāḥ
34.1.17	yad aindrāgnaḥ paśur bhavati sarvā eva tad devatāḥ prīṇanto yanti
34.1.18	yad aho rathaṃtaraṃ sāma syād āgneyaṃ tad ahaḥ paśum ālabheran
34.1.19	yad ahar bṛhadaindraṃ tad ahas tad vaindrāgna eva
34.1.20	yad aho rathaṃtaraṃ sāma syād āgnendraṃ tad ahaḥ paśum ālabheran
34.1.21	yad ahar bṛhad aindrāgnaṃ tad ahaḥ
34.1.22	tad anupūrvaṃ devate kalpayanti
34.1.23	yathāpūrvaṃ paśūn ālabhante
34.1.24	indrāgnibhyām eva yanti
34.1.25	bārhaspatyaṃ śitipṛṣṭhaṃ ṣaṣṭhe 'hann ālabhheran
34.1.26	brahma vai bṛhaspatiḥ
34.1.27	brahmaṇy eva tad yajñasyāntataḥ pratitiṣṭhanti
34.1.28	bārhaspatyaḥ khalu vāva śitipṛṣṭho devatayā
34.1.29	dyāvāpṛthivyāṃ dhenuṃ saptame 'hann ālabheran prathame chandome
34.1.30	dyāvāpṛthivī vai yajñasya pratiṣṭhā
34.1.31	dyāvāpṛthivyor eva tad yajñasyāntataḥ pratitiṣṭhanti
34.1.32	dyāvāpṛthivyā khalu vāva dhenur devatayā
34.1.33	vāyavyaṃ vatsam aṣṭame 'hann ālabheran madhyame chandome
34.1.34	prāṇo vai vāyuḥ
34.1.35	prāṇa eva tad yajñasyāntataḥ pratitiṣṭhanti
34.1.36	vāyavyaḥ khalu vāva vatso devatayā
34.1.37	vāce pṛśniṃ navame 'hann ālabherann uttame chandome
34.1.38	vāg vai pṛśniḥ pratiṣṭhā
34.1.39	vācy eva tad yajñasyāntataḥ pratitiṣṭhanti
34.1.40	vāgdevatyā khalu vāva pṛśnir devatayā
34.1.41	ādityāṃ vaśāṃ daśame 'hann ālabheran
34.1.42	iyaṃ vā aditiḥ
34.1.43	iyaṃ pratiṣṭhā
34.1.44	asyām eva tad yajñasyāntataḥ pratitiṣṭhanti
34.1.45	ādityā khalu vāva vaśā devatayā
34.1.46	vaiśvakarmaṇam ṛṣabhaṃ mahāvratīye 'hann ālabheran
34.1.47	indro vai vṛtraṃ hatvā viśvakarmābhavat
34.1.48	prajāpatiḥ prajās sṛṣṭvā viśvakarmābhavat
34.1.49	saṃvatsaro viśvakarmety āhuḥ
34.1.50	yam imāḥ prajā anuprajāyanta iti
34.1.51	trirūpas syād ubhayata etaḥ
34.1.52	yat prathamaṃ rūpaṃ tenaindraḥ
34.1.53	yad dvitīyaṃ tena prājāpatyaḥ
34.1.54	yat tṛtīyaṃ tat saṃvatsarasya rūpam
34.1.55	indro vṛṣā
34.1.56	prajāpatir vṛṣā
34.1.57	saṃvatsaro 'sya vṛṣety āhuḥ
34.1.58	yam imāḥ prajā anuprajāyanta iti
34.1.59	tasmād ṛṣabhas syāt
34.2.1	asuryaṃ vā etasmād varṇaṃ kṛtvā teja indriyaṃ vīryaṃ prajā paśavo 'pakrāmanti
34.2.2	yasya yūpo virohati sa īśvara ījānaḥ
34.2.3	pāpīyān bhavati
34.2.4	tvāṣṭraṃ bahurūpam ālabheta
34.2.5	tvaṣṭā vai rūpāṇāṃ vikartā
34.2.6	tam eva bhāgadheyenopadhāvati
34.2.7	so 'smai teja indriyaṃ vīryaṃ prajāṃ paśūn punar upāvartayati
34.2.8	ārtiṃ vā ete niyanti yeṣāṃ dīkṣitānāṃ pramīyate
34.2.9	taṃ yad avavṛjeyuḥ krūrakṛtām ivaiṣāṃ lokas syāt
34.2.10	āhara daheti brūyuḥ
34.2.11	taṃ dakṣiṇārdhe vedyā nidhāya sarparājñyā ṛgbhis stuyuḥ
34.2.12	iyaṃ vai sarparājñī
34.2.13	asyā evainam adhisamīrayanti
34.2.14	tad āhur vyṛddhaṃ vā etad yat stutam ananuśastam iti
34.2.15	hotā prathamo dīkṣitānāṃ prācīnāvītaṃ kṛtvā mārjālīyaṃ parīyād yāmīr anubruvan sarparājñyā ṛcāṃ kīrtayan
34.2.16	iyaṃ vai sarpato rājñī
34.2.17	asyā evainam adhisamīrayanti
34.2.18	dhuvanty evainam etat
34.2.19	atho ny evāsmai hnuvate
34.2.20	tama iva vā ete niyanti yeṣāṃ dīkṣitānāṃ pramīyate
34.2.21	agna āyūṃṣi pavasa iti
34.2.22	etāṃ somasya pratipadaṃ kurvīran
34.2.23	punata evātmānam
34.2.24	āyur evātman dadhate
34.2.25	atho jyotiṣmanta eva yanti
34.2.26	apratiṣṭhitā vā ete yeṣāṃ dīkṣitānāṃ pramīyate
34.2.27	rathaṃtarasāmaiṣāṃ somas syāt
34.2.28	iyaṃ vai pṛthivī rathaṃtaram
34.2.29	asyām eva pratitiṣṭhanti
34.3.1	yady akrītam apahareyur anyaḥ kretavyaḥ
34.3.2	yadi krītaṃ yo nediṣṭhaṃ syāt sa āhṛtyābhiṣutyaḥ
34.3.3	rājāhārāya tu kiṃ cid deyam
34.3.4	tenāsya sa parikrīto bhavati
34.3.5	yadi somaṃ na vindeyuḥ pūtīkān abhiṣuṇuyuḥ
34.3.6	yadi na pūtīkān ārjunāni
34.3.7	gāyatrī vai somam apāharac chyeno bhūtvā
34.3.8	tasya somarakṣir anuvisṛjya nakham acchinat
34.3.9	tato yo 'ṃśur amucyata sa pūtīko 'bhavat
34.3.10	ūtīkā vai nāmaite
34.3.11	yad ūtīkān abhiṣuṇvanty ūtim eva yajñāya kurvanti
34.3.12	indro vai vṛtram ahan
34.3.13	tasya yal lohitam āsīt tāny ārjunāni lohitatūlāny abhavan
34.3.14	atha yo grīvābhyaḥ pravṛḍhābhyo rasas samasravat tāny ārjunāni babhrutūlāny abhavan
34.3.15	somo vā eṣo 'surya iva tu
34.3.16	tasmān nābhiṣutyaḥ
34.3.17	pratidhuk ca prātaḥ pūtīkāś ca
34.3.18	dadhi madhyandine
34.3.19	pūtīkāś ca śṛtaṃ cāparāhṇe pūtīkāś ca
34.3.20	indriyeṇa vā eṣa somapīthena vyṛdhyate yasya somam apāharanti
34.3.21	sa oṣadhīś ca paśūṃś ca praviśati
34.3.22	yad etad ubhayam abhiṣuṇvanty oṣadhibhyaś caiva paśubhyaś cādhi somapīthaṃ punar avarunddhe
34.4.1	yadi somau saṃsutau syātāṃ mahati rātryāḥ prātaranuvākam upākuryāt
34.4.2	pūrva eva yajñaṃ pūrvo devatāḥ pūrvaś chandāṃsi vṛṅkte
34.4.3	vṛṣaṇvatīṃ pratipadaṃ kuryāt
34.4.4	indro vai vṛṣā
34.4.5	prātassavanād evaiṣām indraṃ vṛṅkte
34.4.6	tad āhuḥ savanamukhesavanamukhe kartavyeti
34.4.7	savanamukhāt savanamukhād evaiṣām indraṃ vṛṅkte
34.4.8	saṃveśāyopaveśāya gāyatryai chandase 'bhibhuve svāhā
34.4.9	saṃveṣāyopaveśāya triṣṭubhe jagatyā anuṣṭubhe chandase 'bhibhuve svāheti
34.4.10	etāvanti vai chandāṃsi
34.4.11	chandobhir devā asurāṇāṃ chandāṃsy avṛñjata
34.4.12	chandobhir evaiṣāṃ chandāṃṣi vṛṅkte
34.4.13	sajanyaṃ śasyaṃ vihavyaṃ śasyam agastyasya kayāśubhīyaṃ śasyam
34.4.14	etāvad vāvāsti
34.4.15	yāvad evāsty antarikṣād divaḥ pṛthivyā ahorātrābhyāṃ tebhya enān sarvebhyo nirbhajati
34.4.16	yadi prātassavane kalaśo dīryeta vaiṣṇavīṣu śipiviṣṭavatīṣu mādhyandine pavamāne stuyuḥ
34.4.17	yad vai yajñasyātiricyate viṣṇuṃ tac chipiviṣṭam abhyatiricyate
34.4.18	atiriktaṃ vā etad atiriktaṃ śipiviṣṭam
34.4.19	atiriktenaivātiriktam āpnoti
34.4.20	yadi madhyandina ārbhavasya pavamānasya purastād vaṣaṭkāranidhanaṃ sāma kuryuḥ
34.4.21	yadi tṛtīyasavana etad eva
34.4.22	vaṣaṭkāro vai yajñasya pratiṣṭhā
34.4.23	pratiṣṭhām evainaṃ gamayanti
34.5.1	āsandīm āruhyodgātā mahāvratenodgāyati
34.5.2	preṅkham āruhya hotā mahad uktham anuśaṃsati
34.5.3	adhiṣṭhāne 'dhiṣṭhāyādhvaryū pratigṛṇītaḥ
34.5.4	kūrceṣv itara āsate
34.5.5	antarikṣaṃ vā annam
34.5.6	amuto vai pradīyate
34.5.7	asyāṃ prajāyate
34.5.8	tad antarikṣāya jāyate
34.5.9	yad antarikṣa āsīnā mahāvratena caranty annādyasyopāptyai
34.5.10	atho devasākṣya evopariṣadyaṃ jayanti
34.5.11	svargam u lokam ākramamāṇā yanti
34.5.12	abhigarāpagarau bhavataḥ
34.5.13	pra vā anyas sattriṇaś śaṃsati nindaty anyo yaḥ praśaṃsati
34.5.14	yad evaiṣāṃ suṣṭutaṃ suśastaṃ tat sa praśaṃsati
34.5.15	atha yo nindati yad evaiṣāṃ duṣṣtutaṃ duśśastaṃ tat so 'pahanti
34.5.16	śūdrāryau carman vyāyacchete
34.5.17	devāś ca vā asurāś cāditye vyāyacchanta
34.5.18	taṃ devā abhyajayan
34.5.19	āryaṃ varṇam ujjāpayati
34.5.20	ātmānam evojjāpayati
34.5.21	antarvedy āryas syād bahirvedi śūdraḥ
34.5.22	śvetaṃ carma parimaṇḍalaṃ syāt
34.5.23	ādityasya rūpam
34.5.24	sarvāsu sraktiṣu dundubhayo vadanti
34.5.25	yā dikṣu vāk tāṃ tenāvarundhate
34.5.26	bhūmidundubhir bhavati
34.5.27	yāsyāṃ vāk tāṃ tenāvarundhate
34.5.28	vīṇā vadanti
34.5.29	yā paśuṣu vāk tāṃ tenāvarundhate
34.5.30	kāṇḍavīṇā vadanti
34.5.31	yauṣadhiṣu vāk tāṃ tenāvarundhate
34.5.32	nāḍītūṇavā vadanti
34.5.33	yā vanaspatiṣu vāk tāṃ tenāvarundhate
34.5.34	vāṇaś śatatantur bhavati
34.5.35	śatāyur vai puruṣaś śatavīryaḥ
34.5.36	āyur eva vīryam avarunddhe
34.5.37	brahmacārī ca puṃśacalī cartīyete
34.5.38	sarvā hi bhūte vāco vadanti
34.5.39	mithunaṃ caranti
34.5.40	saṃvatsaraṃ vā ete prajāyamānās sattram āsate
34.5.41	teṣāṃ saṃvatsareṇaiva prajananam antardhīyate
34.5.42	yan mithunaṃ caranti saṃvatsarasyaiva prajananasyopāptyai
34.5.43	kumbhinīr upācaranti samṛddhyai
34.5.44	idaṃmadhuraṃ gāyantīs saṃnaddhakavacāḥ pariyanti
34.5.45	mahāvratam eva mahayanti
34.5.46	atho sendratāyā eva
34.5.47	brahmaṇo vā anyā tviṣiḥ kṣatrasyānyā
34.5.48	yad dīkṣito 'dhikṛṣṇājinas sā brahmaṇas tviṣiḥ
34.5.49	yat saṃnaddhakavaco 'dhijyadhanus sā kṣatrasya tviṣiḥ
34.5.50	tad ubhayaṃ bhavaty ubhayos tviṣyor avaruddhyai
34.6.1	prajāpatir vā ātmano 'dhi dvādaśāhaṃ niramimīta
34.6.2	saṃvatsaraḥ prajāpatiḥ
34.6.3	sa caturṇāṃ māsāṃ tisrastisro rātrīr ādatta
34.6.4	sā dīkṣābhavat
34.6.5	sa uttareṣāṃ caturṇāṃ tisrastisro rātrīr ādatta
34.6.6	tā upasado 'bhavan
34.6.7	sa uttareṣāṃ caturṇāṃ tisrastisro rātrīr ādatta
34.6.8	sā sutyābhavat
34.6.9	tasmād āhur yāvān saṃvatsaras tāvān dvādaśāha iti
34.6.10	sarvasmāddhy eṣa saṃvatsarād adhi nirmitaḥ
34.6.11	sa prathamaṃ cāhar asṛjatehīḍaṃ ca sāmemaṃ lokam agniṃ jyotiḥ
34.6.12	dvitīyaṃ cāhar asṛjatordhveḍaṃ ca sāmāntarikṣaṃ lokaṃ vāyuṃ jyotiḥ
34.6.13	tṛtīyaṃ cāhar asṛjateḍābhir aiḍaṃ ca sāmāmuṃ lokaṃ sūryaṃ jyotiḥ
34.6.14	caturthaṃ cāhar asṛjata paristubdheḍaṃ ca sāma yasmiṃś ca loke tejo jyotiḥ
34.6.15	pañcamaṃ cāhar asṛjatādhyardheḍaṃ ca sāma yasmiṃl loke satyaṃ jyotiḥ
34.6.16	ṣaṣṭhaṃ cāhar asṛjata hoiḍaṃ ca sāma yasmiṃl loke brahma jyotiḥ
34.6.17	saptamaṃ cāhar asṛjata punarnitunnāṃ ceḍāṃ yasmiṃś ca loke tapo jyotiḥ
34.6.18	aṣṭamaṃ cāhar asṛjata viṣvagaiḍaṃ ca sāma yasmiṃś ca loka ṛtaṃ jyotiḥ
34.6.19	navamaṃ cāhar asṛjata hoiḍaṃ ca sāma yasmiṃś ca loke brahma jyotiḥ
34.6.20	daśamaṃ cāhar asṛjata dvīḍaṃ ca sāma yasmiṃl loke 'mṛtaṃ jyotiḥ
34.6.21	prāṇa eva prāyaṇīyo 'pāna udayanīyaḥ
34.6.22	tasmād yāvad eva prāyaṇīye kriyate tāvad udayanīye kriyate
34.6.23	yāvān hi prāṇas tāvān apānaḥ
34.6.24	etāṃl lokān etāni sāmāny etāni jyotīṃṣy etāni tejāṃsy avarunddhe ya evaṃ vidvān dvādaśāhena yajate
34.7.1	prajāpatir akāmayata prajās sṛjeyeti
34.7.2	sa etam ātman dvādaśāham apaśyat
34.7.3	tam ātmano niramimīta
34.7.4	tena prajā asṛjata
34.7.5	taṃ gāyatrī chando 'nvasṛjyata
34.7.6	sākāmayatāham imaṃ sarvataḥ paribhaveyam iti
34.7.7	taṃ tejasā mukhataḥ paryabhavad ojasā madhyataś chandasopariṣṭāt
34.7.8	sarvato vai sā taṃ vyatyaśayat
34.7.9	sarvato bhrātṛvyaṃ vyatiśaye ya evaṃ veda
34.7.10	dve rūpe saṃvatsarasya māsā anyad ṛtavo 'nyat
34.7.11	yat ṣaḍ ṛtavas tenāptaḥ
34.7.12	yad dvādaśa māsās tenāptaḥ
34.7.13	ubhābhyām eva rūpābhyāṃ saṃvatsaram āpnoti
34.7.14	brahma vai gāyatrī
34.7.15	kṣatraṃ dvādaśāhaḥ
34.7.16	anv enaṃ kṣatraṃ budhyate
34.7.17	pra purodhām āpnoti ya evaṃ veda
34.7.18	yajñaṃ vā anyāni cchandāṃsy abhyasṛjyanta
34.7.19	svārājyam eva bṛhaty abhyasṛjyata
34.7.20	tasmād bṛhatyā na vaṣaṭkurvanti
34.7.21	yad vaṣaṭkuryuḥ paśūn agnau pradadhyuḥ
34.7.22	vacasāptvā paśūn avarundhate
34.7.23	vāci vā ete catvāraḥ paśavo gaur aśvo 'jāviḥ
34.7.24	tasmād vācā hūtāḥ paśava udāyanti
34.7.25	vācā siddhā āvartante
34.7.26	bṛhatīṃ vā eta āpnuvanti ya etā rātrīr āsate
34.7.27	ṣaṭtriṃśad etā rātrayaḥ
34.7.28	ṣaṭtriṃśadakṣarā bṛhatī
34.7.29	bṛhatī svargaṃ lokaṃ praveda
34.7.30	svargaṃ lokam āpnuvanti ya etā rātrīr āsate
34.7.31	devalokān vā eta āpnuvanti ya etā rātrīr āsate
34.7.32	ṣaṭtriṃśad etā rātrayaḥ
34.7.33	ṣaṭtriṃśad devalokāḥ
34.7.34	aṣṭau vasavaḥ
34.7.35	ekādaśa rudrāḥ
34.7.36	dvādaśādityāḥ
34.7.37	vaṣaṭkāraś ca prajāpatiś ca
34.7.38	traya ime lokāḥ
34.7.39	tān sarvān devalokān āpnuvanti ya etā rātrīr āsate
34.7.40	ubhaye vai devāś ca manuṣyāś cāvyāvṛttā āsan
34.7.41	te devā etaṃ dvādaśāham upāyan
34.7.42	te dīkṣayaivātmānam apunata
34.7.43	upasadbhir yajñaṃ samabharanta
34.7.44	hitvā śarīraṃ sutyayā svargaṃ lokam āyan
34.7.45	ya evaṃ vidvān dvādaśāham upaiti dīkṣayaivātmānaṃ punīta upasadbhir yajñaṃ saṃbharate hitvā śarīraṃ sutyayā svargaṃ lokam eti
34.7.46	prajāpatir vā etaṃ svargakāma āharat
34.7.47	sa na prābhavat
34.7.48	ekādaśāho vā eṣa
34.7.49	sa etam atirātram upariṣṭād ubhayataḥ paryaharat
34.7.50	samāno vā eṣa ubhayataḥ parihriyate svargasya lokasya samaṣṭyai
34.8.1	prajāpatir akāmayata prajāyeyeti
34.8.2	sa dvādaśāhenāyajata
34.8.3	tena prājāyata
34.8.4	praiva jāyate ya evaṃ veda
34.8.5	āpo vai yad yajñiyā medhyā asṛjyanta tad ekā api nāsṛjyanta
34.8.6	asṛg vāva tan nāsṛjyata
34.8.7	tad asno 'sṛktvam
34.8.8	tasmād yad evāsṛk chidyate 'tha yajñiyo medhyo bhavati
34.8.9	puruṣasaṃmito vā eṣa yas sattriyaṃ pratigṛhṇāti
34.8.10	puruṣaṃ vai so 'tti
34.8.11	yaṃ khalu vai puruṣam atti na tasyāsmiṃl loke nāmuṣminn apibhavati
34.8.12	prāṇo vai pūrvo 'tirātro 'pāna uttaraḥ
34.8.13	iyaṃ vai pūrvo 'tirātro 'sā uttaraḥ
34.8.14	agnir vai pūrvo 'gniṣṭomaḥ sūrya uttaraḥ
34.8.15	antarau vā etā anayoḥ
34.8.16	tasmād antarau prayujyete
34.8.17	tad āhur yad agniṣṭomaprāyaṇo yajñaḥ kasmād atirātrau pūrvau prayujyete iti
34.8.18	athāhuś cakṣuṣī vā ete yajñasya yad atirātrau kanīnike agniṣṭomā iti
34.8.19	yad agniṣṭomau pūrvau prayuñjīran bahiṣkanīnike nirādadhyur andhāḥ prajāyeran
34.8.20	yad atirātrau pūrvau prayujyete
34.8.21	cakṣuṣī eva yajñasya pratidhāya madhyataḥ kanīnike pratidadhāti
34.8.22	bhūtaṃ vai pūrvo 'tirātro bhavyam uttaraḥ
34.8.23	sad imāni daśāhāni madhye
34.8.24	sad bhavati ya evaṃ veda
34.8.25	yo ha vai gāyatrīṃ jyotiṣpakṣāṃ veda jyotiṣmatā bhāsā svargaṃ lokam eti
34.8.26	yā atirātrau tau pakṣau
34.8.27	yā agniṣṭomau te jyotiṣī
34.8.28	ye 'ṣṭā antara ukthyās sa ātmā
34.8.29	eṣā vai gāyatrī jyotiṣpakṣā
34.8.30	ya evaṃ gāyatrīṃ jyotiṣpakṣāṃ veda jyotiṣmatā bhāsā svargaṃ lokam eti
34.8.31	pakṣiṇo vā ete bhavanti
34.8.32	pakṣiṇo bhūtvā yatra kāmayanti tat parāpātam āsate
34.8.33	eṣa vai prajāpatir dvādaśadhā vinihito yad dvādaśāhaḥ
34.8.34	yā atirātrau tau pakṣau
34.8.35	yā agniṣṭomau te cakṣuṣī
34.8.36	ye 'ṣṭā antara ukthyās sa ātmā
34.8.37	sa eṣa prajāpatir eva
34.8.38	sad vai sattriṇas spṛṇvanti
34.8.39	tat sattrasya sattratvam
34.8.40	prāṇā vai sat
34.8.41	prāṇān eva tat spṛṇvanti
34.8.42	sarvāsāṃ vā ete prajānāṃ prāṇair āsate ye sattram āsate
34.8.43	tasmāt pṛcchanti kim ete sattriṇa iti
34.8.44	priyaḥ prajānām utthito bhavati ya evaṃ veda
34.9.1	prajāpatir akāmayata syām iti
34.9.2	sa dvādaśāhenāyajata
34.9.3	tenābhavat
34.9.4	tasmād āhur bubhūṣato yajña iti
34.9.5	taṃ māsā dīkṣitam adīkṣitā ayājayan
34.9.6	tasmād dīkṣitam adīkṣitā yājayanti
34.9.7	tebhya iṣam ūrjam adadāt
34.9.8	seyaṃ māseṣv ārdhnot prajāpatidattā
34.9.9	ārdhnuvan māsāḥ pratigṛhya
34.9.10	ṛdhnoti ya evaṃ vidvān dadāti
34.9.11	ṛdhnoti yaḥ pratigṛhṇāti
34.9.12	pīvā dīkṣeta
34.9.13	yad asyāṅgānāṃ mīyate juhoty eva tat
34.9.14	sa yathā vasanto navadāvyaś śobhamāna uttiṣṭhaty evam eva navadāvyaś śobhamāna uttiṣṭhati
34.9.15	tapo vai yajñasya śleṣma
34.9.16	yathā vai rathasya śleṣmaivaṃ yajñasya tapaḥ
34.9.17	yo 'tapasvī bhavaty asaṃśliṣṭo 'sya yajñaḥ
34.9.18	tapasvī syāt
34.9.19	yajñam eva saṃśleṣayate
34.9.20	ardhamāsā vāvāsan
34.9.21	te 'kāmayanta māsās syāmeti
34.9.22	te dvādaśāham upāyan
34.9.23	trayodaśaṃ brahmāṇaṃ kṛtvā tasmin dṛṣṭvodatiṣṭhan
34.9.24	tasmāt so 'nāyatana itarān upajīvati
34.9.25	tasmād dvādaśāhasya trayodaśena na brahmaṇā bhavitavyam
34.9.26	dvādaśa dīkṣeran saṃvatsarāyatanāḥ
34.9.27	dvādaśa māsās saṃvatsaraḥ
34.9.28	saṃvatsarāyatanā evardhnuvanti
34.9.29	trayodaśa dīkṣeran saṃvatsarāyatanāḥ
34.9.30	trayodaśa māsās saṃvatsaraḥ
34.9.31	saṃvatsarāyatanā evardhnuvanti
34.9.32	pañcadaśa dīkṣerann ardhamāsāyatanāḥ
34.9.33	pañcadaśārdhamāsasya rātrayaḥ
34.9.34	ardhamāsāyatanā evardhnuvanti
34.9.35	saptadaśa dīkṣeran prājāpatyāyatanāḥ
34.9.36	prajāpatis saptadaśa
34.9.37	prājāpatyāyatanā evardhnuvanti
34.9.38	ekāviṃśatir dīkṣeran rukkāmāḥ
34.9.39	asā āditya ekaviṃśaḥ
34.9.40	eṣa rucaḥ pradātā
34.9.41	sa ebhyo rucaṃ prayacchati
34.9.42	caturviṃśatir dīkṣeran brahmavarcasakāmāḥ
34.9.43	caturviṃśatyakṣarā gāyatrī
34.9.44	tejo gāyatrī brahmavarcasam
34.9.45	teja eva brahmavarcasam avarundhate
34.9.46	saptaviṃśatir dīkṣeraṃs triṇavāyatanāḥ
34.9.47	triṇavā ime lokāḥ
34.9.48	triṇavāyatanā evardhnuvanti
34.9.49	triṃśad dīkṣeran māsāyatanāḥ
34.9.50	triṃśan māso rātrayaḥ
34.9.51	māsāyatanā evardhnuvanti
34.9.52	trayastriṃśad dīkṣeran devatāyatanāḥ
34.9.53	trayastriṃśad devatāḥ
34.9.54	devatāyatanā evardhnuvanti
34.9.55	catuścatvāriṃśad dīkṣerann ojaskāmā vīryakāmāḥ
34.9.56	caturścatvāriṃśadakṣarā triṣṭubh
34.9.57	ojo vīryaṃ triṣṭup
34.9.58	oja eva vīryam avarundhate
34.9.59	aṣṭācatvāriṃśad dīkṣeran paśukāmāḥ
34.9.60	aṣṭācatvāriṃśadakṣarā jagatī
34.9.61	jāgatāḥ paśavaḥ
34.9.62	paśūn evāvarundhate
34.9.63	aparimitā dīkṣerann aparimitasyāvaruddhyai
34.9.64	aparimitaḥ prajāpatiḥ
34.9.65	prajāpatim evāpnuvanti
34.9.66	ṛtavo vāvāsann anuyāvarā māsāḥ
34.9.67	te māsā akāmayantartūn āpnuyāmeti
34.9.68	te dvādaśāham upāyan
34.9.69	trayodaśaṃ brahmāṇaṃ kṛtvā ta ṛtūñ chiśireṇa nibhāyya vasantam ūrjam eṣām abhyudatiṣṭhan
34.9.70	ya evaṃ vidvāñ chiśire dīkṣate tapasaiva bhrātṛvyaṃ nibhāyyeṣam ūrjam asyābhyuttiṣṭhati
34.9.71	śiśiraṃ vā etasya prayāṇam
34.9.72	vasanto 'vasānam
34.9.73	ṛdhnoti ya evaṃ vidvāñ chiśire dīkṣate
34.10.1	brahmavādino vadanti kiṃ prathamenāhnā dvādaśāhasyāvarunddha iti
34.10.2	tejo brahmavarcasam
34.10.3	kiṃ dvitīyeneti
34.10.4	vācam annādyam
34.10.5	kiṃ tṛtīyeneti
34.10.6	trīn imāṃl lokān
34.10.7	kiṃ caturtheneti
34.10.8	catuṣpadaḥ paśūn
34.10.9	kiṃ pañcameneti
34.10.10	catasro diśaḥ
34.10.11	ūrdhvāṃ pañcamīm
34.10.12	kiṃ ṣaṣṭheneti
34.10.13	ṣaḍ ṛtūn
34.10.14	kiṃ saptameneti
34.10.15	saptapadāṃ śakvarīm
34.10.16	kim aṣṭameneti
34.10.17	aṣṭākṣarāṃ gāyatrīm
34.10.18	kiṃ navameneti
34.10.19	nava prāṇān
34.10.20	kiṃ daśameneti
34.10.21	daśākṣarāṃ virājam
34.10.22	kim ekādaśeneti
34.10.23	ekādaśākṣarāṃ triṣṭubham
34.10.24	kiṃ dvādaśeneti
34.10.25	dvādaśākṣarāṃ jagatīm
34.10.26	etāvad vāvāsti
34.10.27	yāvad evāsti tat sarvam āptvāvarunddhe
34.10.28	ṛdhnoti vasīyān bhavati ya evaṃ vidvān dvādaśāhena yajate
34.11.1	catur vai tās tisras tisraḥ
34.11.2	tāsāṃ yāḥ prathamā ātmānaṃ tābhiḥ punīte
34.11.3	yā dvitīyā medhyas tābhir yajñiyo bhavati
34.11.4	yās tṛtīyā gātrāṇi tābhir nirṇenikte
34.11.5	atha yāś caturthīr yad evāsyāntarato yad bahiṣṭāc chamalaṃ tat tābhir dhūnute
34.11.6	puruṣaṃ khalu vā ete 'danti yad dvādaśāhena yājayanti
34.11.7	yaḥ pāśavam atti māṃsaṃ so 'tti
34.11.8	yo vājinaṃ lohitaṃ sa
34.11.9	yo dhānā asthi sa
34.11.10	ya ājyaṃ majjānaṃ sa
34.11.11	yaḥ parivāpaṃ keśān sa
34.11.12	yaḥ puroḍāśaṃ mastiṣkaṃ sa
34.11.13	yo rājānaṃ bhakṣayati svedaṃ sa
34.11.14	yaḥ karambhaṃ niṣpadaṃ sa
34.11.15	eṣa ha khalu vai sattriyam atti yo 'nṛtaṃ vadati
34.11.16	svaditam asya sattriyaṃ bhavati nāsya sattriyaṃ jagdhaṃ bhavati ya evaṃ veda
34.12.1	dvādaśa dīkṣito bhavati
34.12.2	jāyata eva tat
34.12.3	taddhi jātaṃ yat tapaso 'dhi jāyate
34.12.4	na yat striyā dvādaśa dīkṣito bhavati
34.12.5	dvādaśa vai puruṣe 'medhyāni
34.12.6	loma ca tanūś cāsṛk ca māṃsaṃ cāsthi ca majjā ca sehuś ca plīhā cāśru ca dūṣīkā ca svedaś ca yac ca prasrāvayate
34.12.7	etāni vai puruṣe dvādaśāmedhyāni
34.12.8	yad dvādaśa dīkṣito bhavati
34.12.9	tāny evāpahate
34.12.10	dvādaśa dīkṣito bhavati
34.12.11	dvādaśopasadaḥ
34.12.12	dvādaśa prasūtaḥ
34.12.13	tāṣ ṣaṭtriṃśat saṃpadyante
34.12.14	ṣaṭtriṃśadakṣarā bṛhatī
34.12.15	bārhatāḥ paśavaḥ
34.12.16	bṛhatyām evaitat paśūn āpnoti
34.12.17	bṛhatyām evaitat paśūn āptvāvarunddhe
34.12.18	tato yāni catvāry akṣarāṇy utkrāmanti sā catuṣpadānuṣṭup
34.12.19	vāg anuṣṭup
34.12.20	vācy evaitat paśūn āpnoti
34.12.21	vācy evaitat paśūnāptvāvarunddhe
34.12.22	tasmād vācā paśavo nāma jānate
34.12.23	vācā siddhāni vartante
34.13.1	prajāpatir akāmayata bhūyān syām śreyān syām ṛdhnuyām iti
34.13.2	sa dvādaśāhenādīkṣata
34.13.3	tenāyajata
34.13.4	sa ārdhnot
34.13.5	tasmād eko dvādaśāhena yajeta
34.13.6	eko hi sa ārdhnot prajāpatir eva
34.13.7	prajāpater evarddham anvṛdhnoti ya evaṃ vidvān eko dvādaśāhena yajate
34.13.8	tena tisro devatā rocanā adīkṣanta
34.13.9	tenāyajanta
34.13.10	tā ārdhnuvan
34.13.11	tasmāt trayo dvādaśāhena yajeran
34.13.12	trayo hi ta ārdhnuvann ima eva lokāḥ
34.13.13	eṣām eva lokānām ṛddham anvṛdhnuvanti ya evaṃ vidvāṃsas trayo dvādaśāhena yajante
34.13.14	tena ṣaḍ devatā adīkṣanta
34.13.15	tenāyajanta
34.13.16	tā ārdhnuvan
34.13.17	tasmāt ṣaḍ dvādaśāhena yajeran
34.13.18	ṣaḍ ḍhi ta ārdhnuvann ṛtava eva
34.13.19	ṛtūnām evarddham anvṛdhnuvanti ya evaṃ vidvāṃsaṣ ṣaḍ dvādaśāhena yajante
34.13.20	tena dvādaśa devatā adīkṣanta
34.13.21	tenāyajanta
34.13.22	tā ārdhnuvan
34.13.23	te pūrvapakṣeṣv ārdhnuvan
34.13.24	aparapakṣān anupāhvayanta
34.13.25	tasmād dvādaśa dvādaśāhena yajeran
34.13.26	dvādaśa hi ta ārdhnuvan māsā eva
34.13.27	māsānām evarddham anvṛdhnuvanti ya evaṃ vidvāṃso dvādaśa dvādaśāhena yajante
34.13.28	upasatsu trayodaśo dīkṣeta
34.13.29	uta hi taṃ viduḥ
34.13.30	uta na viduḥ
34.13.31	uta vai trayodaśaṃ māsaṃ viduḥ
34.13.32	uta na viduḥ
34.17.1	yathā vai ratha ekaikam aram abhipratitiṣṭhan vartata evaṃ yajña ekaikāṃ tanvam abhipratitiṣṭhann eti
34.17.2	purā pracaritor āgnīdhre hotavyāḥ
34.17.3	etad dha vā uvāca vāsiṣṭhas sātyahavyaḥ
34.17.4	askān soma ity ukte mā sūrkṣata pracarata prātar vāvādyāhaṃ somaṃ samasthāpayam iti
34.17.5	nāsya somas skandati ya evaṃ veda
34.17.6	sa ha sma vai sa āsandyām āsīnas saktubhir upamathya somaṃ pibati
34.17.7	ahaṃ vāva sarvato yajñaṃ veda
34.17.8	ya etā veda na mām eṣa hiṃsiṣyatīti
34.17.9	nainaṃ somaḥ pīto na peyo hinasti ya evaṃ vidvān somaṃ pibati
34.17.10	taṃ ha sma yad āhuḥ kasmāt tvam idam āsīnas saktubhir upamathya somaṃ pibasīti
34.17.11	devatāsv eva yajñaṃ pratiṣṭhāpayāmīty abravīt
34.17.12	yasyaivaṃ viduṣo yasyaivaṃ vidvān yajñārtyā yajñaprāyaścittiṃ juhoti devatāsv eva yajñaṃ pratiṣṭhāpayati
34.17.13	yajñārtiṃ pratijuhuyāt sayonitvāya
34.17.14	trayastriṃśad vai yajñasya tanvaḥ
34.17.15	ekānnatriṃśat stomabhāgās trīṇi savanāni yajñaś caturthaḥ
34.17.16	stomabhāgair evaitat stomabhāgān pratiyuṅkte savanais savanāni yajñena yajñam
34.17.17	sarvā ha vā asya yajñasya tanvaḥ prayuktā bhavanti sarvā āptāḥ sarvā avaruddhāḥ
34.17.18	devasya savituḥ prasave bṛhaspataye stuteti
34.17.19	yadyad vai savitā devebhyaḥ prāsuvat tenārdhnuvan
34.17.20	savitṛprasūtā eva stuvanti
34.17.21	ṛdhnuvanti
34.17.22	ṛdhyante ha vā asya stomā ṛdhyate yajña ṛdhyate yajamānāyardhyate prajāyā ṛdhyate paśubhya ṛdhyate brahmaṇe yasyaivaṃ viduṣo yasyaivaṃ vidvān brahmā bhavati
34.18.1	yo vai stomabhāgānām āyatāś ca pratihitāś ca vidyāt sa samṛtasomasya brahmā syāt
34.18.2	bahiṣpavamāne prastute brūyāt
34.18.3	stuteṣe stutorje stuta devasya savituḥ prasave bṛhaspatiprasūtā iti
34.18.4	etā vai stomabhāgānām āyatapratihitāḥ
34.18.5	ya evaṃ vidyāt sa samṛtasomasya brahmā syāt
34.18.6	yāṃ diśaṃ somau saṃstutau syātāṃ tāṃ diśaṃ parīkṣeta
34.18.7	idam aham amum āmuṣyāyaṇam amuṣyāḥ putraṃ śucā vidhyāmīti
34.18.8	ṛtvijām ekaṃ brūyāt
34.18.9	śucaivainān vidhyati
34.18.10	yo vai stomabhāgānām āyatāś ca pratihitāś cāvidvān brahmā bhavati sa viṣvagvīryeṇa vyṛdhyate
34.18.11	bahiṣpavamāne prastute
34.18.12	stuteṣe stutorje stuta devasya savituḥ prasave bṛhaspatiprasūtā iti
34.18.13	uparyupari brahmāṇam atīkṣeta
34.18.14	adharam eva dviṣantaṃ kurute
34.18.15	brahman somo 'skān iti
34.18.16	yajño 'skān ity evaitad āha
34.18.17	yatra skandet tad apo ninīya
34.18.18	abhūd devas savitā vandyo nu na idānīm ahna upavācyo nṛbhiḥ
34.18.19	vi yo ratnā bhajati mānavebhyaś śreṣṭhaṃ no atra draviṇaṃ yathā dadhad iti
34.18.20	abhimantrayeta
34.18.21	āpo vai sarvā devatāḥ
34.18.22	devatāsv eva yajñaṃ pratiṣṭhāpayati
34.18.23	yatra vai brahmānyasmai bhūyo dīyamānaṃ paśyati so 'dharācīnapravaṇas somo bhavati
34.18.24	yadi brahmānyasmai bhūyo dīyamānaṃ paśyet
34.18.25	idam aham amuṣyāmuṣyāyaṇasyendriyaṃ vīryaṃ vṛñja iti yajamānaṃ brūyāt
34.18.26	indriyam evāsya vīryaṃ vṛṅkte
35.16.1	yasya droṇakalaśa upadasyati kalaśam eva tasyopavāyantaṃ prāṇo 'nūpadasyati
35.16.2	prāṇo hi somaḥ
35.16.3	tad āhuḥ payo 'vanayed iti
35.16.4	atho khalv āhur antarhitam iva vā etad yat payaḥ
35.16.5	hiraṇyam evāpo 'bhyavanayet
35.16.6	hiraṇyam abhyunnayet
35.16.7	amṛtaṃ vā āpaḥ
35.16.8	āyur hiraṇyam
35.16.9	amṛtād evādhyāyur ātman dhatte
35.16.10	catvāro varā deyā brahmaṇa udgātre hotre 'dhvaryave
35.16.11	ete vai yajñasyendrāḥ
35.16.12	tān eva prīṇāti
35.16.13	saiva tatra prāyaścittiḥ
35.16.14	yasya camasa upadasyati camasam eva tasyopavāyantaṃ prāṇo 'nūpadasyati
35.16.15	prāṇo hi somaḥ
35.16.16	yam adhvaryur antamaṃ grahaṃ gṛhṇīyāt tasya saṃpātam avanayet
35.16.17	prāyaścittyai vai somo gṛhyate
35.16.18	prāyaścittyaivāsmai prāyaścittiṃ karoti
35.16.19	sarvam āyur eti
35.16.20	saiva tatra prāyaścittiḥ
35.16.21	yasya grāvāpiśīryate paśubhir vyṛdhyate
35.16.22	paśavo hi grāvāṇaḥ
35.16.23	dyutānasya mārutasya brahmasāmena stuvīran
35.16.24	paśavo vai dyutāno mārutaḥ
35.16.25	svenaivainaṃ sāmnā saṃdadhāti
35.16.26	paśumān bhavati
35.16.27	saiva tatra prāyaścittiḥ
35.16.28	prajāpataye svāhety abhakṣaṇīyān uparaveṣv avanayet
35.16.29	prājāpatyo vai somaḥ
35.16.30	pratiṣṭhām evainaṃ gamayati
35.16.31	saiva tatra prāyaścittiḥ
35.16.32	yasya somam abhidahed grahān adhvaryus spāśayeta stotrāṇy udgātā śastrāṇi hotā
35.16.33	atha yathāpūrvaṃ yajñena careyuḥ
35.16.34	pañca varā deyāḥ
35.16.35	pāṅkto yajñaḥ
35.16.36	yajñam evāvarunddhe
35.16.37	avabhṛthaṃ gatvā punar udetya purā dvādaśyāḥ punar dīkṣeta
35.16.38	yad dvādaśīm atinayed antardhīyeta
35.16.39	tatra tā dakṣiṇā dadyād yāḥ pūrvasmin dāsyan bhavati
35.16.40	saiva tatra prāyaścittiḥ
35.17.1	sarvān vā eṣo 'gnau kāmān praveśayate yo 'gnim anvādhāya vratam upaiti
35.17.2	sa yad aniṣṭvā prayāyād akāmaprītā enaṃ kāmā nānu prayāyur atejā avīryas syāt
35.17.3	sa prayāsyañ juhuyāt
35.17.4	tubhyaṃ tā aṅgirastama viśvās sukṣitayaḥ pṛthak
35.17.5	agne kāmāya yemira iti
35.17.6	kāmān evāsmin dadhāti
35.17.7	kāmaprītā enaṃ kāmā anu prayānti
35.17.8	tejasvī vīryāvān bhavati
35.17.9	saṃtatir vā eṣā yajñasya yo 'gnim anvādhāya vratam upaiti
35.17.10	sa yad aniṣṭa udvāyād vicchittir evāsya sā
35.17.11	prāñcam uddhṛtya manasopaniṣṭheta
35.17.12	mana iva vai prajāpatiḥ
35.17.13	prājāpatyo yajñaḥ
35.17.14	yajñam eva saṃtanoti
35.17.15	bhūr iti vyāharet
35.17.16	bhūto vai prajāpatiḥ
35.17.17	bhūtim evopaiti
35.17.18	āyuṣā vā eṣa vīryeṇa vyṛdhyate yasyāhitāgner agnir apakṣāyati
35.17.19	sa yāvac chamyayā parāvidhyed yadi tāvad apakṣāyet taṃ saṃbharet
35.17.20	idaṃ ta ekaṃ para ū ta ekakṃ tṛtīyena jyotiṣā saṃviśasva
35.17.21	saṃveśanas tanve cārur edhi priyo devānāṃ parame janitra iti
35.17.22	brahmaṇaivainaṃ saṃbharati
35.17.23	saiva tatra prāyaścittiḥ
35.17.24	yadi parastarām apakṣāyed anuprayāya vaset
35.17.25	saiva tatra prāyaścittiḥ
35.17.26	oṣadhīr vā etasya payaḥ paśūn praviśati yasya haviṣe 'pākṛtā vatsā dhayanti
35.17.27	vāyavyāṃ yavāgūṃ nirvapet
35.17.28	vāyur vai payasaḥ pradātā
35.17.29	tam eva bhāgadheyenopadhāvati
35.17.30	so 'smai payaḥ prayacchati
35.17.31	athottarasmai haviṣe vatsān apāvartayet
35.17.32	saiva tatra prāyaścittiḥ
35.18.1	ardhaṃ vā etasya yajñasya mīyate yasya sāyaṃ dugdhaṃ havir ārtim ārchati
35.18.2	indrāya vrīhīn nirupyopavaset
35.18.3	payo vā oṣadhayaḥ
35.18.4	paya evārabhyopavasati
35.18.5	yat prātas syāt tac chṛtaṃ kuryuḥ
35.18.6	aindra itaraḥ puroḍāśas syāt
35.18.7	payo vā oṣadhayaḥ
35.18.8	payasaivāsmai payaḥ pradāpayati
35.18.9	athottarasmai haviṣe vatsān apāvartayet
35.18.10	saiva tatra prāyaścittiḥ
35.18.11	ubhayān vā eṣa devān bhāgadheyena vyardhayati ye yajamānasya sāyaṃ ca prātaś ca gṛham āgacchanti yasya sāyaṃ prātar dugdhaṃ havir ārtim ārchati
35.18.12	odanaṃ pañcaśarāvaṃ nirvapet
35.18.13	agniṃ devatānāṃ prathamaṃ yajet
35.18.14	agnimukhā eva devatāḥ prīṇāti
35.18.15	agniṃ vā anv anyā devatāḥ
35.18.16	indram anyāḥ
35.18.17	tā evobhayīḥ prīṇāti
35.18.18	athottarasmai haviṣe vatsān apāvartayet
35.18.19	saiva tatra prāyaścittiḥ
35.18.20	yat kīṭāvapannena juhuyād aprajā apaśur yajamānas syāt
35.18.21	yad anāyatane ninayed anāyatanas syāt
35.18.22	madhyamena parṇena dyāvāpṛthivyayarcāntaḥparidhi ninayet
35.18.23	dyāvāpṛthivī vai yajñasya pratiṣṭhā
35.18.24	pratiṣṭhām evainaṃ gamayati
35.18.25	saiva tatra prāyaścittiḥ
35.18.26	yat prayājeṣv aniṣṭeṣu prāṅ aṅgāras skanded adhvaryave ca yajamānāya cākaṃ syāt
35.18.27	yad dakṣiṇā brahmaṇe ca yajamānāya cākaṃ syāt
35.18.28	yat pratyaṅ hotre ca patnyai cākaṃ syāt
35.18.29	yad udaṅṅ agnidhe ca yajamānasya ca paśubhyo 'kaṃ syāt
35.18.30	taṃ praharet
35.18.31	sahasraśṛṅgo vṛṣabho jātavedās stomapṛṣṭho ghṛtavān suprarīkaḥ
35.18.32	mā mā hāsīn nāthito net tvā jahāni sahasrapoṣaṃ ca gopoṣaṃ ca yaccheti
35.18.33	brahmaṇaivainaṃ praharati
35.18.34	saiva tatra prāyaścittiḥ
35.18.35	ardhaṃ vā etasya yajñasya mīyate yasya vratye 'han patny anālambhukā bhavati
35.18.36	tām aparudhya yajeta
35.18.37	sarveṇaiva yajñena yajate
35.18.38	tām iṣṭvopahvayeta
35.18.39	sā tvam asy amo 'ham amo 'ham asmi sā tvam
35.18.40	tā ehi saṃrabhāvahai puṃse putrāya kartave
35.18.41	rāyaspoṣāya suprajāstvāya suvīryāyeti
35.18.42	ardha evainām ābhajati
35.18.43	saiva tatra prāyaścittiḥ
35.19.1	yad avavṛṣṭena juhuyād aparūpam asyātmañ jāyeta
35.19.2	yat pratyeyāt pāpīyān syāt
35.19.3	yan na juhuyād ārtim ārchet
35.19.4	mitro janān yātayati prajānan mitro dādhāra pṛthivīm uta dyām
35.19.5	mitraḥ kṛṣṭīr animiṣābhicaṣṭe mitrāya havyaṃ ghṛtavad vidhemeti
35.19.6	maitryarcā samidham ādhāya hotavyam
35.19.7	mitro vai yajñasya śāntiḥ
35.19.8	mitrenaivainac chamayati
35.19.9	tad dhutvāthānyāṃ dugdhvā punar hotavyam
35.19.10	saiva tatra prāyaścittiḥ
35.19.11	yat kīṭāvapannena juhuyād aprajā apaśur yajamānas syāt
35.19.12	yan na juhuyād ārtim ārchet
35.19.13	prājāpatyayarcā valmīkavapāyām avanayet
35.19.14	prājāpatyo vai valmīkaḥ
35.19.15	yajñaḥ prajāpatiḥ
35.19.16	yajña eva yajñaṃ pratiṣṭhāpayati
35.19.17	taddhutvāthānyāṃ dugdhvā punar hotavyam
35.19.18	saiva tatra prāyaścittiḥ
35.19.19	yadi pūrvasyām āhutyāṃ hutāyām uttarāhutis skanded dvipādbhiḥ paśubhir yajamāno vyṛdhyeta
35.19.20	yad abhijuhuyāc catuṣpādbhiḥ paśubhir yajamāno vyṛdhyate
35.19.21	yatra vettha vanaspate devānāṃ guhyā nāmāni
35.19.22	tatra havyāni gāmayeti
35.19.23	vānaspatyayarcā samidham ādhāya hotavyam
35.19.24	vanaspatinaivāsyārtāṃ cānārtāṃ cāhutī vidādhāra
35.19.25	taddhutvāthānyāṃ dugdhvā punar hotavyam
35.19.26	saiva tatra prāyaścittiḥ
35.20.1	devāś ca vā asurāś cāsmiṃl loka āsan
35.20.2	sa prajāpatir akāmayata parāsurān nudeya prajās sṛjeyeti
35.20.3	sa etāni cāturmāsyāny apaśyat
35.20.4	sa cāturmāsyair evāsurān prāṇudata
35.20.5	cāturmāsyaiḥ prajā asṛjata
35.20.6	ya evaṃ vidvāṃś cāturmāsyair yajate parā bhrātṛvyaṃ nudate pra prajayā pra paśubhir jāyate
35.20.7	agniṣṭomād vaiśvadevaṃ yajñakratuṃ nirmāya prajāpatiḥ prajā asṛjata
35.20.8	ukthyād varuṇapraghāsān yajñakratuṃ nirmāya prajā varuṇenāgrāhayat
35.20.9	atirātrāt sākamedhān yajñakratuṃ nirmāyendro vṛtram ahan
35.20.10	vaiśvadevena vai so 'surān prāṇudata
35.20.11	vaiśvadevena prajā asṛjata
35.20.12	sṛṣṭā vā anyāḥ prajā āsann asṛṣṭā anyāḥ
35.20.13	atha prajāpatir akāmayata prajās sṛjeyeti
35.20.14	saṃvatsaro vai yajñaḥ
35.20.15	yajñaḥ prajāpatiḥ
35.20.16	sa ete ātmano 'dhi payasī niramimītodhanyaṃ ca vadhyaṃ ca
35.20.17	athaitābhyo devatābhya etāni havīṃṣi bhāgaṃ niravapat
35.20.18	taiḥ prajā asṛjata
35.20.19	ṛtubhyo vai tāḥ prajāḥ prājāyanta
35.20.20	ṛtava etāni pañca havīṃṣi
35.20.21	pañca hy ṛtavaḥ
35.20.22	tata eva prajāyate
35.20.23	agnir eva prāvāpayat
35.20.24	somo reto 'dadhāt
35.20.25	mithunaṃ vā agniś ca somaś ca
35.20.26	savitā prāsuvat
35.20.27	saṃvatsaro vai savitā
35.20.28	dvādaśa māsās saṃvatsaraḥ
35.20.29	tasmād dvādaśakapālaḥ
35.20.30	atho vaiśvadevatvāyaiva dvādaśakapālaḥ
35.20.31	upāṃśu yajati
35.20.32	anirukto hi saṃvatsaraḥ
35.20.33	sarasvaty eva sṛṣṭāsu vācam adadhāt
35.20.34	pūṣaṇaṃ pratiṣṭhām abhyasṛjanta
35.20.35	vāg vai sarasvatī
35.20.36	paśavaḥ pūṣā
35.20.37	mithunaṃ vāk ca paśavaś ca
35.20.38	madhyato vai prajā visṛjyante
35.20.39	antato mithunād viṣūcīḥ prajāyante
35.20.40	tad etat prajāpater evādhi madhyataḥ prajā visṛjyante
35.20.41	athādo 'ntato mithunād ubhayato viṣūcīḥ prajāyante
35.20.42	vārtraghnāni vā etāni havīṃṣi
35.20.43	agninā vā anīkenendro vṛtram ahan somena rājñā savitrā prasūtas sarasvatyā caitryām
35.20.44	pūṣā vīryair anvatiṣṭhata
35.20.45	vijitir evaitāni havīṃṣi
36.1.1	indrasya vai vṛtraṃ jaghnuṣa indriyaṃ vīryam apākrāmat
36.1.2	tad idaṃ sarvam anuprāviśad apa oṣadhīr vanaspatīn
36.1.3	tena devā aśrāmyan
36.1.4	ta idaṃ samanayan
36.1.5	yat sānnāyyaṃ mithunaṃ vai dadhi ca payaś ca
36.1.6	yat saṃsṛṣṭaṃ maṇḍam iva mastv iva parīva dadṛśe garbha eva sa
36.1.7	tapaso vai prajāḥ prajāyante
36.1.8	tapastvam etad gacchati yac chṛtatvaṃ gacchati
36.1.9	tata eva prajāyate
36.1.10	yad vaiśvadevyāmikṣayā prajā asṛjata tasmād imā vaiśvadevīḥ prajāḥ
36.1.11	stokā vai viśve devāḥ
36.1.12	tān evaitad yajati
36.1.13	amutaḥpradānād dhi prajā upajīvanti
36.1.14	yonir vā eṣa prajānām
36.1.15	taṃ maruto 'bhyakāmayanta
36.1.16	te 'ṃhogṛhītā asṛjyanta
36.1.17	yat svatavadbhyaḥ svatvāyaiva niṣkṛtyai
36.1.18	paśavo vai marutaḥ
36.1.19	prajananāyaiṣa paśūnām
36.1.20	saptakapālo bhavati
36.1.21	sapta hi marutaḥ
36.1.22	niravattyā eva mārutaḥ
36.1.23	atho grāmyam evaitenānnādyam avarunddhe
36.1.24	tā vaiśvadevena sṛṣṭā viṣūcīr vyudāyan
36.1.25	tā dyāvāpṛthivyena paryagṛhṇāt
36.1.26	prajānām evaiṣa sṛṣṭānāṃ parigṛhītyai
36.1.27	yad ekakapālas tena prājāpatyaḥ
36.1.28	prajāpatim evaitad devatā abhi pratitiṣṭhati
36.1.29	yajamāno vā ekakapālaḥ
36.1.30	āhavanīyas svargo lokaḥ
36.1.31	sarvahutaṃ juhoti
36.1.32	havirbhūtam evainaṃ svargaṃ lokaṃ gamayati
36.1.33	ātmā vā ekakapālaḥ
36.1.34	paśavo ghṛtam
36.1.35	yad ghṛtenābhipūrayati paśubhir evainaṃ samardhayati
36.1.36	yad abhipūrayed abhuñjanta enaṃ paśava upatiṣṭheran
36.1.37	adharaṃ hy enaṃ paśubhyaḥ karoti
36.1.38	āviḥpṛṣṭhaḥ kāryaḥ
36.1.39	uttaram evainaṃ paśubhyaḥ karoti
36.1.40	bhuñjanta enaṃ paśava upatiṣṭhante
36.1.41	tat tan na sūrkṣyam
36.1.42	abhy eva pūrayet
36.1.43	na hi paśavo na bhuñjanti
36.1.44	barhiṣadaṃ karoti pratiṣṭhityai
36.1.45	yajamānaṃ vai hūrchantaṃ prajā anuhūrchanti
36.1.46	yajamānaṃ pratitiṣṭhantam anu pratitiṣṭhanti
36.1.47	ṛjuḥ pratiṣṭhito hotavyo yajamānasya pratiṣṭhityai
36.2.1	tredhāsaṃnaddhas barhir bhavati
36.2.2	tredhāsaṃnaddha idhmaḥ
36.2.3	tredhāvihitāni hi saṃvatsareṇa cāturmāsyāni
36.2.4	vasantā yajeta prajananāya
36.2.5	pravaṇe yajeta prajananāya
36.2.6	prasvo bhavanti
36.2.7	pra mā janayānīti
36.2.8	nottaravedim upavapanti prajananāya
36.2.9	agniṃ manthati
36.2.10	agniṃ vai paśavo 'nuprajāyante prajananāya
36.2.11	atho vṛṣāṇam evaitaṃ yajamānāya janayati
36.2.12	paśavo vai pṛṣadājyam
36.2.13	nānārūpāḥ paśavaḥ
36.2.14	tasmān nānārūpam āgneyaṃ ghṛtam aindraṃ dadhy aindrāgnaṃ pṛṣadājyaṃ devatayā
36.2.15	prāṇāpānau vā indrāgnī
36.2.16	mithunaṃ prāṇāpānau
36.2.17	mithunayonayaḥ prajāḥ
36.2.18	tasmād eva mithunāt prajāyate
36.2.19	yadi vasantā yajeta dvir upastṛṇīyāt sakṛd abhighārayet
36.2.20	oṣadhīr eva pratiṣṭhāpayati
36.2.21	yadi prāvṛṣi yajeta sakṛd upastṛṇīyād dvir abhighārayet
36.2.22	vṛṣṭyaiva paśūn abhijigharti
36.2.23	prāṇebhyo vai prajāḥ prajāyante
36.2.24	prāṇā etāni nava havīṃṣi
36.2.25	nava prāṇāḥ
36.2.26	ātmā devatā
36.2.27	tata eva prajāyate
36.2.28	nava prayājāḥ
36.2.29	navānuyājāḥ
36.2.30	dvā ājyabhāgau
36.2.31	aṣṭau havīṃṣi
36.2.32	agnaye samavadyati
36.2.33	vājino yajati
36.2.34	tat triṃśat
36.2.35	triṃśadakṣarā virāṭ
36.2.36	annaṃ virāṭ
36.2.37	virājy evānnādye pratitiṣṭhati
36.2.38	triṃśadakṣarā vai virāṭ
36.2.39	virājo yoneḥ prajāḥ prajāyante
36.2.40	virāja evainā yoneḥ prajanayati
36.2.41	triṃśattriṃśad vai rātrayo māsaḥ
36.2.42	yo vai māsas sa saṃvatsaraḥ
36.2.43	saṃvatsaraḥ prajāpatiḥ
36.2.44	tad etat prajāpateś caiva virājaś cādhi mithunāt prajāyate
36.2.45	ekaikayā vā āhutyā dvādaśadvādaśa rātrīr ayuvanta
36.2.46	tā yāvatīs saṃvatsarasya rātrayas tāvatīs saṃkhyāne
36.2.47	saṃvatsaram eva bhrātṛvyād yuvate
36.2.48	vaiśvadevena vai te caturo māso 'yuvanta
36.2.49	varuṇapraghāsaiḥ parāṃś caturaḥ
36.2.50	sākamedhaiḥ parāṃś caturaḥ
36.2.51	tān eva bhrātṛvyād yuvate
36.2.52	yac caturaścaturo māso 'yuvanta tac cāturmāsyānāṃ cāturmāsyatvam
36.3.1	vaiśvadevena yajate prajākāmo vā paśukāmo vā na varuṇapraghāsair na sākamedhaiḥ
36.3.2	sarvo vai puruṣas sāhasro jāyate
36.3.3	yāvattarasaṃ tvai gacchati
36.3.4	prajananam etad dhavir yad vaiśvadevam
36.3.5	prajananam eva yajate svāṃ mātrāṃ gacchānīti
36.3.6	yadā sahasraṃ paśūn gacched atha varuṇapraghāsair yajeta
36.3.7	yad eva tat sahasram agaṃs tasyāṃho 'vayajate
36.3.8	ṛtuyājī vā anyaś cāturmāsyayājy anyaḥ
36.3.9	yo vasanto 'bhūt prāvṛd abhūc charad abhūd iti
36.3.10	yajate sa ṛtuyājī
36.3.11	yas trayodaśaṃ māsaṃ saṃpādayati sa trayodaśaṃ māsam abhiyajate sa cāturmāsyayājī
36.3.12	trīn ṛjūn iṣṭvā caturtham utsṛjet
36.3.13	dvau parā ṛjū iṣṭvā tṛtīyam utsṛjet
36.3.14	ye vai trayas saṃvatsarās teṣāṃ ṣaṭtriṃśat pūrṇamāsāḥ
36.3.15	yau dvau tayoś caturviṃśatiḥ
36.3.16	ye ṣaṭ triṃśaty adhi te caturviṃśatim upayanti
36.3.17	eṣa vāva sa trayodaśo māsaḥ
36.3.18	tam evaitat saṃpādayati
36.3.19	tam abhiyajate
36.3.20	yad barhiḥ prayājeṣu yajaty oṣadhīs tad yajati yad barhir anuyājeṣu
36.3.21	phalaṃ tad yajati
36.3.22	yad barhir vāritīnām
36.3.23	yad eva phalād adhi prajāyate tat tad yajati
36.3.24	yad duro yajaty upasthaṃ tad yajati
36.3.25	yad uṣāsānaktā vyuṣṭiṃ caiva nimruktiṃ ca tad yajati
36.3.26	yaj joṣṭrī yad eva jātaṃ yaj janiṣyamāṇaṃ tad yajati
36.3.27	yad ūrjāhutī yad evātti ca pibati ca tat tad yajati
36.3.28	yad daivyā hotārā ime vai daivyā hotārā
36.3.29	ime eva tad yajati
36.3.30	yat tisro devīr vāg vai tisro devīḥ
36.3.31	vācam eva tad yajati
36.3.32	chandāṃsi vai vāk
36.3.33	chandāṃsy eva tad yajati
36.3.34	narāśaṃsaṃ yajati
36.3.35	tanūnapād vai yajñaḥ prasṛtaḥ
36.3.36	narāśaṃso 'prasṛtaḥ
36.3.37	prasṛto vā etarhi yajñaḥ
36.3.38	tasmān narāśaṃsam anuyājeṣu yajati
36.3.39	tvaṣṭāraṃ yajati
36.3.40	sa hi rūpāṇi vikaroti
36.3.41	vanaspatiṃ yajati
36.3.42	ūrg vai somo vanaspatiḥ
36.3.43	saumīr imāḥ prajāḥ
36.3.44	prajāsv evorjaṃ dadhāti
36.4.1	vājino yajati
36.4.2	paśavo vai vājinaḥ
36.4.3	tān eva tad yajati
36.4.4	na vā eṣa suyajña iva
36.4.5	saṃsthite hi yajñe prahṛteṣu paridhiṣu juhoti
36.4.6	yad anavānaṃ hotā yajati tena yajñaḥ kriyate
36.4.7	anuyajati
36.4.8	agnis samiṣṭiḥ
36.4.9	agniḥ pratiṣṭhitiḥ samiṣṭyā eva pratiṣṭhityai
36.4.10	paśavo vai vājinaḥ
36.4.11	yat saṃsthāpayet tān saṃsthāpayet
36.4.12	asaṃsthitā hy ete sadadi prajāyante
36.4.13	barhir anuniṣiñcan gṛhṇāti
36.4.14	ṛṣabheṣv eva reto dadhāti
36.4.15	prajā vai barhiḥ
36.4.16	reto vājinam
36.4.17	prajāsv eva reto dadhāti
36.4.18	ūrdhvajñur āsīno yajati
36.4.19	ūrdhvajñur hi paśuḥ
36.4.20	paśau reto dadhāti
36.4.21	samupahūya bhakṣayanti
36.4.22	somapītha iva hy eṣa
36.4.23	sarva ṛtvijaḥ prāśnanti
36.4.24	vājino me yajñaṃ vahān iti
36.4.25	ātmanā prāśnīyāt
36.4.26	ātmann eva vājaṃ dhatte
36.5.1	tā vaiśvadevena sṛṣṭās tasmiṃs taruṇiman varuṇo 'gṛhṇāt
36.5.2	atho āhur ati vai tās tam acaran
36.5.3	tā aticarantīr varuṇenāgrāhayad iti
36.5.4	tasmāt pitā nāticaritavai
36.5.5	vaiśvadevena vai prajāpatiḥ prajā asṛjata
36.5.6	tasya maruto havyaṃ vyamathnata
36.5.7	tato 'ṃhogṛhītā asṛjyanta
36.5.8	tābhyo bheṣajam aicchat
36.5.9	tad ātmann evaicchat
36.5.10	sa etad ātmano 'dhi payo niramimīta
36.5.11	tenābhyo 'ṃho 'vāyajat
36.5.12	aṃhaso vā eṣāveṣṭir yad varuṇapraghāsāḥ
36.5.13	jagdhād vai varuṇo gṛhṇāti
36.5.14	tasmād varuṇapraghāsāḥ
36.5.15	yāvad vai kumāre 'mno jāta enas tāvad etasminn eno bhavati yo varuṇapraghāsair yajate
36.5.16	athaitāni pañca havīṃṣi saṃtatyai
36.5.17	sāvitro 'ṣṭākapālaḥ
36.5.18	gāyatro hi devānāṃ savitā
36.5.19	aindrāgno dvādaśakapālo vaiṣvadevatvāya
36.5.20	yad vai tat prajā varuṇagṛhītā avevlīyanteva tad āsv indrāgnī balam adhattām
36.5.21	na vai tāḥ prāṇan
36.5.22	tā aprāṇantīr varuṇo 'gṛhṇāt
36.5.23	prāṇāpānau vā indrāgnī
36.5.24	prāṇāpānā evaitan madhyato dhīyete
36.5.25	śithilā vai tāḥ prajā varuṇo 'gṛhṇāt
36.5.26	ojo vīryam indrāgnī
36.5.27	oja evaitad vīryaṃ madhyato dhīyate
36.5.28	niravattyā eva mārutī
36.5.29	nirvaruṇatvāya vāruṇī
36.5.30	kantvāya kāyaḥ
36.5.31	yad vā ābhyas tad varuṇagṛhītābhyaḥ kam abhavat tasmāt kāyaḥ
36.5.32	prajāpatir vai tāḥ prajā varuṇenāgrāhayat
36.5.33	prajāpatiḥ kaḥ
36.5.34	ātmanaivainā varuṇān muñcati
36.5.35	ṛtaṃ vai satyaṃ yajñaḥ
36.5.36	anṛtaṃ strī
36.5.37	anṛtam eṣā karoti yā patyuḥ krītā saty athānyaiś carati
36.5.38	anṛtam eva niravadāyartaṃ satyam upaiti
36.5.39	yad vācayati medhyām evaināṃ yajñiyāṃ karoti
36.5.40	na mithu brūyāt
36.5.41	yan mithu brūyāt priyatamena yātayet
36.6.1	āmapeṣā bhavanti
36.6.2	sarvasyāṃhaso 'veṣṭyai
36.6.3	yad bhṛjjyeyur vittvakam aṃho 'veṣṭaṃ syāt
36.6.4	pātrebhyo vai tāḥ prajā varuṇo 'gṛhṇāt
36.6.5	yat pātrāṇi pātrebhya evainā varuṇān muñcati
36.6.6	pratipuruṣaṃ bhavanti
36.6.7	pratipuruṣam evāṃho 'vayajate
36.6.8	ekam adhi bhavati
36.6.9	garbhebhya eva tenāṃho 'vayajate
36.6.10	annād vai tāḥ prajā varuṇo 'gṛhṇāt
36.6.11	śūrpeṇānnaṃ bibhrati
36.6.12	tasmāc chūrpeṇa hūyate
36.6.13	strīpuṃsau juhutaḥ
36.6.14	mithunā eva prajā varuṇān muñcataḥ
36.6.15	purastāt pratyañcau tiṣṭhantau juhutaḥ
36.6.16	purastād evāgre 'ṃho 'vayajataḥ
36.6.17	yat pātrāṇi ya eva dvipādaḥ paśavo mithunās teṣāṃ tena purastād aṃho 'vayajataḥ
36.6.18	yan meṣaś ca meṣī ca ya eva catuṣpādaḥ paśavo mithunās teṣāṃ tenopariṣṭād aṃho 'vayajataḥ
36.6.19	ubhayata evāṃho 'vayajataḥ purastāc copariṣṭāc ca
36.6.20	pātrāṇi hutvāgniṃ saṃmārṣṭi
36.6.21	yatrāṃho 'vāyākṣus tasminn utpūte devatā yajān iti
36.6.22	yad vai prajā varuṇo gṛhṇāti śamīṃ ca yavaṃ ca na gṛhṇāti
36.6.23	hemanto hi varuṇaḥ
36.6.24	tasmād etau heman na śuṣyataḥ
36.6.25	yā evāvaruṇagṛhītau tābhyām enā varuṇān muñcati
36.6.26	varuṇyo vai yavo varuṇadevatyaḥ
36.6.27	svenaiva bhāgadheyena varuṇaṃ niravadayate
36.6.28	athaitā anṛtapaśū
36.6.29	anṛtād vai tāḥ prajā varuṇo 'gṛhṇāt
36.6.30	yad etā anṛtapaśū anṛtād evainā varuṇān muñcati
36.6.31	strīpuṃsau bhavataḥ
36.6.32	mithunā eva prajā varuṇān muñcati
36.6.33	lomaśau bhavato medhyatvāya
36.6.34	yāvanto hi paśavo loma jagṛhus te medhaṃ prāpuḥ
36.6.35	śamīparṇāni bhavanti śantvāya
36.6.36	bhūrjo vai nāmaiṣa vṛkṣaḥ
36.6.37	kāryā vā etasya srucaḥ
36.6.38	prajāpatir vā annādyaṃ nāvārunddha
36.6.39	tac chatedhmenāvārunddha
36.6.40	paraśśatāni kāryāṇi annādyasyāvaruddhyai
36.6.41	sahasredhmo ha tvā aṃhaso 'veṣṭiṃ vivyāca
36.6.42	parassahasrāṇi kāryāṇy aṃhaso 'veṣṭyai
36.7.1	yatīn vai sālāvṛkeyā ādan
36.7.2	teṣām etāni śīrṣāṇi yat kharjūrāḥ
36.7.3	somapītha eṣa udīṣati yat karīrāṇi
36.7.4	yat karīrāṇi bhavanti somapītham evāvarunddhe
36.7.5	prajāpater vā etaj jyeṣṭhaṃ tokaṃ yat parvatāḥ
36.7.6	te pakṣiṇa āsan
36.7.7	te yatrayatrākāmayanta tat parāpātam āsata
36.7.8	atha vā iyaṃ tarhi śithilāsīt
36.7.9	teṣām indraḥ pakṣān acchinat
36.7.10	tair imām adṛṃhat
36.7.11	ye pakṣā āsaṃs te jīmūtā abhavan
36.7.12	tasmāt te girim upaplavante
36.7.13	yonir hy eṣām eṣa
36.7.14	tasmād girau bhūyiṣṭhaṃ varṣati
36.7.15	yat prākṣarat tāni karīrāṇi
36.7.16	tad etat prāvṛṣy ujjīmūtāḥ plavante
36.7.17	yajante varuṇapraghāsaiḥ
36.7.18	vṛṣṭim eva saṃtanoti
36.7.19	tasmāt tarhi bhūyiṣṭhaṃ varṣati
36.7.20	vṛṣṭiṃ hi saṃtanoti
36.7.21	na vaiśvadeva uttaravedim upavapanti
36.7.22	upātra vapanti
36.7.23	prajātā eva prajāḥ parigṛhṇāti
36.7.24	yottarā vedir yā atrīḥ prajās tāsāṃ sā yoniḥ
36.7.25	tās tām anuprajāyante
36.7.26	yā dakṣiṇā vedir yā ādyāḥ prajās tāsāṃ sā yoniḥ
36.7.27	tās tām anuprajāyante
36.7.28	ubhayīr evaitad atrīś cādyāś ca prajāḥ prajanayati
36.7.29	ayaṃ vāva hasta āsīt
36.7.30	nāyam
36.7.31	yaiṣā dvitīyā vedis tayemaṃ dvitīyaṃ hastam avindan
36.7.32	tasmād eṣa etasya pariveṣṭā
36.7.33	aparajo hi
36.7.34	tasmāt kanīyāñ jyāyāṃsaṃ pariveveṣṭi
36.7.35	same kārye
36.7.36	samau hīmau hastā asaṃbhinne bhavato 'ṃhaso 'veṣṭyai
36.7.37	yat saṃbhindyur anaveṣṭam aṃhas syāt
36.7.38	ekasphyām anu saṃbhindanty anusaṃtatyai
36.7.39	upottarāṃ vapanti na dakṣiṇām anabhyārohāya
36.7.40	kṣatraṃ vai varuṇaḥ
36.7.41	viṇ marutaḥ
36.7.42	nānā yajanti pāpavasīyasasya vyāvṛttyai
36.7.43	yad adhvaryuḥ karoti tat pratiprasthātā karoti
36.7.44	tasmād yad rājā karoti tad viṭ karoti
36.7.45	na vaiśvadeve triṃśad āhutayas santi na sākamedheṣu
36.7.46	varuṇapraghāseṣu vāva triṃśad āhutayaḥ
36.7.47	vairājaḥ puruṣaḥ
36.7.48	daśa hastyā aṅgulayo daśa padyā daśa prāṇās tat triṃśat
36.7.49	triṃśadakṣarā virāṭ
36.7.50	vairājaḥ puruṣaḥ
36.7.51	yad etarhy avabhṛtham avaiti
36.7.52	ātmānam evāṃho 'vayajate
36.7.53	yad vai yajñasya svagākṛtiṃ na prāpnoti varuṇas tad gṛhṇāti
36.7.54	yan niṣkāṣeṇāvabhṛtham avaiti
36.7.55	yad eva varuṇagṛhītaṃ tena varuṇaṃ niravadayate
36.7.56	atho yad evātra varuṇasya nyaktaṃ tasya niravattyai
36.7.57	anapekṣamāṇā āyānti varuṇasyānanvavāyāya
36.7.58	edho 'sy edhiṣīmahīti
36.7.59	varuṇam eva niravadāyaidhatum upayanti
36.7.60	samid asi samedhiṣīmahīti āśiṣam evāśāste
36.7.61	tejo 'si tejo mayi dhehīti
36.7.62	teja evātman dhatte
36.8.1	prajās sṛṣṭvāṃho 'vejya so 'kāmayata vṛtraṃ hanyām iti
36.8.2	sa etābhir devatābhis sayug bhūtvopaplāyata marudbhir viśāgninānīkena
36.8.3	sa vṛtram abhītya vṛtraṃ dṛṣṭvorustambhagṛhīto 'tiṣṭhad anabhidhṛṣṇuvan
36.8.4	taṃ maruta aiṣīkair vātarathair adhyaiyanta
36.8.5	te 'tyaiṣan
36.8.6	te 'sya yatra marmāgacchaṃs tad aceṣṭat
36.8.7	saṃ vā enaṃ tad atapan
36.8.8	tasmāt sāṃtapanāḥ
36.8.9	vārtraghnā vai sākamedhāḥ
36.8.10	agninā vā anīkenendro vṛtram ahann anīkatvāyaiva
36.8.11	eṣo 'gnir devānāṃ senānīḥ
36.8.12	senotthāpanīyam evaitat
36.8.13	indro vai vṛtrāya vajram udyamaṃ nāśaknot
36.8.14	sa etaṃ marudbhyo bhāgaṃ niravapat
36.8.15	taṃ maruto vīryāya samatapan
36.8.16	sa tena vīryeṇa vajram udayacchat
36.8.17	saṃ vā enaṃ tad atapan
36.8.18	tasmāt sāṃtapanāḥ
36.8.19	madhyaṃdine nirupyaḥ
36.8.20	tarhi hy ubhā antau tapati
36.8.21	carur bhavati
36.8.22	taṃ hi sarvatas tapati
36.8.23	devā vai vṛtrasya marma nāvindan
36.8.24	taṃ marutaḥ kṣurapavinā vyayuḥ
36.8.25	saṃ vā enaṃ tad atapan
36.8.26	tasmāt sāṃtapanāḥ
36.9.1	te śvo vṛtraṃ haniṣyanta upāvasan
36.9.2	te 'bruvan kasya vāhedaṃ śvo bhavitā kasya vā pacateti
36.9.3	ta etam odanam apacanta
36.9.4	te paśūn acikayuḥ
36.9.5	yatarān vā ime śvaḥ kamitāras te jetāra iti
36.9.6	tebhya etena prātiṣṭhan
36.9.7	tān etenāyacchan
36.9.8	paśūnām evaiṣā yatiḥ
36.9.9	te śvovijayino 'vasan
36.9.10	te 'bruvan kasya vāhedaṃ śvo bhavitā kasya vā pacateti
36.9.11	ta etam odanam apacanta
36.9.12	te 'bruvan māhutam aśiṣmeti
36.9.13	te marudhbhyo gṛhamedhebhyo 'juhavuḥ
36.9.14	paśavo vai maruto gṛhamedhāḥ
36.9.15	tebhya eva tad ajuhavuḥ
36.9.16	te saṃyattā āsan
36.9.17	te 'surā devebhyaḥ kṣudhaṃ prāhiṇvan
36.9.18	tāṃ devāḥ pratiśrutyaitam odanam apacanta
36.9.19	sā deveṣu lokam avittvā punar asurān prāviśat
36.9.20	sainān niradahat
36.9.21	api prativeśa odanaṃ paceta
36.9.22	bhrātṛvyāyaiva kṣudhaṃ prahiṇoti
36.9.23	sainaṃ nirdahati
36.9.24	yad vai cāturmāsyānāṃ pākayajñasyaiva tad eṣāṃ paśavyam
36.9.25	gṛhamedhyo vai pākayajñaḥ
36.9.26	na prayājā ijyante nānuyājāḥ
36.9.27	na sāmidhenīr anvāha
36.9.28	ājyabhāgau yajati
36.9.29	tena yajñaḥ kriyate
36.9.30	agnaye samavadyati
36.9.31	agnis samiṣṭiḥ
36.9.32	agniḥ pratiṣṭhitiḥ samiṣṭhyā eva partiṣṭhityai
36.9.33	paśavo vai gṛhamedhāḥ
36.9.34	paśava iḍā
36.9.35	tasmād iḍām upahvayante
36.9.36	niṣkāṣo nidhīyate saṃtatyai
36.9.37	teṣāṃ vā ubhayeṣām indraḥ prāvasat
36.9.38	te devā etam indrāya bhāgaṃ nyadadhuḥ
36.9.39	asmāñ chvo nihitabhāgo vṛṇātā iti
36.9.40	ruvatho vaṣaṭkāraḥ
36.9.41	atho asurāṇām eva tad vṛṣabham atyāhvayan
36.9.42	asmān prajanayād ity ṛṣabham āhvayati
36.9.43	indram eva tan nihvayate
36.9.44	atho puṣṭim eva bhrātṛvyasya vṛṅkte
36.10.1	savatsā gāvo vasanti sākamedhatvāya
36.10.2	yat patnī nāśnīyād asākamedhās syuḥ
36.10.3	yat patny aśnāti sākamedhatvāya
36.10.4	nirṛtir vā etad yajñasya gṛhṇāti yat stry aśnāti
36.10.5	nirṛtir vai strī
36.10.6	striyā eṣa hasto yad darviḥ
36.10.7	yad darvyā juhoti nirṛtyaiva nirṛtiṃ niravadayate
36.10.8	yad vai yajñasya svagākṛtiṃ na prāpnoti nirṛtis tad gṛhṇāti
36.10.9	nirṛtigṛhītā vai darviḥ
36.10.10	taptaṃ hy eṣāvacarati
36.10.11	yad darvyā juhoti nirṛtigṛhītayaiva nirṛtiṃ niravadayate
36.10.12	sa śvo vṛtraṃ hantum upaplāyata
36.10.13	taṃ marutaḥ parikrīḍanta āyan
36.10.14	te 'syāpvāṃ vyanayan
36.10.15	ta enam abhyadharṣayan
36.10.16	tasmāt krīḍayaḥ
36.10.17	te saṃyattā āsan
36.10.18	te devā asurāṇāṃ param antaṃ na parāpaśyan
36.10.19	te marutaḥ krīḍīn krīḍato 'paśyan
36.10.20	te 'vidur jitamanaso vā ima iti
36.10.21	tebhya etaṃ bhāgaṃ niravapan
36.10.22	tato 'jayan
36.10.23	vijityā evaiṣaḥ
36.10.24	asau vā āditya indraḥ
36.10.25	raśmayaḥ krīḍayaḥ
36.10.26	sākaṃ raśmibhiḥ pracaranti vijityai
36.10.27	devā vai vṛtraṃ hataṃ na vyajānan
36.10.28	taṃ maruto 'dhyakrīḍan
36.10.29	tasmāt krīḍayaḥ
36.10.30	athaitāni pañca havīṃṣi saṃtatyai
36.10.31	athaindrāgnaḥ
36.10.32	indrāgnī vai taṃ vajreṇābhyauhatām
36.10.33	atho āhur indrāgnī asmai vajram anubibhṛtām iti
36.10.34	athaindraḥ
36.10.35	etena vā indro vṛtram ahan
36.10.36	sa etam uddhāram udaharata
36.10.37	uddhāra evāsya
36.10.38	eṣa bhāga eva
36.10.39	atha vaiśvakarmaṇaḥ
36.10.40	viśvā me karma kṛtānīti
36.10.41	viśvakarmā hy abhavad vṛtraṃ hatvā
36.10.42	agne ver hotraṃ ver dūtyam ity āghāram āghārayati
36.10.43	āhutīnāṃ saṃpattyai triṃśattvāya
36.11.1	prajās sṛṣṭvāṃho 'vejya vṛtraṃ hatvā te 'mṛtatvam akāmayanta
36.11.2	svargo vai loko 'mṛtatvam
36.11.3	dvādaśa māsās saṃvatsaras svargo lokaḥ
36.11.4	yad dvādaśāhutayo 'mṛtatvam eva tena spṛṇoti
36.11.5	saṃ vā etat saṃvatsaram akṛkṣat
36.11.6	āpad vā etat saṃvatsaram
36.11.7	yat ṣaṭṣaṭ saṃpādayati ṣaḍ vā ṛtavaḥ
36.11.8	ṛtūn evaitat punar apipādayati
36.11.9	tān apipadyamānān anvapipadyate
36.11.10	tataḥ prajāyate
36.11.11	ati vā etat saṃvatsaram agāt
36.11.12	yad dvādaśāhutayaḥ saṃvatsaram evābhiparyāvartate
36.11.13	āpad vā etat saṃvatsaram
36.11.14	pitara ṛtavaḥ
36.11.15	tam eva prajanayati
36.11.16	taṃ prajāyamānam anuprajāyate
36.11.17	etad vā asya saṃvatsaro 'bhīṣṭo 'bhūt
36.11.18	abhīṣṭā ṛtavaḥ
36.11.19	athāsya pitaro 'nabhīṣṭāḥ
36.11.20	yad eṣa pitṛyajñas tenāsya pitaro 'bhīṣṭāḥ prītā bhavanti
36.11.21	dakṣiṇato nirupyam
36.11.22	dakṣiṇā hi pitṝṇām
36.11.23	ubhayato nirupyam
36.11.24	ubhaye hījyante
36.11.25	tat tan na sūrkṣyam
36.11.26	dakṣiṇata eva nirupyam
36.11.27	dakṣiṇā hi pitṝṇām
36.11.28	ṣaṭkapālaḥ puroḍāśo bhavati
36.11.29	ṣaḍ vā ṛtavaḥ
36.11.30	ṛtava evāsya tenābhīṣṭāḥ prītā bhavanti
36.11.31	na vai dhānābhir na manthena yajñaḥ
36.11.32	yad eṣa puroḍāśas tena yajñaḥ kriyate
36.11.33	athaitā dhānāḥ
36.11.34	sudhā vā etā amuṣmiṃl loke 'parimitās samvatsarasya rātrayaḥ
36.11.35	tā evāsyaitābhir abhīṣṭāḥ prītā bhavanti
36.11.36	na vai dhānābhir na puroḍāśena pitṛyajñaḥ
36.11.37	yad eṣa manthas tena pitṛyajñaḥ
36.11.38	abhivānyavatsāyā dugdhe bhavati
36.11.39	sā hi pitṝṇām
36.11.40	nediṣṭham ekayopamanthati
36.11.41	ekalokā hi pitaraḥ
36.11.42	dakṣiṇopamanthati
36.11.43	dakṣiṇā hi pitṝṇām
36.11.44	anārabhyopamanthati
36.11.45	taddhi pitṝn gacchati
36.12.1	na prācy uddhatyā
36.12.2	pitṛyajño hi
36.12.3	na dakṣiṇā
36.12.4	yajño hi
36.12.5	ubhe diśā antaroddhanti
36.12.6	ubhaye hījyante
36.12.7	ubhayān eva vyaśnoti devāṃś ca pitṝṃś ca
36.12.8	catussraktir vedir bhavati
36.12.9	sarvāsu hi dikṣu pitaraḥ
36.12.10	pariśrite yājayanti
36.12.11	antarhitā hy amuṣmād ādiyāt pitaraḥ
36.12.12	atho antarhitā hi devebhyaś ca manuṣyebhyaś ca pitaraḥ
36.12.13	upamūlaṃ barhir dāti
36.12.14	tena pitṝṇām
36.12.15	yad ṛtemūlam tena devānām
36.12.16	ubhaye hījyante
36.12.17	samantaṃ barhis stṛṇan paryeti
36.12.18	samantaṃ hīma ṛtavaḥ pariviṣṭāḥ
36.12.19	eti vā eṣo 'smāl lokād yaḥ pitṛyajñaṃ paryeti
36.12.20	yad astṛṇan punaḥ paryetīmam eva lokam upāvartate
36.12.21	amuṣmin vai pūrvasmin devatā yajanti
36.12.22	yat tatra yajed āhutīs saṃsṛjet
36.12.23	samadaṃ kuryāt
36.12.24	gārhapatye śṛtaṃ kurvanti
36.12.25	tena yajñaḥ kriyate
36.12.26	odanapacanād agnim āharanti
36.12.27	tad u svin nānyata āhriyate
36.12.28	uśantas tvā havāmaha ity anvāha
36.12.29	uśanto hi pitaraḥ
36.12.30	anuṣṭubham anvāha
36.12.31	anto vā anuṣṭup
36.12.32	antaḥ pitaraḥ
36.12.33	atho anuṣṭubbhi sarvāṇi cchandāṃsi
36.12.34	ekām anvāha
36.12.35	ekalokā hi pitaraḥ
36.12.36	trir anvāha
36.12.37	tṛtīye hi loke pitaraḥ
36.12.38	yad ekām anvāha tena pitṝṇām
36.12.39	yat trir anvāha tena devānām
36.12.40	ubhaye hījyante
36.12.41	nārṣeyaṃ vṛṇīte na hotāram
36.12.42	mṛtyor evainā utsṛjati
36.12.43	apabarhiṣaḥ prayājān yajati
36.12.44	prajā vai barhiḥ
36.12.45	prajā eva mṛtyor utsṛjati
36.12.46	saṃvyayate vai manuṣyebhyaḥ kariṣyan
36.12.47	dakṣiṇato devebhya upavyayate
36.12.48	athātra prācīnāvītena bhavyaṃ vyāvṛttyai
36.12.49	dakṣiṇato 'vadāyodaṅṅ atikramya dakṣiṇāvṛtya juhoti
36.12.50	dakṣiṇā hi pitṝṇām
36.13.1	somam agre yajati
36.13.2	somo vai pitṝṇāṃ devatā
36.13.3	pitṛdevatyo hi somaḥ
36.13.4	yat somaṃ pitṛmantaṃ yajati somapāṃs tat pitṝn yajati
36.13.5	yad barhiṣado yajvanas tat
36.13.6	yad agniṣvāttān gṛhamedhinas tat
36.13.7	yad agniṃ kavyavāhanam
36.13.8	dve vā agnes tanvau
36.13.9	havyavāhanyā devebhyo havyaṃ vahati
36.13.10	kavyavāhanyā pitṛbhyaḥ
36.13.11	agnis samiṣṭiḥ
36.13.12	agniḥ pratiṣṭhitiḥ samiṣṭyā eva pratiṣṭhityai
36.13.13	pañcapañca kṛtvo 'vadyati
36.13.14	pañca hy ṛtavaḥ
36.13.15	svadhā nama iti vaṣaṭkaroti
36.13.16	svadhā hi pitṝṇāṃ namaskāro devānām
36.13.17	dve vai devānāṃ yājyānuvākye
36.13.18	prānyayā yacchati
36.13.19	gamayaty anyayā
36.13.20	athātra tisraḥ kāryā vyāvṛttyai
36.13.21	dve anuvākye
36.13.22	ekā yājyā
36.13.23	pare vai devebhyaḥ pitaraḥ
36.13.24	yaiṣā tṛtīyābhy evaitayā prayacchati
36.13.25	devān vai pitṝn manuṣyāḥ pitaro 'nuprapipate
36.13.26	devān evaitat pitṝn ayāṭ
36.13.27	yat sraktiṣu nidadhāti
36.13.28	tena manuṣyān pitṝn yajati
36.13.29	trir nidadhāti
36.13.30	trīn hīdaṃ puruṣān abhismaḥ
36.13.31	trīn parān anvācaṣṭe
36.13.32	trayo vai pitā putraḥ pautro 'nusaṃtatyai
36.13.33	sarvāsu sraktiṣu nidadhāti
36.13.34	sarvā eva diśo gamayati
36.13.35	sarvāsu hi dikṣu pitaraḥ
36.13.36	nāsyāṃ nidadhyāt
36.13.37	yad asyāṃ nidadhyān mṛtyunainān parigṛhṇīyāt
36.13.38	tām evānūdyanti
36.13.39	yat tasyāṃ nimārṣṭi
36.13.40	tenaiva tān prīṇāti
36.13.41	atra pitaro mādayadhvam iti niṣkrāmanti
36.13.42	ta āhavanīyam upāyanti
36.13.43	susaṃdṛśaṃ tvā vayam iti ta ā tamitos tiṣṭhanti
36.13.44	antaṃ vā ete prāṇasya gacchanti ye pitṛyajñam upayanti
36.13.45	agnim evopadraṣṭāraṃ kṛtvāntaṃ prāṇasya gacchanti
36.13.46	pareta pitaras somyāsa iti punar āyanti
36.13.47	anuṣaktā vā etān pitaro vyāvṛttyai
36.13.48	amīmadanta pitara iti prapadyante
36.13.49	ta ūrṇāṃ vā daśāṃ vā nyasyanti
36.13.50	yad eva tatra nigacchanti tasya niravattyai
36.13.51	apaḥ pariṣiñcati
36.13.52	mārjayaty eva
36.13.53	punar apariṣiñcan paryeti
36.13.54	amuṃ vā ete lokaṃ nigacchanti ye pitṛyajñam upayanti
36.13.55	prajāpatis tvā enān ata unnetum arhati
36.13.56	yad etām aniruktāṃ prājāpatyām anvāha
36.13.57	ayā viṣṭhā janayan kurvarāṇīti
36.13.58	prajāpatir evaināṃs tata unnayati
36.13.59	pitṝn vā etad yajño 'gan
36.13.60	paṅktyā punar āyanti
36.13.61	pāṅkto yajñaḥ
36.13.62	sahaiva yajñenāyanti
36.13.63	pitṝn vā etasya mano gacchati
36.13.64	mano nv āhuvāmaha iti
36.13.65	tad eva punar upahvayate
36.14.1	etad vā asya saṃvatsaro 'bhīṣṭo 'bhūt
36.14.2	abhīṣṭāḥ pitaraḥ
36.14.3	athāsya rudrā anabhīṣṭāḥ
36.14.4	rudrās tryambakāḥ
36.14.5	yad ete tryambakās tenāsya rudrā abhīṣṭāḥ prītā bhavanti
36.14.6	pratipuruṣaṃ bhavanti
36.14.7	pratipuruṣam eva rudraṃ niravadayate
36.14.8	eko 'dhi bhavati
36.14.9	garbhebhya eva tena rudraṃ niravadayate
36.14.10	ekakapālā bhavanti
36.14.11	na vai puruṣaṃ kapālair āptum arhati
36.14.12	ekadhaivainam āpnoti
36.14.13	abhighāryā3 nābhighāryā3 iti mīmāṃsante
36.14.14	abhighāryā eva
36.14.15	na hi havir anabhighṛtam
36.14.16	yad abhighārayed rudraṃ paśūn anvavanayet
36.14.17	tasmān nābhighāryāḥ
36.14.18	ekolmukaṃ haranti
36.14.19	ekolmukaṃ hi rudrāṇām
36.14.20	dhūpāyaddharanti
36.14.21	dhūpāyaddhi rudrāṇām
36.14.22	parācīnaṃ haranti
36.14.23	parāñcam eva rudraṃ haranti
36.14.24	imāṃ diśaṃ haranti
36.14.25	etasyāṃ vai diśi rudrāṇāṃ gṛhāḥ
36.14.26	gṛheṣv eva rudraṃ niravayajate
36.14.27	rudrākhuṃ te paśuṃ karomīti
36.14.28	ākhukirā ekam upavapati
36.14.29	paśubhya eva rudraṃ niravadayate
36.14.30	tasmāt tān paśupatir ghātukaḥ
36.14.31	catuṣpathe yājayanti
36.14.32	catuṣpathe vai rudrāṇāṃ gṛhāḥ
36.14.33	gṛheṣv eva rudraṃ niravayajate
36.14.34	eṣa te rudra bhāgas saha svasrāmbikayā taṃ juṣasva svāheti
36.14.35	śarad vai rudrasya svasāmbikā
36.14.36	tām eṣo 'nvavacarati
36.14.37	tasmād eṣa śaradi bhūyiṣṭhaṃ hanti
36.14.38	tayaivainaṃ saha niravadayate
36.14.39	madhyamena parṇena juhoti
36.14.40	tad dhy arakṣohatam
36.14.41	yad grāmyeṇa juhuyād rudraṃ paśūn anvavanayet
36.14.42	tasmād āraṇyena hūyate
36.14.43	avāmba rudram adimahīti
36.14.44	anṛṇā evābhūvan
36.14.45	bheṣajaṃ gave 'śvāya puruṣāya ceti
36.14.46	anṛṇā eva bhūtvā bheṣajam akrata
36.14.47	tryambakaṃ yajāmaha iti pariyanti
36.14.48	yā patikāmā syāt sāpi parīyāt
36.14.49	pativedanam evāsyai kurvanti
36.14.50	tān udasya pratilabhante
36.14.51	anṛṇā eva bhūtvā bhagaṃ pratilabhante
36.14.52	tān yajamānāya samāvapanti
36.14.53	bhagam evāsmai samāvapanti
36.14.54	yā patikāmā syāt tasyai samāvapeyuḥ
36.14.55	bhagam evāsyai samāvapanti
36.14.56	tān mūte kṛtvā vṛkṣa āsacanti
36.14.57	eṣa te rudra bhāgaḥ
36.14.58	tenāvasena paro mūjavato 'tīhīti
36.14.59	girir vai rudrasya yoniḥ
36.14.60	tata eṣo 'bhyavacarati
36.14.61	svenaivainaṃ bhāgadheyena svaṃ yoniṃ gamayati
36.14.62	anapekṣamāṇā āyānti rudrasyānanvavāyāya
36.14.63	edho 'sy edhiṣīmahīti rudram eva niravadāyaidhatum upayanti
36.14.64	samid asi samedhiṣīmahīty āśiṣam evāśāste
36.14.65	tejo 'si tejo mayi dhehīti teja evātman dhatte
36.14.66	ambī vai strī bhagānāmnī
36.14.67	tasmāt tryambakāḥ
36.14.68	apratitiṣṭhato vā eṣa yasyāpratiṣṭhitaṃ havir apratiṣṭhitās tryambakāḥ
36.14.69	na prayājā ijyante nānuyājā
36.14.70	na sāmidhenīr anvāha
36.14.71	adityai caruṃ nirvapati
36.14.72	iyaṃ vā aditiḥ
36.14.73	iyaṃ pratiṣṭhā
36.14.74	asyām eva pratitiṣṭhati
37.1.1	prajāpatiḥ prajā asṛjata
37.1.2	tā asmād apākrāman
37.1.3	tā akāmayatopa māvarterann iti
37.1.4	sa etam odanam apacat
37.1.5	so 'nnam eva bhūtvaikadhātiṣṭhat
37.1.6	tā anyatrānnam avittvā tāḥ prajāpatim evaikadhānnādyāyābhisamāvartanta
37.1.7	yāvatīr ha vai kiyatīś ca prajā vācaṃ vadanti tā enam ekadhānnādyāyābhisamāvartante ya etenābhiṣicyate
37.1.8	sa eṣa odanasavaḥ
37.1.9	rāḍ asi virāḍ asīti
37.1.10	etānīva sarvāṇi bhavanti
37.1.11	sarvāṇy annāni bhavanti sarve puruṣāḥ
37.1.12	sarvāṇy evānnāny avarunddhe sarvān puruṣān
37.1.13	hiraṇyaṃ brahmaṇe dadāti
37.1.14	tejas tena parikrīṇāti
37.1.15	tisṛdhanvam
37.1.16	rājanyāyaujas tena parikrīṇāti
37.1.17	aṣṭrām
37.1.18	vaiṣyāya puṣṭiṃ tena parikrīṇāti
37.1.19	māṣakamaṇḍalum
37.1.20	śūdrāyāyus tena parikrīṇāti
37.1.21	hiraṇyam ābadhnāti
37.1.22	tad evāsmin pratiṣṭhāpayati
37.1.23	yad odanaṃ prāśnāty etad eva sarvam avarudhya tad asminn ekadhā dadhāti
37.1.24	rohiṇyāṃ kriyate
37.1.25	yad brāhmaṇā rohiṇī tasmāt
37.1.26	yad udyati sūrye kriyata etad vai prajāpate rūpaṃ yarhy eṣa udeti
37.1.27	sarvā vā etaṃ prajāḥ pratinandanti
37.1.28	didṛkṣeṇyo ha darśanīyo bhavati
37.1.29	avetyo 'vabhṛthā3 nāvetyā3 iti mīmāṃsante
37.1.30	yad darbhapiñjūlaiḥ pāvayati tad evāvaiti
37.1.31	tad u nāvaiti
37.1.32	ubhayam eva karoti
37.1.33	dvābhyāṃ pāvayati
37.1.34	dve satyaṃ cānṛtaṃ ca
37.1.35	satyenaivāsyānṛtaṃ pāvayati
37.1.36	dvau prāṇaś cāpānaś ca
37.1.37	tribhiḥ pāvayati
37.1.38	triṣatyā hi devāḥ
37.1.39	atho trayo hi prāṇāḥ prāṇo vyāno 'pānaḥ
37.1.40	pañcabhiḥ pāvayati
37.1.41	apāṃ vā etad oṣadhīnāṃ tejo yad darbhāḥ
37.1.42	yad darbhapiñjūlaiḥ pāvayati
37.1.43	apām evainam oṣadhīnāṃ tejasābhiṣiñcati
37.2.1	āgneyo 'ṣṭākapālaḥ
37.2.2	saumyaś caruḥ
37.2.3	sāvitro 'ṣṭākapālaḥ
37.2.4	bārhaspatyaś caruḥ
37.2.5	agnīṣomīya ekādaśakapālaḥ
37.2.6	sārasvataś caruḥ
37.2.7	vāruṇo yavamayo daśakapālaḥ
37.2.8	dyāvāpṛthivya ekakapālaḥ
37.2.9	yad āgneya āgneyo hi brāhmaṇaḥ
37.2.10	yat saumyaḥ saumyo hi brāhmaṇaḥ
37.2.11	yat sāvitraḥ prasavāyaiva sāvitraḥ
37.2.12	yad bārhaspatyo brahma vai bṛhaspatiḥ
37.2.13	etad brāhmaṇasya vākpatyam
37.2.14	yad agnīṣomīya āgneyo hi saumyo brāhmaṇaḥ
37.2.15	tau yadā saṃgacchete atha vīryāvān bhavati
37.2.16	yat sārasvato vāg vai sarasvatī
37.2.17	etad brāhmaṇasya pratyakṣaṃ vākpatyam
37.2.18	yad vāruṇo nirvaruṇatvāyaiva vāruṇaḥ
37.2.19	yo hy eva kaś ca san sūyate sa vāruṇaḥ
37.2.20	yad dyāvāpṛthivya indro vai vṛtrāya vajram udayacchata
37.2.21	taṃ dyāvāpṛthivī nānvamanyetām
37.2.22	tam etena bhāgadheyenānvamanyetām
37.2.23	vajrasya vā eṣo 'numānaḥ
37.2.24	anumatavajras sūyātā iti
37.2.25	yad aṣṭau havīṃṣy aṣṭākṣarā gāyatrī
37.2.26	brahma gāyatrī
37.2.27	brahmaṇā sūyātā iti kṛṣṇājine 'dhyabhiṣicyate
37.2.28	ṛksāmayor vā etad rūpam
37.2.29	yat kṛṣṇājinam ṛksāmayor evādhyabhiṣicyate
37.2.30	hiraṇyena ghṛtam utpunāti tejasa eva ruce
37.2.31	yad ghṛtenādhyabhiṣicyate tena ha śraiṣṭhyaṃ prāpnoti
37.3.1	āgneyo 'ṣṭākapālaḥ
37.3.2	pauṣṇaś caruḥ
37.3.3	sāvitro 'ṣṭākapālaḥ
37.3.4	vaiśvadevaś caruḥ
37.3.5	tvāṣṭro 'ṣṭākapālaḥ
37.3.6	vāruṇo yavamayo daśakapālaḥ
37.3.7	mārutas saptakapālaḥ
37.3.8	mārutī pṛśnir vaśā
37.3.9	yad āgneya ṛddhyā evāgneyaḥ
37.3.10	agnimukhā hy ṛddhiḥ
37.3.11	yat pauṣṇaḥ puṣṭir vai pūṣā
37.3.12	puṣṭir vaiśyasya
37.3.13	yat sāvitraḥ prasavāyaiva sāvitraḥ
37.3.14	yad vaiśvadevo vaiśvadevo hi vaiśyaḥ
37.3.15	yat tvāṣṭras tvaṣṭā hi rūpāṇi vikaroti
37.3.16	yad vāruṇo nirvaruṇatvāyaiva vāruṇaḥ
37.3.17	yo hy eva kaś ca san sūyate sa vāruṇaḥ
37.3.18	yan māruto māruto hi vaiśyaḥ
37.3.19	yat sapta havīṃṣi sapta hi marutaḥ
37.3.20	athaiṣā mārutī pṛśnir vaśā
37.3.21	tasyā agnaye samavattaṃ bhavati
37.3.22	athābhiṣicyate
37.3.23	viḍ vai marutaḥ
37.3.24	viśa eva madhyato 'bhiṣicyate
37.3.25	tasmād eṣa viśaḥ priyaḥ
37.3.26	viśo hi madhyato 'bhiṣicyate
37.3.27	ṛṣabhacarme 'dhyabhiṣicyate
37.3.28	sa hi prajanayitā prajananāya
37.3.29	dadhnābhiṣicyate
37.3.30	mṛdu dadhi
37.3.31	mṛdum evainaṃ karoti
37.4.1	narāśaṃsasya mahimānam eṣām upastoṣāma yajatasya yajñaiḥ
37.4.2	ye sukratavaś śucayo dhiyaṃdhās svadanti devā ubhayāni havyā
37.4.3	yo vai somena yajate sa devasavaḥ
37.4.4	yaḥ paśunā yajate sa devasavaḥ
37.4.5	ya iṣṭyā yajate sa manuṣyasavaḥ
37.4.6	etaṃ vai pṛthyai devā anvamanyanta
37.4.7	tenainam abhyaṣiñcan
37.4.8	so 'py āraṇyānāṃ paśūnām asūyata
37.4.9	yāvatīr ha vai kiyatīśca prajā vācaṃ vadanti tāsāṃ sarvāsāṃ sūyate ya etenābhiṣicyate
37.4.10	nihnutyaivaitad abhiṣicyate nārāśaṃsyarcā
37.4.11	manuṣyā hi narāśaṃsaḥ
37.4.12	yat kiṃ ca rājasūye 'nuttaravedikaṃ tad atra sarvaṃ kriyate
37.4.13	athaiṣa māruta ekaviṃśatikapālaḥ
37.4.14	tasyāgnaye samavattaṃ bhavati
37.4.15	athābhiṣicyate
37.4.16	trir vai saptasapta marutaḥ
37.4.17	viṇ marutaḥ
37.4.18	viśa eva madhyato 'bhiṣicyate
37.4.19	tasmād eṣa viśaḥ priyaḥ
37.4.20	viśo hi madhyato 'bhiṣicyate
37.5.1	saṃ te payāṃsi sam u yantu vājās saṃ vṛṣṇyāny abhimātiṣāhaḥ
37.5.2	āpyāyamāno amṛtāya soma divi śravāṃsy uttamāni dhiṣva
37.5.3	na vai somena somasya savo 'sti
37.5.4	abhiṣikto hi somaḥ
37.5.5	ghnanti hi somam
37.5.6	na hi hatas sūyate
37.5.7	saumyā triṣṭubhābhiṣicyate
37.5.8	sā hi somasavas
37.5.9	saumyāṃ sūtavaśāyām adhy abhiṣicyate
37.5.10	sā hi retodhā
37.5.11	retas somaḥ
37.5.12	yat kiṃ ca rājasūye 'nyat stomebhyas tad atra sarvaṃ kriyate
37.5.13	athaiṣa māruta ekaviṃśatikapālaḥ
37.5.14	tasyāgnaye samavattaṃ bhavati
37.5.15	athābhiṣicyate
37.5.16	trir vai saptasapta marutaḥ
37.5.17	viṇ marutaḥ
37.5.18	viśa eva madhyato 'bhiṣicyate
37.5.19	tasmād eṣa viśaḥ priyaḥ
37.5.20	viśo hi madhyato 'bhiśicyate
37.6.1	yad vai rājasūyaṃ sa varuṇasavaḥ
37.6.2	yad vājapeyaṃ sa samrāṭsavaḥ
37.6.3	prajāpatis sāmrājyaṃ parameṣṭhī
37.6.4	svārājyaṃ gaur eva
37.6.5	sa eṣa gosavaḥ
37.6.6	yatheva ha gaur evam iva bhavati ya etenābhiṣicyate
37.6.7	pratiduhābhiṣicyate
37.6.8	taddhi svārājyam
37.6.9	bṛhat sāma
37.6.10	taddhi svārājyam
37.6.11	ayutaṃ dakṣiṇā
37.6.12	taddhi svārājyam
37.6.13	pavamāne kaṇvarathaṃtaraṃ prohanti
37.6.14	dakṣiṇata āhavanīyasyānuddhate 'bhiṣicyate
37.6.15	iyaṃ vai gauḥ
37.6.16	asyā evānantarhito 'bhiṣicyate
37.6.17	ṣaṭtriṃśas stomo bhavati
37.6.18	paśustomo vā eṣa
37.6.19	tena gosavaḥ
37.7.1	trivṛt stomaḥ
37.7.2	brahmavarcasaṃ vai trivṛt
37.7.3	brahmavarcasenaivābhiṣicyate
37.7.4	rathaṃtaraṃ sāma
37.7.5	brahmavarcasaṃ vai rathaṃtaram
37.7.6	brahmavarcasenābhiṣicyate
37.7.7	agniṣṭomas stomaḥ
37.7.8	brahmavarcasaṃ vā agniṣṭomaḥ
37.7.9	brahmavarcasenaivābhiṣicyate
37.7.10	pravargyaḥ pravṛjyate
37.7.11	brahmavarcasaṃ vai pravargyaḥ
37.7.12	brahmavarcasenaivābhiṣicyate
37.7.13	parisrajī hotā
37.7.14	aruṇo mirmiras triśukriyaḥ
37.7.15	etad vai brahmavarcasasya rūpam
37.7.16	rūpeṇaiva brahmavarcasam avarunddhe
37.7.17	ekaṃ vā etat savanaṃ yad ekas stoma ekaṃ chandaḥ
37.7.18	ekādaśaikādaśānusavanaṃ dadyāt savanānāṃ vyāvṛttyai
37.7.19	trayastriṃśat saṃpadyante
37.7.20	trayastriṃśad devatāḥ
37.7.21	devatā evāvarunddhe
37.7.22	aśvaṃ catustriṃśaṃ dadāti
37.7.23	prajāpatiś catustriṃśaḥ
37.7.24	prajāpatim evāpnoti
37.7.25	bṛhaspataye vai devā na śradadadhata
37.7.26	tam etena prajāpatir ayājayat
37.7.27	tato 'smai śradadadhata
37.7.28	sa eṣa bṛhaspatisavaḥ
37.7.29	brahmavarcasakāma etena yajeta
37.7.30	brahmavarcasī bhavati
37.7.31	tasyaiṣaiva niyatiḥ
37.7.32	prajās sarvā brāhmaṇīr brahmavarcasinīr bhavanti
37.8.1	pañcadaśas stomaḥ
37.8.2	ojo vai vīryaṃ pañcadaśaḥ
37.8.3	ojasaiva vīryeṇābhiṣicyate
37.8.4	bṛhat sāma
37.8.5	ojo vai vīryaṃ bṛhat
37.8.6	ojasaiva vīryeṇābhiṣicyate
37.8.7	ukthyas stomaḥ
37.8.8	ojo vai vīryam ukthāni
37.8.9	ojasaiva vīryeṇābhiṣicyate
37.8.10	aindraṃ stotraṃ ca śastraṃ ca triṣṭubhāḥ pavamānāḥ
37.8.11	ojo vai vīryaṃ triṣṭup
37.8.12	ojasaiva vīryeṇābhiṣicyate
37.8.13	indraṃ vai sarvā mṛdhas sarvā nāṣṭrās sarvāṇi rakṣāṃsy ajighāṃsan
37.8.14	tam etena prajāpatir ayājayat
37.8.15	sa sarvā mṛdhas sarvā nāṣṭrās sarvāṇi rakṣāṃsy atarat
37.8.16	indro yajamānaḥ
37.8.17	yad etena yajate sarvā eva mṛdhas sarvā nāṣṭrās sarvāṇi rakṣāṃsi tarati
37.8.18	sa eṣa indrasavaḥ
37.10.1	bodhaś ca mā pratībodhaś ca purastād gopāyatām / asvapnaś ca mānavadrāṇaś ca dakṣiṇato gopāyatām / gopāyamānaś ca mā rakṣamāṇaś ca paścād gopāyatām / jāgṛviś ca mārundhatī cottarād gopāyatām / anamitraṃ no adharāg anamitram udak kṛdhi / indrānamitraṃ naḥ paścād anamitraṃ puras kṛdhi
37.10.2	anamitrair ahobhis sacīmahi viśve devā anamitrā na uṣasas santu nimrucaḥ
37.10.3	yāṣ ṣaḍ urvīḥ pañca pradiśas tā naḥ pāntu / mitradhā no mitre dadhātā / abhayaṃ no astu / ye rātrīm anutiṣṭhatha ye ca bhūteṣu jāgṛtha / paśūn ye sarvān rakṣatha te na ātmasu jāgṛta
37.10.4	bodha pratībodhāsvapnānavadrāṇa gopāyamāna rakṣamāṇa jāgṛve 'rundhati ye devās tanūpās stha te ma iha tanvaṃ pāta
37.10.5	bodha pratībodheti
37.10.6	asau vā ādityo bodhaḥ
37.10.7	agniḥ pratībodhaḥ
37.10.8	asvapnānavadrāṇeti
37.10.9	candramā vā asvapnaḥ
37.10.10	yaḥ pavate so 'navadrāṇaḥ
37.10.11	gopāyamāna rakṣamāṇeti
37.10.12	ahar vai gopāyamānaḥ
37.10.13	rātrī rakṣamāṇaḥ
37.10.14	jāgṛve 'rundhatīti
37.10.15	yajño vai jāgṛviḥ
37.10.16	dakṣiṇārundhatī
37.10.17	ete vai devā rāṣṭrabhṛtaḥ
37.10.18	tān eveṭṭa ātmano gopīthāya
37.11.1	ye rāṣṭrabhṛto ye rāṣṭrasyānubhartāras tebhyo rāṣṭrīyaḥ parideyaḥ
37.11.2	ime vāva te prāṇāḥ
37.11.3	tebhya evainaṃ paridadāti
37.11.4	teṣām etāḥ patnyas tān etā anu tābhyo 'trāpi kāryam
37.11.5	tābhya evaitat kriyate
37.11.6	tā hy etā anu
37.11.7	purodhākāmaḥ kurvīta
37.11.8	brahma caiva kṣatraṃ ca sayujau karoti
37.11.9	yadi kṣatram abhicaret sa na idaṃ brahma pātv iti brūyān na kṣatram
37.11.10	api brahmaṇi vai kṣatraṃ pratiṣṭhitam
37.11.11	brahmaṇa eva kṣatram antareti tājak pradhanvati
37.11.12	aparurutsyamānaḥ kurvīta
37.11.13	saṃgrāme kurvīta
37.11.14	ye rāṣṭrabhṛto ye rāṣṭrasyānubhartāras tān evopāsarat
37.11.15	te 'smai rāṣṭram anubibhrati
37.11.16	ya eṣāṃ lokānāṃ dvandvaṃ rāṣṭrabhṛto veda nāsya rāṣṭraṃ vyathate
37.11.17	agniś cāsyā manaś ca vāyuś cāntarikṣasya yajñaś ca sūryaś ca divaś candramāś ca rathas saptathaḥ
37.11.18	sa hi bhayād apavahati
37.11.19	triṣaptāḥ kavacinaḥ
37.11.20	triṣaptā niṣaṅgiṇaḥ
37.11.21	triṣaptā āyudhinaḥ
37.11.22	tebhyo rāṣṭrīyaḥ parideyaḥ
37.11.23	ime vāva te prāṇāḥ
37.11.24	tebhya evainaṃ paridadāti
37.11.25	abhito vā agniṣṭomaṃ devāsurā yattā āsann agniṣṭome devā uktheṣv asurāḥ
37.11.26	te devā yadokthāny āgacchan yadokthāny abhyajayann athendro 'bravīt
37.11.27	kaś cāhaṃ cedam āhariṣyāva iti
37.11.28	ahaṃ cety abravīd varuṇaḥ
37.11.29	taṃ varuṇo 'nvatiṣṭhata
37.11.30	indra āharat
37.11.31	so 'bravīt kaś cāhaṃ cedam āhariṣyāva iti
37.11.32	ahaṃ cety abravīd bṛhaspatiḥ
37.11.33	taṃ bṛhaspatir anvatiṣṭhata
37.11.34	indra āharat
37.11.35	so 'bravīt kaś cāhaṃ cedam āhariṣyāva iti
37.11.36	ahaṃ cety abravīd viṣṇuḥ
37.11.37	taṃ viṣṇur anvatiṣṭhata
37.11.38	indra āharat
37.11.39	etābhir vai devatābhis sāyujyena devā asurāṇāṃ rāṣṭram ādadata
37.11.40	etābhir eva devatābhis sāyujyena bhrātṛvyād rāṣṭram ādāya tad rāṣṭraṃ kṛtvā ye rāṣṭrabhṛto ye rāṣṭrasyānubhartāras tebhya enat saṃprayacchati
37.11.41	etad bibhṛtaitan mā riṣad iti
37.11.42	asau vā ādityo rāṣṭram
37.11.43	ṛtavo rāṣṭrabhṛtaḥ
37.11.44	tebhya evainat saṃprayacchati
37.11.45	etad bibhṛtaitan mā riṣad iti
37.11.46	ya eṣa saptathaḥ prajāpatir evaiṣa
37.11.47	yan madhye juhuyād vyavadhūnvītainam
37.11.48	parogavyūti hotavyaḥ
37.11.49	tathā hainaṃ na vyavadhūnute
37.11.50	ūrdhvas tiṣṭhañ juhoti
37.11.51	ūrdhvo hi tiṣṭhan vīryāvattaraḥ
37.11.52	pūrṇayā srucā juhoti
37.11.53	pūrṇaḥ prajāpatiḥ
37.11.54	prajāpatim evāpnoti
37.12.1	devāś ca vā asurāś ca samāvad eva yajñe 'kurvata
37.12.2	yad eva devā akurvata tad asurā akurvata
37.12.3	te devā etān rāṣṭrabhṛto 'paśyan
37.12.4	teṣām agniṃ cauṣadhīś ca prathamenāvṛñjata
37.12.5	sūryaṃ ca manāṃsi ca dvitīyena
37.12.6	candramasaṃ ca nakṣatrāṇi ca tṛtīyena
37.12.7	yajñaṃ ca dakṣiṇāṃ ca caturthena
37.12.8	te 'surā ayajñā adakṣiṇā anakṣatrā yat kiṃ cākurvata tāṃ kṛtyām evākurvata
37.12.9	tasmān nādakṣiṇaṃ gṛhe haviṣ kurvīta
37.12.10	yat kurute kṛtyāṃ kurute
37.12.11	prajāpatiṃ carksāmāni ca pañcamena
37.12.12	vāyum apa oṣadhīr ūrjaṃ ṣaṣṭhena
37.12.13	etāvad vāvāsti
37.12.14	yāvad evāsti tad eṣām etair avṛñjata
37.12.15	ya eṣa saptathaḥ prajāpatir evaiṣa tenainān prāṇudanta
37.12.16	tato devā abhavan
37.12.17	parāsurā abhavan
37.12.18	etair yajeta bhrātṛvyavān
37.12.19	etāvad vāvāsti
37.12.20	yāvad evāsti tad etair bhrātṛvyasya vṛṅkte
37.12.21	ya eṣa saptathaḥ prajāpatir evaiṣa tenainaṃ praṇudate
37.12.22	bhavaty ātmanā
37.12.23	parāsya bhrātṛvyo bhavati
37.12.24	etair yājayed rājānaṃ saṃgrāme saṃyatte
37.12.25	etāvad vāvāsti
37.12.26	yāvad evāsti tad eṣām etair vṛṅkte
37.12.27	ya eṣa saptathaḥ prajāpatir evaiṣa tenainān praṇudate jityai
37.12.28	jayaty eva
37.12.29	etair yājayed yad rāṣṭraṃ śithilam ivāvahataṃ syāt
37.12.30	teṣāṃ yāvanto rathās syus tān sarvān yojayitvā yaś śreṣṭhas syāt tasya dakṣiṇaṃ rathacakraṃ pravṛhya nāḍyāṃ juhuyāt
37.12.31	vīryaṃ vai rathaḥ
37.12.32	vīryeṇaivaiṣāṃ rāṣṭraṃ visaṃśyati
37.12.33	rathacakraṃ vigṛhṇanti
37.12.34	vajro vai rathaḥ
37.12.35	vajreṇaivaiṣāṃ pāpmānaṃ vigṛhṇanti
37.12.36	yadi kḷptāhutir atyeti kalpata ebhyo yasya nāḍyāṃ juhoti
37.12.37	sa dakṣiṇā samṛddhyai
37.14.1	devāś ca vā asurāś ca saṃyattā āsan
37.14.2	asureṣu tarhy amṛtam āsīc chuṣṇe dānave
37.14.3	tac chuṣṇa evāntar āsye 'bibhaḥ
37.14.4	yān devānām aghnaṃs tad eva te 'bhavan
37.14.5	yān asurāṇāṃ tāñ chuṣṇo 'mṛtenābhivyānīt
37.14.6	te samānan
37.14.7	sa indro 'vet
37.14.8	asureṣu vā amṛtaṃ śuṣṇe dānava iti
37.14.9	sa madhvaṣṭhīlā bhūtvā prapathe 'śayat
37.14.10	tāṃ śuṣṇo 'bhi vyādadāt
37.14.11	tasyendraś śyeno bhūtvāsyād amṛtaṃ niramathnāt
37.14.12	tasmād eṣa vayasāṃ vīryāvattamaḥ
37.14.13	indrasya hy eṣaikā tanūḥ
37.14.14	amṛtam eṣa bibharti ya evaṃ veda
37.14.15	yaṃ kāmayeta
37.14.16	āmayāvinaṃ jīved iti
37.14.17	taṃ vyādāyābhivyanyāt
37.14.18	amṛtenaivainam abhivyaniti
37.14.19	jīvati
37.14.20	sarvam āyur eti
37.14.21	na purāyuṣaḥ pramīyate
37.14.22	devāś ca vā asurāś ca saṃyattā āsan
37.14.23	te devā asurān aghnan
37.14.24	teṣāṃ ya udaśiṣyanta
37.14.25	te devān anvarohan
37.14.26	ta enān vṛñjānāḥ pratyasyamānā āyan
37.14.27	te devās samitim akurvata
37.14.28	ta etau brahmayātuṃ ca devayātuṃ cāpaśyan
37.14.29	tā ebhyaḥ pratyavāsṛjan
37.14.30	tā enān niradahatām
37.14.31	tā enān vṛñjānau pratyasyamānā aitām
37.14.32	teṣāṃ ye 'tyamucyanta te manuṣyān prāviśan
37.14.33	tajjanmāno yātudhānāḥ kravyāda itare
37.14.34	na ha vā asya yātudhānā na kravyādo na piśācā na rakṣāṃsīśate
37.14.35	nainaṃ śaptaṃ nābhicaritam āgacchati ya evaṃ veda
37.14.36	tad yady enaṃ yātudhāna iti brūyur nāpahnuvīta
37.14.37	etau hy eva tasya yātū
37.14.38	ko 'si katamo 'sīti
37.14.39	eṣa vai brahmayātuḥ
37.14.40	tasmā evainam apidadhāti
37.14.41	sa tvaṃ no deva gāyatreṇa cchandasāhne paripāhīti
37.14.42	ahna evātmānaṃ paridadāti
37.14.43	mṛḍo 'si mṛḍase dvipade catuṣpada iti
37.14.44	dvipadaś caivāsmai catuṣpadaś ca paśūn paridadāti
37.14.45	ādityo 'si vṛṣṇo aśvasya retaḥ
37.14.46	devānāṃ yātur asi
37.14.47	yātur me 'si
37.14.48	asumaddhitaṃ jahīti
37.14.49	eṣa vai devayātuḥ
37.14.50	tasmā evainam apidadhāti
37.14.51	sa tvaṃ no deva traiṣṭubhena cchandasā rātryai paripāhīti
37.14.52	rātryā evātmānaṃ paridadāti
37.14.53	mṛṇo 'si mṛṇāmuṣya dvipadaś catuṣpada iti
37.14.54	dvipadaś caivāsmai catuṣpadaś ca paśūn apidadhāti
37.14.55	skambho 'si
37.14.56	bleṣko 'sīti
37.14.57	etau vai yamaśvā ahaś ca rātrī ca
37.14.58	tā idaṃ manuṣyān vṛñjānau pratyasyamānā itaḥ
37.14.59	tābhyām evainam apidadhāti
37.14.60	tā enaṃ vṛñjānau pratyasyamānā itaḥ
37.14.61	yadā pravlayavyathita iva manyeta
37.14.62	agnaye vītamanyave svāheti juhuyāt
37.14.63	īśvaro vā abhicaro 'śāntaḥ pratyaṅṅ etoś śāntyai
37.16.1	yān vā asurā devebhyo nyadadhata tān devā anvapaśyan
37.16.2	yān devā asurebhyas tān asurā nānvapaśyan
37.16.3	tato devā abhavan
37.16.4	parāsurā abhavan
37.16.5	yatrānyo nānupaśyet tad etān nidadhīta
37.16.6	bhrātṛvyasyānanukśatyai
37.16.7	bhavaty ātmanā
37.16.8	parāsya bhrātṛvyo bhavati
37.16.9	pṛthivyai svāhāntarikṣāya svāhā dive svāheti
37.16.10	traya ime lokāḥ
37.16.11	ebhya evainaṃ lokebhyaḥ paridadāti
37.16.12	kāmāya svāheti
37.16.13	āyur vai paramaḥ kāmaḥ
37.16.14	āyur eva tena spṛṇoti
37.16.15	svapnāya svāheti
37.16.16	yā evainaṃ svapantaṃ nāṣṭrā dipsanti svapna enaṃ tābhyaḥ pāti
37.16.17	ahne svāhā rātryai svāheti
37.16.18	dvau vā ṛtū ahaś ca rātrī ca
37.16.19	tābhyām evainaṃ paridadāti
37.16.20	saptaitā āhutīr juhoti
37.16.21	sapta prāṇāḥ
37.16.22	tān evāsmin dadhāti
37.16.23	tān asminn adhi viyātayati
37.16.24	tān asmād anapagān karoti
37.16.25	ghṛtenāśmānam anakti
37.16.26	eṣa hy etarhy etasyātmā
37.16.27	tejo ghṛtam
37.16.28	yāvān evāsyātmā taṃ tejasānakti
37.16.29	sarvato 'nakti
37.16.30	sarvata evainaṃ tejasā samardhayati
37.16.31	tṛptas tvaṃ tṛpto 'ham iti
37.16.32	prāṇān evāsyaitan mahimno vyācaṣṭe
37.16.33	prāṇā hi mahimānaḥ
37.16.34	dyaur me pitā pṛthivī me mātā sūryo me cakṣur vāto me prāṇa iti
37.16.35	etābhya eva devatābhya ātmānaṃ paridadāti
37.16.36	astṛto nāmāham asmi sa idaṃ dyāvāpṛthivyor ātmānaṃ paridada iti
37.16.37	dyāvāpṛthivyor evātmānaṃ paridatte
37.16.38	tayoś śraye tayoḥ parākrama iti
37.16.39	yo vā anayoḥ parākramate na sa vyathate
37.16.40	anayor eva parākraṃsta
37.16.41	gopīthāya pipṛtaṃ mā mā mā hiṃsiṣṭam iti
37.16.42	ātmano 'hiṃsāyai
37.16.43	pāhi dviṣaḥ pāhi riṣaḥ pāhy adevyā abhiśastyā ity āśiṣam evāśāste
37.16.44	sarvato 'śmānaṃ pariharati
37.16.45	eṣa hy etaṃ sarvataḥ pātīyāntaṃ loṣṭam udrujati
37.16.46	etāvān hy ātmā
37.16.47	bāhumātram avaṭaṃ khanati
37.16.48	etāvān hi puruṣaḥ
37.16.49	tam avadhāyāthāśmānam atha hiraṇyam
37.16.50	asyā evainam uttarārdhe nidadhāti
37.16.51	anikhāto bhavati
37.16.52	nābhiṃ prati nikhanati
37.16.53	nābhir vai prāṇān dādhāra ye cordhvā ye cāvāñcaḥ prāṇānāṃ dhṛtyai
37.16.54	hiraṇyena saṃsparśayati
37.16.55	amṛtaṃ vai hiraṇyam
37.16.56	amṛtenaivainaṃ saṃdadhāti
37.16.57	ud vācam un manīṣām iti
37.16.58	etāni vā asya nikhanet tāny evoddharati
37.16.59	ātmamātrī vedir bhavati
37.16.60	ātmamātraṃ hi varma
37.16.61	yan nātmamātrī syān nātmane kriyeta
37.16.62	etāvatī pṛthivī yāvatī vediḥ
37.16.63	asyā evaitad anteṣu puro 'dhita
37.16.64	devapurā evākṛta
37.16.65	atho etā eva devatā etāsāṃ diśāṃ paraspā akṛta gopīthāya
37.17.1	ṛṣayo vā indraṃ pratyakṣaṃ nāpaśyan
37.17.2	taṃ vasiṣṭha eva pratyakṣam apaśyat
37.17.3	so 'bibhed itarebhyo marṣibhyaḥ pravakṣyatīti
37.17.4	so 'bravīd brāhmaṇaṃ te vakṣyāmi yathā tvatpurohitāḥ prajāḥ prajaniṣyante 'tha metarebhya ṛṣibhyo mā pravoca iti
37.17.5	tasmā etān stomabhāgān abravīt
37.17.6	tato vasiṣṭhapurohitāḥ prajāḥ prājāyanta
37.17.7	stomo vā eteṣāṃ bhāgaḥ
37.17.8	tat stomabhāgānāṃ stomabhāgatvam
37.17.9	raśmir asi
37.17.10	kṣayāya tvā
37.17.11	kṣayaṃ jinveti
37.17.12	kṣayo vai devāḥ
37.17.13	devebhya eva yajñaṃ prāha
37.17.14	pretir asi
37.17.15	dharmeṇa tvā
37.17.16	dharmaṃ jinveti
37.17.17	dharmo manuṣyāḥ
37.17.18	manuṣyebhya eva yajñaṃ prāha
37.17.19	anvitir asi
37.17.20	dive tvā
37.17.21	divaṃ jinva
37.17.22	saṃdhir asi
37.17.23	antarikṣāya tvā
37.17.24	antarikṣaṃ jinva
37.17.25	pratidhir asi
37.17.26	pṛthivyai tvā
37.17.27	pṛthivīṃ jinveti
37.17.28	traya ime lokāḥ
37.17.29	ebhya eva lokebhyo yajñaṃ prāha
37.17.30	viṣṭambho 'si
37.17.31	vṛṣṭyai tvā
37.17.32	vṛṣṭiṃ jinveti
37.17.33	vṛṣṭim evāvarunddhe
37.17.34	pravāsy anuvāsīti
37.17.35	mithunam eva karoti
37.17.36	uśig asi
37.17.37	vasubhyas tvā
37.17.38	vasūñ jinva
37.17.39	praketo 'si
37.17.40	rudrebhyas tvā
37.17.41	rudrāñ jinva
37.17.42	suditir asi
37.17.43	ādityebhyas tvā
37.17.44	ādityāñ jinveti
37.17.45	aṣṭau vasavaḥ
37.17.46	ekādaśa rudrāḥ
37.17.47	dvādaśādityāḥ
37.17.48	vāg dvātriṃśī
37.17.49	svaras trayastriṃśaḥ
37.17.50	trayastriṃśad devatāḥ
37.17.51	devatābhya eva yajñaṃ prāha
37.17.52	ojo 'si
37.17.53	pitṛbhyas tvā
37.17.54	pitṝñ jinveti
37.17.55	devān eva pitṝn anusaṃtanoti
37.17.56	tantur asi
37.17.57	prajābhyas tvā
37.17.58	prajā jinveti
37.17.59	prajā eva paśūn anusaṃtanoti
37.17.60	pṛtanāṣāḍ asi
37.17.61	paśubhyas tvā
37.17.62	paśūñ jinveti
37.17.63	prajā eva paśūn anusaṃtanoti
37.17.64	revad asi
37.17.65	oṣadhībhyas tvā
37.17.66	oṣadhīr jinveti
37.17.67	oṣadhīṣv eva paśūn pratiṣṭhāpayati
37.17.68	abhijid asi yuktagrāvā
37.17.69	indrāya tvā
37.17.70	indraṃ jinveti
37.17.71	vajro vai ṣoḍaśī
37.17.72	vyāvṛtto 'nyair vajraḥ
37.17.73	tasmād eṣo 'nyair vyāvṛttaḥ
37.17.74	adhipatir asi
37.17.75	prāṇāya tvā
37.17.76	prāṇaṃ jinveti
37.17.77	prāṇam evāvarunddhe
37.17.78	dharuṇo 'si
37.17.79	apānāya tvā
37.17.80	apānaṃ jinveti
37.17.81	apānam evāvarunddhe
37.17.82	saṃsarpo 'si
37.17.83	cakṣuṣe tvā
37.17.84	cakṣur jinveti
37.17.85	cakṣur evāvarunddhe
37.17.86	vayodhā asi
37.17.87	śrotrāya tvā
37.17.88	śrotraṃ jinveti
37.17.89	śrotram evāvarunddhe
37.17.90	etad vai puruṣam akaḥ
37.17.91	athātaḥ prāṇān upaiti
37.17.92	prajāpatim eva
37.17.93	trivṛd asi
37.17.94	trivṛte tvā
37.17.95	savṛd asi
37.17.96	savṛte tvā
37.17.97	pravṛd asi
37.17.98	pravṛte tvā
37.17.99	anūvṛd asi
37.17.100	anūvṛte tveti
37.17.101	mithunam eva karoti
37.17.102	saṃroho 'si
37.17.103	viroho 'si
37.17.104	praroho 'si
37.17.105	anūroho 'sīti
37.17.106	prajāpatir eva
37.17.107	vasuko 'si
37.17.108	vasyaṣṭir asi
37.17.109	veṣaśrīr asīti
37.17.110	pratiṣṭhir eva
37.17.111	devasya savituḥ prasave bṛhaspataye stuteti
37.17.112	yad yad vai savitā devebhyaḥ prāsuvat tenārdhnuvan
37.17.113	savitṛprasūtā eva stuvanti
37.17.114	ṛdhnuvanti yasyaivaṃ viduṣo yasyaivaṃ vidvān stomabhāgair brahmā bhavati vasīyān bhavati
