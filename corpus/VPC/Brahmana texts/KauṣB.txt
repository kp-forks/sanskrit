#Text:Kauṣītakibrāhmaṇa
#Edition:Sarma
#Data entry:M. Tokunaga
#Notes:1-12, 13.1-2: DCS; 13.3ff. extracted from the digital version (O. Hellwig)



1.1.1	asmin vai loka ubhaye devamanuṣyā āsuḥ
1.1.2	te devāḥ svargaṃ lokam yanto 'gnim ūcuḥ
1.1.3	tvam no 'sya lokasyādhyakṣa edhīti
1.1.4	tān agnir uvāca
1.1.5	atha yad vo 'ham ghorasaṃsparśatamo 'smi
1.1.6	anapacāyitāro manuṣyāḥ
1.1.7	katham vas tad bhaviṣyati yan manuṣyeṣviti
1.1.8	te devā ūcuḥ
1.1.9	tasya vai te vayam ghorās tanūr vinidhāsyāmaḥ
1.1.10	atha yaiva te śivā śagmā yajñiyā tanūḥ
1.1.11	tayeha manuṣyebhyo bhaviṣyasīti
1.1.12	tasyāpsu pavamānām adadhuḥ
1.1.13	vāyau pāvakām
1.1.14	āditye śucim
1.1.15	atha yaivāsya śivā śagmā yajñiyā tanūr āsīt
1.1.16	tayeha manuṣyebhyo 'tapat
1.1.17	etā vā agnes tanvaḥ
1.1.18	tad yad etā devatā yajati
1.1.19	atrāgniḥ sāṅgaḥ satanūḥ prīto bhavati
1.1.20	tā vai tisro bhavanti
1.1.21	trayo vā ime lokāḥ
1.1.22	imān eva tallokān āpnoti
1.2.1	paurṇamāsaṃ prathamāyai tantraṃ bhavati
1.2.2	āmāvāsyaṃ dvitīyāyai
1.2.3	tena hāsya darśapūrṇamāsāvanvārabdhau bhavataḥ
1.2.4	īḍitavatyau havyavāḍvatyau prathamāyai saṃyājye
1.2.5	tat saṃyājyārūpam
1.2.6	dvyagnī dvitīyāyai
1.2.7	dvau hi agnī yajati
1.2.8	saptadaśasāmidhenīkā tṛtīyā
1.2.9	saptadaśasāmidhenīkā vā iṣṭipaśubandhāḥ
1.2.10	tad iṣṭipaśubandhān āpnoti
1.2.11	sadvantāv ājyabhāgau bhavataḥ
1.2.12	asānīti vā agnīn ādhatte
1.2.13	syām iti kāmayate
1.2.14	sa yadi ha vā api svaiṣā vīra iva sann agnīn ādhatte
1.2.15	kṣipra eva sambhavati
1.2.16	kṣipre bhogyatām aśnute
1.2.17	yaḥ sadvantau kurute
1.2.18	virājau saṃyājye
1.2.19	śrīr virāḍ annādyam
1.2.20	śriyo virājo 'nnādyasyopāptyai
1.2.21	tā vai gāyatryo bhavanti
1.2.22	gāyatro vā agnir gāyatracchandāḥ
1.2.23	svena eva tacchandasāgnīn ādhatte
1.2.24	tā vā upāṃśu bhavanti
1.2.25	retaḥsiktir vā agnyādheyam
1.2.26	upāṃśu vai retaḥ sicyate
1.2.27	abhirūpā bhavanti
1.2.28	yad yajñe abhirūpaṃ tat samṛddhaṃ yajñasya eva samṛddhyai
1.2.29	dvādaśa dadyāt
1.2.30	dvādaśa vai māsāḥ saṃvatsaraḥ
1.2.31	saṃvatsarasya evāptyai
1.2.32	aśvaṃ trayodaśaṃ dadāti
1.2.33	yas trayodaśo māsas tasyāptyai
1.3.1	devāsurā vā eṣu lokeṣu saṃyattā āsuḥ
1.3.2	tebhyo 'gnir apākrāmat
1.3.3	sa ṛtūn prāviśat
1.3.4	te devā hatvā asurān vijityāgnim anvaicchan
1.3.5	taṃ yamaśca varuṇaścānvapaśyatām
1.3.6	tam upāmantrayanta
1.3.7	tam ajñapayan
1.3.8	tasmai varam adaduḥ
1.3.9	sa haitaṃ varaṃ vavre
1.3.10	prayājān me anuyājāṃśca kevalān ghṛtaṃ cāpāṃ puruṣaṃ cauṣadhīnām iti
1.3.11	tasmād āhur āgneyāḥ prayājānuyājā āgneyam ājyam iti
1.3.12	tato vai devā abhavan
1.3.13	parāsurāḥ
1.3.14	bhavaty ātmanā
1.3.15	parāsya dveṣyo ya evaṃ veda
1.3.16	tad āhuḥ kasminn ṛtau punar ādadhīta iti
1.3.17	varṣāsviti ha eka āhuḥ
1.3.18	varṣāsu vai sarve kāmāḥ
1.3.19	sarveṣām eva kāmānām āptyai
1.3.20	madhyāvarṣe punarvasū nakṣatram udīkṣya punar ādadhīta
1.3.21	punar mā vasu vittam upanamatviti
1.3.22	atho punaḥ kāmasyopāptyai
1.3.23	tad vai na tasmin kāle pūrvapakṣe punarvasubhyāṃ sampadyate
1.3.24	yaiva eṣāṣāḍhyā upariṣṭād amāvāsyā bhavati
1.3.25	tasyāṃ punar ādadhīta
1.3.26	sā punarvasubhyāṃ sampadyate
1.3.27	upāpto 'māvāsyāyāṃ kāmo bhavati
1.3.28	upāpto varṣāsu
1.3.29	upāptaḥ punarvasvoḥ
1.3.30	tasmāt tasyāṃ punar ādadhīta
1.3.31	pañcakapālaḥ puroḍāśo bhavati
1.3.32	pañcapadā paṅktiḥ
1.3.33	pāṅkto vai yajño yajñasya eva āptyai
1.4.1	vibhaktibhiḥ prayājānuyājān yajati
1.4.2	ṛtavo vai prayājānuyājāḥ
1.4.3	ṛtubhya enaṃ tat samāharanti
1.4.4	agna āyāhi vītaye agniṃ dūtaṃ vṛṇīmahe agnināgniḥ samidhyate agnir vṛtrāṇi jaṅghanad agneḥ stomaṃ manāmahe agnā yo martyo duva ity etāsām ṛcāṃ pratīkāni vibhaktayaḥ
1.4.5	tā vai ṣaḍ bhavanti
1.4.6	ṣaḍ vā ṛtavaḥ
1.4.7	ṛtubhya evainaṃ tat punar samāharati
1.4.8	yathāyatham uttamau prayājānuyājau yajati
1.4.9	tathā hāsya prayājānuyājebhyo 'nitaṃ bhavati
1.4.10	vārtraghnaḥ pūrva ājyabhāgaḥ pāpmana eva vadhāya
1.4.11	atho hāsya paurṇamāsāt tantrād anitaṃ bhavati
1.4.12	agniṃ stomena bodhayety agnaye buddhimate pūrvaṃ kuryād iti ha eka āhuḥ
1.4.13	svapitīva vā etasyāgnir yo 'gnim udvāsayate
1.4.14	tad evainaṃ tat punaḥ prabodhayatīti
1.4.15	vārtraghnas tveva sthitaḥ
1.4.16	agna āyūṃṣi pavasa ity uttarasya puronuvākyā
1.4.17	pavasa it tat saumyaṃ rūpam
1.4.18	kevala āgneyo hi yajñakratuḥ
1.4.19	tad yat pavamānasya kīrtayati
1.4.20	tathā hāsya saumyād ājyabhāgād anitaṃ bhavati
1.5.1	padapaṅktayo yājyāpuronuvākyāḥ
1.5.2	pañcapadā paṅktiḥ
1.5.3	pāṅkto vai yajño yajñasya eva āptyai
1.5.4	vyatiṣaktā bhavanti
1.5.5	vyatiṣaktā iva vā ime prāṇā ātmānaṃ bhuñjantīti
1.5.6	sā sarvā eva sasāmidhenīkopāṃśu bhavaty ā pūrvābhyām anuyājābhyām
1.5.7	ā hyato vibhaktayo 'nuprotā bhavanti
1.5.8	atho sarve vai kāmā vibhaktiṣu
1.5.9	tasmād upāṃśu bhavanti
1.5.10	sarveṣām eva kāmānām āptyai
1.5.11	uccais tvevottamenānuyājena yajati
1.5.12	uccaiḥ sūktavākaśamyuvākāvāha
1.5.13	tad yathāvidam ity āvir naṣṭaṃ kuryāt
1.5.14	evaṃ tad āviḥ kāmān karoty āpam iti
1.5.15	trayaṃ haika upāṃśu kurvanti vibhaktīr uttaram ājyabhāgaṃ havir iti
1.5.16	etāvaddhyāgantu bhavatīti
1.5.17	sā vā upāṃśu niruktā bhavati
1.5.18	dvayaṃ vā agne rūpaṃ niruktaṃ cāniruktaṃ ca
1.5.19	tad evāsya tenāpnoti
1.5.20	sarvāgneyaṃ haike kurvanti
1.5.21	na tathā kuryāt
1.5.22	tasyai punar utsyūto jaratsaṃvyāyaḥ punaḥ saṃskṛtaḥ kadratho 'naḍvān hiraṇyaṃ vā dakṣiṇā
1.5.23	punaḥkarma hyetat
1.5.24	ādityā dvitīyā
1.5.25	pratiṣṭhā vā aditiḥ
1.5.26	pratiṣṭhityā eva pratiṣṭhityā eva
2.1.1	gharmo vā eṣa pravṛjyate yad agnihotram
2.1.2	tad asau vai gharmo yo 'sau tapati
2.1.3	etam eva tat prīṇāti
2.1.4	sa vai sāyaṃ ca prātaś ca juhoti
2.1.5	agnaye sāyaṃ sūryāya prātaḥ
2.1.6	sauryaṃ vā ahar āgneyī rātriḥ
2.1.7	mukhata eva tad ahorātre prīṇāti
2.1.8	payasā juhuyāt
2.1.9	eṣa ha vai sarvāsām oṣadhīnāṃ raso yat payaḥ
2.1.10	sarvair eva tad rasair agnīn prīṇāti
2.1.11	tad u vā āhur yad aśanasyaiva juhuyāt
2.1.12	sarvaṃ vā idam agner annam
2.1.13	svena eva tad annenāgnīn prīṇātīti
2.1.14	gārhapatye adhiśritya āhavanīye juhuyāt
2.1.15	śrapaṇo vai gārhapatyaḥ
2.1.16	āhavana āhavanīyaḥ
2.1.17	tasmād gārhapatye adhiśritya āhavanīye juhuyāt
2.1.18	dvyantān aṅgārān karoti
2.1.19	imāveva tallokau vitārayati
2.1.20	tasmāddhīmau lokau saha santau nāneva
2.1.21	atha yad adhiśrityāvadyotayati
2.1.22	śrapayaty evaitat tat
2.1.23	atha yad apaḥ pratyānayati
2.1.24	āpaḥ kṛtsnāni ha vai sarvāṇi havīṃṣi bhavanti
2.1.25	haviṣa eva kṛtsnatāyai
2.1.26	atha yat punar avadyotayati
2.1.27	apa eva tacchrapayati
2.1.28	trir upasādam udagghomīyam udvāsayati traividhyāya
2.1.29	trivṛddhi devakarma
2.1.30	anucchindann iva haret
2.1.31	tathā ha yajamāno 'pracyāvuko bhavati
2.1.32	athopaveṣeṇa dakṣiṇato 'ṅgārān upaspṛśati namo devebhya iti
2.1.33	na hi namaskāram ati devāḥ
2.1.34	supratyūḍhān aṅgārān pratyūhet
2.1.35	tathā hāsya nāntamacāriṇī cana naśyati
2.2.1	catur unnayet
2.2.2	catuṣṭayaṃ vā idaṃ sarvam
2.2.3	asyaiva sarvasya āptyai
2.2.4	pañcakṛtvonnayet
2.2.5	pāṅkto vai yajño yajñasyaivāptyai
2.2.6	upasado 'gnihotre veditavyāḥ
2.2.7	unnīyottareṇa gārhapatyam upasādayati
2.2.8	tad imaṃ lokam āpnoti
2.2.9	āhavanīye hoṣyan dvitīyam
2.2.10	pālāśīṃ samidham abhyādadhāti
2.2.11	somo vai palāśaḥ
2.2.12	sā prathamā somāhutiḥ
2.2.13	prādeśamātrī bhavati
2.2.14	prādeśamātraṃ hīma ātmano 'dhi prāṇāḥ
2.2.15	dvyaṅgulaṃ samidho 'tihṛtyānudṛbhann ivābhijuhoti
2.2.16	dvyaṅgule vā idaṃ mukhasyānnaṃ dhīyate
2.2.17	dhūmāyantyāṃ grāmakāmasya juhuyāt
2.2.18	jvalantyāṃ brahmavarcasakāmasya
2.2.19	aṅgāreṣu paśukāmasya
2.2.20	abhyādhāyeti tveva sthitam
2.2.21	atra hyevaite sarve kāmā upāpyanta iti
2.2.22	ubhe āhutī hutvā japati
2.2.23	yā yajñasya samṛddhasyāśīḥ sā me samṛdhyatām iti
2.2.24	yā vai yajñasya samṛddhasyāśīḥ sā yajamānasya bhavati
2.2.25	uttarāvatīrāhutīr juhuyāt
2.2.26	uttarottariṇa eva tat svargāṃllokān āpnoti
2.2.27	sruco budhnenāṅgārān upaspṛśati
2.2.28	svarga eva talloke yajamānaṃ dadhāti
2.3.1	dvir udīcīṃ srucam udyacchati
2.3.2	rudram eva tat svāyāṃ diśi prītvā avasṛjati
2.3.3	tasmāddhūyamānasyottarato na tiṣṭhet
2.3.4	ned etasyākhilasya devasya pariprārdhe asānīti
2.3.5	tām uttarataḥ sāyam upamārṣṭi pratīcīm
2.3.6	ādityaṃ tad astaṃ nayati
2.3.7	dakṣiṇata ūrdhvāṃ prātaḥ
2.3.8	ādityaṃ tad unnayati
2.3.9	yat pūrvam upamārṣṭi tat kūrce nilimpati
2.3.10	oṣadhīs tena prīṇāti
2.3.11	yad dvitīyaṃ tad dakṣiṇena kūrcam uttānaṃ pāṇiṃ nidadhāti
2.3.12	pitṝṃstena prīṇāti
2.3.13	atha yaddviḥ pradeśinyā prāśnāti
2.3.14	garbhān pūrveṇa prīṇāti
2.3.15	tasmād anaśnanto garbhāḥ prāṇanti
2.3.16	vayāṃsy uttareṇa
2.3.17	tasmād vayāṃsi bahu kiṃca kiṃcid iva bhakṣayanti śvetam iva prasrāvayanti
2.3.18	atha yat srucā bhakṣayati
2.3.19	bhūtaṃ ca tena bhavyaṃ ca prīṇāti
2.3.20	atha yat srucaṃ nirleḍhi
2.3.21	sarvadevajanāṃstena prīṇāti
2.3.22	atha yat srucaṃ mārjayate
2.3.23	rakṣodevajanāṃstena prīṇāti
2.3.24	atha yat prācīrudīcīr apa utsiñcati
2.3.25	gandharvāpsarasas tena prīṇāti
2.3.26	atha yat prācīm udīcīṃ srucam uddiśati
2.3.27	rudram eva tat svāyāṃ diśi dadhāti
2.3.28	evam agnihotreṇa sarvāṇi bhūtāni prīṇāti
2.4.1	āhavanīya eva juhuyād iti haika āhuḥ
2.4.2	sarveṣu tveva juhuyāt
2.4.3	homāya hyeta ādhīyante
2.4.4	catasro gārhapatye
2.4.5	catasro 'nvāhāryapacane
2.4.6	dve āhavanīye
2.4.7	tā daśa sampadyante
2.4.8	daśadaśinī virāṭ
2.4.9	śrīr virāḍ annādyam
2.4.10	śriyo virājo 'nnādyasyopāptyai
2.4.11	sa ya evaṃ virāṭsampannam agnihotraṃ juhoti
2.4.12	sarvān kāmān āpnoti
2.4.13	atha yaddhutvāgnīn upatiṣṭhate
2.4.14	prītvaiva tad deveṣvantato 'rthaṃ vadate
2.4.15	yadveva vatsaṃ spṛśati
2.4.16	tasmād vātsapram
2.4.17	tathā ha yajamānāt paśavo 'nutkrāmukā bhavanti
2.4.18	atha yad apa ācamya vrataṃ visṛjate
2.4.19	apsveva tad vrataṃ dadhāti
2.4.20	tā asya vrataṃ gopāyanty ā punarhomāt
2.4.21	atho yat pravatsyaṃśca proṣivāṃścāgnīn upatiṣṭhate
2.4.22	abhivādo haiṣa devatāyai yad utkāśaṃ bhavati
2.4.23	atho 'gnibhya evaitad ātmānaṃ paridadāti
2.4.24	ye cainam anvañco bhavanti
2.4.25	atha yad araṇyor agnīnt samāropayate
2.4.26	devaratho vā araṇī
2.4.27	devaratha evaināṃstat samāropayate
2.4.28	sa etena devarathena svasti svargaṃ lokaṃ samaśnute
2.4.29	yadveva punaḥ punar nirmanthate
2.4.30	teno haivāsya punarādheyam upāptaṃ bhavati
2.4.31	ye vai keca ānandā anne pāne mithune
2.4.32	rātryā eva te saṃtatā avyavacchinnāḥ kriyante
2.4.33	teṣāṃ rātriḥ kārotaraḥ
2.4.34	ya u vai keca ānandāḥ
2.5.1	annād eva te sarve jāyante
2.5.2	te devā abruvan
2.5.3	kathaṃ nvimān vayam ānandān asmādṛśasyaiva pratigṛhṇīyāmeti
2.5.4	te apām ūrdhvaṃ rasam udauhan
2.5.5	tā oṣadhayaśca vanaspatayaśca samabhavan
2.5.6	oṣadhīnāṃ ca vanaspatīnāṃ ca ūrdhvaṃ rasam udauhan
2.5.7	tat phalam abhavat
2.5.8	phalasyordhvaṃ rasam udauhan
2.5.9	tad annam abhavat
2.5.10	annasyordhvaṃ rasam udauhan
2.5.11	tad reto 'bhavat
2.5.12	retasa ūrdhvaṃ rasam udauhan
2.5.13	sa puruṣo 'bhavat
2.5.14	so 'yaṃ puruṣo yat prāṇiti vāpāniti vā
2.5.15	na tat prāṇena nāpānenāha iti prāṇiṣaṃ vāpāniṣaṃ veti
2.5.16	vācaiva tad āha
2.5.17	tat prāṇāpānau vācam apīto vāṅmayau bhavataḥ
2.5.18	atha yaccakṣuṣā paśyati
2.5.19	na taccakṣuṣāhety adrākṣam iti
2.5.20	vācaiva tad āha
2.5.21	taccakṣur vācam apyeti vāṅmayaṃ bhavati
2.5.22	atha yacchrotreṇa śṛṇoti
2.5.23	na tacchrotreṇāhety aśrauṣam iti
2.5.24	vācaiva tad āha
2.5.25	tacchrotraṃ vācam apyeti vāṅmayaṃ bhavati
2.5.26	atha yan manasā saṃkalpayate
2.5.27	na tan manasāheti samacīkﾱpam iti
2.5.28	vācaiva tad āha
2.5.29	tan mano vācam apyeti vāṅmayaṃ bhavati
2.5.30	atha yad aṅgaiḥ suśīmaṃ vā duḥśīmaṃ vā spṛśati
2.5.31	na tad aṅgair āheti suśīmaṃ vā duḥśīmaṃ vāsprākṣam iti
2.5.32	vācaiva tad āha
2.5.33	tat sarva ātmā vācam apyeti vāṅmayo bhavati
2.5.34	tad etad ṛcā abhyuditam
2.5.35	na indrād ṛte pavate dhāma kiṃcaneti
2.5.36	vāg vā indraḥ
2.5.37	na hyṛte vācaḥ pavate dhāma kiṃcana
2.6.1	sa vai sāyaṃ juhoty agnir jyotir jyotir agnir iti
2.6.2	taṃ jyotiḥ santaṃ jyotir ity āha
2.6.3	sa satyaṃ vadati
2.6.4	tasyāyaṃ vāṅmaya ātmā satyamayo bhavati
2.6.5	satyamayā u devāḥ
2.6.6	atha svāheti juhoti
2.6.7	tasyaitāṃ devāḥ satyahutasyāhutiṃ pratigṛhṇanti
2.6.8	rātryā u śīrṣant satyaṃ vadati
2.6.9	sa yadi ha vā api tata ūrdhvaṃ mṛṣā vadati
2.6.10	satyaṃ haivāsyoditaṃ bhavati
2.6.11	rātryā u hi śīrṣant satyaṃ vadati
2.6.12	atha prātar juhoti sūryo jyotir jyotiḥ sūrya iti
2.6.13	taṃ jyotiḥ santaṃ jyotir ity āha
2.6.14	sa satyaṃ vadati
2.6.15	tasyāyaṃ vāṅmaya ātmā satyamayo bhavati
2.6.16	satyamayā u devāḥ
2.6.17	atha svāheti juhoti
2.6.18	tasyaitāṃ devāḥ satyahutasyāhutiṃ pratigṛhṇanti
2.6.19	ahna u śīrṣant satyaṃ vadati
2.6.20	sa yadi ha vā api tata ūrdhvaṃ mṛṣā vadati
2.6.21	satyaṃ haivāsyoditaṃ bhavati
2.6.22	ahno hi śīrṣant satyaṃ vadati
2.6.23	sa vā eṣo 'gnir udyatyāditya ātmānaṃ juhoti
2.6.24	asāvastaṃ yant sāye agnāvāditya ātmānaṃ juhoti
2.7.1	rātrir evāhan juhoty aho rātrau
2.7.2	prāṇa evāpāne juhoty apānaḥ prāṇe
2.7.3	tāni vā etāni ṣaḍ juhvaty anyonya ātmānam
2.7.4	sa ya etāni ṣaḍ juhvati veda
2.7.5	ajuhvata evāsyāgnihotraṃ hutaṃ bhavati
2.7.6	juhvata evāsya dvir hutaṃ bhavati ya evam veda
2.7.7	sa yadi ha vā api suruśād evaṃ vidvān agnihotraṃ juhoti
2.7.8	prati haivāsya ete devā āhutī gṛhṇanti
2.7.9	yasyo ha vā api devāḥ sakṛd aśnanti
2.7.10	tata eva so 'mṛtaḥ
2.7.11	satyamayo ha vā amṛtamayaḥ sambhavati ya evaṃ veda
2.7.12	tad yathā ha vai śraddhādevasya satyavādinas tapasvino hutaṃ bhavati
2.7.13	evaṃ haivāsya hutaṃ bhavati
2.7.14	ya evaṃ vidvān agnihotraṃ juhoti
2.7.15	tasmād evaṃvid agnihotraṃ juhuyād iti
2.7.16	udite hotavyam anudita iti mīmāṃsante
2.8.1	sa ya udite juhoti
2.8.2	prasavata evaitan mahate devāyātithyaṃ karoti
2.8.3	atha yo 'nudite juhoti
2.8.4	saṃnihitāya evaitan mahate devāyātithyaṃ karoti
2.8.5	tasmād anudite hotavyam
2.8.6	taddhāpi vṛṣaśuṣmo vātāvataḥ pūrveṣām eko jīrṇiḥ śayāno rātryām evobhe āhutī hūyamāne dṛṣṭvovāca
2.8.7	rātryām evobhe āhutī juhvatīti
2.8.8	rātryāṃ hīti sa hovāca
2.8.9	vaktāsmo nveva vayam amuṃ lokaṃ paretya pitṛbhyaḥ
2.8.10	atho evainaṃ na śraddhātāraḥ
2.8.11	yad v evaitad ubhayedyur agnihotram ahūyata
2.8.12	anyedyur vā tad etarhi hūyate
2.8.13	rātryām evety etad eva kumārī gandharvagṛhītovāca
2.8.14	rātryām evobhe āhutī juhvatīti
2.8.15	rātryāṃ hīti sā hovāca
2.8.16	saṃdhau juhuyāt
2.8.17	samudro ha vā eṣa sarvaṃharo yad ahorātre
2.8.18	tasya haite gādhe tīrthe yat saṃdhye
2.8.19	tad yathā gādhābhyāṃ tīrthābhyāṃ samudram atīyāt tādṛk tat
2.8.20	yat saṃdhau juhoti
2.8.21	atho devasenā ha vā eṣādhvagā haniṣyantī yad ahorātre
2.8.22	tasyā haite pakṣasī yat saṃdhye
2.8.23	tad yathā pakṣābhyāṃ kṣipram adhvānam anviyāt tādṛk tat
2.8.24	yat saṃdhau juhoti
2.8.25	atho mṛtyor ha vā etau virājabāhū yad ahorātre
2.8.26	tad yathā virājabāhubhyāṃ parijigrahīṣyann antareṇātimucyeta tādṛk tat
2.8.27	yat saṃdhau juhoti
2.9.1	tad u ha smāha kauṣītakiḥ
2.9.2	sāyam astamite purā tamasas tasmin kāle juhuyāt
2.9.3	sa devayānaḥ ketuḥ
2.9.4	tam evārabhya svasti svargaṃ lokam eti
2.9.5	prātaḥ purodayād apahate tamasi tasmin kāle juhuyāt
2.9.6	sa devayānaḥ ketuḥ
2.9.7	tam evārabhya svasti svargaṃ lokam eti
2.9.8	atha yo 'to 'nyathāgnihotraṃ juhoti
2.9.9	śyāmaśabalau hāsyāgnihotraṃ vikhidataḥ
2.9.10	ahar vai śabalaḥ
2.9.11	rātriḥ śyāmaḥ
2.9.12	sa yo mahārātre juhoti
2.9.13	śyāmo hāsyāgnihotraṃ vikhidati
2.9.14	atha yo mahāhne juhoti
2.9.15	śabalo hāsyāgnihotraṃ vikhidati
2.9.16	tad vai khalu yadaiva kadācana juhuyāt
2.9.17	hutasamṛddhim evopāsīteti hutasamṛddhim evopāsīteti
3.1.1	yad darśapūrṇamāsayor upavasati
3.1.2	na ha vā avratasya devā havir aśnanti
3.1.3	tasmād upavasati
3.1.4	uta me devā havir aśnīyur iti
3.1.5	pūrvāṃ paurṇamāsīm upavased iti paiṅgyam
3.1.6	uttarām iti kauṣītakam
3.1.7	yāṃ paryastamayam utsarped iti sā sthitiḥ
3.1.8	pūrvāṃ paurṇamāsīm upavased anirjñāya purastād amāvāsyāyāṃ candramasam
3.1.9	yad upavasati tena pūrvāṃ prīṇāti
3.1.10	yad yajate tenottarām
3.1.11	uttarām upavaset
3.1.12	uttarām u ha vai samudro vijate somam anu daivatam
3.1.13	etad vai devasatyaṃ yaccandramāḥ
3.1.14	tasmād uttarām upavaset
3.2.1	atha yat purastāt sāmidhenīnāṃ japati
3.2.2	svastyayanam eva tat kurute
3.2.3	hiṃkṛtya sāmidhenīr anvāha
3.2.4	vajro vai hiṃkāraḥ
3.2.5	vajreṇa eva tad yajamānasya pāpmānaṃ hanti
3.2.6	trir hiṃkaroti
3.2.7	trivṛd vai vajraḥ
3.2.8	vajram eva tad abhisaṃpādayati
3.2.9	etena vai devās trivṛtā vajreṇaibhyo lokebhyo 'surān anudanta
3.2.10	tatho evaitad yajamāna etenaiva trivṛtā vajreṇaibhyo lokebhyo dviṣato bhrātṛvyān nudati
3.2.11	ekādaśa sāmidhenīr anvāha
3.2.12	ekādaśākṣarā vai triṣṭup
3.2.13	traiṣṭubha indraḥ
3.2.14	tad ubhā indrāgnī āpnoti
3.2.15	triḥ prathamayā trir uttamayā pañcadaśa sampadyate
3.2.16	pañcadaśa vai pūrvapakṣāparapakṣayor ahāni
3.2.17	tat sāmidhenībhiḥ pūrvapakṣāparapakṣāvāpnoti
3.2.18	atho vajro vai sāmidhenyaḥ
3.2.19	pañcadaśo vai vajraḥ
3.2.20	vajreṇaiva tad yajamānasya pāpmānaṃ hanti
3.2.21	yad v eva triḥ prathamāṃ trir uttamām
3.2.22	yajñasyaiva tad barsau nahyati sthemne avisraṃsāya
3.2.23	tāsāṃ vai trīṇi ṣaṣṭiśatānyakṣarāṇāṃ bhavanti
3.2.24	trīṇi vai ṣaṣṭiśatāni saṃvatsarasyāhnām
3.2.25	tat sāmidhenībhiḥ saṃvatsarasyāhāny āpnoti
3.2.26	tā vai gāyatryo bhavanti
3.2.27	gāyatro vā agnir gāyatracchandāḥ
3.2.28	svena eva tacchandasāgniṃ stauti
3.2.29	abhirūpā bhavanti
3.2.30	yad yajñe abhirūpaṃ tat samṛddhaṃ yajñasyaiva samṛddhyai
3.2.31	uttamāyai tṛtīye vacane praṇavena nigadam upasaṃdadhāti
3.3.1	agne mahān asi brāhmaṇa bhārateti
3.3.2	agnir vai bharataḥ
3.3.3	sa vai devebhyo havyaṃ bharati
3.3.4	atha yad yajamānasyārṣeyam āha
3.3.5	na ha vā anārṣeyasya devā havir aśnanti
3.3.6	tasmād asyārṣeyam āha
3.3.7	athaitaṃ pañcadaśapadaṃ nigadam upasaṃdadhāti
3.3.8	eṣā ha vai sāmidhenīnāṃ nivit
3.3.9	tasmāt pañcadaśapado bhavati
3.3.10	pañcadaśa hi sāmidhenyaḥ
3.3.11	sa vā achandaskṛto bhavati
3.3.12	dvayaṃ vā idaṃ sarvaṃ chandaskṛtaṃ cāchandaskṛtaṃ ca
3.3.13	tena sarveṇāgniṃ stavānīti
3.3.14	tasya sapta padāni samasyāvasyet
3.3.15	sapta vai chandāṃsi
3.3.16	sarveṣām eva chandasām āptyai
3.3.17	atha catvāryatha catvāri
3.3.18	catuṣṭayaṃ vā idaṃ sarvam
3.3.19	asyaiva sarvasyāptyai
3.3.20	atha yad vyavagrāhaṃ devatā āvāhayati
3.3.21	nānā hyābhyo havīṃṣi gṛhītāni bhavanti
3.3.22	tasmād vyavagrāhaṃ devatā āvāhayati
3.3.23	atha yad agnim agnināvāhayati
3.3.24	eṣā vā agner yajñiyā tanūr yāsya havyavāṭ
3.3.25	sā vā asau yad ado 'muṣyādityasyopariṣṭād divīva bhāti jyotir iva
3.3.26	tad yad āhāgnim agna āvaheti
3.3.27	tām āvahety eva tad āha
3.3.28	atha yad devān ājyapān āvāhayati
3.3.29	prayājānuyājāṃstad āvāhayati
3.3.30	atha yad agniṃ hotrāyāvāhayati
3.3.31	sviṣṭakṛtaṃ tad āvāhayati
3.3.32	atha yat svaṃ mahimānam āvāhayati
3.3.33	vāyuṃ tad āvāhayati
3.3.34	vāyur vā agneḥ svo mahimā
3.4.1	tena hi sampadya mahimānaṃ gacchati
3.4.2	yad veva vācānvāha vācā yajati
3.4.3	teno haivāsya svo mahimeṣṭo bhavati
3.4.4	ā ca vaha jātavedaḥ suyujā ca yajetyāha
3.4.5	āvaha ca jātavedo devānt sayujā ca devatā yajety evainaṃ tad āha
3.4.6	atha yat parastāt sāmidhenīnāṃ japati
3.4.7	vajro vai sāmidhenyaḥ
3.4.8	tam evaitat śamayati purastāccopariṣṭācca
3.4.9	atha yat srugādāpanena srucāvādāpayati
3.4.10	devaratham eva tad yunakti devebhyo haviḥ pradāsyan
3.4.11	sa etena devarathena svasti svargaṃ lokaṃ samaśnute
3.4.12	prayājān yajati
3.4.13	ṛtavo vai prayājāḥ
3.4.14	ṛtūn eva tat prīṇāti
3.4.15	te vai pañca bhavanti
3.4.16	tair yat kiṃca pañcavidham adhidaivatam adhyātmaṃ tat sarvam āpnoti
3.4.17	samidho yajati vasantam eva
3.4.18	vasante vā idaṃ sarvaṃ samidhyate
3.4.19	tanūnapātaṃ yajati grīṣmam eva
3.4.20	grīṣme hi tanvaṃ tapati
3.4.21	iḍo yajati varṣā eva
3.4.22	varṣābhir hi īḍitam annādyam uttiṣṭhati
3.4.23	barhir yajati śaradam eva
3.4.24	śaradi hi barhiṣṭhā oṣadhayo bhavanti
3.4.25	svāhākṛtim antaṃ yajati hemantam eva
3.4.26	hemante vā idaṃ sarvaṃ svāhākṛtam
3.4.27	tad āhur yat pañca prayājāḥ ṣaḍ ṛtavaḥ kvaitaṃ ṣaṣṭham ṛtuṃ yajatīti
3.4.28	yad eva caturthe prayāje samānayati tad enam itareṣvanuvibhajati
3.5.1	atha yad uttame prayāje devatāḥ samāvapati
3.5.2	prayājabhāja evainās tat karoti
3.5.3	tad yathāgniḥ sarveṣu haviḥṣu bhāgī bhavati
3.5.4	evaṃ tad agner bhāge devatā bhāginīḥ karoti
3.5.5	nātrāgniṃ hotrād ity āha
3.5.6	paśavo vai prayājāḥ
3.5.7	rudraḥ sviṣṭakṛt
3.5.8	ned rudreṇa yajamānasya paśūn prasajānīti
3.5.9	svāhā devā ājyapā juṣāṇā agna ājyasya vyantviti haika āhuḥ
3.5.10	na tathā kuryāt
3.5.11	ardhaṃ ha vai yajñasyājyam ardhaṃ haviḥ
3.5.12	sa yaddhānyatarad brūyāt
3.5.13	ardhaṃ ha vai yajñasya samiṣṭaṃ syād ardham asamiṣṭam
3.5.14	tasmāt svāhā devā ājyapā juṣāṇā agna ājyasya haviṣo vyantvity eva brūyāt
3.5.15	atha yat paurṇamāsyāṃ vārtraghnāv ājyabhāgau bhavataḥ
3.5.16	paurṇamāsena vā indro vṛtram ahan
3.5.17	atha yad amāvāsyāyāṃ vṛdhanvantau
3.5.18	kṣayaṃ vā atra candro gacchati
3.5.19	tam evaitad āpyāyayati taṃ vardhayati
3.6.1	tau vai juṣāṇayājyau bhavataḥ
3.6.2	samānahaviṣau hi prayājair bhavataḥ
3.6.3	atho brahma vai juṣāṇaḥ
3.6.4	brahmaṇaiva tad devebhyo haviḥ prayacchati
3.6.5	tau vai trivṛtau bhavataḥ
3.6.6	yeyajāmaho nigado vaṣaṭkāraḥ
3.6.7	cakṣur vā ājyabhāgau
3.6.8	trivṛd vai cakṣuḥ śuklaṃ kṛṣṇaṃ lohitam iti
3.6.9	tau na paśau na some karoti
3.6.10	paśunā vai cakṣuṣmān adhvaraḥ
3.6.11	neccaturakṣaṃ bībhatsam adhvaraṃ karavāṇīti
3.6.12	atha yadāvatyo hūtavatyaḥ puronuvākyā bhavanti
3.6.13	pravatyaḥ prattavatyo yājyāḥ
3.6.14	hūtvaiva tad devebhyo haviḥ prayacchati
3.6.15	tā vai gāyatrītriṣṭubhau bhavanti
3.6.16	brahma vai gāyatrī
3.6.17	kṣatraṃ triṣṭup
3.6.18	brahmakṣatrābhyām eva tad devebhyo haviḥ prayacchati
3.6.19	ṛgante vaṣaṭkaroti
3.6.20	tathā hāsya sarvā yājyā rūpavatyo bhavanti
3.6.21	ṣaḍ iti vaṣaṭkaroti
3.6.22	ṣaḍ vā ṛtavaḥ
3.6.23	ṛtūn eva tat prīṇāti
3.7.1	bārhatarāthantaraṃ vaṣaṭkuryāt purastād dīrgham upariṣṭāddhrasvam
3.7.2	yaddhrasvaṃ tad rathantaram
3.7.3	yaddīrghaṃ tad bṛhat
3.7.4	atho iyaṃ vai rathantaram asau bṛhat
3.7.5	anayor eva tat pratitiṣṭhati
3.7.6	athaitāvān vai vāco vikāraḥ
3.7.7	sarveṇaiva tad vāco vikāreṇa devebhyo haviḥ prayacchati
3.7.8	bhūr bhuva iti purastād yeyajāmahasya japati
3.7.9	vaṣaṭkṛtyānujapaty ojaḥ sahaḥ saha ojaḥ svar iti
3.7.10	vajro vai vaṣaṭkāraḥ
3.7.11	tam evaitat śamayati purastāccopariṣṭācca
3.7.12	atho ete eva vaṣaṭkārasya priyatame tanū yad ojaśca sahaśca
3.7.13	tābhyām evainaṃ śamayati
3.7.14	atha yad agniṃ prathamaṃ devatānāṃ yajati
3.7.15	agnir vai devānāṃ mukham
3.7.16	mukhata eva tad devān prīṇāti
3.7.17	atha yat paurṇamāsyām agnīṣomau yajati
3.7.18	agnīṣomau vā antar vṛtra āstām
3.7.19	tāvindro nāśaknod abhi vajraṃ prahartum
3.7.20	yad upāṃśu yajati tena somaṃ prīṇāti
3.7.21	yan niruktaṃ tenāgnim
3.8.1	atha yad amāvāsyāyām indrāgnī yajati
3.8.2	pratiṣṭhe vā indrāgnī pratiṣṭhityā eva
3.8.3	atha yat saṃnayann indraṃ yajati mahā indraṃ vā
3.8.4	etaj jyotir vā amāvāsyā
3.8.5	na hyatra candro dṛśyate
3.8.6	atha yad asaṃnayan puroḍāśāvantareṇopāṃśvājyasya yajaty ajāmitāyai
3.8.7	atha yat saṃnayant sāṃnāyyasyāntareṇopāṃśvājyasya yajati tasyoktaṃ brāhmaṇam
3.8.8	atha yad agniṃ sviṣṭakṛtam antato yajati
3.8.9	eṣa ha vai devebhyo haviḥ prayacchati
3.8.10	yo vā annaṃ vibhajaty antataḥ sa bhajate
3.8.11	atho rudro vai sviṣṭakṛt
3.8.12	antabhāg vā vā eṣaḥ
3.8.13	tasmād enam antato yajati
3.8.14	tasya tacchandasau yājyāpuronuvākye nigado vyavaiti
3.8.15	tenājāmi bhavati
3.8.16	vaṣaṭkṛtyāpa upaspṛśati
3.8.17	śāntir vai bheṣajam āpaḥ
3.8.18	śāntir evaiṣā bheṣajaṃ yajñe kriyate
3.8.19	atha yat pradeśinyām iḍāyāḥ pūrvam añjanam adharauṣṭhe nilimpate
3.8.20	uttaram uttarauṣṭhe
3.8.21	ayaṃ vai loko 'dharauṣṭhaḥ
3.8.22	asau loka uttarauṣṭhaḥ
3.8.23	atha yad oṣṭhāvantareṇa tad idam antarikṣam
3.8.24	tad yat prāśnāti
3.8.25	imān eva tallokān anusaṃtanvan prīṇāti
3.9.1	atha yad iḍām upahvayate
3.9.2	sarveṣveva tad bhūteṣūpahavam icchate
3.9.3	atho 'nnaṃ vā iḍā
3.9.4	annam eva tad ātman dhatte
3.9.5	atho paśavo vā iḍā
3.9.6	paśūnām evāptyai
3.9.7	tasyāṃ caturavān iti
3.9.8	tathā pañcapadī bhavati
3.9.9	pañcapadā paṅktiḥ
3.9.10	pāṅkto vai yajño yajñasyaiva āptyai
3.9.11	atha yaj japenottareḍāṃ prāśnāti
3.9.12	brahma vai japaḥ
3.9.13	brahmaṇā evaināṃ tacchamayati
3.9.14	atha yad adhvaryur barhiṣadaṃ puroḍāśaṃ karoti
3.9.15	pitṝn eva tat prīṇāti
3.9.16	atha yat pavitravati mārjayante
3.9.17	śāntir vai bheṣajam āpaḥ
3.9.18	śāntir evaiṣā bheṣajaṃ yajñe kriyate
3.9.19	atha yad anvāhāryam āharanti
3.9.20	etaddakṣiṇau vai darśapūrṇamāsau
3.9.21	tasmād enam āharanti
3.9.22	atha yat samidham anumantrayate
3.9.23	idhmasya vā eṣaikātiśiṣṭā bhavati
3.9.24	tasmād enām anustauti
3.10.1	atha yat trīn anuyājān yajati
3.10.2	trayo vā ime lokāḥ
3.10.3	imān eva tallokān āpnoti
3.10.4	atha yat sarvam uttamam āha
3.10.5	pratiṣṭhā vai sviṣṭakṛt pratiṣṭhityā eva
3.10.6	atha yat sūktavākam āha
3.10.7	pratiṣṭhā vai sūktavākaḥ pratiṣṭhityā eva
3.10.8	atha yad dyāvāpṛthivyoḥ kīrtayati
3.10.9	pratiṣṭhe vai dyāvāpṛthivī pratiṣṭhityā eva
3.10.10	agnir idaṃ havir ajuṣata iti haika āhuḥ
3.10.11	na tathā kuryāt
3.10.12	abhyāvartate hāsya devatā punaryajña iti manvānā
3.10.13	punar me haviḥ pradāsyatīti
3.10.14	sā yajamānasyāśiṣo nivartayati ya idaṃ havir ity āha
3.10.15	tasmāddhavir ajuṣata havir ajuṣatety eva brūyāt
3.10.16	atho yā evaitad devatāḥ purastād yajati
3.10.17	tābhir evaitad antataḥ pratitiṣṭhati
3.10.18	atha yat sūktavāke yajamānasya nāma gṛhṇāti
3.10.19	eṣa ha vai daiva ātmā yajamānasya yam ṛtvijaḥ saṃskurvanti
3.10.20	tasmād asya nāma gṛhṇāti
3.10.21	atra hi jāyate
3.10.22	uccair gṛhṇīyād yady apy ācāryaḥ syāt
3.10.23	tathā ha yajamāno 'pracyāvuko bhavati
3.10.24	atha pañcāśiṣo vadata iḍāyāṃ tisras tā aṣṭau
3.10.25	etābhir vai devāḥ sarvā aṣṭīr āśnuvata
3.10.26	tatho evaitad yajamāna etābhir eva sarvā aṣṭīr aśnute
3.10.27	atha barhiṣi prāñcam añjaliṃ nidhāya japati nama upeti
3.10.28	na hi namaskāram ati devāḥ
3.10.29	atha yat śaṃyorvākam āha
3.10.30	pratiṣṭhā vai śamyorvākaḥ pratiṣṭhityā eva
3.10.31	atho śamyur ha vai bārhaspatyaḥ sarvān yajñān śamayāṃcakāra
3.10.32	tasmāt śamyorvākam āha
3.10.33	atha yad apa upaspṛśati
3.10.34	śāntir vai bheṣajam āpaḥ
3.10.35	śāntir evaiṣā bheṣajaṃ yajñe kriyate
3.11.1	atha yad gārhapatye patnīsaṃyājaiścaranti
3.11.2	gārhapatyabhājo vai patnyaḥ
3.11.3	āhavanīyabhāg yajamānaḥ
3.11.4	tasmād gārhapatye patnīsaṃyājaiścaranti
3.11.5	te vai catvāro bhavanti
3.11.6	ācaturaṃ vai dvandvaṃ mithunaṃ prajananaṃ prajātyai
3.11.7	te vā upāṃśu bhavanti
3.11.8	retaḥsiktir vai patnīsaṃyājāḥ
3.11.9	upāṃśu vai retaḥ sicyate
3.11.10	abhirūpā bhavanti
3.11.11	yad yajñe abhirūpaṃ tat samṛddhaṃ yajñasyaiva samṛddhyai
3.11.12	atha somaṃ tvaṣṭāraṃ devānāṃ patnīr agniṃ gṛhapatim iti
3.11.13	etā ha vai devatā mithunānām īśate
3.11.14	tā atra prīṇanti
3.11.15	tā asmai prītā mithunāni dadhati
3.12.1	somaṃ prathamaṃ yajati
3.12.2	retas tat siñcati
3.12.3	tvaṣṭāraṃ dvitīyam
3.12.4	tvaṣṭā vai retaḥ siktaṃ vikaroti
3.12.5	tataḥ patnyaḥ
3.12.6	patnīsaṃyājā hyete
3.12.7	atha yad agniṃ gṛhapatim antato yajati
3.12.8	etat sviṣṭakṛto vai patnyaḥ
3.12.9	tasmād enam antato yajati
3.12.10	atha yā apa upaspṛśati tasyoktaṃ brāhmaṇam
3.12.11	atha yad ṛcaṃ japati svastyayanam eva tat kurute
3.12.12	atha yad ilām upahvayate yan mārjayate yat śamyorvākam āha tasyoktaṃ brāhmaṇam
3.12.13	atha yad vede patnīṃ vācayati
3.12.14	vṛṣā vai vedaḥ
3.12.15	yoṣā patnī
3.12.16	mithunam eva tat patnīṣu dadhāti
3.12.17	tasmāt patnī vedatṛṇāny antarorū kurute
3.12.18	atha yad vedaṃ stṛṇāti
3.12.19	tena hāsya darśapūrṇamāsau saṃtatau bhavataḥ
3.12.20	atho etenaivāsyāgnihotraṃ stīrṇabarhir bhavati
3.12.21	atha yad vedātiśeṣam upatiṣṭhate
3.12.22	āśiṣam eva tad vadate
3.12.23	atha yad āhavanīyam upatiṣṭhate
3.12.24	prītvaiva tad deveṣvantato 'rthaṃ vadate
3.12.25	atha yad apa upaspṛśati
3.12.26	śāntir vai bheṣajam āpaḥ
3.12.27	śāntir evaiṣā bheṣajam antato yajñe kriyate antato yajñe kriyate
4.1.1	anunirvāpyayā vai devā asurān apāghnata
4.1.2	tatho evaitad yajamāno 'nunirvāpyayaiva dviṣato bhrātṛvyān apahate
4.1.3	sa vā indrāya vimṛdha ekādaśakapālaṃ puroḍāśaṃ nirvapati
4.1.4	indro vai mṛdhāṃ vihantā
4.1.5	sa evāsya mṛdho vihanti
4.1.6	atho āmāvāsyam evaitat pratyāharati yat paurṇamāsyām indraṃ yajati
4.1.7	atra saṃsthitadarśapūrṇamāsau yajamāno yady aparapakṣe bhaṅgaṃ nīyāt
4.1.8	nāsya yajñavikarṣaḥ syāt
4.1.9	atha yad amāvāsyāyām aditiṃ yajati
4.1.10	yajñasyaiva sabhāratāyai
4.1.11	sā saṃyājyāto vimṛdvatī bhavati
4.2.1	athāto 'bhyuditāyāḥ
4.2.2	eti ha vā eṣa yajñapathāt
4.2.3	yasyopavasathe purastāccandro dṛśyate
4.2.4	so 'gnaye dātre aṣṭākapālaṃ puroḍāśaṃ nirvapati
4.2.5	agnir vai dātā
4.2.6	sa evāsmai yajñaṃ dadāti
4.2.7	indrāya pradātre sāyaṃ dohitaṃ dadhi
4.2.8	indro vai pradātā
4.2.9	sa evāsmai yajñaṃ prayacchati
4.2.10	viṣṇave śipiviṣṭāya prātar dohite payasi carum
4.2.11	yajño vai viṣṇuḥ
4.2.12	sa evāsmai yajñaṃ dadāti
4.2.13	tad yad etā devatā yāti
4.2.14	ned yajñapathād ayānīti
4.2.15	tisṛdhanvaṃ dakṣiṇā
4.2.16	tat svastyayanasya rūpam
4.3.1	athāto 'bhyuddṛṣṭāyāḥ
4.3.2	eti ha vā eṣa yajñapathāt
4.3.3	yasyopavasathe paścāccandro dṛśyate
4.3.4	so 'gnaye pathikṛte aṣṭākapālaṃ puroḍāśaṃ nirvapati
4.3.5	agnir vai pathikṛt
4.3.6	sa evainaṃ yajñapatham apipātayati
4.3.7	indrāya vṛtraghna ekādaśakapālam
4.3.8	indro vai vṛtrahā
4.3.9	sa evainaṃ punar yajñapatham apipātayati
4.3.10	vaiśvānarīyaṃ dvādaśakapālam
4.3.11	asau vai vaiśvānaro yo 'sau tapati
4.3.12	eṣa evainaṃ punar yajñapatham apipātayati
4.3.13	tad yad etā devatā yajati
4.3.14	ned yajñapathād ayānīti
4.3.15	daṇḍopānahaṃ dakṣiṇā
4.3.16	tad abhayasya rūpam
4.4.1	athātho dākṣāyaṇayajñasya
4.4.2	dākṣāyaṇayajñenaiṣyan phālgunyāṃ paurṇamāsyāṃ prayuṅkte
4.4.3	mukhaṃ vā etat saṃvatsarasya yat phālgunī paurṇamāsī
4.4.4	tasmāt tasyām adīkṣitāyanāni prayujyante
4.4.5	atho dakṣo ha vai pārvatir etena yajñena iṣṭvā sarvān kāmān āpa
4.4.6	tad yad dākṣāyaṇayajñena yajate
4.4.7	sarveṣām eva kāmānām āptyai
4.4.8	nāśane kāmam āpayīta
4.4.9	somaṃ rājānaṃ candramasaṃ bhakṣayānīti manasā dhyāyann aśnīyāt
4.4.10	tad asau vai somo rājā vicakṣaṇaścandramāḥ
4.4.11	tam etam aparapakṣaṃ devā abhiṣuṇvanti
4.4.12	tad yad aparapakṣaṃ dākṣāyaṇayajñasya vratāni caranti
4.4.13	devānām api somapītho 'sānīti
4.4.14	atha yad upavasathe agnīṣomīyam ekādaśakapālaṃ puroḍāśaṃ nirvapati
4.4.15	ya evāsau somasyopavasathe agnīṣomīyaḥ
4.4.16	tam evāsya tenāpnoti
4.4.17	atha yat prātar āmāvāsyena yajate
4.4.18	aindraṃ vai sutyam ahaḥ
4.4.19	tat sutyam ahar āpnoti
4.4.20	atha yad amāvāsyāyā upavasatha aindrāgnaṃ dvādaśakapālaṃ puroḍāśaṃ nirvapati
4.4.21	aindrāgnaṃ vai sāmatas tṛtīyasavanam
4.4.22	tat tṛtīyasavanam āpnoti
4.4.23	atha yan maitrāvaruṇī payasyā
4.4.24	maitrāvaruṇī vā anūbandhyā
4.4.25	tad anūbandhyām āpnoti
4.4.26	sa eṣa somo haviryajñān anupraviṣṭaḥ
4.4.27	tasmād adīkṣito dīkṣitavrato bhavati
4.5.1	athāta iḍādadhasya
4.5.2	iḍādadhena iṣyann etasyām eva paurṇamāsyāṃ prayuṅkte tasyā uktaṃ brāhmaṇam
4.5.3	sa eṣa paśukāmasyānnādyakāmasya yajñaḥ
4.5.4	tena paśukāmo 'nnādyakāmo yajeta
4.5.5	tatra tathaiva vratāni carati
4.5.6	dākṣāyaṇayajñasya hi samāsaḥ
4.5.7	athātaḥ sārvaseniyajñasya
4.5.8	sārvaseniyajñena iṣyann etasyām eva paurṇamāsyāṃ prayuṅkte tasyā uktaṃ brāhmaṇam
4.5.9	sa eṣa tustūrṣamāṇasya yajñaḥ
4.5.10	sa ya icched dviṣantaṃ bhrātṛvyaṃ stṛṇvīya iti
4.5.11	sa etena yajane stṛṇute ha
4.5.12	athātaḥ śaunakayajñasya
4.5.13	śaunakayajñena iṣyann etasyām eva paurṇamāsyāṃ prayuṅkte tasyā uktaṃ brāhmaṇam
4.5.14	sa eṣa prajātikāmasya yajñaḥ
4.5.15	tena prajātikāmo yajeta
4.5.16	tad yad adhvaryur havīṃṣi prajanayati tat prajātyai rūpam
4.6.1	athāto vasiṣṭhayajñasya
4.6.2	vasiṣṭhayajñeneṣyan phālgunyām amāvāsyāyāṃ prayuṅkte
4.6.3	brahma vai paurṇamāsī
4.6.4	kṣatram amāvāsyā
4.6.5	kṣatram ivaiṣa yajñaḥ
4.6.6	kṣatreṇa śatrūnt sahā iti
4.6.7	vasiṣṭho 'kāmayata hataputraḥ prajāyeya prajayā paśubhir abhi saudāsān bhaveyam iti
4.6.8	sa etaṃ yajñakratum apaśyad vasiṣṭhayajñam
4.6.9	teneṣṭvā prājāyata prajayā paśubhir abhi saudāsān abhavat
4.6.10	tatho evaitad yajamāno yad vasiṣṭhayajñena yajate
4.6.11	prajāyate prajayā paśubhir abhi dviṣato bhrātṛvyān bhavati
4.6.12	athātaḥ sākaṃprasthāyyasya
4.6.13	sākaṃprasthāyyena iṣyann etasyām evāmāvāsyāyāṃ prayuṅkte tasyā uktaṃ brāhmaṇam
4.6.14	sa eṣa śraiṣṭhyakāmasya pauruṣakāmasya yajñaḥ
4.6.15	tena śraiṣṭhyakāmaḥ pauruṣakāmo yajate
4.6.16	tad yat sākaṃ sampratiṣṭhante
4.6.17	sākaṃ saṃprayajante
4.6.18	sākaṃ saṃbhakṣayante
4.6.19	tasmāt sākaṃprasthāyyaḥ
4.7.1	athāto munyayanasya
4.7.2	munyayaneneṣyann etasyām eva paurṇamāsyāṃ prayuṅkte tasyā uktaṃ brāhmaṇam
4.7.3	sa eṣa sarvakāmasya yajñaḥ
4.7.4	tena sarvakāmo yajeta
4.7.5	athātas turāyaṇasya
4.7.6	turāyaṇeneṣyann etasyām eva paurṇamāsyāṃ prayuṅkte tasyā uktaṃ brāhmaṇam
4.7.7	sa eṣa svargakāmasya yajñaḥ
4.7.8	brahmaṇaiva tad ātmānaṃ samardhayati
4.7.9	tāni vai trīṇi havīṃṣi bhavanti
4.7.10	trayo vā ime lokāḥ
4.7.11	imān eva tallokān āpnoti
4.8.1	athāta āgrayaṇasya
4.8.2	āgrayaṇenānnādyakāmo yajeta varṣāsvāgate śyāmākasasye
4.8.3	śyāmākān uddhartava āha
4.8.4	sā yā tasmin kāle amāvāsyā upasaṃpadyeta
4.8.5	tayeṣṭvā athaitayeṣṭyā yajeta
4.8.6	yadi paurṇamāsī
4.8.7	etayeṣṭvātha paurṇamāsena yajeta
4.8.8	yady u nakṣatram upepset
4.8.9	pūrvapakṣe nakṣatram udīkṣya yasmin kalyāṇe nakṣatre kāmayeta tasmin yajeta
4.8.10	tasyai saptadaśa sāmidhenyaḥ sadvantāvājyabhāgau virājau saṃyājye tasyoktaṃ brāhmaṇam
4.8.11	saumyaścaruḥ
4.8.12	somo vai rājauṣadhīnām
4.8.13	tad enaṃ svayā diśā prīṇāti
4.8.14	atha yanmadhuparkaṃ dadāti
4.8.15	eṣa hyāraṇyānāṃ rasaḥ
4.9.1	atha vasanta āgate pakveṣu veṇuyaveṣu
4.9.2	veṇuyavān uddhartava āha
4.9.3	tasyā etad eva parva etat tantram eṣā devatā eṣā dakṣiṇā etad brāhmaṇam
4.9.4	tāṃ haika āgneyīṃ vā vāruṇīṃ vā prājāpatyāṃ vā kurvanty etattantrām evaitadbrāhmaṇām
4.9.5	atha vrīhisasye vā yavasasye vāgate
4.9.6	āgrayaṇīyān uddhartava āha
4.9.7	tasyā etad eva parva etat tantram
4.9.8	atha yad aindrāgno dvādaśakapālaḥ
4.9.9	indrāgnī vai devānāṃ mukham
4.9.10	mukhata eva taddevān prīṇāti
4.9.11	atha yad vaiśvadevaścaruḥ
4.9.12	ete vai sarve devā yad viśve devāḥ
4.9.13	sarveṣām eva devānāṃ prītyai
4.9.14	atha yad dyāvāpṛthivīya ekakapālaḥ
4.9.15	dyāvāpṛthivī vai sasyasya sādhayitryai
4.9.16	pratiṣṭhā pṛthivī odmnā asāvanuveda
4.9.17	tad yad etā devatā yajati
4.9.18	etābhir devatābhiḥ śāntam annam atsyāmīti
4.10.1	atha yat prathamajaṃ gāṃ dadāti
4.10.2	prathamakarma hyetat
4.10.3	yady etasyai glāyāt
4.10.4	paurṇamāsaṃ vāmāvāsyaṃ vā haviṣkurvīta navānām ubhayasyāptyai
4.10.5	api vā paurṇamāse vāmāvāsye vā havīṃṣyanuvartayed devatānām aparihāṇāya
4.10.6	api vā yavāgvaiva sāyaṃ prātar agnihotraṃ juhuyān navānām ubhayasyāptyai
4.10.7	api vā sthālīpākam eva gārhapatye śrapayitvā navānām etābhya āgrayaṇadevatābhya āhavanīye juhuyāt sviṣṭakṛccaturthībhyo 'muṣyai svāhā amuṣyai svāheti devatānām aparihāṇāya
4.10.8	api vāgnihotrīm eva navān ādayitvā tasyai dugdhena sāyaṃ prātar agnihotraṃ juhuyād ubhayasyāptyai
4.10.9	eta etāvantaḥ pātāḥ
4.10.10	teṣāṃ yena kāmayeta tena yajeta
4.10.11	trihavis tu sthitā
4.10.12	trayo vā ime lokāḥ
4.10.13	imān eva tallokān āpnotīmān eva tallokān āpnoti
5.1.1	athātaścāturmāsyānām
5.1.2	cāturmāsyāni prayuñjānaḥ phālgunyāṃ paurṇamāsyāṃ prayuṅkte
5.1.3	mukhaṃ vā etat saṃvatsarasya yat phālgunī paurṇamāsī
5.1.4	mukham uttare phalgū
5.1.5	pucchaṃ pūrve
5.1.6	tad yathā pravṛttasyāntau sametau syātām
5.1.7	evam evaitau saṃvatsarasyāntau sametau
5.1.8	tad yat phālgunyāṃ paurṇamāsyāṃ vaiśvadevena yajeta
5.1.9	mukhata eva tat saṃvatsaraṃ prīṇāti
5.1.10	atho bhaiṣajyayajñā vā ete yaccāturmāsyāni
5.1.11	tasmād ṛtusaṃdhiṣu prayujyante
5.1.12	ṛtusaṃdhiṣu hi vyādhir jāyate
5.1.13	tāni vā aṣṭau havīṃṣi bhavanti
5.1.14	aṣṭau vai catasṛṇāṃ paurṇamāsīnāṃ havīṃṣi bhavanti
5.1.15	catasṛṇāṃ vai paurṇamāsīnāṃ vaiśvadevaṃ samāsaḥ
5.1.16	atha yad agnir mathyate
5.1.17	prajāpatir vai vaiśvadevam
5.1.18	tasmād etaṃ daivaṃ garbhaṃ prajanayanti
5.1.19	atha yat saptadaśa sāmidhenyaḥ sadvantāvājyabhāgau virājau saṃyājye tasyoktaṃ brāhmaṇam
5.1.20	atha yan nava prayājā navānuyājā aṣṭau havīṃṣi vājinaṃ navamam
5.1.21	tan nakṣatriyāṃ virājam āpnoti
5.2.1	atha yad agnīṣomau prathamau devatānāṃ yajati
5.2.2	dārśapaurṇamāsike vā ete devate
5.2.3	tasmād enau prathamau yajati
5.2.4	atha yat savitāraṃ yajati
5.2.5	savitā vai prasavānām īśe
5.2.6	savitṛprasūtatāyai
5.2.7	atha yat sarasvatīṃ yajati
5.2.8	vāg vai sarasvatī
5.2.9	vācam eva tat prīṇāti
5.2.10	atha yat pūṣaṇaṃ yajati
5.2.11	asau vai pūṣā yo 'sau tapati
5.2.12	etam eva tat prīṇāti
5.2.13	atha yan marutaḥ svatavaso yajati
5.2.14	ghorā vai marutaḥ svatavasaḥ
5.2.15	bhaiṣajyam eva tat kurute
5.2.16	atha yad vaiśvadevī payasyā
5.2.17	ete vai sarve devā yad viśve devāḥ
5.2.18	sarveṣām eva devānāṃ prītyai
5.2.19	atha yad dyāvāpṛthivīya ekakapālaḥ
5.2.20	pratiṣṭhe vai dyāvāpṛthivī pratiṣṭhityā eva
5.2.21	atha yat prathamajaṃ gāṃ dadāti
5.2.22	prathamakarma hyetat
5.2.23	atha yat purastād vopariṣṭād vā śamyorvākasyānāvāhitān vājino yajati
5.2.24	devāśvā vai vājinaḥ
5.2.25	tān eva tat prīṇāti
5.2.26	atra devāḥ sāśvāḥ prītā bhavanti
5.2.27	atho ṛtavo vai vājinaḥ
5.2.28	ṛtūn eva tat prīṇāti
5.2.29	atha yat parastāt paurṇamāsena yajate
5.2.30	tathā hāsya pūrvapakṣe vaiśvadeveneṣṭaṃ bhavati
5.3.1	vaiśvadevena vai prajāpatiḥ prajā asṛjata
5.3.2	tāḥ sṛṣṭā aprasūtā varuṇasya yavān jakṣuḥ
5.3.3	tā varuṇo varuṇapāśaiḥ pratyamuñcat
5.3.4	tāḥ prajāḥ prajāpatiṃ pitaram etyopādhāvan
5.3.5	upa taṃ yajñakratuṃ jānīhi yeneṣṭvā varuṇapāśebhyaḥ sarvasmācca pāpmanaḥ sampramucyemahīti
5.3.6	tata etaṃ prajāpatir yajñakratum apaśyad varuṇapraghāsān
5.3.7	tam āharat tenāyajata
5.3.8	teneṣṭvā varuṇam aprīṇāt
5.3.9	sa prīto varuṇo varuṇapāśebhyaḥ sarvasmācca pāpmanaḥ prajāḥ prāmuñcat
5.3.10	pra ha vā asya prajā varuṇapāśebhyaḥ sarvasmācca pāpmanaḥ sampramucyate ya evaṃ veda
5.4.1	atha yad agniṃ praṇayanti
5.4.2	yam evāmuṃ vaiśvadeve manthanti
5.4.3	tam eva tat praṇayanti
5.4.4	atha yan mathyate tasyoktaṃ brāhmaṇam
5.4.5	atha yat saptadaśa sāmidhenyaḥ sadvantāvājyabhāgau virājau samyājye tasyoktaṃ brāhmaṇam
5.4.6	atha yan nava prayājā navānuyājā navaitāni havīṃṣi
5.4.7	tan nakṣatriyāṃ virājam āpnoti
5.4.8	samānāni pañca saṃcarāṇi havīṃṣi bhavanti pauṣṇāntāni vaiśvadevikāni
5.4.9	teṣām uktaṃ brāhmaṇam
5.4.10	atha yad aindrāgno dvādaśakapālaḥ
5.4.11	pratiṣṭhe vā indrāgnī pratiṣṭhityā eva
5.5.1	atho madhyastho vā indraḥ
5.5.2	tasmād enaṃ madhyato yajati
5.5.3	atha yad vāruṇī payasyā
5.5.4	indro vai varuṇaḥ
5.5.5	so vai payobhojanaḥ
5.5.6	tasmād vāruṇī payasyā
5.5.7	atha yan mārutī payasyā
5.5.8	apsu vai marutaḥ śritāḥ
5.5.9	tasmād enān payasyā yajati
5.5.10	āpo hi payaḥ
5.5.11	atho indrasya vai marutaḥ
5.5.12	aindraṃ payaḥ
5.5.13	tasmān mārutī payasyā
5.5.14	atha yat kāya ekakapālaḥ
5.5.15	prajāpatir vai kaḥ
5.5.16	tam eva tat prīṇāti
5.5.17	atho sukhasya evaitan nāmadheyaṃ kam iti
5.5.18	sukham eva tad ātman dhatte
5.5.19	atha yan mithunau gāvau dadāti
5.5.20	tat prajātyai rūpam
5.5.21	atha yad vājino yajati
5.5.22	teṣām uktaṃ brāhmaṇam
5.5.23	atha yad apsu varuṇaṃ yajati
5.5.24	sva evainaṃ tad āyatane prīṇāti
5.5.25	atha yat parastāt paurṇamāsena yajate
5.5.26	tathā hāsya pūrvapakṣe varuṇapraghāsair iṣṭaṃ bhavati
5.6.1	aindro vā eṣa yajñakratur yat sākamedhāḥ
5.6.2	tad yathā mahārājaḥ purastāt senānīkāni pratyūhyābhayaṃ panthānam anviyāt
5.6.3	evam evaitat purastād devatā yajati
5.6.4	tad yathādaḥ somasya mahāvratam
5.6.5	evam evaitad iṣṭimahāvratam
5.6.6	atha yad agnim anīkavantaṃ prathamaṃ devatānāṃ yajati
5.6.7	agnir vai devānāṃ mukham
5.6.8	mukhata eva taddevān prīṇāti
5.6.9	atha yan madhyaṃdine marutaḥ sāṃtapanān yajati
5.6.10	madhyaṃdine vai saṃtapati
5.6.11	tasmān madhyaṃdine marutaḥ sāṃtapanān yajati
5.6.12	atho indrasya vai marutaḥ
5.6.13	aindro madhyaṃdinaḥ
5.6.14	tasmān madhyaṃdine marutaḥ sāṃtapanān yajati
5.6.15	atha yat sāyaṃ gṛhamedhīyena caranti
5.6.16	puṣṭikarma vā etad yad gṛhamedhīyaḥ
5.6.17	sāyaṃ poṣaḥ
5.6.18	tasmāt poṣavantāvājyabhāgau bhavataḥ
5.6.19	yajamānam eva tat poṣayati
5.6.20	atha yat prātaḥ pūrṇadarveṇa caranti
5.6.21	pūrvedyuḥ karmaṇā evaitat prātaḥ karmopasaṃtanoti
5.7.1	atha yanmarutaḥ krīḍino yajati
5.7.2	indrasya vai marutaḥ krīḍinaḥ
5.7.3	tasmād enān indreṇopasaṃhitān yajati
5.7.4	atha yan mahendram antato yajati
5.7.5	antaṃ vai śreṣṭhī bhajate
5.7.6	tasmād enam antato yajati
5.7.7	atha yad agniṃ praṇayanti yan mathyate tasyoktaṃ brāhmaṇam
5.7.8	atha yat saptadaśa sāmidhenyaḥ sadvantāvājyabhāgau virājau samyājye tasyoktaṃ brāhmaṇam
5.7.9	atha yan nava prayājā navānuyājā aṣṭau havīṃṣi sviṣṭakṛn navamaḥ
5.7.10	tan nakṣatriyāṃ virājam āpnoti
5.7.11	samānāni ṣaṭ saṃcarāṇi havīṃṣi bhavanty aindrāgnāntāni vāruṇapraghāsikāni
5.7.12	teṣām uktaṃ brāhmaṇam
5.7.13	atha yan mahendraṃ yajati tasyoktaṃ brāhmaṇam
5.7.14	atha yad vaiśvakarmaṇa ekakapālaḥ
5.7.15	asau vai viśvakarmā yo 'sau tapati
5.7.16	etam eva tat prīṇāti
5.7.17	atha yad ṛṣabhaṃ dadāti
5.7.18	aindro hi yajñakratuḥ
5.8.1	atha yad aparāhṇe pitṛyajñena caranti
5.8.2	apakṣayabhājo vai pitaraḥ
5.8.3	tasmād aparāhṇe pitṛyajñena caranti
5.8.4	tad āhur yad aparapakṣabhājaḥ pitaro 'tha kasmād etān pūrvapakṣe yajantīti
5.8.5	daivā vā ete pitaraḥ
5.8.6	tasmād enān pūrvapakṣe yajanti
5.8.7	atha yad ekāṃ sāmidhenīm anvāha
5.8.8	sakṛd iva vai pitaraḥ
5.8.9	tasmād ekāṃ sāmidhenīm anvāha
5.8.10	sā vā anuṣṭub bhavati
5.8.11	vāg anuṣṭup
5.8.12	parāñco vai pitaraḥ
5.8.13	tān evaitad vācānuṣṭubhāgamayati
5.8.14	atha yad yajamānasyārṣeyaṃ nāha
5.8.15	ned yajamānaṃ pravṛṇajānīti
5.8.16	athaitaṃ nigadam anvāha tasyoktaṃ brāhmaṇam
5.8.17	atha yat somaṃ pitṛmantaṃ pitṝn vā somavataḥ pitṝn barhiṣadaḥ pitṝn agniṣvāttān ity āvāhayati
5.8.18	daivā vā ete pitaraḥ
5.8.19	tasmād enān āvāhayati
5.8.20	atha yad agniṃ kavyavāhanam āvāhayati
5.8.21	etat sviṣṭakṛto vai pitaraḥ
5.8.22	tasmād enam āvāhayati
5.8.23	na haike svaṃ mahimānam āvāhayanti yajamānasyaiṣa mahimeti vadantaḥ
5.8.24	āvāhayed iti tveva sthitam
5.8.25	agner hyevaiṣa mahimā
5.8.26	atha yat prayājānuyājebhyo barhiṣmantā utsṛjati
5.8.27	prajā vai barhiḥ
5.8.28	tena prajāṃ pravṛṇajānīti
5.8.29	te vai ṣaḍ bhavanti
5.8.30	ṣaḍ vā ṛtavaḥ
5.8.31	ṛtavaḥ pitaraḥ
5.8.32	pitṝn eva tat prīṇāti
5.8.33	atha yaj jīvanavantāvājyabhāgau bhavataḥ
5.8.34	yajamānam eva taj jīvayati
5.8.35	atha yat tisrastisra ekaikasya haviṣo bhavanti
5.8.36	trīṇi vai havīṃṣi bhavanti
5.8.37	teṣāṃ samavadyati
5.8.38	tasmāt tisrastisra ekaikasya haviṣo bhavanti
5.8.39	atho devakarmaṇaivaitat pitṛkarma vyāvartayati
5.8.40	atho parām u vai parāvataṃ pitaro gatāḥ
5.8.41	āhvayaty evainān prathamayā
5.8.42	dvitīyayāgamayati
5.8.43	praiva tṛtīyayā yacchati
5.9.1	atha yad agniṃ kavyavāhanam antato yajati
5.9.2	etat sviṣṭakṛto vai pitaraḥ
5.9.3	tasmād enam antato yajati
5.9.4	atha yad apa upaspṛśati tasyoktaṃ brāhmaṇam
5.9.5	atha yad iḍām upahūyāvaghrāya na prāśnanti
5.9.6	paśavo vā iḍā
5.9.7	ned yajamānasya paśūn pravṛṇajānīti
5.9.8	atha yad adhvaryuḥ pitṛbhyo dadāti
5.9.9	pitṝn eva tat prīṇāti
5.9.10	atha yat pavitravati mārjayante tasyoktaṃ brāhmaṇam
5.9.11	atha yad ṛcaṃ japanti svastyayanam eva tat kurvate
5.9.12	atha yad udañcaḥ paretya gārhapatyāhavanīyā upatiṣṭhante
5.9.13	prītvaiva tad deveṣvantato 'rthaṃ vadante
5.9.14	atho dakṣiṇāsaṃstho vai pitṛyajñaḥ
5.9.15	tam evaitad udaksaṃsthaṃ kurvanti
5.9.16	atha yat prāñca upaniṣkramya ādityam upatiṣṭhante
5.9.17	devaloko vā ādityaḥ
5.9.18	pitṛlokaḥ pitaraḥ
5.9.19	devalokam eva tat pitṛlokād abhyutkrāmanti
5.9.20	atha yat sūktavāke yajamānasya nāma na gṛhṇāti
5.9.21	ned yajamānaṃ pravṛṇajānīti
5.9.22	atha yat patnīsaṃyājair na caranti
5.9.23	net patnyaḥ pravṛṇajāmeti
5.9.24	atha yad udañcaḥ paretya tryambakaiścaranti
5.9.25	rudram eva tat svāyāṃ diśi prīṇanti
5.9.26	atho dakṣiṇāsaṃstho vai pitṛyajñaḥ
5.9.27	tam evaitad udaksaṃsthaṃ kurvanti
5.9.28	atha yad antata iṣṭveṣṭyā yajate
5.9.29	etatsaṃsthā vai sākamedhāḥ
5.9.30	tasmād antata iṣṭveṣṭyā yajate
5.9.31	atha yat parastāt paurṇamāsena yajate
5.9.32	tathā hāsya pūrvapakṣe sākamedhair iṣṭaṃ bhavati
5.10.1	trayodaśaṃ vā etanmāsam āpnoti yat śunāsīryeṇa yajate
5.10.2	etāvān vai saṃvatsaro yad eṣa trayodaśo māsaḥ
5.10.3	tad atra eva sarvaḥ saṃvatsara āpto bhavati
5.10.4	atha yat śunāsīrau yajati
5.10.5	śāntir vai bheṣajaṃ śunāsīrau
5.10.6	śāntir evaiṣā bheṣajam antato yajñe kriyate
5.10.7	sa yady agnir mathyate yad vaiśvadevasya tantraṃ tat tantram
5.10.8	yady u na mathyate paurṇamāsam eva tantraṃ bhavati
5.10.9	pratiṣṭhā vai paurṇamāsaṃ pratiṣṭhityā eva
5.10.10	atha yat saptadaśa sāmidhenyaḥ sadvantāvājyabhāgau virājau samyājye tasyoktaṃ brāhmaṇam
5.10.11	atha yan nava prayājā navānuyājā aṣṭau havīṃṣi sviṣṭakṛn navamaḥ
5.10.12	tan nakṣatriyāṃ virājam āpnoti
5.10.13	samānāni tveva pañca saṃcarāṇi havīṃṣi bhavanti pauṣṇāntāni vaiśvadevikāni
5.10.14	teṣām uktaṃ brāhmaṇam
5.10.15	atha yat śunāsīrau yajati
5.10.16	tayor uktaṃ brāhmaṇam
5.10.17	atha yad vāyuṃ yajati
5.10.18	prāṇo vai vāyuḥ
5.10.19	prāṇam eva tad ātman dhatte
5.10.20	atha yat saurya ekakapālaḥ
5.10.21	asau vai sūryo yo 'sau tapati
5.10.22	etam eva tat prīṇāti
5.10.23	atha yat śvetā dakṣiṇā
5.10.24	etam eva tat prīṇāti
5.10.25	etasyaiva tad rūpaṃ kriyate
5.10.26	atha yat prāyaścittapratinidhīn kurvanti yad āhutīr juhvati
5.10.27	svastyayanam eva tat kurvate
5.10.28	yajñasyaiva śāntyai
5.10.29	yajamānasya ca bhiṣajyāyai
5.10.30	atha yat svair agnibhir yajamānaṃ saṃskurvanti
5.10.31	devaratho vā agnayaḥ
5.10.32	devaratha evainaṃ tat samāropayanti
5.10.33	sa etena devarathena svargaṃ lokam eti
5.10.34	sukṛtāṃ yatra lokaḥ sukṛtāṃ yatra lokaḥ
6.1.1	prajāpatiḥ prajātikāmas tapo 'tapyata
6.1.2	tasmāt taptāt pañcājāyanta
6.1.3	agnir vāyur ādityaścandramā uṣāḥ pañcamī
6.1.4	tān abravīd yūyam api tapyadhvam iti
6.1.5	te 'dīkṣanta
6.1.6	tān dīkṣitāṃstepānān uṣāḥ prājāpatyāpsarorūpaṃ kṛtvā purastāt pratyudait
6.1.7	tasyām eṣāṃ manaḥ samapatat
6.1.8	te reto 'siñcanta
6.1.9	te prajāpatiṃ pitaram ity abruvan
6.1.10	reto vā asicāmahai tan no māmuyā bhūd iti
6.1.11	sa prajāpatir hiraṇmayaṃ camasam akarod iṣumātram ūrdhvam evaṃ tiryañcam
6.1.12	tasminn enat samasiñcat
6.1.13	tata udatiṣṭhat sahasrākṣaḥ sahasrapāt
6.1.14	sahasreṇa pratihitābhiḥ
6.1.15	sa prajāpatiṃ pitaram abhyāyacchat
6.1.16	tam abravīt kathā mābhyāyacchasīti
6.1.17	nāma me kurvity abravīt
6.1.18	na vā idam avihitena nāmnā annam atsyāmīti
6.2.1	sa vai tvam ity abravīd bhava eveti
6.2.2	yad bhava āpas tena
6.2.3	na ha vā enaṃ bhavo hinasti
6.2.4	nāsya prajāṃ nāsya paśūn nāsya bruvāṇaṃ cana
6.2.5	atha ya enaṃ dveṣṭi
6.2.6	sa eva pāpīyān bhavati
6.2.7	na sa ya evaṃ veda
6.2.8	tasya vratam ārdram eva vāsaḥ paridadhītāpo vai na paricakṣīteti
6.2.9	taṃ dvitīyam abhyāyacchat
6.2.10	tam abravīt kathā mābhyāyacchasīti
6.2.11	dvitīyaṃ me nāma kurv ityabravīt
6.2.12	na vā idam ekena nāmnā annam atsyāmīti
6.2.13	sa vai tvam ity abravīt śarva eveti
6.2.14	yaccharvo 'gnis tena
6.2.15	na ha vā enaṃ śarvo hinasti
6.2.16	nāsya prajāṃ nāsya paśūn nāsya bruvāṇaṃ cana
6.2.17	atha ya enaṃ dveṣṭi
6.2.18	sa eva pāpīyān bhavati
6.2.19	na sa ya evaṃ veda
6.2.20	tasya vrataṃ sarvam eva nāśnīyād iti
6.2.21	taṃ tṛtīyam abhyāyacchat
6.2.22	tam abravīt kathā mābhyāyacchasīti
6.2.23	tṛtīyaṃ me nāma kurv ityabravīt
6.2.24	na vā idaṃ dvābhyāṃ nāmabhyām annam atsyāmīti
6.2.25	sa vai tvam ity abravīt paśupatir eveti
6.2.26	yat paśupatir vāyus tena
6.2.27	na ha vā enaṃ paśupatir hinasti
6.2.28	nāsya prajāṃ nāsya paśūn nāsya bruvāṇaṃ cana
6.2.29	atha ya enaṃ dveṣṭi
6.2.30	sa eva pāpīyān bhavati
6.2.31	na sa ya evaṃ veda
6.2.32	tasya vrataṃ brāhmaṇam eva na parivaded iti
6.2.33	taṃ caturtham abhyāyacchat
6.2.34	tam abravīt kathā mābhyāyacchasīti
6.2.35	caturthaṃ me nāma kurv ityabravīt
6.2.36	na vā idaṃ tribhir nāmabhir annam atsyāmīti
6.2.37	sa vai tvam ity abravīd ugra eva deva iti
6.2.38	yad ugro devauṣadhayo vanaspatayas tena
6.2.39	na ha vā enam ugro devo hinasti
6.2.40	nāsya prajāṃ nāsya paśūn nāsya bruvāṇaṃ cana
6.2.41	atha ya enaṃ dveṣṭi
6.2.42	sa eva pāpīyān bhavati
6.2.43	na sa ya evaṃ veda
6.2.44	tasya vrataṃ striyā eva vivaraṃ nekṣeteti
6.3.1	taṃ pañcamam abhyāyacchat
6.3.2	tam abravīt kathā mābhyāyacchasīti
6.3.3	pañcamaṃ me nāma kurv ityabravīt
6.3.4	na vā idaṃ caturbhir nāmabhir annam atsyāmīti
6.3.5	sa vai tvam ity abravīn mahān eva deva iti
6.3.6	yan mahān deva ādityas tena
6.3.7	na ha vā enaṃ mahān devo hinasti
6.3.8	nāsya prajāṃ nāsya paśūn nāsya bruvāṇaṃ cana
6.3.9	atha ya enaṃ dveṣṭi
6.3.10	sa eva pāpīyān bhavati
6.3.11	na sa ya evaṃ veda
6.3.12	tasya vratam udyantam evainaṃ nekṣetāstaṃ yantaṃ ceti
6.3.13	taṃ ṣaṣṭham abhyāyacchat
6.3.14	tam abravīt kathā mābhyāyacchasīti
6.3.15	ṣaṣṭhaṃ me nāma kurv ity abravīt
6.3.16	na vā idaṃ pañcabhir nāmabhir annam atsyāmīti
6.3.17	sa vai tvam ity abravīd rudra eveti
6.3.18	yad rudraścandramās tena
6.3.19	na ha vā enaṃ rudro hinasti
6.3.20	nāsya prajāṃ nāsya paśūn nāsya bruvāṇaṃ cana
6.3.21	atha ya enaṃ dveṣṭi
6.3.22	sa eva pāpīyān bhavati
6.3.23	na sa ya evaṃ veda
6.3.24	tasya vrataṃ vimūrtam eva nāśnīyān majjānaṃ ceti
6.3.25	taṃ saptamam abhyāyacchat
6.3.26	tam abravīt kathā mābhyāyacchasīti
6.3.27	saptamaṃ me nāma kurvity abravīt
6.3.28	na vā idaṃ ṣaḍbhir nāmabhir annam atsyāmīti
6.3.29	sa vai tvam ity abravīd īśāna eveti
6.3.30	yad īśāno 'nnaṃ tena
6.3.31	na ha vā enam īśāno hinasti
6.3.32	nāsya prajāṃ nāsya paśūn nāsya bruvāṇaṃ cana
6.3.33	atha ya enaṃ dveṣṭi
6.3.34	sa eva pāpīyān bhavati
6.3.35	na sa ya evaṃ veda
6.3.36	tasya vratam annam evecchamānaṃ na pratyācakṣīteti
6.3.37	tam aṣṭamam abhyāyacchati
6.3.38	tam abravīt kathā mābhyāyacchasīti
6.3.39	aṣṭamaṃ me nāma kurvity abravīt
6.3.40	na vā idaṃ saptabhir nāmabhir annam atsyāmīti
6.3.41	sa vai tvam ity abravīd aśanir eveti
6.3.42	yad aśanir indras tena
6.3.43	na ha vā enam aśanir hinasti
6.3.44	nāsya prajāṃ nāsya paśūn nāsya bruvāṇaṃ cana
6.3.45	atha ya enaṃ dveṣṭi
6.3.46	sa eva pāpīyān bhavati
6.3.47	na sa ya evaṃ veda
6.3.48	tasya vrataṃ satyam eva vadeddhiraṇyaṃ ca bibhṛyād iti
6.3.49	sa eṣo 'ṣṭanāmā
6.3.50	aṣṭadhā vihito mahān devaḥ
6.3.51	ā ha vā asyāṣṭamāt puruṣāt prajānnam atti
6.3.52	vasīyān vasīyān haivāsya prajāyām ājāyate ya evaṃ veda
6.4.1	prajāpatis tapo 'tapyata
6.4.2	sa tapas taptvā prāṇād evemaṃ lokaṃ prāvṛhat
6.4.3	apānād antarikṣalokam
6.4.4	vyānād amuṃ lokam
6.4.5	sa etāṃstrīṃllokān abhyatapyata
6.4.6	so 'gnim evāsmāllokād asṛjata
6.4.7	vāyum antarikṣalokād ādityaṃ divaḥ
6.4.8	sa etāni trīṇi jyotīṃṣyabhyatapyata
6.4.9	so 'gner evarco 'sṛjata
6.4.10	vāyor yajūṃṣyādityāt sāmāni
6.4.11	sa etāṃ trayīṃ vidyām abhyatapyata
6.4.12	sa yajñam atanuta
6.4.13	sa ṛcaivāśaṃsat
6.4.14	yajuṣā prācarat sāmnodagāyat
6.4.15	athaitasyā eva trayyai vidyāyai tejorasaṃ prāvṛhat
6.4.16	eteṣām eva vedānāṃ bhiṣajyāyai
6.4.17	sa bhūr ityṛcāṃ prāvṛhat
6.4.18	bhuva iti yajuṣāṃ svariti sāmnām
6.4.19	tena dakṣiṇato brahmāsīt
6.4.20	tasya dakṣiṇato varṣīyān udīcīnapravaṇo yajñaḥ saṃtasthe
6.4.21	tasya ha vai dakṣiṇato varṣīyān udīcīnapravaṇo yajñaḥ saṃtiṣṭhate
6.5.1	yasya evaṃ vidvān brahmā bhavati
6.5.2	tad āhur yad ṛcā hotā hotā bhavati yajuṣā adhvaryur adhvaryuḥ sāmnodgātodgātā kena brahmā brahmā bhavatīti
6.5.3	yam evāmuṃ trayyai vidyāyai tejorasaṃ prāvṛhat
6.5.4	tena brahmā brahmā bhavati
6.5.5	tad āhuḥ kiṃvidaṃ kiṃchandasaṃ brāhmaṇaṃ vṛṇīta iti
6.5.6	adhvaryum ity eke
6.5.7	sa parikramāṇāṃ kṣetrajño bhavatīti
6.5.8	chandogam ity eke
6.5.9	tathā hāsya tribhir vedair haviryajñāḥ saṃskriyanta iti
6.5.10	bahvṛcam iti tveva sthitam
6.5.11	etat parisaraṇāvitarau vedau
6.5.12	atra bhūyiṣṭhā hotrā āyattā bhavantīti
6.5.13	ṛgbhir grahā gṛhyante
6.5.14	ṛkṣu sāmāni gīyante
6.5.15	tasmād bahvṛca eva syāt
6.5.16	tad āhuḥ kiyad brahmā yajñasya saṃskaroti kiyad anya ṛtvija iti
6.5.17	ardham iti brūyāt
6.5.18	dve vai yajñasya vartanī
6.5.19	vācānyā saṃskriyate
6.5.20	manasānyā
6.5.21	sā yā vācā saṃskriyate
6.5.22	tām anya ṛtvijaḥ saṃskurvanti
6.5.23	atha yā manasā tāṃ brahmā
6.5.24	tasmād yāvad ṛcā yajuṣā sāmnā kuryuḥ
6.5.25	tūṣṇīṃ tāvad brahmāsīta
6.5.26	ardhaṃ hi tad yajñasya saṃskaroti
6.5.27	atha yatrainaṃ brūyuḥ
6.5.28	brahman pracariṣyāmo brahman praṇeṣyāmo brahman prasthāsyāmo brahmant stoṣyāma iti vā
6.5.29	om ity etāvatā prasuyāt
6.5.30	etaddha vā ekam akṣaraṃ trayīṃ vidyāṃ prati prati
6.6.1	tathā hāsya trayyā vidyayā prasūtaṃ bhavati
6.6.2	brahmaṇi vai yajñaḥ pratiṣṭhitaḥ
6.6.3	yad vai yajñasya skhalitaṃ volbaṇaṃ vā bhavati
6.6.4	brahmaṇa eva tat prāhuḥ
6.6.5	tat sa trayyā vidyayā bhiṣajyati
6.6.6	atha yadyṛcyulbaṇaṃ syāt
6.6.7	caturgṛhītam ājyaṃ gṛhītvā gārhapatye prāyaścittāhutiṃ juhuyād bhūḥ svāheti
6.6.8	tad ṛcam ṛci dadhāti
6.6.9	ṛcarce prāyaścittaṃ karoti
6.6.10	atha yadi yajuṣy ulbaṇaṃ syāt
6.6.11	caturgṛhītam ājyaṃ gṛhītvānvāhāryapacane prāyaścittāhutiṃ juhuyāddhaviryajña āgnīdhrīye saumye 'dhvare bhuvaḥ svāheti
6.6.12	tad yajur yajuṣi dadhāti
6.6.13	yajuṣā yajuṣe prāyaścittiṃ karoti
6.6.14	atha yadi sāmny ulbaṇaṃ syāt
6.6.15	caturgṛhītam ājyaṃ gṛhītvāhavanīye prāyaścittāhutiṃ juhuyāt svaḥ svāheti
6.6.16	tat sāma sāman dadhāti
6.6.17	sāmnā sāmne prāyaścittiṃ karoti
6.6.18	atha yady avijñātam ulbaṇaṃ syāt
6.6.19	caturgṛhītam ājyaṃ gṛhītvāhavanīya eva prāyaścittāhutiṃ juhuyād bhūr bhuvaḥ svaḥ svāheti
6.7.1	eṣa ha vai yajñasya vyṛddhiṃ samardhayati ya etābhir vyāhṛtibhiḥ prāyaścittiṃ karoti
6.7.2	na ha vā upasṛto brūyān nāham etad veda ity etā vyāhṛtīr vidvān
6.7.3	sarvaṃ ha vā u sa veda ya etā vyāhṛtīr veda
6.7.4	tad yathā ha vai dāruṇaśleṣmasaṃśleṣaṇaṃ syāt paricarmaṇyaṃ vā
6.7.5	evam evaitā vyāhṛtayaḥ sarvasyai trayyai vidyāyai saṃśleṣiṇyaḥ
6.7.6	atha yad brahmasadanāt tṛṇaṃ nirasyati
6.7.7	śodhayatyevainat tat
6.7.8	athopaviśatīdam aham arvāvasoḥ sadasi sīdāmīti
6.7.9	arvāvasur ha vai devānāṃ brahmā
6.7.10	tam evaitat pūrvaṃ sādayaty ariṣṭaṃ yajñaṃ tanutād iti
6.7.11	athopaviśya japati bṛhaspatir brahmā iti
6.7.12	bṛhaspatir ha vai devānāṃ brahmā
6.8.1	tasminn evaitad anujñām icchate
6.8.2	praṇītāsu praṇīyamānāsu vācaṃ yacchaty ā haviṣkṛta udvādanāt
6.8.3	etad vai yajñasya dvāram
6.8.4	tad evaitad aśūnyaṃ karoti
6.8.5	iṣṭe ca sviṣṭakṛtyānuyājānāṃ prasavāt
6.8.6	etaddha vai yajñasya dvitīyaṃ dvāram
6.8.7	tad evaitad aśūnyaṃ karoti
6.8.8	atha yatra ha tad devā yajñam atanvata
6.8.9	tat savitre prāśitraṃ parijahruḥ
6.8.10	tasya pāṇī pracicheda
6.8.11	tasmai hiraṇmayau pratidadhuḥ
6.8.12	tasmāddhiraṇyapāṇir iti stutaḥ
6.8.13	tad bhagāya parijahruḥ
6.8.14	tasyākṣiṇī nirjaghāna
6.8.15	tasmād āhur andho bhaga iti
6.8.16	tat pūṣṇe parijahruḥ
6.8.17	tasya dantān parovāpa
6.8.18	tasmād āhur adantakaḥ pūṣā karambhabhāga iti
6.8.19	te devā ūcuḥ
6.9.1	indro vai devānām ojiṣṭho baliṣṭhas tasmā enat pariharateti
6.9.2	tat tasmai parijahruḥ
6.9.3	tat sa brahmaṇā śamayāṃcakāra
6.9.4	tasmād āha indro brahmeti
6.9.5	tat pratīkṣate mitrasya tvā cakṣuṣā pratīkṣa iti
6.9.6	mitrasya evainat taccakṣuṣā śamayati
6.9.7	athainat pratigṛhṇāti devasya tvā savituḥ prasave aśvinor bāhubhyāṃ pūṣṇo hastābhyāṃ pratigṛhṇāmīti
6.9.8	etābhir evainat tad devatābhiḥ śamayati
6.9.9	tad vyūhya tṛṇāni prāgdaṇḍaṃ sthaṇḍile sādayati pṛthivyās tvā nābhau sādayāmy adityā upastha iti
6.9.10	pṛthivī vā annānāṃ śamayitrī
6.9.11	śamayaty evainat tat
6.9.12	tata ādāya prāśnāty agneṣ ṭvāsyena prāśnāmīti
6.9.13	agnir vā annānāṃ śamayitā
6.9.14	śamayaty evainat tat
6.9.15	athāpo 'nvācāmati śāntir asīti
6.9.16	śāntir vai bheṣajam āpaḥ
6.9.17	śāntir evaiṣā bheṣajaṃ yajñe kriyate
6.9.18	atha prāṇānt saṃmṛśate
6.9.19	tad yad evātra prāṇānāṃ krūrīkṛtaṃ yad viliṣṭaṃ tad evaitad āpyāyayati tad bhiṣajyati
6.9.20	indrasya tvā jaṭhare sādayāmīti nābhim antato 'bhimṛśate
6.9.21	indro hyevainacchamayāṃcakāra
6.9.22	atha yat sāvitreṇa japena prasauti
6.9.23	savitā vai prasavitā karmaṇa eva prasavāya
6.9.24	prajāpatir ha yajñaṃ sasṛje
6.9.25	so 'gnyādheyenaiva reto 'sṛjata
6.9.26	devān manuṣyān asurān ity agnihotreṇa
6.9.27	darśapūrṇamāsābhyām indram asṛjata
6.9.28	tebhya etad annapānaṃ sasṛje
6.9.29	etān haviryajñānt saumyam adhvaram iti
6.9.30	atho yaṃ yaṃ kāmam aicchaṃstaṃ tam etair ayanair āpuḥ
6.9.31	annādyam āgrayaṇena
6.9.32	tad āhuḥ kasmād ayanānīti
6.9.33	gamanāny eva bhavanti kāmasya kāmasya svargasya ca lokasya
6.10.1	cāturmāsyair āpnuvant svargāṃllokānt sarvān kāmānt sarvā aṣṭīḥ sarvam amṛtatvam
6.10.2	sa eṣa prajāpatiḥ saṃvatsaraścaturviṃśo yaccāturmāsyāni
6.10.3	tasya mukham eva vaiśvadevam
6.10.4	darśapūrṇamāsau parvāṇi
6.10.5	ahorātrāṇy asthimajjāni
6.10.6	bāhū varuṇapraghāsāḥ
6.10.7	prāṇo 'pāno vyāna ity etās tisra iṣṭayaḥ
6.10.8	ātmā mahāhaviḥ
6.10.9	yā imā antar devatās tad anyā iṣṭīḥ
6.10.10	sarvaṃ vai prajāpatiḥ saṃvatsaraścaturviṃśaḥ
6.10.11	sarvaṃ cāturmāsyāni
6.10.12	tat sarveṇa sarvam āpnoti ya evaṃ veda ya evaṃ veda
7.1.1	vāg dīkṣā
7.1.2	vācā hi dīkṣate
7.1.3	prāṇo dīkṣitaḥ
7.1.4	vācā vai dīkṣayā devāḥ prāṇena dīkṣitena sarvān kāmān ubhayataḥ parigṛhya ātmann adadhata
7.1.5	tatho evaitad yajamāno vācaiva dīkṣayā prāṇena dīkṣitena sarvān kāmān ubhayataḥ parigṛhya ātman dhatte
7.1.6	āgnāvaiṣṇavam ekādaśakapālaṃ puroḍāśaṃ nirvapati
7.1.7	agnir vai devānām avarārdhyo viṣṇuḥ parārdhyaḥ
7.1.8	tad yaś caiva devānām avarārdhyo yaś ca parārdhyaḥ
7.1.9	tābhyām evaitat sarvā devatāḥ parigṛhya salokatām āpnoti
7.1.10	tasmāt kāmaṃ pūrvo dīkṣitvā saṃsanuyāt
7.1.11	pūrvasya hy asya devatāḥ parigṛhītā bhavanti
7.1.12	aśarīrābhiḥ prāṇadīkṣābhir dīkṣate
7.2.1	prāṇā vai prayājā apānā anuyājāḥ
7.2.2	tad yat prayājānuyājaiś caranti
7.2.3	tat prāṇāpānā dīkṣante
7.2.4	yaddhaviṣā taccharīram
7.2.5	so 'yaṃ śarīreṇaiva dīkṣamāṇena sarvān kāmān āpnoti
7.2.6	prāṇāpānair dīkṣamāṇaiḥ sarvāsāṃ devatānāṃ salokatāṃ sāyujyam
7.2.7	pañcadaśa sāmidhenīr anvāha
7.2.8	vajro vai sāmidhenyaḥ
7.2.9	pañcadaśo vai vajraḥ
7.2.10	vārtraghnāv ājyabhāgau bhavataḥ
7.2.11	vajro vārtraghnāvājyabhāgau
7.2.12	triṣṭubhau haviṣo yājyāpuronuvākye
7.2.13	vajras triṣṭup
7.2.14	etena vai devās triḥ samṛddhena vajreṇaibhyo lokebhyo 'surān anudanta
7.2.15	tatho evaitad yajamāna etenaiva triḥsamṛddhena vajreṇaibhyo lokebhyo dviṣato bhrātṛvyān nudate
7.2.16	vajro vārtraghnāv ājyabhāgau tā uktau
7.2.17	athāto haviṣo yājyāpuronuvākye
7.2.18	upa vāṃ jihvā ghṛtam ācaraṇyad ity āvatī
7.2.19	tat puronuvākyārūpam
7.2.20	prati vāṃ jihvā ghṛtam uccaraṇyad ity udvatī
7.2.21	tad yājyārūpam
7.2.22	triṣṭubhau samyājye
7.2.23	balaṃ vai vīryaṃ triṣṭup
7.2.24	balam eva tad vīryaṃ yajamāne dadhāti
7.3.1	āgurodṛcam itīḍāyāṃ ca sūktavāke cāha
7.3.2	yadā vā āgnāvaiṣṇavaḥ puroḍāśo nirupyate
7.3.3	athaiva dīkṣita iti ha smāha
7.3.4	tasmād āgurodṛcam ityeva brūyāt
7.3.5	yathaiva dīkṣitasya na sūktavāke yajamānasya nāma gṛhṇāti
7.3.6	devagarbho vā eṣa yad dīkṣitaḥ
7.3.7	na vā ajātasya garbhasya nāma kurvanti
7.3.8	tasmād asya nāma na gṛhṇāti
7.3.9	na vede patnīṃ vācayati naivaṃ stṛṇāti
7.3.10	asaṃsthita iva vā atra yajño yat saumyo 'dhvaraḥ
7.3.11	netpurā kālāt saumyam adhvaraṃ saṃsthāpayānīti
7.3.12	tad āhuḥ kasmād dīkṣitasyāśanaṃ nāśnantīti
7.3.13	havir eṣa bhavati yad dīkṣate
7.3.14	tad yathā haviṣo 'navattasyāśnīyād evaṃ tat
7.3.15	kāmaṃ prasūte 'śnīyāt
7.3.16	tad yathā haviṣo yātayāmasyāśnīyād evam u tat
7.3.17	tad āhuḥ kasmād dīkṣitasyānye nāma na gṛhṇantīti
7.3.18	agniṃ vā ātmānaṃ dīkṣamāṇo 'bhidīkṣate
7.3.19	tad yad asyānye nāma na gṛhṇanti
7.3.20	ned agnim āsīdāmeti
7.3.21	yad u so 'nyasya nāma na gṛhṇāti
7.3.22	ned enam agnibhūtaḥ pradahānīti
7.3.23	yam eva dviṣyāt
7.3.24	tasya dīkṣitaḥ sannāma graseta eva
7.3.25	tad evainam agnibhūtaḥ pradahati
7.3.26	atha yam icchet
7.4.1	vicakṣaṇavatyā vācā tasya nāma gṛhṇīyāt
7.4.2	so tatra prāyaścittiḥ
7.4.3	cakṣur vai vicakṣaṇam
7.4.4	cakṣuṣā hi vipaśyati
7.4.5	ekā ha tveva vyāhṛtir dīkṣitavādaḥ satyam eva
7.4.6	sa yaḥ satyaṃ vadati
7.4.7	sa dīkṣita iti ha smāha
7.4.8	tad āhuḥ kasmād dīkṣito 'gnihotraṃ na juhotīti
7.4.9	asurā vā ātmann ajuhavur udvāte anagnau
7.4.10	te parābhavann anagnau juhvataḥ
7.4.11	atha devā imam eva prāṇam agnim antarādadhata
7.4.12	tad yat sāyaṃ prātar vrataṃ pradīyate
7.4.13	agnihotraṃ haivāsya etad asmin prāṇe 'gnau saṃtatam avyavacchinnaṃ juhoti
7.4.14	eṣāgnihotrasya saṃtatir dīkṣāsu
7.4.15	propasatsu caranti
7.4.16	kā mīmāṃsā sutyāyām
7.5.1	athātaḥ kaiśinī dīkṣā
7.5.2	keśī ha dārbhyo dīkṣito niṣasāda
7.5.3	taṃ ha hiraṇmayaḥ śakuna āpatyovāca
7.5.4	adīkṣito vā asi dīkṣām ahaṃ veda tāṃ te bravāṇi
7.5.5	sakṛd ayaje tasya kṣayād bibhemi
7.5.6	sakṛd iṣṭasya ho tvam akṣitiṃ vettha tāṃ tvaṃ mahyam iti
7.5.7	sa ha tathetyuvāca
7.5.8	tau ha samprocāte
7.5.9	sa ha sa āsa
7.5.10	ulo vā vārṣṇivṛddha iṭan vā kāvyaḥ śikhaṇḍī vā yājñasenaḥ
7.5.11	yo vā sa āsa sa sa āsa
7.5.12	sa hovāca
7.5.13	śarīrāṇi vā etayeṣṭyā dīkṣante
7.5.14	yā vā imāḥ puruṣe devatāḥ
7.5.15	yasyaitā dīkṣante
7.5.16	sa dīkṣita iti ha smāha
7.6.1	sa yatrādhvaryur audgrabhaṇāni juhoti
7.6.2	tad upa yajamānaḥ pañcāhutīr juhuyāt
7.6.3	mano me manasā dīkṣatāṃ svāheti prathamām
7.6.4	vāṅme vācā dīkṣatāṃ svāheti dvitīyām
7.6.5	prāṇo me prāṇena dīkṣatāṃ svāheti tṛtīyām
7.6.6	madhye prāṇam āha
7.6.7	madhye hy ayaṃ prāṇaḥ
7.6.8	cakṣur me cakṣuṣā dīkṣatāṃ svāheti caturthīm
7.6.9	śrotraṃ me śrotreṇa dīkṣatāṃ svāheti pañcamīm
7.6.10	tad u ha smāha kauṣītakiḥ
7.6.11	na hotavyāḥ
7.6.12	atiriktā āhutayaḥ syur yaddhūyeran
7.6.13	adhvaryum eva juhvatam anvārabhya pratīkair anumantrayet
7.6.14	mano me manasā dīkṣatām iti prathamām
7.6.15	vāṅme vācā dīkṣatām iti dvitīyām
7.6.16	prāṇo me prāṇena dīkṣatām iti tṛtīyām
7.6.17	madhye prāṇam āha
7.6.18	madhye hyayaṃ prāṇaḥ
7.6.19	cakṣurme cakṣuṣā dīkṣatām iti caturthīm
7.6.20	śrotraṃ me śrotreṇa dīkṣatām iti pañcamīm
7.6.21	dīkṣayaty u haivaitā yāḥ puruṣe devatāḥ
7.6.22	no 'tiriktā āhutayo hūyanta iti
7.6.23	atha khalu śraddhaiva sakṛd iṣṭasyākṣitiḥ
7.6.24	sa yaḥ śraddadhāno yajate
7.6.25	tasyeṣṭaṃ na kṣīyate
7.6.26	āpo 'kṣitiḥ
7.6.27	yā imā eṣu lokeṣu yāśca imā adhyātmam
7.6.28	sa yo 'mmayy akṣitir iti vidvān yajate
7.6.29	tasyeṣṭaṃ na kṣīyate
7.6.30	etām u haiva tat keśī dārbhyo hiraṇmayāya śakunāya sakṛd iṣṭasyākṣitiṃ provāca
7.6.31	aparāhṇe dīkṣate
7.6.32	aparāhṇe ha vā eṣa sarvāṇi bhūtāni saṃvṛṅkte
7.6.33	api ha vā enaṃ rajanā atiyanti
7.6.34	tasmāllohitāyannivāstaṃ vā iti
7.6.35	etaṃ vā iva ātmānaṃ dīkṣamāṇo 'bhidīkṣate
7.6.36	tad yad aparāhṇe dīkṣate
7.6.37	sarveṣām eva kāmānām āptyai
7.7.1	prāyaṇīyena vai devāḥ prāṇam āpnuvann udayanīyenodānam
7.7.2	tatho evaitad yajamānaḥ prāyaṇīyenaiva prāṇam āpnoty udayanīyenodānam
7.7.3	tau vā etau prāṇodānāveva yat prāyaṇīyodayanīye
7.7.4	tasmād ya eva prāyaṇīyasyartvijas ta udayanīyasya syuḥ
7.7.5	samānau hīmau prāṇodānau
7.7.6	prāyaṇīyena ha vai devāḥ svargaṃ lokam abhiprayāya diśo na prajajñuḥ
7.7.7	tān agnir uvāca
7.7.8	mahyam ekām ājyāhutiṃ juhutāham ekāṃ diśaṃ prajñāsyāmīti
7.7.9	tasmā ajuhavuḥ
7.7.10	sa prācīṃ diśaṃ prājānāt
7.7.11	tasmāt prāñcam agniṃ praṇayanti
7.7.12	prāgyajñas tāyate
7.7.13	prāñca u evāsminn āsīnā juhvati
7.7.14	eṣā hi tasya dik prajñātā
7.7.15	athābravīt somaḥ
7.7.16	mahyam ekām ājyāhutiṃ juhutāham ekāṃ diśaṃ prajñāsyāmīti
7.7.17	tasmā ajuhavuḥ
7.7.18	sa dakṣiṇāṃ diśaṃ prājānāt
7.7.19	tasmāt somaṃ krītaṃ dakṣiṇā parivahanti
7.7.20	dakṣiṇā tiṣṭhann abhiṣṭauti
7.7.21	dakṣiṇā tiṣṭhan paridadhāti
7.7.22	dakṣiṇo evainam āsīnā abhiṣuṇvanti
7.7.23	eṣā hi tasya dik prajñātā
7.7.24	athābravīt savitā
7.7.25	mahyam ekām ājyāhutiṃ juhutāham ekāṃ diśaṃ prajñāsyāmīti
7.7.26	tasmā ajuhavuḥ
7.7.27	sa pratīcīṃ diśaṃ prājānāt
7.7.28	tad asau vai savitā yo 'sau tapati
7.7.29	tasmād etaṃ pratyañcam evāhar ahar yantaṃ paśyanti na prāñcam
7.7.30	eṣā hi tasya dik prajñātā
7.7.31	athābravīt pathyā svastiḥ
7.7.32	mahyam ekām ājyāhutiṃ juhutāham ekāṃ diśaṃ prajñāsyāmīti
7.7.33	tasyā ajuhavuḥ
7.7.34	sodīcīṃ diśaṃ prājānāt
7.7.35	vāg vai pathyā svastiḥ
7.7.36	tasmād udīcyāṃ diśi prajñātatarā vāg udyate
7.7.37	udañca eva yanti vācaṃ śikṣitum
7.7.38	yo vā tata āgacchati
7.7.39	tasya vā śuśrūṣanta iti ha smāha
7.7.40	eṣā hi vāco dik prajñātā
7.8.1	athābravīd aditiḥ
7.8.2	mahyam ekām annāhutiṃ juhutāham ekāṃ diśaṃ prajñāsyāmīti
7.8.3	tasyā ajuhavuḥ
7.8.4	sordhvāṃ diśaṃ prājānāt
7.8.5	iyaṃ vā aditiḥ
7.8.6	tasmād asyām ūrdhvā oṣadhaya ūrdhvā vanaspataya ūrdhvā manuṣyā uttiṣṭhanti
7.8.7	ūrdhvo 'gnir dīpyate
7.8.8	yad asyāṃ kiṃcordhvam eva tad āyattam
7.8.9	eṣā hi tasyai dik prajñātā
7.8.10	evaṃ vai devāḥ prāyaṇīyena svargaṃ lokaṃ prājānan
7.8.11	tatho evaitad yajamāna evam eva prāyaṇīyenaiva svargaṃ lokaṃ prajānāti
7.8.12	te same syātāṃ prāyaṇīyodayanīye
7.8.13	devaratho vā eṣa yad yajñaḥ
7.8.14	tasyaite pakṣasī yat prāyaṇīyodayanīye
7.8.15	te yaḥ same kurute
7.8.16	yathobhayataḥpakṣasā rathenogravāhaṇena dhāvayann adhvānaṃ yatrākūtaṃ samaśnuvīta
7.8.17	evaṃ sa svasti svargaṃ lokaṃ samaśnute
7.8.18	atha yo viṣame kurute
7.8.19	yathānyatarataḥpakṣasā rathenogravāhaṇena dhāvayann adhvānaṃ yatrākūtaṃ na samaśnuvīta
7.8.20	evaṃ sa na svasti svargaṃ lokaṃ samaśnute
7.8.21	tasmāt same eva syātāṃ prāyaṇīyodayanīye
7.9.1	śaṃyvantaṃ prāyaṇīyaṃ śamyvantam udayanīyam
7.9.2	pathyāṃ svastiṃ prathamāṃ prāyaṇīye yajati
7.9.3	athāgnim atha somam atha savitāram athāditim
7.9.4	svargaṃ vai lokaṃ prāyaṇīyenābhipraiti
7.9.5	tad yat purastāt pathyāṃ svastiṃ yajati
7.9.6	svastyayanam eva tat kurute svargasya lokasya samaṣṭyai
7.9.7	agniṃ prathamam udayanīye yajati
7.9.8	atha somam atha savitāram atha pathyāṃ svastim athāditim
7.9.9	imaṃ vai lokam udayanīyena pratyeti
7.9.10	tad yat parastāt pathyāṃ svastiṃ yajati
7.9.11	svastyayanam eva tat kurute 'sya lokasya samaṣṭyai
7.9.12	tā vai pañca devatā yajati
7.9.13	tābhir yat kiṃca pañcavidham adhidaivatam adhyātmaṃ tat sarvam āpnoti
7.9.14	tāsāṃ yājyāpuronuvākyāḥ
7.9.15	tā vai svastimatyaḥ pathimatyaḥ pāritavatyaḥ pravatyo nītavatyo bhavanti
7.9.16	maruto ha vai devaviśo 'ntarikṣabhājanā īśvarā yajamānasya svargaṃ lokaṃ yato yajñaveśasaṃ kartoḥ
7.9.17	tad yat svastimatyaḥ pathimatyaḥ pāritavatyaḥ pravatyo nītavatyo bhavanti
7.9.18	nainaṃ maruto devaviśo hiṃsanti
7.9.19	svasti svargaṃ lokaṃ samaśnute
7.10.1	tā vai viparyasyati
7.10.2	yāḥ prāyaṇīyāyāṃ puronuvākyās tā udayanīyāyāṃ yājyāḥ karoti
7.10.3	yā yājyās tāḥ puronuvākyāḥ
7.10.4	preva vā eṣo 'smāllokāccyavate yaḥ prāyaṇīyenābhipraiti
7.10.5	tad yad viparyasyati
7.10.6	tad asmiṃlloke pratitiṣṭhati
7.10.7	pratiṣṭhāyām apracyutyām
7.10.8	atho prāṇā vai chandāṃsi
7.10.9	prāṇān eva tad ātman vyatiṣajaty avivarhāya
7.10.10	tasmāddhīme prāṇā viṣvañco vānto na nirvānti
7.10.11	tvāṃ citraśravastama yad vāhiṣṭhaṃ tad agnaya ity anuṣṭubhau samyājye
7.10.12	tatir vai yajñasya prāyaṇīyam
7.10.13	vāg anuṣṭup
7.10.14	vācā yajñas tāyate
7.10.15	naite viparyasyati
7.10.16	pratiṣṭhe vai samyājye
7.10.17	net pratiṣṭhe vyatiṣajānīti
7.11.1	śamyvantaṃ bhavati
7.11.2	abhikrāntyai tad rūpam
7.11.3	tad yathā upaprayāya svargasya lokasya nedīyastāyāṃ vased evaṃ tat
7.11.4	yad v eva śamyvantaṃ bhavati
7.11.5	sarvā ha vai devatāḥ prāyaṇīye saṃgacchante
7.11.6	sa yo 'tra saṃyājayet
7.11.7	yathāsaṃgataṃ bhūmānaṃ devānāṃ patnīr abhyavanayed evaṃ tat
7.11.8	yastaṃ tatra brūyāt
7.11.9	saṃgatāṃ vā ayaṃ bhūmānaṃ devānāṃ patnīr abhyavānaiṣīt
7.11.10	sabhāmasya patnyabhyavaiṣyatīti tathā ha syāt
7.11.11	tasmād u śamyvantaṃ bhavati
7.11.12	devatānām asamarāya
7.11.13	asurā vā asyāṃ diśi devānt samarundhan yeyaṃ prācy udīcī
7.11.14	ta etasyāṃ diśi santaḥ somaṃ rājyāyābhyaṣiñcanta
7.11.15	te somena rājñaibhyo lokebhyo 'surān anudanta
7.11.16	tatho evaitad yajamānaḥ somenaiva rājñaibhyo lokebhyo dviṣato bhrātṛvyān nudate
7.12.1	taṃ vai caturbhiḥ krīṇāti gavā candreṇa vastreṇa chāgayā
7.12.2	ācaturaṃ vai dvandvaṃ mithunaṃ prajananaṃ prajātyai
7.12.3	tad asau vai somo rājā vicakṣaṇaścandramāḥ
7.12.4	sa imaṃ krītameva praviśati
7.12.5	tad yat somaṃ rājānaṃ krīṇāti
7.12.6	asau vai somo rājā vicakṣaṇaś candramā abhiṣuto 'sad iti
7.12.7	tasmai krītāya navānvāha
7.12.8	naveme prāṇāḥ
7.12.9	prāṇān eva tad yajamāne dadhāti
7.12.10	sarvāyutvāyāsmiṃlloke
7.12.11	amṛtatvāyāmuṣmin
7.12.12	bhadrād abhi śreyaḥ prehīti pravatīṃ pravartyamānāyānvāha
7.12.13	bṛhaspatiḥ puraetā te astviti
7.12.14	brahma vai bṛhaspatiḥ
7.12.15	brahmayaśasasyāvaruddhyai
7.12.16	imāṃ dhiyaṃ śikṣamāṇasya deva vaneṣu vyantarikṣaṃ tatāneti triṣṭubhau vāruṇyāv anvāha
7.12.17	kṣatraṃ vai triṣṭup
7.12.18	kṣatraṃ varuṇaḥ
7.12.19	kṣatrayaśasasyāvaruddhyai
7.12.20	soma yās te mayobhuva iti catasro gāyatrīḥ saumīr anvāha
7.12.21	brahma vai gāyatrī
7.12.22	kṣatraṃ somaḥ
7.12.23	brahmayaśasasya ca kṣatrayaśasasya cāvaruddhyai
7.12.24	tāsām uttamāyā ardharcam uktvoparamati
7.12.25	amṛtaṃ vā ṛk
7.12.26	amṛtaṃ tat praviśati
7.12.27	atho brahma vā ṛk
7.12.28	ubhayata eva tad brahmārdharcau varma kurute
7.12.29	tad yatra kvacārdharcenoparamet
7.12.30	etad brāhmaṇam eva tat
7.12.31	yā te dhāmāni haviṣā yajantīti pravatīṃ prapādyamānāyānvāha
7.12.32	āgan deva ṛtubhir vardhatu kṣayam ity āgatavatyartumatyā paridadhāti
7.12.33	saṃvatsaro vai somo rājeti ha smāha kauṣītakiḥ
7.12.34	so 'bhyāgacchannṛtubhir eva sahābhyetīti
7.12.35	abhirūpā anvāha
7.12.36	yad yajñe 'bhirūpaṃ tat samṛddhaṃ yajñasyaiva samṛddhyai
7.12.37	tā vai navānvāha
7.12.38	tāsām uktaṃ brāhmaṇam
7.12.39	triḥ prathamayā trir uttamayā trayodaśa sampadyante
7.12.40	dvādaśa vai māsāḥ saṃvatsaraḥ
7.12.41	saṃvatsarasyaivāptyai
7.12.42	asti trayodaśo māsaḥ
7.12.43	upacaro vijñāta iva tasyāptyai tasyāptyai
8.1.1	ātithyena ha vai devā dvipadaśca catuṣpadaśca paśūnāpuḥ
8.1.2	tatho evaitad yajamāna ātithyenaiva dvipadaśca catuṣpadaśca paśūnāpnoti
8.1.3	āsanne haviṣy ātithye 'gniṃ manthanti
8.1.4	śiro vā etad yajñasya yad ātithyam
8.1.5	prāṇo 'gniḥ
8.1.6	śīrṣaṃs tat prāṇaṃ dadhāti
8.1.7	dvādaśāgnimanthanīyā anvāha
8.1.8	dvādaśa vai māsāḥ saṃvatsaraḥ
8.1.9	saṃvatsarasyaivāptyai
8.1.10	abhi tvā deva savitar iti sāvitrīṃ prathamām anvāha
8.1.11	savitṛprasūtatāyai
8.1.12	savitṛprasūtasya ha vai na kācana riṣṭir bhavaty ariṣṭyai
8.1.13	mahī dyauḥ pṛthivī ca na iti dyāvāpṛthivīyām anvāha
8.1.14	pratiṣṭhe vai dyāvāpṛthivī pratiṣṭhityā eva
8.1.15	tvām agne puṣkarād adhīti mathitavantaṃ tṛcaṃ mathyamānāyānvāha
8.1.16	uta bruvantu jantava iti jātavatīṃ jātāya
8.1.17	ā yaṃ haste na khādinam iti hastavatīṃ hastena dhāryamāṇāya
8.1.18	pra devaṃ devavītaya iti pravatīṃ prahriyamāṇāya
8.1.19	ā jātaṃ jātavedasīty āvatīm āhūyamānāya
8.1.20	agnināgniḥ samidhyate tvaṃ hy agne agnineti samiddhavatyau samidhyamānāya
8.1.21	taṃ marjayanta sukratum iti paridadhāti sveṣu kṣayeṣu vājinam ity antavatyā
8.1.22	anto vai kṣayaḥ
8.1.23	antaḥ paridhānīyā
8.1.24	ante 'ntaṃ dadhāti
8.2.1	etayā nv atra ca cāturmāsyeṣu ca
8.2.2	triḥ prathamayā trir uttamayā ṣoḍaśa sampadyante
8.2.3	ṣoḍaśakalaṃ vā idaṃ sarvam
8.2.4	asyaiva sarvasyāptyai
8.2.5	atha yatra paśur ālabhyate
8.2.6	tad etāṃ parācīm anūcya yajñena yajñam ayajanta devā iti triṣṭubhā paridadhāti
8.2.7	traiṣṭubhāḥ paśavaḥ paśūnām evāptyai
8.2.8	triḥ prathamayā trir uttamayā saptadaśa sampadyante
8.2.9	saptadaśo vai prajāpatiḥ
8.2.10	etad vā ārdhnukaṃ karma yat prajāpatisaṃmitam
8.2.11	saptadaśa sāmidhenīr anvāha
8.2.12	saptadaśo vai prajāpatiḥ
8.2.13	etad vā ārdhnukaṃ karma yat prajāpatisaṃmitam
8.2.14	vārtraghnāvājyabhāgau bhavataḥ pāpmana eva vadhāya
8.2.15	atho hāsya paurṇamāsāt tantrād anitaṃ bhavati
8.2.16	atithimantau haike kurvanti
8.2.17	vārtraghnau tveva sthitau
8.2.18	ṛgyājyau syātām iti haika āhuḥ
8.2.19	ṛgyājyā vā etā devatā upasatsu bhavantīti vadantaḥ
8.2.20	juṣāṇayājyau tv eva sthitau
8.2.21	somaṃ santaṃ viṣṇur iti yajati
8.2.22	tad yad evedaṃ krīto viśatīva
8.2.23	tad u haivāsya vaiṣṇavaṃ rūpam
8.2.24	yad v eva somaṃ santaṃ viṣṇur iti yajati
8.2.25	atraivaitena nāmnā yad viṣṇur iti
8.2.26	ādyo 'munā yat soma iti
8.2.27	tasmāt soma iti vadanto juhvaty evaṃ bhakṣayanti
8.2.28	triṣṭubhau haviṣo yājyāpuronuvākye
8.2.29	balaṃ vai vīryaṃ triṣṭup
8.2.30	balam eva tad vīryaṃ yajamāne dadhāti
8.3.1	hotāraṃ citraratham adhvarasya yas tvā svaśvaḥ suhiraṇyo 'gna iti samyājye atithimatyau rathavatyau triṣṭubhāvāgneyyau
8.3.2	tad yathā catuḥsamṛddham evaṃ tat
8.3.3	upamānuka evainaṃ ratho bhavati ya ete kurute
8.3.4	iḍāntaṃ bhavati
8.3.5	abhikrāntyai tad rūpam
8.3.6	tad yathā upaprayāya svargasya lokasya nedīyastāyāṃ vased evaṃ tat
8.3.7	upāṃśuhaviṣa etā iṣṭayo bhavanti dīkṣaṇīyā prāyaṇīyātithyopasadaḥ
8.3.8	retaḥsiktir vā etā iṣṭayaḥ
8.3.9	upāṃśu vai retaḥ sicyate
8.3.10	utsṛjantaḥ karmāṇi yanti
8.3.11	patnīsaṃyājāntā dīkṣaṇīyā
8.3.12	śamyvantā prāyaṇīyā
8.3.13	iḍāntā ātithyā
8.3.14	devatā upasatsu pratiyajati
8.3.15	utsargaṃ vai prajāpatir etaiḥ karmabhiḥ svargaṃ lokam ait
8.3.16	tatho evaitad yajamāna utsargam evaitaiḥ karmabhiḥ svargaṃ lokam eti
8.4.1	śiro vā etad yajñasya yan mahāvīraḥ
8.4.2	tan na prathamayajñe pravṛñjyāt
8.4.3	upanāmuka evainam uttaro yajño bhavati yaḥ prathamayajñe na pravṛṇakti
8.4.4	kāmaṃ tu yo 'nūcānaḥ śrotriyaḥ syāt tasya pravṛñjyāt
8.4.5	ātmā vai sa yajñasya
8.4.6	ātmanaiva tad yajñaṃ samardhayati
8.4.7	tad asau vai mahāvīro yo 'sau tapati
8.4.8	etam eva tat prīṇāti
8.4.9	tam ekaśatenābhiṣṭuyāt
8.4.10	śatayojane ha vā eṣa hitas tapati
8.4.11	sa śatena evainaṃ śatayojanam adhvānaṃ samaśnute
8.4.12	atha yaikaśatatamī sa yajamānalokaḥ
8.4.13	tam etam ātmānaṃ yajamāno 'bhisaṃbhavati
8.4.14	yam etam āditye puruṣaṃ vedayante
8.4.15	sa indraḥ sa prajāpatis tad brahma
8.4.16	tad atraiva yajamānaḥ sarvāsāṃ devatānāṃ salokatāṃ sāyujyam āpnoti
8.5.1	anavānam abhiṣṭuyāt prāṇānāṃ saṃtatyai
8.5.2	saṃtatā iva hīme prāṇāḥ
8.5.3	uccair niruktam abhiṣṭuyāt
8.5.4	prāṇā vai stubhaḥ
8.5.5	nirukto hy eṣaḥ
8.5.6	vāgdevatyo hy eṣaḥ
8.5.7	sāvitrīḥ prathamā abhiṣṭauti
8.5.8	savitṛprasūtatāyai
8.5.9	savitṛprasūtasya ha vai na kācana riṣṭir bhavaty ariṣṭyai
8.5.10	brahma jajñānaṃ prathamaṃ purastād iti
8.5.11	ado vai brahma jajñānaṃ prathamaṃ purastāt
8.5.12	yatrāsau tapati
8.5.13	tad eva tad yajamānaṃ dadhāti
8.5.14	añjanti yaṃ prathayanto na viprāḥ saṃsīdasva mahān asīty aktavatīṃ ca sannavatīṃ cābhirūpe abhiṣṭauti
8.5.15	bhavā no 'gne sumanā upetau tapo ṣv agne antarāṁ amitrān yo naḥ sanutyo 'bhidāsad agna iti tisras tapasvatīr abhirūpā abhiṣṭauti
8.5.16	yad yajñe abhirūpaṃ tat samṛddhaṃ yajñasyaiva samṛddhyai
8.5.17	kṛṇuṣva pājaḥ prasitiṃ na pṛthvīm iti rākṣoghnīr abhiṣṭauti rakṣasām apahatyai
8.5.18	agnir vai rakṣasām apahantā
8.5.19	tā vai pañca bhavanti diśāṃ rūpeṇa
8.5.20	digbhya evaitāni tan nirhanti
8.5.21	atho yān evādhvaryuḥ prādeśān abhimimīte tān evaitābhir anuvadati
8.5.22	pari tvā girvaṇo giro 'dhi dvayor adadhā ukthyaṃ vaca ity aindryāvabhirūpe abhiṣṭauti
8.5.23	aindram eva svāhākāram etābhyām anuvadati
8.6.1	atho yān evādhvaryuḥ śakalān paricinoti tān pūrvayānuvadati
8.6.2	yam uttamam abhinidadhāti tam uttarayā
8.6.3	śukraṃ te anyad yajataṃ te anyad arhan bibharti sāyakāni dhanveti pauṣṇīṃ ca raudrīṃ cābhirūpe 'bhiṣṭauti
8.6.4	pauṣṇaṃ caiva raudraṃ ca svāhākāram etābhyām anuvadati
8.6.5	atho yāvevādhvaryuḥ suvarṇarajatau hiraṇyaśakalau karoti tāvevaitābhyām anuvadati
8.6.6	pataṅgam aktam asurasya māyayeti
8.6.7	prāṇo vai pataṅgaḥ
8.6.8	vāyur vai prāṇaḥ
8.6.9	vāyavyam eva svāhākāram etābhir anuvadati
8.6.10	apaśyaṃ tvā manasā cekitānam ity etad asyāyatane prajākāmasyābhiṣṭuyāt
8.6.11	atho ubhe 'sampannakārī
8.6.12	srakve drapsasya dhamataḥ samasvarann iti sarvam
8.6.13	pavitraṃ te vitataṃ brahmaṇaspata iti dve
8.6.14	vi yat pavitraṃ dhiṣaṇā atanvata ity ekā
8.6.15	tā dvādaśa pāvamānyaḥ
8.6.16	saumyam eva svāhākāram etābhir anuvadati
8.6.17	ayaṃ venaścodayat pṛśnigarbhā iti
8.6.18	indro vai venaḥ
8.6.19	aindram eva svāhākāram etābhir anuvadati
8.6.20	tasyaikām utsṛjati nāke suparṇam upa yat patantam iti
8.6.21	so 'yam ātmano 'tīkāśaḥ
8.6.22	tām uttarāsu karoti
8.6.23	teno sānantaritā bhavati
8.6.24	ubhayato venaṃ pāpoktasya pāvamānīr abhiṣṭuyāt
8.6.25	ātmā vai venaḥ
8.6.26	pavitraṃ pāvamānyaḥ
8.6.27	punāty evainaṃ tat
8.7.1	gaṇānāṃ tvā gaṇapatiṃ havāmaha iti brāhmaṇaspatyā abhirūpā abhiṣṭauti
8.7.2	śiro vā etat
8.7.3	brahma vai brahmaṇaspatiḥ
8.7.4	brahmaṇaiva tacchiraḥ samardhayati
8.7.5	sa yatropādhigacched bṛhad vadema vidathe suvīrā iti
8.7.6	tad vīrakāmāyai vīraṃ dhyāyāt
8.7.7	labhate ha vīram
8.7.8	kā rādhaddhotrā aśvinā vām iti navākūdhrīcyaḥ
8.7.9	gāyatracchandasa iva vā akūdhrīcyaḥ
8.7.10	gāyatro vai prāṇaḥ
8.7.11	prāṇo vai akūdhrīcyaḥ
8.7.12	ā no viśvābhir ūtibhir ityānuṣṭubhaṃ tṛcaṃ sā vāk
8.7.13	viṣṇur yoniṃ kalpayatv ityetad asyāyatane prajākāmasyābhiṣṭuyāt
8.7.14	atho ubhe asampannakārī
8.7.15	prātaryāvāṇā prathamā yajadhvam iti pūrvāhṇe sūktam
8.7.16	ābhāty agnir uṣasām anīkam ity aparāhṇe
8.7.17	traiṣṭubhe pañcarce taccakṣuḥ
8.7.18	īḍe dyāvāpṛthivī pūrvacittaya iti jāgataṃ pañcaviṃśaṃ tacchrotram
8.7.19	śiro vā etat
8.7.20	tad vai śiraḥ samṛddhaṃ yasmin prāṇo vāk cakṣuḥ śrotram iti
8.7.21	tānevāsmiṃstaddadhāti
8.7.22	rucito gharma ityukte arūrucad uṣasaḥ pṛśnir agriya iti rucitavatīm abhirūpām abhiṣṭauti
8.7.23	yad yajñe abhirūpaṃ tat samṛddhaṃ yajñasyaiva samṛddhyai
8.7.24	tā ekaśatarco bhavanti tāsām uktaṃ brāhmaṇam
8.8.1	trayastriṃśad uttarāḥ
8.8.2	trayastriṃśad vai sarvā devatāḥ
8.8.3	tā evaitad udyantum arhanti
8.8.4	tābhyo vai tat samunnītam
8.8.5	abhirūpā dohanīyā abhiṣṭauti
8.8.6	yad yajñe abhirūpaṃ tat samṛddhaṃ yajñasyaiva samṛddhyai
8.8.7	ā sute siñcata śriyam ā nūnam aśvinor ṛṣir ity āsiktavatyāv abhirūpe abhiṣṭauti
8.8.8	ud u ṣya devaḥ savitā hiraṇyayety udyamyamānodyatavatīm abhirūpām abhiṣṭauti
8.8.9	praitu brahmaṇaspatir iti pravrajatsu pravatīṃ brāhmaṇaspatyām abhirūpām abhiṣṭauti
8.8.10	nāke suparṇam upa yat patantam iti vrajatsu patantam ity abhirūpām abhiṣṭauti
8.8.11	dvābhyāṃ yajet
8.8.12	dvandvaṃ vai vīryaṃ savīryatāyai
8.8.13	triṣṭubvatībhyāṃ pūrvāhṇe
8.8.14	traiṣṭubho hyeṣaḥ
8.8.15	trīṃllokānt stabdhvā tiṣṭhati
8.8.16	jagadvatībhyām aparāhṇe
8.8.17	jāgato hyeṣaḥ
8.8.18	etam u ha viśantaṃ jagad anu sarvaṃ viśati
8.8.19	viparyasya dāśatayībhyāṃ vaṣaṭkuryād iti haika āhuḥ
8.8.20	yathāmnātam iti tveva sthitam
8.8.21	athottarā abhirūpā abhiṣṭauti
8.8.22	yad yajñe abhirūpaṃ tat samṛddhaṃ yajñasyaiva samṛddhyai
8.8.23	havir haviṣmo mahi sadma daivyam iti purāhuteḥ prāpaṇāt
8.8.24	punar haviṣam evainaṃ tad ayātayāmānaṃ karoti
8.8.25	sūyavasād bhagavatī hi bhūyā ityāśīrvatyā paridadhāti
8.8.26	paśubhya eva tad āśiṣaṃ vadate
8.8.27	tathā ha yajamānātpaśavo 'nutkrāmukā bhavanti
8.8.28	atha vai sute pravargya ity ācakṣate stute bahiṣpavamāne
8.8.29	tad aśvinau devā upāhvayanta
8.8.30	etasmin kāle āgnīdhrīye pravṛñjyuḥ
8.8.31	tad yathaivāda upasatsu
8.8.32	evam evāpyatra stutyāyām
8.8.33	anavānam evopacāraḥ
8.8.34	tad yadā karmāpavṛjyeta
8.8.35	atha paśukarma tāyate
8.8.36	sa eṣa mahāvīro madhyaṃdinotsargaḥ
8.8.37	tad yad etena madhyaṃdine pracaranti
8.8.38	asau vai mahāvīro yo 'sau tapati
8.8.39	etam eva tat prīṇāti
8.8.40	etasyaiva tad rūpaṃ kriyate
8.9.1	upasadaḥ
8.9.2	asurā eṣu lokeṣu puro 'kurvata
8.9.3	ayasmayīm asmin
8.9.4	rajatām antarikṣaloke
8.9.5	hariṇīṃ hādo divi cakrire
8.9.6	te devāḥ pariśriteṣv eṣu lokeṣv etaṃ pañcadaśaṃ vajram apaśyan
8.9.7	tisraḥ sāmidhenyaḥ samanūktā nava sampadyante
8.9.8	ṣaḍ yājyāpuronuvākyāḥ
8.9.9	tāḥ pañcadaśa
8.9.10	etena vai devāḥ pañcadaśena vajreṇaibhyo lokebhyo 'surān anudanta
8.9.11	tatho evaitad yajamāna etenaiva pañcadaśena vajreṇaibhyo lokebhyo dviṣato bhrātṛvyān nudate
8.9.12	upasadyāya mīḍhuṣa ityetaṃ tṛcaṃ pūrvāhṇe anubrūyāt
8.9.13	upasado hy etāḥ
8.9.14	tad vai karma samṛddhaṃ yat prathamenābhivyāhriyate
8.9.15	upasadyam iva vā etad ahar amunādityena bhavatīti
8.9.16	imāṃ me agne samidham ity aparāhṇe tad rātre rūpam
8.9.17	samiddham iva vā imam agniṃ sāyaṃ paryāsata iti
8.9.18	atha dvitīye 'hani
8.9.19	imāṃ me agne samidham iti pūrvāhṇe tad ahno rūpam
8.9.20	samiddham iva vā etad ahar amunādityena bhavatīti
8.9.21	upasadyāya mīḍhuṣa ity aparāhṇe tad rātre rūpam
8.9.22	upasadyam iva vā imam agniṃ sāyaṃ paryāsata iti
8.9.23	te vā ubhe eva rūpe yajjñāyete
8.9.24	tasmād ahar ahar viparyāsam anubrūyāt
8.9.25	ubhe rūpe kāmā upāptāvasata iti
8.10.1	anavānam anubrūyāt prāṇānāṃ saṃtatyai
8.10.2	saṃtatā iva hīme prāṇāḥ
8.10.3	tris trir ekaikām anvāha
8.10.4	trayo vā ime lokāḥ
8.10.5	imān eva tallokān āpnoti
8.10.6	tāḥ samanūktā nava sampadyante
8.10.7	ṣaḍ vā ṛtavas traya ime lokāḥ
8.10.8	etad eva tad abhisaṃpadyante
8.10.9	naitaṃ nigadaṃ brūyād ya eṣa sāmidhenīṣu
8.10.10	utsṛjyante ha nigadāḥ
8.10.11	jāmi ha syād ya etaṃ nigadaṃ brūyāt
8.10.12	nāvāhayeccaneti haika āhuḥ
8.10.13	kim u devatām anāvāhya jayed iti
8.10.14	ṛca evāvāhayet
8.10.15	agnim āvaha somam āvaha viṣṇum āvaheti
8.10.16	tā vai tisro devatā yajati
8.10.17	trayo vā ime lokāḥ
8.10.18	imān eva tallokān jyotiṣmataḥ karoti
8.11.1	gāyatryāvāgneyyau
8.11.2	gāyatro 'yaṃ lokaḥ
8.11.3	tad imaṃ lokam āpnoti
8.11.4	triṣṭubhau saumyau
8.11.5	traiṣṭubho 'ntarikṣalokaḥ
8.11.6	tad antarikṣalokam āpnoti
8.11.7	jagatyau vaiṣṇavyau
8.11.8	jāgato 'sau lokaḥ
8.11.9	tad amuṃ lokam āpnoti
8.11.10	tā vai viparyasyati
8.11.11	yāḥ pūrvāhṇe puronuvākyās tā aparāhṇe yājyāḥ karoti
8.11.12	yā yājyās tāḥ puronuvākyāḥ
8.11.13	ayātayāmatāyai
8.11.14	vaṣaṭkāreṇa ha vā ṛg yātayāmā bhavati samāne 'han
8.11.15	ayātayāmābhir me vaṣaṭkṛtam asad iti
8.11.16	yadveva viparyasyati grīvāṇāṃ sthemne
8.11.17	tasmāddhāsāṃ grīvāṇāṃ vyatiṣaktānīva parvāṇi bhavanti
8.11.18	ājyahaviṣo devatāḥ
8.11.19	payovrato yajamānaḥ
8.11.20	tat saloma
8.11.21	tāḥ parovarīyasīr abhyupeyāt trīn agre stanān atha dvāv athaikam
8.11.22	paraspara eva tal lokān varīyasaḥ kurute
8.11.23	nābhyunnayeta
8.11.24	svargaṃ ha vā ete lokam abhiprayanti ya upasada upayanti
8.12.1	dvādaśo ha vā antaruṣyāt svargo lokaḥ
8.12.2	sa yaḥ sakṛd abhyunnayate
8.12.3	yathaikarātraṃ sārthān proṣitān anupreyād evaṃ tat
8.12.4	yo dvitīyam
8.12.5	yathā dvirātram evaṃ tat
8.12.6	hīyate tṛtīyena
8.12.7	svargāṃllokān nānvaśnute
8.12.8	apy anugacched iti ha smāha paiṅgyaḥ
8.12.9	na tv evābhyunnayeta
8.12.10	yatraiva kāmayeta
8.12.11	tat pūrvo gatvā svargasyaiva lokasyāvasyed iti
8.12.12	samāptiḥ śreyasīti ha smāha kauṣītakiḥ
8.12.13	saṃrājo bhakṣe 'smai dadhy ānayeyur na vrate
8.12.14	somo vai dadhi
8.12.15	anantarhito hāsya bhakṣo bhavati samāpnoti
8.12.16	uta yadi saṃkrīṇīyuḥ
8.12.17	yā madhyamopasat
8.12.18	tayā dvyaham anyatare careyuḥ
8.12.19	āvapanaṃ hi sā
8.12.20	idam antarikṣalokāyatanena
8.12.21	athāsamaram abhyudaity athāsamaram abhyudaiti
9.1.1	brahma vā agniḥ
9.1.2	tad yad upavasathe 'gniṃ praṇayanti
9.1.3	brahmaṇaiva tad yajamānasya pāpmānam apaghnanti
9.1.4	purastād āhavanīyena
9.1.5	paścād gārhapatyena
9.1.6	uttarata āgnīdhrīyeṇa
9.1.7	dakṣiṇato mārjālīyena
9.1.8	ye antaḥsadasaṃ tair madhyataḥ
9.1.9	tasmād upavasathe prāñcam agniṃ praṇayanti
9.1.10	vi dhiṣṇyān haranti
9.1.11	yajamānasyaiva pāpmano 'pahatyai
9.1.12	devā vai dīkṣiṣyamāṇā vācam apāsādayanta
9.1.13	bahu tvam uccāvacaṃ nigacchasi
9.1.14	satyamayā u vayaṃ madamayā bubhūṣāma iti
9.1.15	sā dīkṣāyām ābhaktim aicchata
9.1.16	tāṃ devās tatra nābhajanta
9.1.17	sā prāyaṇīye tām u tatra no eva
9.1.18	sā kraye tām u tatra no eva
9.1.19	sātithye tām u tatra no eva
9.1.20	so vā etad upasado nā canāgacchan nirvidyeva
9.1.21	tasmād u tatropāṃśu careyuḥ
9.1.22	yathaivaivaṃ mithaḥ saṃśṛṇvīran
9.2.1	so vā etad upavasathe 'gnau praṇīyamāna āgacchat
9.2.2	tāṃ devās tatrābhajanta
9.2.3	tasmād u tatra prathamata evoccair anubrūyāt
9.2.4	yathainām āgatām anubudhyerann ābhaktāṃ yajñe
9.2.5	pra devaṃ devyā dhiyeti pravantaṃ tṛcaṃ prahriyamāṇāyānvāha
9.2.6	iḍāyās tvā pade vayam iti
9.2.7	iyaṃ vā iḍā
9.2.8	asyāṃ hīdaṃ sarvam īṭṭe
9.2.9	jātavedo nidhīmahīti nihitavatārdharcena nidhīyamānam anustauti
9.2.10	agne viśvebhiḥ svanīka devaiḥ sīda hotaḥ sva u loke cikitvān ni hotā hotṛṣadane vidāna iti sannavatībhiḥ sannam anustauti
9.2.11	tvaṃ dūtas tvam u naḥ paraspā iti dūtavatyā paridadhāti
9.2.12	abhirūpā anvāha
9.2.13	yad yajñe abhirūpaṃ tat samṛddhaṃ yajñasyaiva samṛddhyai
9.2.14	tā vā aṣṭau bhavanti
9.2.15	etābhir vai devāḥ sarvā aṣṭīr āśnuvata
9.2.16	tatho evaitad yajamāna etābhir eva sarvā aṣṭīr aśnute
9.2.17	triḥ prathamayā trir uttamayā dvādaśa sampadyante
9.2.18	dvādaśa vai māsāḥ saṃvatsaraḥ
9.2.19	saṃvatsarasyaivāptyai
9.2.20	tāḥ samanūktā aṣṭādaśa gāyatryaḥ sampadyante
9.2.21	āgneyam eva chandobhiḥ
9.2.22	yasya ha kasya ca ṣaṭ samānasya chandasas tā gāyatrīm abhisaṃpadyante
9.2.23	yasya sapta tā uṣṇiham
9.2.24	yasyāṣṭau tā anuṣṭubham
9.2.25	yasya nava tā bṛhatīm
9.2.26	yasya daśa tāḥ paṅktim
9.2.27	yasya ekādaśa tās triṣṭubham
9.2.28	yasya dvādaśa tā jagatīm
9.3.1	vāk ca vai manaś ca havirdhāne
9.3.2	vāci ca vai manasi cedaṃ sarvaṃ hitam
9.3.3	tad yaddhavirdhāne pravartayanti
9.3.4	sarveṣām eva kāmānām āptyai
9.3.5	dve havirdhāne bhavataḥ
9.3.6	chadis tṛtīyam abhinidadhati
9.3.7	tair yat kiṃca trividham adhidaivatam adhyātmaṃ tat sarvam āpnoti
9.3.8	pretāṃ yajñasya śambhuveti pravatīṃ pravartyamānābhyām anvāha
9.3.9	dyāvā naḥ pṛthivī imaṃ tayor id ghṛtavat paya iti
9.3.10	āśīrvatī pūrvā
9.3.11	atho dvidevatyā dvayor havirdhānayoḥ
9.3.12	yām adhvaryur vartmanyāhutiṃ juhoti tāṃ pūrvayānuvadati
9.3.13	yaddhavirdhāne pravartayanti tad uttarayā
9.3.14	yame iva yatamāne yadā etam ity abhirūpayā havirdhāne anustauti
9.3.15	pra vāṃ bharan mānuṣā devayanta iti
9.3.16	bahavo hy ete haranti
9.3.17	adhi dvayor adadhā ukthyaṃ vaco viśvā rūpāṇi pratimuñcate kavir iti
9.3.18	yacchardis tṛtīyam abhinidadhati tat pūrvayānuvadati
9.3.19	yaddhavirdhāne pariśrayante tad uttarayā
9.3.20	atho rarāṭyām evottarayā
9.3.21	te yadā manyetātra neṅgayiṣyantīti
9.3.22	yadaine nabhyasthe kuryuḥ
9.3.23	athā vām upastham adruhā iti
9.3.24	yadā vai kṣemo 'thopasthaḥ
9.3.25	pari tvā girvaṇo gira iti parivatyā paridadhāti
9.3.26	abhirūpā anvāha
9.3.27	yad yajñe 'bhirūpaṃ tat samṛddhaṃ yajñasyaiva samṛddhyai
9.3.28	tā vā aṣṭau bhavanti
9.3.29	etābhirvai devāḥ sarvā aṣṭīr āśnuvata
9.3.30	tatho evaitad yajamāna etābhir eva sarvā aṣṭīr aśnute
9.3.31	triḥ prathamayā trir uttamayā dvādaśa sampadyante
9.3.32	dvādaśa vai māsāḥ saṃvatsaraḥ
9.3.33	saṃvatsarasyaiva āptyai
9.3.34	yadveva triḥ prathamāṃ trir uttamām
9.3.35	yajñasyaiva tad barsau nahyati sthemne 'visraṃsāya
9.3.36	tad u hotāram abhibhāṣante yathā hotar abhayam asat tathā kurviti
9.3.37	saṃpreṣitaḥ purarcaḥ prativadanād dakṣiṇasya pādasya prapadena pratyañcaṃ lokam apāsyati
9.3.38	apeto janyam bhayam anyajanyaṃ ca vṛtrahan / apa cakrā avṛtsateti
9.3.39	ato ha cakrāṇām abhyācāraḥ
9.3.40	tato ha tasmā ardhāyābhayaṃ bhavati
9.3.41	sa prācyaṃ dakṣiṇasya havirdhānasyottaraṃ vartmopaniśrayīta
9.3.42	ayaṃ vai loko dakṣiṇaṃ havirdhānam
9.3.43	pratiṣṭhā vā ayaṃ lokaḥ
9.3.44	pratiṣṭhāyā anucchinno 'yānīti
9.3.45	yatra tiṣṭhan paridadhyāt
9.3.46	cyoṣyata iti tathā ha syāt
9.3.47	tasmāt paridhāya dakṣiṇaṃ bāhum anvāvṛtya vācaṃyamo yathetam pratyetya
9.3.48	yatra tiṣṭhan prathamām anvavocat
9.3.49	tat sthitvātra cāgnipraharaṇe ca
9.3.50	atha yathāvasatham abhyupeyāt
9.4.1	brahma vā agniḥ kṣatraṃ somaḥ
9.4.2	tad yad upavasathe 'gnīṣomau praṇayanti
9.4.3	brahmakṣatrābhyām eva tad yajamānasya pāpmānam apaghnanti
9.4.4	tad u vā āhur āsīna eva hotaitāṃ prathamām anubrūyāt
9.4.5	sarvāṇi ha vai bhūtāni somaṃ rājānaṃ praṇīyamānam anu pracyavante
9.4.6	tad yad āsīno hotaitām ṛcam anvāha
9.4.7	tad eva sarvāṇi bhūtāni yathāyatanaṃ niyacchatīti
9.4.8	sāvīr hi deva prathamāya pitra iti sāvitrīṃ prathamām anvāha
9.4.9	savitṛprasūtatāyai
9.4.10	savitṛprasūtasya ha vai na kācana riṣṭir bhavaty ariṣṭyai
9.4.11	uttiṣṭha brahmaṇaspata ityutthāpayati praitu brahmaṇaspatir iti praṇayati brāhmaṇaspatye abhirūpe anvāha
9.4.12	brahma vai brahmaṇaspatiḥ
9.4.13	brahmaṇaiva tad yajñaṃ samardhayati
9.4.14	hotā devo 'martya upa tvāgne dive diva iti kevalāgneyau tṛcāvanvāha
9.4.15	agniṃ hi pūrvaṃ haranti
9.4.16	tau vā itavantau bhavataḥ
9.4.17	hriyamāṇaṃ hyagniṃ stauti
9.4.18	sa yatropādhigacched bhūtānāṃ garbham ādadha iti
9.4.19	tad garbhakāmāyai garbhaṃ dhyāyāt
9.4.20	labhate ha garbham
9.4.21	athāgnīdhre 'gniṃ nidadhati
9.4.22	tad adhvaryur āhutiṃ juhoti
9.4.23	tāṃ sampratyetām anubrūyād agne juṣasva pratiharya tad vaca iti
9.4.24	tasyā evaiṣā yājyā juṣasva pratiharyety abhirūpā
9.5.1	atha kevalaṃ somaṃ prāñcaṃ haranti
9.5.2	tasmāt kevalīḥ saumīr anvāha
9.5.3	somo jigāti gātuvid itītavat tṛcam anubruvann anusameti
9.5.4	athādhvaryur āhavanīye punarāhutiṃ juhoti
9.5.5	tāṃ sampraty etām anubrūyād upa priyaṃ panipnatam iti
9.5.6	tasyā evaiṣā yājyāhutīvṛdham ity abhirūpā
9.5.7	atha pūrvayā dvārā rājānaṃ prapādayanti
9.5.8	tasmin prapādyamāne tam asya rājā varuṇas tam aśvinā iti
9.5.9	vrajaṃ ca viṣṇuḥ sakhivāṁ aporṇuta ity abhirūpāṃ prapādyamānāyānvāha
9.5.10	antaś ca prāg āditir bhavāsīti prapannavatīṃ prapannāya
9.5.11	śyeno na yoniṃ sadanaṃ dhiyā kṛtaṃ gaṇānāṃ tvā gaṇapatiṃ havāmahe astabhnād dyām asuro viśvavedā iti sannavatībhiḥ sannam anustauti
9.5.12	evā vandasva varuṇaṃ bṛhantam ity āśīrvatyā paridadhāti
9.5.13	abhirūpā anvāha
9.5.14	yad yajñe abhirūpaṃ tat samṛddhaṃ yajñasyaiva samṛddhyai
9.5.15	tā vai viṃśatim anvāha
9.5.16	tā virājam abhisaṃpadyante
9.5.17	vairājaḥ somaḥ
9.5.18	annaṃ virāḍ annaṃ somaḥ
9.5.19	annena tad annādyaṃ samardhayati
9.5.20	triḥ prathamayā trir uttamayā caturviṃśatiḥ sampadyante
9.5.21	caturviṃśatir vai saṃvatsarasyārdhamāsāḥ
9.5.22	saṃvatsarasyaivāptyai
9.5.23	evaṃ nu yadi pūrvayā dvārā rājānaṃ prapādayeyuḥ
9.5.24	yady u vāparayā
9.5.25	tenaiva hotānusamiyāt
9.5.26	ātmā vai yajñasya hotā
9.5.27	prāṇaḥ somaḥ
9.5.28	netprāṇādātmānam apādadhānīti
9.5.29	uttarato dakṣiṇā tiṣṭhan paridadhāti
9.5.30	yaśo vai somo rājānnādyam
9.5.31	amuta eva tad arvāg ātman yaśo dhatte yaśo dhatte
10.1.1	vajro vā eṣa yad yūpaḥ
10.1.2	tad yad upavasathe yūpam ucchrayanti
10.1.3	vajreṇaiva tad yajamānasya pāpmānam apaghnanti
10.1.4	sa nāpanata iva syāt
10.1.5	aśanāyato vā etad rūpam
10.1.6	abhinata ivodareṇa
10.1.7	athāhavanīyaṃ punar abhyāvṛttaḥ
10.1.8	tad vai suhitasya rūpam
10.1.9	anaśanāyukā hāsya bhāryā bhavanti ya evaṃrūpaṃ yūpaṃ kurute
10.1.10	pālāśaṃ brahmavarcasakāmaḥ kurvīta
10.1.11	bailvam annādyakāmaḥ
10.1.12	khādiraṃ svargakāmaḥ
10.1.13	tryaratniḥ syāl lokānāṃ rūpeṇa
10.1.14	caturaratniḥ paśūnāṃ rūpeṇa
10.1.15	pañcāratniḥ paṅktyai rūpeṇa
10.1.16	ṣaḍaratnir ṛtūnāṃ rūpeṇa
10.1.17	saptāratniśchandasāṃ rūpeṇa
10.1.18	aṣṭāratnir gāyatryai rūpeṇa
10.1.19	navāratnir bṛhatyai rūpena
10.1.20	daśāratnir virājo rūpeṇa
10.1.21	ekādaśāratnis triṣṭubho rūpeṇa
10.1.22	dvādaśāratnir jagatyai rūpeṇa
10.2.1	etā mātrāḥ sampado yūpasya
10.2.2	tāsām ekāṃ sampadam abhisaṃpādya yūpaṃ kurvīta
10.2.3	tad u vā āhur na mined yūpam
10.2.4	aparimita eva syāt
10.2.5	mitaṃ ha vai mitena jayati
10.2.6	amitam amitena
10.2.7	aparimitasyāvaruddhyai
10.2.8	yatraiva manasā velāṃ manyate tat kurvīta
10.2.9	tad yūpasya ca vedeś ceti ha smāha
10.2.10	prajāpatir vai manaḥ
10.2.11	yajño vai prajāpatiḥ
10.2.12	svayaṃ vai tad yajño yajñasya juṣate
10.2.13	yan mano manasaḥ
10.2.14	vājapeyayūpa evāvadhṛtaḥ saptadaśāratniḥ
10.2.15	so 'ṣṭāśrir niṣṭhito bhavati
10.2.16	sarveṣām eva kāmānām aṣṭyai
10.2.17	athainaṃ praṇenijati
10.2.18	tad yad evedaṃ paraśunā krūrīkṛta iva taṣṭa iva bhavati
10.2.19	tad evāsyaitadāpyāyayati tad bhiṣajyati
10.2.20	athainam abhyañjati
10.2.21	tad yā evemāḥ puruṣa āpaḥ
10.2.22	tā evāsmiṃs tad dadhāti
10.2.23	svabhyaktaṃ svayam eva yajamānaḥ kurvīta
10.2.24	tathā ha yajamāno 'rūkṣa iva bhavati
10.3.1	añjanti tvām adhvare devayanta ity aktavatīm abhirūpām ajyamānāyānvāha
10.3.2	ucchrayasva vanaspate samiddhasya śrayamāṇaḥ purastājjāto jāyate sudinatve ahnām ūrdhvā ū ṣu ṇa ūtaya ūrdhvo naḥ pāhy aṃhaso niketunety ucchritavatīś codvatīś cocchrīyamāṇāyānvāha
10.3.3	yuvā suvāsāḥ parivīta āgād iti parivītavatyā paridadhāti
10.3.4	abhirūpā anvāha
10.3.5	yad yajñe abhirūpaṃ tat samṛddhaṃ yajñasyaiva samṛddhyai
10.3.6	tā vai saptānvāha
10.3.7	sapta vai chandāṃsi
10.3.8	sarveṣām eva chandasām āptyai
10.3.9	triḥ prathamayā trir uttamayaikādaśa sampadyante
10.3.10	ekādaśākṣarā triṣṭup
10.3.11	traiṣṭubhāḥ paśavaḥ paśūnām evāptyai
10.3.12	iti nv ekayūpa ekapaśau ca
10.3.13	atha yady ekayūpa ekādaśinīm ālabheran
10.3.14	paśau paśāv evādhvaryuḥ saṃpreṣyati
10.3.15	paśau paśāv eva yuvā suvāsāḥ parivīta āgād iti sā eva paridhānīyā sā parivīyamāṇāya
10.3.16	iti nv ekayūpe
10.3.17	atha kathaṃ yūpaikādaśinyām iti
10.3.18	etā eva sapta saptādaśabhyo 'nubrūyāt
10.3.19	atha yam uttamaṃ saṃminvanti
10.3.20	tasmin yat sūktasya pariśiṣyeta tad anuvartayet purastāt pragāthasya / tacchṛṅgāṇīvecchṛṅgiṇāṃ saṃdadṛśra iti sarvān evābhivadati
10.3.21	yuvā suvāsāḥ parivīta āgād iti sā eva paridhānīyā sā parivīyamāṇāya
10.4.1	tam āhur anupraharet
10.4.2	yajamāno vā eṣa yad yūpaḥ
10.4.3	svargo loka āhavanīyaḥ
10.4.4	tad evainaṃ svargaṃ lokaṃ gamayati
10.4.5	tat svargyam iti
10.4.6	tad u vā āhus tiṣṭhed eva
10.4.7	yad idam āsthānaṃ svarostata īśvarā yadi nāsurarakṣasāny anvavapātoḥ
10.4.8	tasmād eṣa vajrodyato yajñavāstau tiṣṭhed evāsurarakṣasāny apaghnann apabādhamāno yajñaṃ caiva yajamānaṃ cābhigopāyann iti
10.4.9	atha yūpya eko dravya eko gartya ekaḥ
10.4.10	yo 'vācīnavakalaḥ sa gartyaḥ
10.4.11	tasyāśāṃ neyāt
10.4.12	atha ya ūrdhvavakalo dravyaḥ sa mānuṣaḥ
10.4.13	kāmaṃ tasyāpi kurvīta
10.4.14	atha yasya prasavyādityasyāvṛtam anvāvṛttā vakalāḥ
10.4.15	sa yūpyaḥ sa svargya ekastho bhrātṛvyaḥ
10.4.16	yo vānuvṛtaḥ palāśair ā mūlāt syāt
10.4.17	so 'nagnaḥ sa paśavyaḥ
10.4.18	taṃ paśukāmaḥ kurvīta
10.5.1	agnīṣomayor vā eṣa āsyam āpadyate yo dīkṣate
10.5.2	tad yad upavasathe 'gnīṣomīyaṃ paśum ālabhate
10.5.3	ātmaniṣkrayaṇo haivāsyaiṣa tenātmānaṃ niṣkrīyānṛṇo bhūtvātha yajate
10.5.4	tasmād u tasya nāśnīyāt
10.5.5	puruṣo hi sa pratimayā
10.5.6	tad u vā āhur havir havir vā ātmaniṣkrayaṇam
10.5.7	haviṣo haviṣa eva sa tarhi nāśnīyāt
10.5.8	ya ātmaniṣkrayaṇam iti nāśnīyāt
10.5.9	tasmād u kāmam evāśitavyam
10.5.10	ahorātre vā agnīṣomau
10.5.11	tad yad divā vapayā caranti
10.5.12	tenāhaḥ prītam āgneyam
10.5.13	rātrim anu saṃtiṣṭhate
10.5.14	tena rātriḥ saumī prītā
10.5.15	sā eṣāhorātrayor atimuktiḥ
10.5.16	atyahorātre yajñena mucyete
10.5.17	nainaṃ te āpnutaḥ
10.5.18	ya evaṃ vidvān etaṃ paśum ālabhate
10.6.1	tam āhur dvirūpaḥ syācchuklaṃ ca kṛṣṇaṃ cāhorātrayo rūpeṇeti
10.6.2	śuklaṃ vā ca lohitaṃ cāgnīṣomayo rūpeṇeti
10.6.3	tasyaikādaśa prayājā ekādaśānuyājā ekādaśopayajaḥ
10.6.4	tāni trayastriṃśat
10.6.5	trayastriṃśad vai sarve devāḥ
10.6.6	sarveṣām eva devānāṃ prītyai
10.6.7	prāṇā vai prayājā apānā anuyājāḥ
10.6.8	tasmāt samā bhavanti
10.6.9	samānā hīme prāṇāpānāḥ
10.6.10	tad āhuḥ kasmād ṛcā prayājeṣu yajati pratīkair anuyājeṣviti
10.6.11	retaḥsiktir vai prayājāḥ
10.6.12	retodheyam anuyājāḥ
10.6.13	tasmādṛcā prayājeṣu yajati pratīkair anuyājeṣviti
10.6.14	atha yat sarvam uttamam āha
10.6.15	svarga eva talloke yajamānaṃ dadhāti
10.6.16	āprībhir āprīṇāti
10.6.17	sarveṇa ha vā eṣa ātmanā sarveṇa manasā yajñaṃ saṃbharate yo yajate
10.6.18	tasya riricāna ivātmā bhavati
10.6.19	tam asyaitābhir āprībhir āprīṇāti
10.6.20	tad yad āprīṇāti
10.6.21	tasmād āpryo nāma
10.7.1	paryagniṃ paśuṃ karoti rakṣasām apahatyai
10.7.2	agnir vai rakṣasām apahantā
10.7.3	triḥ prasavi paryagnikaroti
10.7.4	tad yathā tisro 'gnipuraḥ kuryād evaṃ tat
10.7.5	tasmāt punaḥ parīhīty agnīdhaṃ brūyāt
10.7.6	yam icchen na pracyaveteti
10.7.7	daivyāḥ śamitāra uta ca manuṣyā ārabhadhvam upanayata medhyādura āśāsānā medhapatibhyāṃ medham iti
10.7.8	taddhaika āhuḥ
10.7.9	yajamāno vai medhapatir iti
10.7.10	ko manuṣya iti brūyāt
10.7.11	devataiva medhapatir iti
10.7.12	ṣaḍviṃśatir asya vaṅkraya iti
10.7.13	parśavo ha vai vaṅkrayaḥ
10.7.14	ubhayato 'sṛkparyavān iti
10.7.15	asṛgbhājanāni ha vai rakṣāṃsi bhavanti
10.7.16	ned rakṣasāṃ bhāgena daivaṃ bhāgaṃ prasajānīti
10.7.17	sa eṣo 'dhriguḥ saṃśāsanam eva
10.7.18	aṅgāni mā parikartor iti
10.7.19	yaddha vā aduṣṭaṃ tad devānāṃ haviḥ
10.7.20	na vai te duṣṭaṃ havir adanti
10.7.21	navakṛtvo 'dhrigāvavān iti
10.7.22	naveme prāṇāḥ
10.7.23	prāṇān eva tad yajamāne dadhāti
10.7.24	sarvāyutvāyāsmiṃl loke
10.7.25	amṛtatvāyāmuṣmin
10.7.26	triḥ paridadhāty aparāktvāya
10.7.27	sakṛt purastād āha
10.7.28	sakṛd iva vai pitaraḥ
10.7.29	pitṛdevatya iva vai paśur ālabhyamāno bhavati
10.7.30	atha yat trir upariṣṭād āha
10.7.31	trir vai devatyāḥ
10.7.32	devadevatyam evainaṃ tad ayātayāmānaṃ karoti
10.8.1	paridhāyopāṃśu japaty ubhāv apāpaś ceti
10.8.2	apāpo ha vai devānāṃ śamitā
10.8.3	tasmā evainaṃ tat samprayacchati
10.8.4	sa hi devān anuveda
10.8.5	atha stokīyā anvāha
10.8.6	stokān evaitābhir agnaye svadayati
10.8.7	etā ha vā u teṣāṃ puronuvākyā etā yājyāḥ
10.8.8	tasmād abhirūpā bhavanti
10.8.9	svāhākṛtibhiś caritvā vapayā caranti
10.8.10	prayājān eva tat paśubhājaḥ kurvanti
10.8.11	na svāhākṛtīśca vapāṃ cāntareṇa vācaṃ visṛjeta
10.8.12	prāṇā vai svāhākṛtayaḥ
10.8.13	ātmā vapā
10.8.14	net prāṇāṃś ca ātmānaṃ cānyenāntardadhātīti
10.8.15	atha yad anuṣṭubho 'gnīṣomīyasya paśoḥ puronuvākyā bhavanti
10.8.16	gāyatrī vai sā yānuṣṭup
10.8.17	gāyatram agneśchandaḥ
10.8.18	atha yat triṣṭubho yājyāḥ
10.8.19	kṣatrasya etacchando yat triṣṭup
10.8.20	kṣatraṃ somaḥ
10.8.21	tad yathāchandasaṃ devate prīṇāti
10.8.22	atha vai paśum ālabhyamānaṃ puroḍāśo 'nunirupyate
10.8.23	atha yatra puroḍāśo nirupyate
10.8.24	tat puroḍāśasviṣṭakṛd acyutaḥ
10.8.25	agnir vai sviṣṭakṛt
10.8.26	tasmād acyuto bhavati
10.8.27	vaiśvāmitrīṃ puroḍāśasviṣṭakṛtaḥ puronuvākyām anūcya vaiśvāmitryā yajati
10.8.28	tatir vai yajñasya puroḍāśaḥ
10.8.29	vāg vai viśvāmitraḥ
10.8.30	vācā yajñas tāyate
10.9.1	atha manotām anvāha
10.9.2	sarvā ha vai devatāḥ paśum ālabhyamānam upasaṃgacchante mama nāma grahīṣyati mama nāma grahīṣyatīti
10.9.3	tāsāṃ sarvāsāṃ paśāveva manāṃsyotāni bhavanti
10.9.4	tā atra prīṇāti
10.9.5	tathā hāsāṃ sarvāsām amoghāyaivopasametaṃ bhavati
10.9.6	tad āhur yan nānādevatāḥ paśava ālabhyante 'tha kasmād āgneyam evānvāheti
10.9.7	tisro vai devānāṃ manotāḥ
10.9.8	agnir vai devānāṃ manotā
10.9.9	tasmin hyeṣāṃ manāṃsyotāni bhavanti
10.9.10	atho vāg vai devānāṃ manotā
10.9.11	tasyāṃ hy eṣāṃ manāṃsy otāni bhavanti
10.9.12	atho gaur vai devānāṃ manotā
10.9.13	tasyāṃ hy eṣāṃ manāṃsyotāni bhavanti
10.9.14	agniḥ sarvā manotāḥ
10.9.15	agnau manotāḥ saṃgacchante
10.9.16	tasmād āgneyam evānvāheti
10.9.17	tā vai trayodaśa bhavanti
10.9.18	trayodaśa vai paśor avadānāni bhavanti
10.9.19	triḥ prathamayā trir uttamayā saptadaśa sampadyante
10.9.20	saptadaśo vai prajāpatiḥ
10.9.21	etad vā ārdhnukaṃ karma yat prajāpatisaṃmitam
10.9.22	saptadaśa sāmidhenīr anvāha
10.9.23	saptadaśo vai prajāpatiḥ
10.9.24	etad vā ārdhnukaṃ karma yat prajāpatisaṃmitam
10.9.25	atha yatra paśur ālabhyate
10.9.26	tad vanaspatir acyutaḥ
10.9.27	agnir vai vanaspatiḥ
10.9.28	sa vai devebhyo haviḥ śrapayati
10.10.1	tasmād acyuto bhavati
10.10.2	so vai payobhājanaḥ
10.10.3	atrāgniḥ sarveṣu haviḥṣu bhāgī bhavati
10.10.4	tad āhur yad dhāmabhājo devā atha kasmāt pāthobhāg vanaspatir iti
10.10.5	dhāma vai devā yajñasyābhajanta
10.10.6	pāthaḥ pitaraḥ
10.10.7	pitṛdevatya iva vai paśuḥ
10.10.8	pitṛdevatyaṃ payaḥ
10.10.9	tasmād iti brūyāt
10.10.10	tad āhuḥ kasmāt saumya evādhvare pravṛtāhutī juhvati na haviryajña iti
10.10.11	akṛtsnaiva vā eṣā devayajyā yaddhaviryajñaḥ
10.10.12	athaiṣaiva kṛtsnā devayajyā yat saumyo 'dhvaraḥ
10.10.13	tasmāt saumya evādhvare pravṛtāhutī juhvati na haviryajña iti
10.10.14	juṣṭo vāco bhūyāsaṃ juṣṭo vācaspater devi vāk
10.10.15	yat te vāco madhumattamaṃ tasmin no 'dya dhāḥ svāhā sarasvatyā iti purastāt svāhākāreṇa juhoti
10.10.16	vācaṃ tad utsṛjate
10.10.17	tasmād vāg ata ūrdhvotsṛṣṭā yajñaṃ vahati
10.10.18	manasottarām
10.10.19	manasā hi manaḥ prītaṃ manaḥ prītam
11.1.1	athātaḥ prātaranuvākaḥ
11.1.2	yad evainaṃ prātar anvāha
11.1.3	tat prātaranuvākasya prātaranuvākatvam
11.1.4	atha yat prapado japati yad āhutīr juhoti
11.1.5	svastyayanam eva tat kurute
11.1.6	hiṃkṛtya prātaranuvākam anvāha
11.1.7	vajro vai hiṃkāraḥ
11.1.8	vajreṇaiva tad yajamānasya pāpmānaṃ hanti
11.1.9	uccair niruktam anubrūyāt
11.1.10	etaddha vā ekaṃ vāco 'nanvavasitaṃ pāpmanā yan niruktam
11.1.11	tasmān niruktam anubrūyāt
11.1.12	yajamānasyaiva pāpmano 'pahatyai
11.1.13	ardharcaśo 'nubrūyāt
11.1.14	ṛksaṃmitā vā ime lokāḥ
11.1.15	ayaṃ lokaḥ pūrvo 'rdharcaḥ
11.1.16	asau lokottaraḥ
11.1.17	atha yad ardharcāvantareṇa tad idam antarikṣam
11.1.18	tad yad ardharcaśo 'nvāha
11.1.19	ebhir eva tal lokair yajamānaṃ samardhayati
11.1.20	eṣv eva tal lokeṣu yajamānaṃ dadhāti
11.2.1	atha vai paṅkteḥ pañca padāni kathaṃ sārdharcaśo 'nuktā bhavatīti
11.2.2	praṇavottarayos tṛtīyaḥ
11.2.3	tathā sārdharcaśo 'nuktā bhavati
11.2.4	āgneyaṃ kratum anvāha
11.2.5	tad imaṃ lokam āpnoti
11.2.6	uṣasyam anvāha
11.2.7	tad antarikṣalokam āpnoti
11.2.8	āśvinam anvāha
11.2.9	tad amuṃ lokam āpnoti
11.2.10	gāyatrīm anvāha
11.2.11	mukham eva gāyatrī
11.2.12	anuṣṭubham anvāha
11.2.13	vāg anuṣṭup
11.2.14	mukhe tad vācaṃ dadhāti
11.2.15	mukhena vai vācaṃ vadati
11.2.16	triṣṭubham anvāha
11.2.17	balaṃ vai vīryaṃ triṣṭup
11.2.18	bṛhatīm anvāha
11.2.19	go'śvam eva bṛhatī
11.2.20	uṣṇiham anvāha
11.2.21	ajāvikam evoṣṇik
11.2.22	jagatīm anvāha
11.2.23	balaṃ vai vīryaṃ jagatī
11.2.24	balaṃ vīryaṃ purastāt triṣṭup
11.2.25	balaṃ vīryam upariṣṭāj jagatī
11.2.26	madhye bārhatāś cauṣṇihāś ca paśavaḥ
11.2.27	balena eva tad vīryeṇobhayataḥ paśūn parigṛhya yajamāne dadhāti
11.2.28	tathā yajamānāt paśavo 'nutkrāmukā bhavanti
11.2.29	tad yathā ha vā asmiṃlloke manuṣyāḥ paśūn aśnanti yathaibhir bhuñjata evam evāmuṣmiṃlloke paśavo manuṣyān aśnanty evam ebhir bhuñjate
11.2.30	sa ya enān iha prātar anuvākenāvarundhe tam ihāvaruddhā amuṣmiṃlloke nāśnanti
11.2.31	nainena pratibhuñjate
11.2.32	yathaivainān asmiṃlloke aśnāti yathaibhir bhuṅkta evam evainān amuṣmiṃlloke aśnāti
11.2.33	yathaivainān asmiṃlloke aśnāti yathaibhir bhuṅkta evam evainān amuṣmiṃlloke aśnāty evam ebhir bhuṅkte
11.2.34	paṅktim anvāha
11.2.35	pratiṣṭhā vai paṅktiḥ
11.2.36	sarveṣv eva tad bhūteṣu yajamānaṃ pratiṣṭhāpayati
11.3.1	atha sarvā ha vai devatā hotāraṃ prātaranuvākam anuvakṣyantam āśaṃsamānāḥ pratyupatiṣṭhante mayā pratipatsyate mayā pratipatsyata iti
11.3.2	sa ya ekāṃ devatām ādiśya pratipadyetāthetarābhyo devatābhyo vṛścyeta
11.3.3	aniruktayā pratipadyate
11.3.4	teno na kasyai cana devatāyā āvṛścyate
11.3.5	āpo revatīḥ kṣayathā hi vasva iti pratipadyate
11.3.6	āpo vai sarvā devatāḥ
11.3.7	sarvābhir eva tad devatābhiḥ pratipadyate
11.3.8	upaprayanto 'dhvaram ity upasaṃdadhāti
11.3.9	upeti tad asya lokasya rūpaṃ prayanta iti tad amuṣya
11.3.10	upeti tad agne rūpam
11.3.11	prayanta iti tad amuṣyādityasya
11.3.12	evam eva sarvāsu pratipatsu sarveṣv ṛtuṣu
11.4.1	āgneya uṣasya āśvine pūrvā pūrvaiva vyāhṛtir agne rūpam uttarāmuṣyādityasya
11.4.2	athaitad dve nānā chandāṃsy antareṇa kartā iva
11.4.3	athaite baliṣṭhe ariṣṭe anārte devate
11.4.4	tābhyāṃ pratipadyate
11.4.5	samānena sūktena samārohet
11.4.6	tad akartaskandyaṃ lohasya rūpaṃ svargyam
11.4.7	yatra vā samānasyārṣeyaḥ syāt tad anavānaṃ saṃkrāmet
11.4.8	amṛtaṃ vai prāṇaḥ
11.4.9	amṛtena tan mṛtyuṃ tarati
11.4.10	tad yathā vaṃśena vā matyena vā kartaṃ saṃkrāmed evaṃ tat
11.4.11	praṇavena saṃkrāmati
11.4.12	brahma vai praṇavaḥ
11.4.13	brahmaṇā eva tad brahmopasaṃtanoti
11.5.1	śuddhaḥ praṇavaḥ syāt prajākāmānāṃ makārāntaḥ pratiṣṭhākāmānām
11.5.2	makārāntaḥ praṇavaḥ syād iti haika āhuḥ
11.5.3	śuddha iti tv eva sthitaḥ
11.5.4	mīmāṃsitaḥ praṇavaḥ
11.5.5	athāta iha śuddha iha pūrṇa iti
11.5.6	śuddha eva praṇavaḥ syācchastrānuvacanayor madhya iti ha smāha kauṣītakiḥ
11.5.7	tathā saṃhitaṃ bhavati
11.5.8	makārānto 'vasānārthe
11.5.9	pratiṣṭhā vā avasānaṃ pratiṣṭhityā evātho ubhayoḥ kāmayor āptyai
11.5.10	eta u ha vai chandaḥpravāhāḥ
11.5.11	avaraṃ chandaḥ paraṃ chando 'tipravahanti
11.5.12	tasyārtir nāsti chandasā chando 'tiproḍhasya
11.5.13	atiyann eva yaṃ dviṣyāt taṃ manasā preva vidhyet chandasāṃ kṛntatreṣu
11.5.14	dravati vā saṃ vā śīryata iti ha smāha
11.5.15	samānodarkāṇy uttamāni kratūnāṃ pāṅktāny anvāha
11.5.16	raso vā udarkaḥ
11.5.17	paśavaś chandāṃsi
11.5.18	rasam eva tat chandāṃsy abhyupanivartante
11.5.19	upanivartam iva vai paśavaḥ
11.6.1	sauyavase ramante
11.6.2	saikonā virāḍ dvir anūktayā
11.6.3	samprati virāṭ trir anūktayā
11.6.4	ekā virājam atyeti
11.6.5	trayo vai yajñe kāmā yaḥ sampanne yo nyūne yo 'tirikte
11.6.6	yad vai yajñasya sampannaṃ tat svargyam
11.6.7	yan nyūnaṃ tad annādyam
11.6.8	yad atiriktaṃ tat prajātyai
11.6.9	tad atraiva yajamānaḥ sarvān kāmān āpnoti
11.6.10	abhūd eṣā ruśatpaśur ity āśīrvatyā paridadhāti
11.6.11	paśubhya eva tad āśiṣaṃ vadate
11.6.12	tathā ha yajamānāt paśavo 'nutkrāmukā bhavanti
11.6.13	tasyāṃ vācam utsṛjate
11.6.14	tad enam ajanīti devebhyo nivedayati
11.6.15	atra hi jāyate
11.6.16	ayā vājaṃ devahitaṃ sanemeti dvipadām abhyasyati
11.6.17	paśavo vā etāni caturuttarāṇi chandāṃsi
11.6.18	yajamānacchandasaṃ dvipadā
11.6.19	adhiṣṭhāyām eva tat paśūnāṃ yajamānaṃ dadhāti
11.6.20	adhīva vai paśūn puruṣas tiṣṭhati
11.7.1	triḥsaptāni kratūnāṃ chandāṃsy anvāha
11.7.2	tad ekaviṃśatiḥ
11.7.3	ekaviṃśo vai catuṣṭomaḥ stomānāṃ paramaḥ
11.7.4	tat paramaṃ stomam āpnoti
11.7.5	yad u evaikaviṃśatir dvādaśa māsāḥ pañcartavas traya ime lokāḥ
11.7.6	asāv āditya ekaviṃśaḥ
11.7.7	tenaiva tatsalokatāyāṃ yajamānam adhyūhati
11.7.8	tad āhur yad imā haviryajñasya vā paśor vā sāmidhenyo 'tha kāḥ saumyasyādhvarasyeti
11.7.9	prātaranuvāka iti brūyāt
11.7.10	akṣarair ha vā itarāsāṃ saṃvatsaram upepsaty ṛgbhir iha
11.7.11	śatamātram anubrūyāt
11.7.12	śatāyur vai puruṣaḥ
11.7.13	āyur evāsmiṃs tad dadhāti
11.7.14	viṃśatiśatam anubrūyāt
11.7.15	viṃśatiśataṃ vā ṛtor ahāni
11.7.16	tad ṛtum āpnoty ṛtunā saṃvatsaram
11.7.17	ye ca saṃvatsare kāmās trīṇi ṣaṣṭiśatāny anubrūyāt
11.7.18	trīṇi vai ṣaṣṭiśatāni saṃvatsarasyāhnām
11.7.19	tat saṃvatsarasyāhāny āpnoti
11.7.20	saptaviṃśatiśatāny anubrūyāt
11.7.21	sapta vai viṃśatiśatāni saṃvatsarasyāhorātrāṇām
11.7.22	tat saṃvatsarasyāhorātrān āpnoti
11.8.1	sahasram anubrūyāt
11.8.2	sarvaṃ vai tad yat sahasram
11.8.3	sarvaṃ prātaranuvākaḥ
11.8.4	tat sarveṇa sarvam āpnoti ya evaṃ veda
11.8.5	tad u ha smāha kauṣītakiḥ
11.8.6	prajāpatir vai prātaranuvākaḥ
11.8.7	aparimito vai prajāpatiḥ
11.8.8	kas taṃ mātum arhed iti
11.8.9	eṣā haiva sthitiḥ
11.8.10	tad āhur yat sadasy ukthāni śasyante atha kasmāddhavirdhānayoḥ prātaranuvākam anvāheti
11.8.11	śiro vai yajñasya yaddhavirdhāne
11.8.12	vāk prātaranuvākaḥ
11.8.13	vācaiva tacchiraḥ samardhayati
11.8.14	udaraṃ vai sadaḥ
11.8.15	annam ukthāni
11.8.16	udara saceyam u vā annādyam
11.8.17	tad yathā ha vā ana evaṃ yajñaḥ pratimayā
11.8.18	yathā dhānyam evaṃ prātaranuvākaḥ
11.8.19	yathā pātrāṇy evam ukthāni
11.8.20	sa yo 'lpakam anvāha yathālpadhānye pātrāṇi samṛccheran evaṃ tasyokthāni samṛcchante
11.8.21	ukthānām anu samaram īśvaro yajamānaṃ bhreṣo 'nvetoḥ
11.8.22	tad u vā āhur bahum evānubrūyāt
11.8.23	ukthāni tat paribṛṃhati
11.8.24	yā yajñasya samṛddhasyāśīḥ sā me samṛdhyatām iti
11.8.25	yā vai yajñasya samṛddhasyāśīḥ sā yajamānasya
11.9.1	atho trīṇi vā etāni sāhasrāṇy adhiyajñam
11.9.2	prātaranuvāka āśvinaṃ mahāvratam iti
11.9.3	etad ukthaṃ mahārātra upākuryāt purā vāco visargāt
11.9.4	yatraitat paśavo manuṣyā vayāṃsīti vācaṃ vyālabhante purā tataḥ
11.9.5	āpīnāṃ vācam avyāsiktāṃ prathamata ṛdhnavānīti
11.9.6	na prātaranuvākaṃ copāṃśvantaryāmau cāntareṇa vācaṃ visṛjate
11.9.7	prāṇāpānau vā upāṃśvantaryāmau
11.9.8	vāk prātaranuvākaḥ
11.9.9	net prāṇāpānau ca vācaṃ cānyenāntardadhānīti
11.9.10	taddhaike kaś chandasāṃ yogam ā veda dhīra iti japitvātha āpo revatīḥ kṣayathā hi vasva iti pratipadyante
11.9.11	na āpo revatyai purastāt kiṃcana parihared iti
11.9.12	tad iha sthitam anāvraskāya
11.9.13	tad iha sthitam anāvraskāya
12.1.1	yajño vā āpaḥ
12.1.2	tad yad apo 'ccha yanti yajñam eva tad accha yanti
12.1.3	atho ūrg vā āpo rasaḥ
12.1.4	aurjena eva tad rasena haviḥ saṃsṛjanti
12.1.5	atho 'mṛtatvaṃ vā āpaḥ
12.1.6	amṛtatvam eva tad ātman dhatte
12.1.7	taddha sma vai purā yajñamuho rakṣāṃsi tīrtheṣv apo gopāyanti
12.1.8	tad ye ke cāpo 'ccha jagmus tad eva tānt sarvān jaghnuḥ
12.1.9	tat etat kavaṣaḥ sūktam apaśyat pañcadaśarcaṃ pra devatrā brahmaṇe gātur etv iti
12.1.10	tad anvabravīt
12.1.11	tena yajñamuho rakṣāṃsi tīrthebhyo 'pāhan
12.1.12	tato haitad arvāk svastyariṣṭāḥ punaḥ pratyāyanti
12.1.13	athādo 'mutrāpsv adhvaryur āhutiṃ juhoti
12.1.14	tāṃ sampraty etām anubrūyāt
12.2.1	hinotā no 'dhvaraṃ devayajyeti
12.2.2	tasyā evaiṣā yājyā devayajyety abhirūpā
12.2.3	āvarvṛtatīr adha nu dvidhārā ity āvṛttāsu
12.2.4	prati yad āpo 'dṛśram āyatīr iti pratikhyātāsu
12.2.5	sam anyā yanty upayanty anyā iti samāyatīṣu
12.2.6	āpo na devīr upayanti hotriyam iti hotṛcamase avanīyamānāsu
12.2.7	ā dhenavaḥ payasā tūrṇyarthā iti
12.2.8	āpo vai dhenavaḥ
12.2.9	āpo hīdaṃ sarvaṃ dhinvanti
12.2.10	athādhvaryur hotāram abhyāvṛtya tiṣṭhati
12.2.11	taṃ hotā pṛcchaty adhvaryav aiṣīr apā3 iti
12.2.12	aiṣīr yajñam ity evainaṃ tad āha
12.2.13	utem anannamur iti pratyāha
12.2.14	avidāma tad yad āpsv apsv aiṣiṣmānaṃsata tasmā ity evainaṃ tad āha
12.2.15	pratyukto hotaitaṃ nigadaṃ pratipadyate
12.2.16	ūrg vai raso nigadaḥ
12.2.17	ūrjam eva tad rasaṃ nigadena haviṣi dadhāti
12.2.18	ambayo yanty adhvabhir iti
12.2.19	āpo vā ambayaḥ
12.2.20	apo hi yatīḥ stauti
12.2.21	emā agman revatīr jīvadhanyā ity āgatāsu
12.2.22	āgmann āpa uśatīr barhir edam ity āgatavatyā paridadhāti
12.2.23	abhirūpā anvāha
12.2.24	yad yajñe abhirūpaṃ tat samṛddhaṃ yajñasyaiva samṛddhyai
12.3.1	anūktaḥ prātaranuvāka āsīt
12.3.2	aprāptāny ukthāny āsan
12.3.3	tān etasmint saṃdhāv asurā upāyan
12.3.4	te devāḥ pratibudhya bibhyata etaṃ triḥsamṛddhaṃ vajram apaśyan
12.3.5	āpa iti tat prathamaṃ vajrarūpam
12.3.6	sarasvatīti tad dvitīyaṃ vajrarūpam
12.3.7	pañcadaśarcaṃ bhavati
12.3.8	tat tṛtīyaṃ vajrarūpam
12.3.9	etena vai devās triḥsamṛddhena vajreṇaibhyo lokebhyo 'surān anudanta
12.3.10	tatho evaitad yajamāna etenaiva triḥsamṛddhena vajreṇaibhyo lokebhyo dviṣato bhrātṛvyān nudate
12.3.11	mādhyamāḥ sarasvatyāṃ satram āsata
12.3.12	taddhāpi kavaṣo madhye niṣasāda
12.3.13	taṃ hema upoduḥ
12.3.14	dāsyā vai tvaṃ putro 'si na vayaṃ tvayā saha bhakṣayiṣyāma iti
12.3.15	sa ha kruddhaḥ pradravant sarasvatīm etena sūktena tuṣṭāva
12.3.16	taṃ heyam anviyāya
12.3.17	tato heme nirāgā iva menire
12.3.18	taṃ hānvādrutyocuḥ
12.3.19	ṛṣe namas te 'stu mā no hāsīḥ
12.3.20	tvaṃ vai naḥ śreṣṭho 'si yaṃ tveyam anvetīti
12.3.21	taṃ ha jñapayāṃcakruḥ
12.3.22	tasya ha krodhaṃ vininyuḥ
12.3.23	sa eṣa kavaṣasyaiva mahimā sūktasya cānuveditā
12.4.1	atha yat saha patnībhir yanti gandharvā ha vā indrasya somam apsu pratyāhitā gopāyanti
12.4.2	ta u ha strīkāmāḥ
12.4.3	te hāsu manāṃsi kurvate
12.4.4	tad yathā pramattānāṃ yajñam āhared evaṃ tat
12.4.5	upanāmuka u evainaṃ yajño bhavati
12.4.6	tā vai viṃśatim anvāha
12.4.7	tā virājam abhisaṃpadyante
12.4.8	vairājīr vā āpaḥ
12.4.9	annaṃ virāḍ annam āpaḥ
12.4.10	annena tad annādyaṃ samardhayati
12.4.11	triḥ prathamayā trir uttamayā caturviṃśatiḥ sampadyante
12.4.12	caturviṃśatyakṣarā gāyatrī
12.4.13	gāyatrī prātaḥsavanaṃ vahati
12.4.14	tad u ha prātaḥsavanarūpān nāpaiti
12.4.15	iti nvā aponaptrīyasya
12.5.1	atha vā upāṃśuḥ prāṇa eva
12.5.2	taṃ hūyamānam anuprāṇyāt prāṇaṃ me pāhi prāṇaṃ me jinva svāhā tvā subhava sūryāyeti
12.5.3	sa eva tasya vaṣaṭkāraḥ sa svāhākāraḥ
12.5.4	na ha vai tā āhutayo devān gacchanti yā avaṣaṭkṛtā vāsvāhākṛtā vā bhavanti
12.5.5	antaryāmo 'pāna eva
12.5.6	taṃ hūyamānam anvavānyād apānaṃ me pāhy apānaṃ me jinva svāhā tvā subhava sūryāyeti
12.5.7	sa eva tasya vaṣaṭkāraḥ sa svāhākāraḥ
12.5.8	na ha vai tā āhutayo devān gacchanti yā avaṣaṭkṛtā vāsvāhākṛtā vā bhavanti
12.5.9	tau vā etau prāṇāpānāv eva yad upāṃśvantaryāmau
12.5.10	tayor vā udite 'nyam anudite 'nyaṃ juhvati
12.5.11	imāv eva tat prāṇāpānau vitārayati
12.5.12	tasmāddhīmau prāṇāpānau saha santau nāneva
12.5.13	yad v evodite 'nyam anudite 'nyaṃ juhvati ahorātrābhyām eva tad asurān antarayanti
12.5.14	ubhayato hy amum ādityam ahorātre pāpmānaṃ vā yajamāna iti ha smāha
12.5.15	atha yasya etā ubhā udite juhvaty ubhau vānudite udakayājī sa na somayājī
12.5.16	yasyaivaitau yathāyathaṃ hūyete sa somayājī
12.5.17	iti nvā upāṃśvantaryāmayoḥ
12.6.1	anūttheyaḥ pavamāno nā3 iti
12.6.2	nānūttheya ity āhuḥ
12.6.3	ṛca etad āyatanaṃ yatraitaddhotāste
12.6.4	athādaḥ sāmno yatrāmī sāma gāyanti
12.6.5	sa yo 'nūttiṣṭhati ṛcaṃ sa svādāyatanāc cyavayati
12.6.6	ṛcaṃ sa sāmno 'nuvartmānaṃ karoti
12.6.7	tasmād u nānūttiṣṭhet
12.6.8	ned ṛcaṃ svādāyatanāc cyavayānīti
12.6.9	ned ṛcaṃ sāmno 'nuvartmānaṃ karavāṇīti
12.6.10	yadi tu svayaṃ hotā syād anūttiṣṭhet
12.6.11	aupagātraṃ hy asya bhavati
12.6.12	svargo vai lokaḥ svaraḥ sāma
12.6.13	svarge loke svare sāmany ātmānam atisṛjā iti
12.6.14	atha pavamāne ha vā u prātaḥ sarvā devatāḥ saṃtṛpyanti
12.6.15	kathaṃ tatrāparibhakṣito bhavatīti
12.7.1	sa stute pavamāna etaṃ japaṃ japet
12.7.2	upahūtā devā asya somasya pavamānasya vicakṣaṇasya bhakṣa upa māṃ devā hvayantām asya somasya pavamānasya vicakṣaṇasya bhakṣe manasā tvā bhakṣayāmi vācā tvā bhakṣayāmi prāṇena tvā bhakṣayāmi cakṣuṣā tvā bhakṣayāmi śrotreṇa tvā bhakṣayāmīti
12.7.3	sa eṣa devaiḥ samupahavaḥ
12.7.4	tathā hāsyāsau somo rājā vicakṣaṇaś candramā bhakṣo bhakṣito bhavati yam amuṃ devā bhakṣaṃ bhakṣayanti
12.7.5	atha paśuḥ
12.7.6	soma evaiṣa pratyakṣaṃ yat paśuḥ
12.7.7	udakapeyam iva hi syād yad eṣa nālabhyeta
12.7.8	savanāny etena tīvrīkaroti
12.7.9	tad yad vapayā caranti tena prātaḥsavanaṃ tīvrīkṛtam
12.7.10	yacchrapayanti yat paśupuroḍāśena caranti tena mādhyaṃdinaṃ savanaṃ tīvrīkṛtam
12.7.11	atha yad enena tṛtīyasavane pracaranti tena tṛtīyasavanaṃ tīvrīkṛtam
12.7.12	sa eṣa savanānām eva tīvrīkāraḥ
12.7.13	yāś ca somapā devatāḥ yāś ca paśubhājanās trayastriṃśad vai somapā devatāḥ
12.7.14	yāḥ somāhutīr anvāyattā aṣṭau vasava ekādaśa rudrā dvādaśādityā indro dvātriṃśaḥ
12.7.15	prajāpatis trayastriṃśaḥ
12.7.16	trayastriṃśat paśubhājanāḥ
12.7.17	tā ubhayyaḥ prītā bhavanti yad eṣa ālabhyate
12.8.1	tam etam aindrāgnaḥ syād iti haika āhuḥ
12.8.2	indrāgnī vai sarve devāḥ
12.8.3	tad enena sarvān devān prīṇātīti vadantaḥ
12.8.4	tad u vā āhur ati tad indraṃ bhājayanti
12.8.5	agner vai prātaḥsavanam
12.8.6	prātaḥsavana eṣa ālabhyate
12.8.7	agner vā etaṃ santam anyasmai haranti ye 'nyadevatyaṃ kurvanti
12.8.8	tad yathānyasya santam anyasmai hared evaṃ tat
12.8.9	api kevalaṃ saṃvatsaraṃ saṃvatsarasadām āgneya eva na cyaveteti
12.8.10	taddhy v haika āhuḥ
12.8.11	śikṣāyām evāvadhṛta āgneyaḥ
12.8.12	tasya bhuvo yajñasya rajasaś ca neteti vapāyai yājyā
12.8.13	pra vaḥ śukrāya bhānave bharadhvam iti śukravatī puroḍāśasya
12.8.14	pra kāravo mananā vacyamānā iti haviṣmatī haviṣaḥ
12.8.15	ekādaśinīs tv evānvāyātayeyur iti sā sthitiḥ
12.8.16	yadi pṛṣṭhopāyaṃ bhavati
12.9.1	athāvāhane
12.9.2	āvaha devān yajamānāya
12.9.3	agnim agna āvaha vanaspatim āvahendraṃ vasumantam āvaheti tat prātaḥsavanam āvāhayati
12.9.4	indraṃ rudravantam āvaheti tan mādhyaṃdinaṃ savanam āvāhayati
12.9.5	indram ādityavantam ṛbhumantaṃ vibhumantaṃ vājavantaṃ bṛhaspativantaṃ viśvadevyāvantam āvaheti tat tṛtīyasavanam āvāhayati
12.9.6	ata u haike vanaspatim āvāhayanti
12.9.7	antata āvāhyaḥ
12.9.8	tṛtīyasavane hy enaṃ yajantīti vadantaḥ
12.9.9	tad u vā āhur ātmā vai paśuḥ
12.9.10	prāṇo vanaspatiḥ
12.9.11	yas taṃ tatra brūyāt prāṇād ātmānam antaragān na jīviṣyatīti tathā ha syāt
12.9.12	tasmāt paśum evopasaṃdhāya vanaspatir āvāhyaḥ
12.9.13	mīmāṃsitaḥ paśuḥ
12.9.14	prajāpatiḥ prajāḥ sṛṣṭvā riricāna ivāmanyata
12.9.15	sa haikṣata kathaṃ nu tena yajñakratunā yajeya yeneṣṭvā upa kāmān āpnuyām avānnādyaṃ rundhīyeti
12.9.16	sa tām ekādaśinīm apaśyat
12.9.17	tām āharat
12.9.18	tayāyajata
12.9.19	tayeṣṭvā upa kāmān āpnod avānnādyam arundhata
12.9.20	tatho evaitad yajamāna etayaivaikādaśinyeṣṭvopa kāmān āpnoty avānnādyaṃ runddhe
12.10.1	tasyai vā etasyā ekādaśinyai yājyāpuronuvākyāś caiva nānā
12.10.2	manotāyai ca haviṣaḥ
12.10.3	athetarat samānam
12.10.4	āgneyaḥ prathamaḥ
12.10.5	brahma vā agnir brahmayaśasasyāvaruddhyai
12.10.6	sārasvato dvitīyaḥ
12.10.7	vāg vai sarasvatī
12.10.8	vācā vā idaṃ svaditam annam adyate 'nnādyasyopāptyai
12.10.9	saumyas tṛtīyaḥ
12.10.10	kṣatraṃ vai somaḥ kṣatrayaśasasyāvaruddhyai
12.10.11	pauṣṇaś caturthaḥ
12.10.12	annaṃ vai pūṣānnādyasyopāptyai
12.10.13	bārhaspatyaḥ pañcamaḥ
12.10.14	brahma vai bṛhaspatir brahmayaśasasyāvaruddhyai
12.10.15	vaiśvadevaḥ ṣaṣṭhaḥ
12.10.16	viśvarūpaṃ vā idam annam adyate 'nnādyasyopāptyai
12.10.17	aindraḥ saptamaḥ
12.10.18	kṣatraṃ vā indraḥ kṣatrayaśasasyāvaruddhyai
12.10.19	māruto 'ṣṭamaḥ
12.10.20	āpo vai marutaḥ
12.10.21	brahmakṣatre vā indrāgnī brahmayaśasasya ca kṣatrayaśasasya cāvaruddhyai
12.10.22	sāvitro daśamaḥ
12.10.23	savitṛprasūtaṃ vā idam annam adyate 'nnādyasyopāptyai
12.10.24	vāruṇa ekādaśaḥ
12.10.25	kṣatraṃ vai varuṇaḥ kṣatrayaśasasyāvaruddhyai
12.10.26	evaṃ vai prajāpatir brahmaṇā ca kṣatreṇa ca kṣatreṇa ca brahmaṇā cobhayato 'nnādyaṃ parigṛhṇāno 'varundhāna ait
12.10.27	tatho evaitad yajamāna evam eva brahmaṇā ca kṣatreṇa ca kṣatreṇa ca brahmaṇā cobhayato 'nnādyaṃ parigṛhṇāno 'varundhāna ety avarundhāna eti
13.1.1	prajāpatir vai yajñaḥ
13.1.2	tasmint sarve kāmāḥ sarvam amṛtatvam
13.1.3	tasyaite goptāro yad dhiṣṇyāḥ
13.1.4	tānt sadaḥ prasrapsyan namasyati namo nama iti
13.1.5	na hi namaskāram ati devāḥ
13.1.6	te namasitā hotāram atisṛjante
13.1.7	sa etaṃ prajāpatiṃ yajñaṃ prapadyate
13.1.8	tad atraiva yajamānaḥ sarvān kāmān āpnoti sarvam amṛtatvam
13.1.9	atha haviṣpaṅktyā caranti
13.1.10	paśavo vai haviṣpaṅktiḥ
13.1.11	paśūnām evāptyai
13.1.12	tāni vai pañca havīṃṣi bhavanti dadhi dhānāḥ saktavaḥ puroḍāśaḥ payasyeti
13.1.13	pañcapadā paṅktiḥ
13.1.14	pāṅkto yajñaḥ
13.1.15	pāṅktāḥ paśavaḥ
13.1.16	pāṅktaḥ puruṣaḥ
13.1.17	yajñasya ca paśūnāṃ cāptyai
13.1.18	seyaṃ nirupyate paśūnām eva parigrahāya
13.1.19	atho savanānām eva tīvrīkārāya
13.1.20	atha vai haviṣpaṅktiḥ prāṇa eva
13.1.21	tasmād yenaiva maitrāvaruṇaḥ preṣyati tena hotā yajati
13.1.22	samāno hy ayaṃ prāṇaḥ
13.2.1	tad āhur yayā vai prātar yajaty ṛk sā tad ahar yātayāmā bhavaty atha kasmād eṣā sarveṣu savaneṣv ayātayāmeti
13.2.2	yad eva savanair vitārayann eti prātaḥ prātaḥsāvasyeti tṛtīyasavane tenāyātayāmā
13.2.3	tad āhuḥ kasmāt prātar eva payasyā na mādhyaṃdine na tṛtīyasavana iti
13.2.4	yajño vai maitrāvaruṇaḥ
13.2.5	etad vai yajño jāyate yat prātaḥsavane
13.2.6	payobhājano vai taruṇaḥ kumāraḥ
13.2.7	tad yathā jātāya stanam upadadhyād evaṃ tat
13.2.8	vṛddho vā uttarayoḥ savanayoḥ
13.2.9	yadā vai vardhate 'tistano vai tadā
13.2.10	tasmāt prātar eva payasyā na mādhyaṃdine na tṛtīyasavana iti
13.3.1	havir agne vīhīty anusavanaṃ puroḍāśasviṣṭakṛto yajati
13.3.2	avatsāro ha prāśravaṇo devānāṃ hotāsa
13.3.3	tam etasmin dyumne mṛtyuḥ pratyālilye
13.3.4	agnir vai mṛtyuḥ
13.3.5	sa havir agne vīhīti haviṣāgniṃ prītvāthātimumuce
13.3.6	tatho evaivaṃvidvān hotā havir agne vīhīty eva haviṣāgniṃ prītvāthātimucyate
13.3.7	etair ha vā antarākāśair devāḥ svargaṃl lokaṃ jagmuḥ
13.3.8	tān etasmin dyumne mṛtyuḥ pratyālilye
13.3.9	agnir vai mṛtyuḥ
13.3.10	te havir agne vīhīti haviṣāgniṃ prītvāthātimumucire
13.3.11	tatho evaivaṃvidvān hotā havir agne vīhīty eva haviṣāgniṃ prītvāthātimucyate
13.3.12	tāni vā etāni ṣaḍakṣarāṇi havir agne vīhīti
13.3.13	ṣaḍaṅgo 'yam ātmā ṣaḍvidhaḥ
13.3.14	tad ātmanaivātmānaṃ niṣkrīyānṛṇo bhūtvātha yajate
13.3.15	sa eṣo 'vatsārasya prāśravaṇasya mantraḥ
13.3.16	sa na manyeta kena vā nu kena vā yajāmīti
13.3.17	ṛṣikṛtena mantreṇarcā yajāmīty eva vidyāt
13.3.18	atha soma iti vai paśum avocāma
13.3.19	evaṃ puroḍāśān
13.4.1	daśa tvā ete somāṃśavaḥ
13.4.2	pratno 'ṃśur yam etam abhiṣuṇvanti
13.4.3	tṛpto 'ṃśur āpaḥ
13.4.4	raso 'ṃśur vrīhiḥ
13.4.5	vṛṣo 'ṃśur yavaḥ
13.4.6	śukro 'ṃśuḥ payaḥ
13.4.7	jīvo 'ṃśuḥ paśuḥ
13.4.8	amṛto 'ṃśur hiraṇyam
13.4.9	ṛgaṃśur yajuraṃśuḥ sāmāṃśur iti
13.4.10	eta vā u daśa somāṃśavaḥ
13.4.11	yadā vā ete sarve saṃgacchante
13.4.12	ataḥ somo 'taḥ sutaḥ
13.4.13	puroḍāśair caritvā dvidevatyaiś caranti
13.4.14	ātmā vai yajamānasya puroḍāśāḥ
13.4.15	prāṇā dvidevatyāḥ
13.4.16	tad yat puroḍāśaiś caritvā dvidevatyaiś caranti
13.4.17	tathā ha yajamānaḥ sarvam āyur asmiṃl loka etya āpnoty amṛtatvam akṣitiṃ svarge loke
13.4.18	te vā ete prāṇā eva yad dvidevatyāḥ
13.4.19	vāg evendraḥ
13.4.20	prāṇo vāyuḥ
13.4.21	cakṣur maitrāvaruṇaḥ
13.4.22	śrotram āśvinaḥ
13.5.1	tasmād anavānaṃ yajati prāṇānāṃ saṃtatyai
13.5.2	saṃtatā iva hīme prāṇāḥ
13.5.3	nānuvaṣaṭkaroti
13.5.4	prāṇā vai dvidevatyāḥ
13.5.5	saṃsthānuvaṣaṭkāraḥ
13.5.6	net purā kālāt prāṇānt saṃsthāpayānīti
13.5.7	yuktā iva hīme prāṇāḥ
13.5.8	aindrāvāyavaṃ pūrvārdhaṃ sādayati
13.5.9	pūrvārdhyo hyeṣa eṣāṃ prāṇām abhidhānatama iva
13.5.10	abhita itarau paścād upanidadhāti
13.5.11	abhita iva hīdaṃ cakśuś ca śrotraṃ ca
13.5.12	tān avagṛhyāste
13.5.13	net pravṛttāntā iti
13.5.14	nāpidadhāti
13.5.15	prāṇā vai dvidevatyāḥ
13.5.16	net prāṇān apidadhānīti
13.5.17	idaṃ te somyaṃ madhv iti prasthitānāṃ yājyā madhuścutāṃ madhumatī
13.5.18	anuvaṣaṭkaroty āhutīnām eva śāntyai
13.5.19	āhutīnāṃ pratiṣṭhityai
13.5.20	atha hotrāḥ saṃyajanti
13.5.21	yajamānam eva tad anṛṇatāyai saṃpramuñcanti
13.5.22	dvidevatyānāṃ prathamo bhakṣaḥ
13.5.23	atheḍātha hotṛcamasaḥ
13.5.24	ātmā vai yajamānasya puroḍāśāḥ
13.5.25	prāṇā dvidevatyāḥ
13.5.26	annaṃ paśava iḍā
13.5.27	annena vai prāṇāś ca ātmā ca saṃhitaḥ
13.5.28	tasmād dvidevatyānāṃ prathamo bhakṣaḥ
13.5.29	atheḍātha hotṛcamasaḥ
13.5.30	tān adhvaryave prayacchati
13.5.31	nānusṛjatyā śeṣasyāvanayanāt
13.5.32	prāṇā vai dvidevatyāḥ
13.5.33	net prāṇān anusṛjānīti
13.5.34	dvir aindravāyavasya bhakṣayati
13.5.35	dvir hi tasya vaṣaṭkaroti
13.5.36	sakṛn maitrāvaruṇasya
13.5.37	sakṛd āśvinasya
13.5.38	sarvataḥ parihāram āśvinasya bhakṣayati
13.5.39	sarvato hy anena śrotreṇa śṛṇoti
13.6.1	saṃsravān hotṛcamase 'vanayati
13.6.2	iḍābhāja evaināṃs tat karoti
13.6.3	atheḍām upahvayate
13.6.4	upodyacchanti camasān
13.6.5	hotṛcamasam anvārabhate
13.6.6	asaṃsparśann upahvayata iḍām
13.6.7	vajro vā ājyam
13.6.8	retaḥ somaḥ
13.6.9	ned vajreṇa reto hinasānīti
13.6.10	tasyāṃ na sunvad āha
13.6.11	nāśiṣo nirāha
13.6.12	upahūyeḍām avaghrāyāvasyati
13.6.13	prāśnāty uttareḍām
13.6.14	athāpa ācamya hotṛcamasaṃ bhakṣayati
13.6.15	etad vai paramam annādyaṃ yat somaḥ
13.6.16	paramam evaitad annādyaṃ sarve samupahūya bhakṣayanti
13.6.17	atha vai pratyupahavo 'cchāvākasya
13.6.18	pratyetā vāmā sūktāyam sunvan yajamāno 'grabhīt
13.6.19	uta pratiṣṭhotopavaktar uta no gāva upahūtā iti
13.6.20	yadi nopajuhūṣati
13.6.21	utopahūta ity abhyasyati yady upajuhūṣate
13.6.22	pratyupahūto 'cchāvāko ni vartadhvaṃ mānu gātety etasya sūktasya yāvatīḥ paryāpnuyāt tāvatīr anudravet
13.6.23	hotā vācchāvākam apratikāminam
13.6.24	so tatra prāyaścittiḥ
13.7.1	prāṇā vā ṛtuyājāḥ
13.7.2	tad yad ṛtuyājaiś caranti
13.7.3	prāṇān eva tad yajamāne dadhati
13.7.4	sa vā ayaṃ tredhā vihitaḥ prāṇaḥ prāṇo 'pāno vyāna iti
13.7.5	ṣaḍ ṛtuneti yajanti
13.7.6	prāṇam eva tad yajamāne dadhati
13.7.7	catvāra ṛtubhir iti yajanti
13.7.8	apānam eva tad yajamāne dadhati
13.7.9	dvir ṛtunety upariṣṭāt
13.7.10	vyānam eva tad yajamāne dadhāti
13.7.11	tathā ha yajamānaḥ sarvam āyur asmiṃl loka etya āpnoty amṛtatvam akṣitiṃ svarge loke
13.7.12	te vā ete prāṇā eva yad ṛtuyājāḥ
13.7.13	tasmād anavānaṃ yajanti prāṇānāṃ saṃtatyai
13.7.14	saṃtatā iva hīme prāṇāḥ
13.7.15	nānuvaṣaṭkurvanti
13.7.16	prāṇā vā ṛtuyājāḥ
13.7.17	saṃsthānuvaṣaṭkāraḥ
13.7.18	net purā kālāt prāṇānt saṃsthāpayāmeti
13.7.19	yuktā iva hīme prāṇāḥ
13.7.20	tad āhuḥ kasmāddhotā yakṣaddhotā yakṣad ity eva sarvebhyaḥ preṣyatīti
13.7.21	vāg vai hotā
13.7.22	vāg yakṣad vāg yakṣad ity eva tad āha
13.7.23	atho sarve vā ete sapta hotāraḥ
13.7.24	api vā ṛcābhyuditam
13.7.25	sapta hotāra ṛtuṣo yajantīti
13.7.26	atha yad dvir upariṣṭād vyādiśaty ajāmitāyai
13.7.27	te vai dvādaśa bhavanti
13.7.28	dvādaśa vai māsāḥ saṃvatsaraḥ
13.7.29	saṃvatsarasyaivāptyai
13.7.30	sa yo 'tra bhakṣayet
13.7.31	yas taṃ tatra brūyāt
13.7.32	aśānto bhakṣo 'nanuvaṣaṭkṛtaḥ
13.7.33	prāṇān asya vyagān na jīviṣyatīti tathā ha syāt
13.7.34	ya u vai na bhakṣayet
13.7.35	yas taṃ tatra brūyāt
13.7.36	prāṇo bhakṣaḥ
13.7.37	prāṇād ātmānam antaragān na jīviṣyatīti tathā haiva syāt
13.7.38	limped ivaivāva iva jighred atra ca dvidevatyeṣu ceti
13.7.39	tad u tatra śāsanaṃ vedayante
13.7.40	atha yad amū vyaticarataḥ
13.7.41	nānyonyam anuprapadyete adhvaryū
13.7.42	tasmād ṛtur ṛtuṃ nānuprapadyata ṛtur ṛtuṃ nānuprapadyate
14.1.1	athāta ājyam
14.1.2	ājyena vai devāḥ sarvān kāmān ājayant sarvam amṛtatvam
14.1.3	tatho evaitad yajamāna ājyenaiva sarvān kāmān ājayati sarvam amṛtatvam
14.1.4	tad vā idaṃ ṣaḍvidham ājyam
14.1.5	tūṣṇīṃjapas tūṣṇīṃśaṃsaḥ puroruk sūktam ukthavīryaṃ yājyeti
14.1.6	ṣaḍṛtuḥ saṃvatsaraḥ ṣaḍvidhaḥ
14.1.7	etena vai devāḥ ṣaḍvidhenājyena ṣaḍṛtuṃ saṃvatsaram āpnuvan ṣaḍvidham
14.1.8	saṃvatsareṇa sarvān kāmānt sarvam amṛtatvam
14.1.9	tatho evaitad yajamāna etenaiva ṣaḍvidhenājyena ṣaḍṛtuṃ saṃvatsaram āpnoti ṣaḍvidham
14.1.10	saṃvatsareṇa sarvān kāmānt sarvam amṛtatvam
14.1.11	atha yat purastāt tūṣṇīṃjapaṃ japati
14.1.12	svargo vai loko yajñaḥ
14.1.13	tad yat purastāt tūṣṇīṃjapaṃ japati
14.1.14	svastyayanam eva tat kurute svargasya lokasya samaṣṭyai
14.1.15	athaitaṃ tūṣṇīṃśaṃsam upāṃśu saṃśati
14.1.16	sarveṣām eva kāmānām āptyai
14.1.17	agnir jyotir jyotir agnir iti
14.1.18	tad imaṃl lokaṃl lokānām āpnoti
14.1.19	prātaḥsavanaṃ yajñasya
14.1.20	indro jyotir jyotir indra iti
14.1.21	tad antarikṣalokaṃl lokānām āpnoti
14.1.22	mādhyaṃdinaṃ savanaṃ yajñasya
14.1.23	sūryo jyotir jyotiḥ sūrya iti
14.1.24	tad amuṃl lokaṃl lokānām āpnoti
14.1.25	tṛtīyasavanaṃ yajñasya
14.1.26	atha vai nivid asāv eva yo 'sau tapati
14.2.1	eṣa hīdaṃ sarvaṃ nivedayann eti
14.2.2	sā purastāt sūktasya prātaḥsavane dhīyate
14.2.3	purastāddhy eṣa tadā bhavati
14.2.4	madhye sūktasya mādhyaṃdine savane
14.2.5	madhye hy eṣa tadā bhavati
14.2.6	uttamāḥ pariśiṣya tṛtīyasavane
14.2.7	paścāddhy eṣa tarhi parikrānto bhavati
14.2.8	tad etasyaiva rūpeṇa nividaṃ dadhad eti
14.2.9	tad u vā āhur añjayo vai prātaḥsavanaṃ vahanti
14.2.10	śitipṛṣṭhā mādhyaṃdinaṃ savanam
14.2.11	śvetānūkāśās tṛtīyasavanam ity ādityenaiva
14.2.12	dvādaśapadāṃ purorucam upasaṃśaṃsati
14.2.13	dvādaśa vai māsāḥ saṃvatsaraḥ
14.2.14	saṃvatsarasyaivāptyai
14.2.15	atha saptarcam ājyaṃ śaṃsati
14.2.16	sapta vai chandāṃsi
14.2.17	sarveṣām eva chandasām āptyai
14.2.18	tad vā ānuṣṭubhaṃ bhavati
14.2.19	vāg anuṣṭup
14.2.20	tad yat kiṃca vācānuṣṭubhā vyanūktaṃ tat sarvam āpnoti
14.2.21	pade vigṛhṇāti
14.2.22	tat prajātyai rūpam
14.2.23	vīva vai striyai pumān gṛhṇāti
14.2.24	yad v eva vigṛhṇāti
14.2.25	pratiṣṭhayos tad rūpam
14.2.26	atho etaddha vai mṛtyor āsyaṃ yad ete pade antareṇa
14.2.27	sa yo 'trāvānantaṃ brūyāt
14.2.28	mṛtyor āsyam āpāti na jīviṣyatīti tathā ha syāt
14.3.1	tasmād anavānaṃ saṃkrāmet
14.3.2	amṛtaṃ vai prāṇaḥ
14.3.3	amṛtena tan mṛtyuṃ tarati
14.3.4	samastenottareṇārdharcena praṇauti
14.3.5	vajram eva tat pāpmane bhrātṛvyāya praharati
14.3.6	tā daśa gāyatryaḥ sampadyante
14.3.7	aṣṭākṣaraṃ hi daśamaṃ padam
14.3.8	gāyatrī vai sā yānuṣṭup
14.3.9	gāyatram agneś chandaḥ
14.3.10	daśa prātaḥsavane adhvaryur grahān gṛhṇāti
14.3.11	navasu bahiṣpavamānena stuvate
14.3.12	hiṃkāro daśamaḥ
14.3.13	daśemāḥ
14.3.14	te nānā kurvanto virājam abhiṣampādayanti
14.3.15	etad vai kṛtsnam annādyaṃ yad virāḍ eva
14.3.16	tat sampādya yajamāne pratidadhāti
14.3.17	triḥ prathamayā trir uttamayaikādaśa sampadyante
14.3.18	yājyā dvādaśī
14.3.19	dvādaśa vai māsāḥ saṃvatsaraḥ
14.3.20	saṃvatsarasyaivāptyai
14.3.21	tāḥ saṃśastāḥ ṣoḍaśa gāyatryaḥ sampadyante
14.3.22	tad gāyatrīm ājyam abhisampadyate
14.3.23	āgnendryā yajati
14.3.24	indram eva tad ardhabhājaṃ savanasya karoti
14.3.25	tasyāṃ devatā anvābhajateti ha smāha kauṣītakiḥ
14.3.26	trayastriṃśadakṣarā vai virāṭ
14.3.27	trayastriṃśad devatāḥ
14.3.28	akṣarabhājo devatāḥ karoti
14.3.29	agna indraś ca dāśuṣo duroṇa iti padaṃ pariśiṣya virājo 'rdharce 'vāniti
14.3.30	śrīr virāḍ annādyam
14.3.31	śriyāṃ tad virājy annādye pratitiṣṭhati
14.3.32	uttareṇa virājo 'rdharcena vaṣaṭkaroti
14.3.33	svarga eva tal loke yajamānaṃ dadhāti
14.3.34	anuvaṣaṭkaroty āhutīnām eva śāntyai
14.3.35	āhutīnāṃ pratiṣṭhityai
14.4.1	śoṃsāvo iti prātaḥsavana āhvayate
14.4.2	śoṃsāmo daivety adhvaryuḥ
14.4.3	tāny aṣṭāv akṣarāṇi
14.4.4	uktham avācīti prātaḥsavana upāṃśu hotā brūyāt
14.4.5	ukthaśā ity adhvaryuḥ
14.4.6	tāny aṣṭau
14.4.7	gāyatryā savanaṃ pratipadya gāyatryāṃ pratyaṣṭhatām
14.4.8	adhvaryo śoṃsāvo iti mādhyaṃdine savana āhvayate
14.4.9	śoṃsāmo daivety adhvaryuḥ
14.4.10	tāny ekādaśākṣarāṇi
14.4.11	uktham avācīndrāyeti mādhyaṃdine savane upāṃśu hotā brūyāt
14.4.12	ukthaśā ity adhvaryuḥ
14.4.13	tāny ekādaśa
14.4.14	triṣṭubhā savanaṃ paripadya triṣṭubhi pratyaṣṭhātām
14.4.15	adhvaryo śo śoṃsāvo iti tṛtīyasavane abhyāsam āhvayate
14.4.16	śo śoṃsāmo daivety adhvaryuḥ pratyabhyasyati
14.4.17	tāni dvādaśākṣarāṇi
14.4.18	lomaśena trayodaśa
14.4.19	vācīndrāyokthaṃ devebhya iti tṛtīyasavane upāṃśu hotā brūyāt
14.4.20	ukhaśā ity adhvaryuḥ
14.4.21	tāni dvādaśa
14.4.22	samprati jagatyā savanaṃ pratipadya jagatyāṃ pratyaṣṭhātām
14.4.23	etad vai tad yan madhya opyate
14.4.24	sa yadi ha vā api vyūḍhacchandā bhavati
14.4.25	kḷptāny evaivaṃ viduṣaś chandāṃsi yajñaṃ vahanti
14.4.26	atho etad eṣa ṛgabhyanūkteti ha smāha
14.4.27	yad gāyatre adhi gāyatram āhitaṃ traiṣṭubhād vā traiṣṭubhaṃ niratakṣata
14.4.28	yad vā jagaj jagaty āhitaṃ padaṃ ya it tad vidus te amṛtatvam ānaśur iti
14.4.29	atho yad imā devatā eṣu lokeṣv adhyūḍhāḥ
14.4.30	gāyatre asmiṃl loke gāyatro 'yam agnir adhyūḍhaḥ
14.4.31	traiṣṭubhe 'ntarikṣaloke traiṣṭubho vāyur adhyūḍhaḥ
14.4.32	jāgate amuṣmiṃl loke jāgato 'sāv ādityo 'dhyūḍhaḥ
14.5.1	ājyaṃ śastvā praugaṃ śaṃsati
14.5.2	ātmā vai yajamānasyājyam
14.5.3	prāṇāḥ praugam
14.5.4	tad yad ājyaṃ śastvā praugaṃ śaṃsati
14.5.5	tathā ha yajamānaḥ sarvam āyur asmiṃl loka etya āpnoty amṛtatvam akṣitiṃ svarge loke
14.5.6	pavamāne stuta ājyaṃ śaṃsati
14.5.7	ājye stute praugam
14.5.8	tad etat pavamānoktham eva yat praugam
14.5.9	ājyam evājyasyoktham
14.5.10	te etad viharati
14.5.11	yathā rathasyāntarau raśmī vyatiṣajed evaṃ tat
14.5.12	grahān anu śaṃsatīti ha smāha kauṣītakiḥ
14.5.13	yo 'sau vāyor indravāyvor grahaḥ
14.5.14	taṃ vāyavyena caindravāyavena ca
14.5.15	maitrāvaruṇaṃ maitrāvaruṇena
14.5.16	āśvinam āśvinena
14.5.17	yat prasthitānāṃ yajati tad aindreṇa
14.5.18	yaddhotrāḥ samyajanti tad vaiśvadevena
14.5.19	vāg eva sarasvatī sarveṣu savaneṣu
14.5.20	atha vai purorug asāv eva yo 'sau tapati
14.5.21	eṣa hi purastād rocate
14.5.22	atha vai puroruk prāṇa evātmā sūktam
14.5.23	atha vai purorug ātmā eva
14.5.24	prajā paśavaḥ sūktam
14.5.25	tasmān na purorucaṃ ca sūktaṃ cāntareṇa vyāhvayate
14.5.26	saṃśasya purorucā sūktam
14.5.27	puroruce puroruca evāhvayate
14.5.28	vāyur agregās tat prāṇarūpam
14.5.29	vāyavā tad apānasya rūpam
14.6.1	gāyatraṃ praugaṃ śaṃsati
14.6.2	tena prātaḥsavanam āptam
14.6.3	aindraṃ śaṃsati
14.6.4	tena mādhyaṃdinaṃ savanam āptam
14.6.5	vaiśvadevaṃ śaṃsati
14.6.6	tena tṛtīyasavanam āptam
14.6.7	atha vaiśvadevīṃ purorucaṃ śaṃsati
14.6.8	sā ṣaṭpadā bhavati
14.6.9	tāṃ tām ṛtava ity āhuḥ
14.6.10	ṣaḍḍhy ṛtavaḥ
14.6.11	tasyai dve dve pade avagrāhaṃ śaṃsati
14.6.12	tasmād dvandvaṃ samastā ṛtava ākhyāyante grīṣmo varṣā hemanta iti
14.6.13	atra haike sārasvatīṃ purorucaṃ śaṃsanti
14.6.14	na tathā kuryāt
14.6.15	atiriktaṃ tat
14.6.16	rucitā vai vāk
14.6.17	svayaṃ purorug vai vāk
14.6.18	vāyav ā yāhi darśatāśvinā yajvarīr iṣa ity ete ubhe tat praugaṃ navarcaṃ ca dvādaśarcaṃ ca
14.6.19	tad ekaviṃśatiḥ
14.6.20	ekaviṃśo vai catuṣṭomaḥ stomānāṃ paramaḥ
14.6.21	tat paramaṃ stomam āpnoti
14.6.22	yad v evaikaviṃśatiḥ
14.6.23	dvādaśa māsāḥ pañcartavas traya ime lokāḥ
14.6.24	asāv āditya ekaviṃśaḥ
14.6.25	tena eva tat salokatāyāṃ yajamānam adhyūhati
14.7.1	tāni vai sapta tṛcāni bhavanti
14.7.2	sapta vai chandāṃsi
14.7.3	sarveṣām eva chandasām āptyai
14.7.4	atho etair vai devā asurāṇāṃ sapta sāptāny avṛñjata
14.7.5	tatho evaitad yajamāna etair eva dviṣato bhrātṛvyasya sapta sāptāni vṛṅkte
14.7.6	agner agre prātaḥsavanam āsīt
14.7.7	indrasya mādhyaṃdinaṃ savanam
14.7.8	viśveṣāṃ devānāṃ tṛtīyasavanam
14.7.9	so 'gnir akāmayata
14.7.10	syān me mādhyaṃdine savane atho tṛtīyasavana iti
14.7.11	indro 'kāmayata
14.7.12	syān me prātaḥsavane atho tṛtīyasavana iti
14.7.13	viśve devā akāmayanta
14.7.14	syān no mādhyaṃdine savane atho prātaḥsavana iti
14.7.15	tā amuto 'rvācyo devatās tṛtīyasavanāt prātaḥsavanam abhiprāyuñjata
14.7.16	tad yad abhiprāyuñjata
14.7.17	tat praugasya praugatvam
14.7.18	tasmād bahvyo devatāḥ prauge śasyante
14.7.19	tasmāt sarvāṇi savanāni sarvadevatyāni bhavanti
14.7.20	viśvebhiḥ somyaṃ madhv ity ukthaṃ śastvā yajati vaiśvadevyāḥ
14.7.21	vaiśvadevaṃ hy etad uktham
14.7.22	gāyatryā gāyatraṃ prātaḥsavanam
14.7.23	anv id u vaṣaṭkaravad anv id u vaṣaṭkaravat
15.1.1	devā vā arbudena ca pāvamānībhiś ca grāvṇo 'bhiṣṭutyāpnuvann amṛtatvam
15.1.2	āpnuvant satyaṃ saṃkalpam
15.1.3	tatho evaitad yajamāno yad arbudena ca pāvamānībhiś ca grāvṇo 'bhiṣṭauty āpnoty amṛtatvam
15.1.4	āpnoti satyaṃ saṃkalpam
15.1.5	atha stute pavamāne dadhigharmeṇa caranti
15.1.6	atra kālo hi bhavati
15.1.7	atho savanasyaiva sarasatāyai
15.1.8	atha haviṣpaṅktyā caranti tasyā uktaṃ brāhmaṇam
15.1.9	bhāradvājyā madhyaṃdine prasthitānāṃ yajati
15.1.10	bharadvājo ha madhyaṃdina indrāya somaṃ pradadau
15.1.11	sā vā aindrī triṣṭub bhavati
15.1.14	āhutīnāṃ pratiṣṭhityai
15.1.15	atha hotrāḥ samyajanti tāsām uktaṃ brāhmaṇam
15.1.16	atheḍātha hotṛcamasas tasyoktaṃ brāhmaṇam
15.1.17	huteṣu dākṣiṇeṣu dakṣiṇā nīyante
15.1.20	atho dakṣiṇābhir vai yajñaṃ dakṣayati
15.1.21	tad yad dakṣiṇābhir vai yajñaṃ dakṣayati
15.1.22	tasmād dakṣiṇā nāma
15.1.23	ātmadakṣiṇaṃ vai satram
15.1.24	tasmād ahar ahar japeyuḥ
15.1.26	idam ahaṃ māṃ kalyāṇyai kīrtyai svargāya lokāyāmṛtatvāya dakṣiṇāṃ nayanti
15.1.27	vaiśvāmitrīṃ marutvatīyagrahasya puronuvākyām anūcya vaiśvāmitryā yajati
15.1.28	savanatatir vai marutvatīyagrahaḥ
15.1.29	vāg vai viśvāmitraḥ
15.1.30	vācā yajñas tāyate
15.1.31	te vā aindryau triṣṭubhau bhavataḥ
15.1.32	aindraṃ hi traiṣṭubhaṃ mādhyaṃdinaṃ savanam
15.1.33	anuvaṣaṭkaroty āhutīnām eva śāntyai
15.1.34	āhutīnāṃ pratiṣṭhityai
15.2.1	atha ṣaḍvidhaṃ marutvatīyaṃ śaṃsati
15.2.2	ṣaḍ vā ṛtavaḥ saṃvatsaraḥ
15.2.3	saṃvatsarasyaivāptyai
15.2.4	anuṣṭubhaṃ gāyatrīṃ bṛhatīm uṣṇihaṃ triṣṭubhaṃ jagatīm iti ṣaṭ chandāṃsi śaṃsati
15.2.5	tasmāt ṣaḍvidhaṃ bhavati
15.2.6	ā tvā rathaṃ yathotaya ity anuṣṭubhā marutvatīyaṃ pratipadyate
15.2.7	pavamānokthaṃ vā etad yan marutvatīyam
15.2.8	anuṣṭup somasya chandaḥ
15.2.9	uktaṃ padavigrahaṇasya brāhmaṇam
15.2.10	gāyatrīḥ śaṃsati
15.2.11	prāṇo vai gāyatryaḥ
15.2.12	prāṇam eva tad ātman dhatte
15.2.13	idaṃ vaso sutam andha ity anucaraḥ sutavān pītavān
15.2.14	pavamānokthaṃ hy etat
15.2.15	indra nedīya ed ihītīndr nihavaḥ pragāthaḥ
15.2.16	nedīya upaniṣkrāmeti hainaṃ maruta ūcuḥ pradharṣayantaḥ
15.2.17	so 'bravīddhatvā vṛtraṃ vijitya yuṣmābhir me 'yaṃ saha somapītha iti
15.2.18	tair evāsya eṣa saha somapīthaḥ
15.2.19	pra nūnaṃ brahmaṇaspatir iti brāhmaṇaspatyaḥ pragāthaḥ
15.2.20	prahareti hainaṃ brahmovāca pradharṣayan
15.2.21	so 'bravīddhatvā vṛtraṃ vijitya tvayā me ayaṃ saha somapītha iti
15.2.22	sa eṣa brahmaṇa eva somapīthaḥ
15.2.23	tasmin devatā anvābhajateti ha smāha kauṣītakiḥ
15.2.24	yasminn indro varuṇo mitro 'ryamā devā okāṃsi cakrira iti
15.2.25	atra devatā anvābhaktāḥ
15.3.1	tad āhur yan naiva stotriyo nānurūpa indranihavaś ca brāhmaṇaspatyaś ca pragāthāv atha kasmāt punarādāyaṃ kakupkāraṃ śasyete iti
15.3.2	purarādāyaṃ vai sāmagāḥ pavamāne stuvate
15.3.3	tasyaivaitad rūpaṃ kriyate
15.3.4	agnir netā bhaga iva kṣitīṇāṃ tvaṃ soma ṛtubhiḥ sukratur bhūr ity agnīṣomīye
15.3.5	agnīṣomau vā antar vṛtra āstām
15.3.6	tāv indro nāśaknod abhi vajraṃ prahartum
15.3.7	tāv etaṃ bhāgam upanicakrāmatām
15.3.8	yaś cainayor asau paurṇamāse
15.3.9	tad etad vārtraghnam evokthaṃ yan marutvatīyam
15.3.10	etena hīndro vṛtram ahan
15.3.11	pinvanty apo marutaḥ sudānava iti pinvanty apīyā
15.3.12	āpo vai pinvanty apīyā
15.3.13	tad yad eva vṛtraṃ hatam āpo vyāyan
15.3.14	yat prāpinvaṃs tasmāt pinvanty apīyā
15.3.15	sā vai jagatī
15.3.16	tayā sarvāṇi savanāni jagadvanti bhavanti
15.3.17	janiṣṭhā ugraḥ sahase turīya iti jātavan marutvatīyam
15.3.18	etad vā indro jāyate yad vṛtram ahan
15.3.19	etad u vā eṣa jāyate yo yajate
15.3.20	tasya prathamāyām adhvaryuḥ sakṛn madvat pratyāgṛṇāti
15.3.21	atra hīndraḥ prathamam amādyat
15.4.1	tad etat pṛtanājid eva sūktaṃ yan marutvatīyam
15.4.2	etena hīndraḥ pṛtanā ajayat
15.4.3	tasya madhye nividaṃ dadhāti
15.4.4	madhye vā idam ātmano 'nnaṃ dhīyate
15.4.5	atha nividaḥ śaṃsati
15.4.6	prāṇā vai nividaḥ
15.4.7	prāṇān eva tad ātman dhatte
15.4.8	tāsām ekaikaṃ padam avagrāhaṃ śaṃsati
15.4.9	ekaikam eva tat prāṇam ātman dhatte
15.4.10	uttamena praṇauti
15.4.11	imam eva tat prāṇam utsṛjate
15.4.12	tasmāddhīmaṃ prāṇaṃ sarve prāṇā anuprāṇanti
15.4.13	atho 'nnaṃ nivida ity apy āhuḥ
15.4.14	tasmād enā ārataṃ śaṃset
15.4.15	atvaramāṇa iva hi pratikāminam annādyam atti
15.4.16	ye tvāhihatye maghavann avardhann ity ukthaṃ śastvā yajati
15.4.17	ye śāmbare harivo ye gaviṣṭāv iti
15.4.18	etair vā eṣa etāni saha vīryāṇy akarot
15.4.19	tair evāsyaiṣa saha somapīthaḥ
15.4.20	sā vā aindrī triṣṭub bhavati
15.4.21	aindraṃ hi traiṣṭubhaṃ mādhyaṃdinaṃ savanam
15.4.22	anuvaṣaṭkaroty āhutīnām eva śāntyai
15.4.23	āhutīnāṃ pratiṣṭhityai
15.4.24	vāg evāsau prathamānuṣṭup
15.4.25	tāṃ pañca gāyatryo 'nuvartante
15.4.26	mana indranihavaḥ śrotraṃ brāhmaṇaspatyaḥ
15.4.27	prāṇo 'pāno vyāna iti tisra ekapātinyaḥ
15.4.28	ātmā sūktaṃ yad antarātmaṃs tan nivit
15.4.29	pratiṣṭhā paridhānīyānnaṃ yājyā
15.5.1	atha niṣkevalyam
15.5.2	bahvyo devatāḥ prācyaḥ śasyante bahvya ūrdhvāḥ
15.5.3	athaitad indrasyaiva niṣkevalyam
15.5.4	tan niṣkevalyasya niṣkevalyatvam
15.5.5	atha yad bṛhatyā pratipadyate
15.5.6	bārhato vā eṣa ya eṣa tapati
15.5.7	tad enaṃ svena rūpeṇa samardhayati
15.5.8	dve tisraḥ karoti punarādāyam
15.5.9	tat prajātyai rūpam
15.5.10	dvāv iva vā agre bhavataḥ
15.5.11	tata upaprajāyate
15.5.14	pratirūpam anurūpaṃ kurvīta
15.5.15	pratirūpo haivāsya prajāyām ājāyate nāpratirūpaḥ
15.5.16	dhāyyāṃ śaṃsati
15.5.17	prāṇo vai dhāyyāḥ
15.5.18	prāṇam eva tad ātman dhatte
15.5.19	pragāthaṃ śaṃsati
15.5.20	paśavo vai pragāthaḥ
15.5.21	paśūnām evāptyai
15.5.22	atho prāṇāpānau vai bārhataḥ pragāthaḥ
15.5.23	prāṇāpānāv eva tad ātman dhatte
15.5.24	indrasya nu vīryāṇi pra vocam iti pañcadaśarcaṃ niṣkevalyam
15.5.25	pañcadaśo vai vajraḥ
15.5.26	vajreṇaiva tad yajamānasya pāpmānaṃ hanti
15.5.27	tasya madhye nividaṃ dadhāti
15.5.28	madhye vā idam ātmano 'nnaṃ dhīyate
15.5.29	atha nividaḥ śaṃsati
15.5.30	prāṇā vai nividaḥ
15.5.31	prāṇān eva tad ātman dhatte
15.5.32	tāsām ekaikaṃ padam avagrāhaṃ śaṃsati
15.5.33	ekaikam eva tat prāṇam ātman dhatte
15.5.34	uttamena praṇauti
15.5.35	idam eva tat prāṇam utsṛjate
15.5.36	tasmāddhīmaṃ prāṇaṃ sarve prāṇā anuprāṇanti
15.5.37	atho 'nnaṃ nivida ity apy āhuḥ
15.5.38	tasmād enā ārataṃ śaṃset
15.5.39	atvaramāṇa iva hi pratikāminam annādyam atti
15.6.1	nitarāṃ paridhānīyāṃ śaṃset
15.6.2	tathā ha patny apracyāvukā bhavati
15.6.3	anudāyitatarām
15.6.4	tathā ha patny anuddhatamanā iva bhavati
15.6.5	ātmā vai stotriyaḥ prajānurūpaḥ
15.6.6	mahiṣī dhāyyā pragāthaḥ paśavaḥ
15.6.7	ātmā sūktaṃ yad antarātmaṃs tan nivit
15.6.8	pratiṣṭhā paridhānīyānnaṃ yājyā
15.6.9	pavamāne stūyamāne hotāraṃ mṛtyuḥ pratyālīyata
15.6.10	tam ājyena nyakarod anyatra stotriyāt
15.6.11	ādye sāmājye pratyalīyata
15.6.12	taṃ praugeṇa nyakarod anyatra stotriyāt
15.6.13	taṃ mādhyaṃdine pavamāne pratyālīyata
15.6.14	taṃ marutvatīyena nyakarod anyatraiva stotriyāt
15.6.15	atha vai niṣkevalyaṃ stotriyeṇaiva pratipadyate
15.6.16	tad yathābhaye 'timucya mṛtyuṃ yathātimumucāna evam
15.6.17	tad āhur niṣkevalyam evedaṃ niṣkevalyam ado mahāvrate śasyante vā amutra caturuttarāṇi katham ihopāpyanta iti
15.6.18	tāni vā ihopāptatarāṇi bhavanti
15.6.19	stotriyānurūpau saṃśastau saptacaturuttarāṇi sampadyate
15.6.20	caturakṣaraṃ ca padam udaiti
15.6.19	stotriyānurūpau saṃśastau saptacaturuttarāṇi sampadyante
15.6.20	caturakṣaraṃ ca padam udaiti
15.6.21	te paśavaḥ
15.6.22	tān paśūn yajamāne dadhāti
15.6.23	virāḍ vā agniṣṭomaḥ
15.6.24	navatiśataṃ stotriyāḥ sampadyante
15.6.25	pratyakṣam evaitad agniṣṭomasya rūpam upaiti yad virājā yajati
15.6.26	pibā somam indra mandatu tveti padaṃ pariśiṣya virājo 'rdharce avāniti
15.6.27	śrīr virāḍ annādyam
15.6.28	śriyāṃ tad virājy annādye pratitiṣṭhati
15.6.29	uttareṇa virājo 'rdharcena vaṣaṭkaroti
15.6.30	svarga eva tal loke yajamānaṃ dadhāti
15.6.31	anuvaṣaṭkaroty āhutīnām eva śāntyai
15.6.32	āhutīnāṃ pratiṣṭhityā āhutīnāṃ pratiṣṭhityai
16.1.1	vasūnāṃ vai prātaḥsavanam
16.1.2	rudrāṇāṃ mādhyaṃdinaṃ savanam
16.1.3	ādityānāṃ tṛtīyasavanam
16.1.4	tad yad ādityagraheṇa tṛtīyasavanaṃ pratipadyate
16.1.5	svayaiva tad devatayā pratipadyate
16.1.6	atho dhītarasaṃ vā etat savanaṃ yat tṛtīyasavanam
16.1.7	athaiṣa saraso graho yad ādityagrahaḥ
16.1.8	tenaiva tat tṛtīyasavanaṃ sarasaṃ karoti
16.1.9	triṣṭubham ādityagrahasya puronuvākyām anūcya triṣṭubhā yajati
16.1.10	balaṃ vai vīryaṃ triṣṭup
16.1.11	balam eva tad vīryaṃ yajamāne dadhāti
16.1.12	tasya nānuvaṣaṭkaroti
16.1.13	savanatatir vā ādityagrahaḥ saṃsthānuvaṣaṭkāraḥ
16.1.14	net purā kālāt savanaṃ saṃsthāpayānīti
16.1.15	madvatī yājyā madvaddhi tṛtīyasavanam
16.1.16	atha stute pavamāne paśunā caranti tasyoktaṃ brāhmaṇam
16.1.17	atha haviṣpaṅktyā caranti tasyoktaṃ brāhmaṇam
16.2.1	aindrārbhavīs tṛtīyasavana unnīyamānebhyo 'nvāha
16.2.2	yatra ha tad ṛbhavaḥ prajāpateḥ premāṇaṃ prāpuḥ
16.2.3	tad enān indraḥ somapīthe 'nvābheje
16.2.4	tasmān nārbhavīṣu stuvate
16.2.5	athārbhavaḥ pavamāna ity ācakṣate
16.2.6	aindrārbhavyā tṛtīyasavane prasthitānāṃ yajati
16.2.7	indram eva tad ardhabhājaṃ savanasya karoti
16.2.8	jagatyā jāgataṃ hi tṛtīyasavanam
16.2.9	madvatyā madvaddhi tṛtīyasavanam
16.2.10	anuvaṣaṭkaroty āhutīnām eva śāntyai
16.2.11	āhutīnāṃ pratiṣṭhityai
16.2.12	atha hotrāḥ samyajanti tāsām uktaṃ brāhmaṇam
16.2.13	atheḍātha hotṛcamasas tasyoktaṃ brāhmaṇam
16.2.14	aupāsanāṃs tṛtīyasavana upāsyanti
16.2.15	pitṝn eva tat prīṇanti
16.2.16	atha sāvitragraheṇa caranti
16.2.17	prātaḥsavana etam agre 'yajan
16.2.18	tāḥ prajā na prājāyanta
16.2.19	taṃ mādhyaṃdine savane
16.2.20	tā u.tatra no eva
16.2.21	tam atra tṛtīyasavane ayajan
16.2.22	tataḥ prajāḥ prājāyanta
16.2.23	tasmāt tṛtīyasavane avadhṛtaḥ savitā
16.2.24	atho ādityānāṃ vā ekaḥ savitā
16.2.25	ādityānāṃ tṛtīyasavanam
16.2.26	tasmād enaṃ tṛtīyasavane yajanti
16.2.27	triṣṭubhaṃ sāvitragrahasya puronuvākyām anūcya jagatyā yajati
16.2.28	balaṃ vai vīryaṃ triṣṭup
16.2.29	paśavo jagatī
16.2.30	bala eva tad vīrye antataḥ paśuṣu ca pratitiṣṭhati
16.2.31	tasya nānuvaṣaṭkaroti
16.2.32	prāṇo vai sāvitragrahaḥ saṃsthānuvaṣaṭkāraḥ
16.2.33	net purā kālāt prāṇaṃ saṃsthāpayānīti
16.2.34	yukta iva hy ayaṃ prāṇaḥ
16.2.35	madvatī yājyā madvaddhi tṛtīyasavanam
16.3.1	savitrā vaiśvadevaṃ pratipadyate
16.3.2	savitṛprasūtā vai devās tṛtīyasavanaṃ samabharan
16.3.3	tasmāt pratipadanucarau sūktam iti sāvitrāṇi bhavanti
16.3.4	tat savitur vṛṇīmaha ity anuṣṭubhā vaiśvadevaṃ pratipadyate
16.3.5	pavamānokthaṃ vā etad yad vaiśvadevam
16.3.6	anuṣṭup somasya chandaḥ
16.3.7	uktaṃ padavigrahaṇasya brāhmaṇam
16.3.8	gāyatrīḥ śaṃsati
16.3.9	prāṇo vai gāyatryaḥ
16.3.10	prāṇam eva tad ātman dhatte
16.3.11	sāvitraṃ śaṃsati
16.3.12	sāvitro hi graho gṛhīto bhavati
16.3.13	tam evaitenānuśaṃsati
16.3.14	vāyavyāṃ śaṃsati
16.3.15	prāṇo vai vāyavyā
16.3.16	prāṇam eva tad ātman dhatte
16.3.17	tasyai śastre dvidevatyān vimuñcanti
16.3.18	vāyau prāṇe prāṇān
16.3.19	dyāvāpṛthivīyaṃ śaṃsati
16.3.20	pratiṣṭhe vai dyāvāpṛthivī pratiṣṭhityā eva
16.3.21	tasminn adhvaryur madvat pratyāgṛṇāti
16.3.22	madvaddhi tṛtīyasavanam
16.3.23	surūpakṛtnuṃ śaṃsati
16.3.24	annaṃ vai surūpam
16.3.25	annam eva tad ātman dhatte
16.3.26	atho rūpāṇām evaiṣa somapīthaḥ
16.3.27	rūpam eva tad ātman dhatte
16.3.28	ārbhavaṃ śaṃsati
16.3.29	atra hy ebhyaḥ prajāpatir avākalpayat
16.3.30	tasmād atrārbhavaṃ śasyate
16.3.31	atha venām ādityāṃ bārhaspatyām iti śaṃsati
16.3.32	śukrāmanthināv āgrayaṇam ity evaitābhir anuśaṃsati
16.3.33	atho vaiśvadevaṃ vai śastram
16.3.34	devatānām aparihāṇāya vaiśvadevaṃ śaṃsati
16.3.35	vaiśvadevo hi graho gṛhīto bhavati
16.3.36	tam evaitenānuśaṃsati
16.3.37	tasya dviḥ pacchaḥ paridhānīyāṃ śaṃsati
16.3.38	ardharcaśas tṛtīyam
16.3.39	sā virājam abhisampadyate
16.3.40	śrīr virāḍ annādyam
16.3.41	śriyo virājo 'nnādyasyopāptyai
16.4.1	catvāri sūktāni vaiśvadeve śaṃsati
16.4.2	paśavo vai vaiśvadevam
16.4.3	catuṣṭayā vai paśavaḥ
16.4.4	atho catuṣpādāḥ paśūnām evāptyai
16.4.5	tasmād enad ārataṃ śaṃset
16.4.6	ramante hāsmin paśavaḥ
16.4.7	ṣoḍaśāhāvaṃ vaiśvadevaṃ śaṃsati
16.4.8	ṣoḍaśakalaṃ vā idaṃ sarvam
16.4.9	asyaiva sarvasyāptyai
16.4.10	tat saptadaśavidhaṃ bhavati
16.4.11	ekādaśa devatāś catasro nivida ukthavīryaṃ yājyeti
16.4.12	saptadaśo vai prajāpatiḥ
16.4.13	etad vā ārdhnukaṃ karma yat prajāpatisaṃmitam
16.4.14	viśve devāḥ śṛṇutemaṃ havaṃ ma ity ukthaṃ śastvā yajati vaiśvadevyā
16.4.15	vaiśvadevaṃ hy etad uktham
16.4.16	triṣṭubhā balaṃ vai vīryaṃ triṣṭup
16.4.17	balam eva tad vīryaṃ yajamāne dadhāti
16.4.18	madvatyā madvaddhi tṛtīyasavanam
16.4.19	anuvaṣaṭkaroty āhutīnām eva śāntyai
16.4.20	āhutīnāṃ pratiṣṭhityai
16.4.21	vāg evāsau prathamānuṣṭup
16.4.22	tāṃ pañca gāyatryo 'nuvartante
16.4.23	manaḥ sāvitram
16.4.24	prāṇo vāyavyā
16.4.25	cakṣuṣī dyāvāpṛthivīyam
16.4.26	yo 'yam aniruktaḥ prāṇaḥ sa surūpakṛtnuḥ
16.4.27	śrotram ārbhavam
16.4.28	prāṇo 'pāno vyāna iti tisra ekapātinyaḥ
16.4.29	ātmā sūktaṃ yad antarātmaṃs tan nivit
16.4.30	pratiṣṭhā paridhānīyānnaṃ yājyā
16.5.1	tad āhuḥ kasmād brahmakṣatre eva pracyāvuke viḍ acyuteti
16.5.2	brahma vai prātaḥsavanam
16.5.3	kṣatraṃ mādhyaṃdinaṃ savanam
16.5.4	viṭ tṛtīyasavanam
16.5.5	tad yad yathopapādam eva prātaḥsavanamadhyaṃdinayoḥ paridadhati
16.5.6	tasmād brāhmaṇyaḥ prajā anavadhṛtaṃ kṣiyanti
16.5.7	anavadhṛtaṃ kṣatriyāḥ
16.5.8	atha yat tṛtīyasyasavanasya paridhānīyācyutā
16.5.9	tasmād viḍ acyuteti
16.5.10	ghṛtasya yaja saumyasya yajety āha
16.5.11	etābhyāṃ vai yajñas tāyate yad ghṛtena ca somena ca
16.5.12	te atra prīṇāti
16.5.13	prīte yajñaṃ vahāta iti
16.5.14	upāṃśu ghṛtasya yajati
16.5.15	retaḥsiktir vai ghṛtam
16.5.16	upāṃśu vai retaḥ sicyate
16.5.17	atha yad uccaiḥ saumyasya yajati
16.5.18	candramā vai somaḥ
16.5.19	nirukto vai candramāḥ
16.5.20	tasya na parastāt pariyajed ity āhuḥ
16.5.21	tathāmī amuta idam arvāñcaḥ paśyantīti
16.5.22	pariyajed iti tv eva sthitam
16.5.23	devaloko vā ājyam
16.5.24	pitṛlokaḥ somaḥ
16.5.25	devalokam eva tat pitṛlokād abhyutkrāmanti
16.5.26	atho pitṝn eva tat prīṇanti yat saumyena caranti
16.5.27	atho etad upasada utsṛjyanta ity āhuḥ
16.5.28	agniṃ somaṃ viṣṇum iti vā upasatsu pratiyajati
16.5.29	agniṃ somaṃ viṣṇum itīdam
16.5.30	haranty etaṃ saumyaṃ sadaḥ
16.5.31	taṃ hotā pratigṛhyopanidhatte
16.5.32	athāsya sarpiṣy ātmānaṃ paryavekṣyāṅgulibhyāṃ sarpir upaspṛśati
16.5.33	cakṣuṣpā asi cakṣur me pāhīti cakṣuṣī vimṛjīta
16.5.34	cakṣur evāsya tad gopāyati
16.5.35	tad udgātṛbhyaḥ prayacchati
16.6.1	atha patnīvatagrahena caranti
16.6.2	patnīr eva tad āhavanīyabhājaḥ kurvanti
16.6.3	tasya nānuvaṣaṭkaroti
16.6.4	ājya saṃsṛṣṭo hi bhavati
16.6.5	ananuvaṣaṭkārabhāg ājyam
16.6.6	upāṃśu yajati
16.6.7	retaḥsiktir vai patnīvatagraha upāṃśu vai retaḥ sicyate
16.6.8	nānuvaṣaṭkaroti
16.6.9	retaḥsiktir vai patnīvatagrahaḥ saṃsthānvaṣaṭkāraḥ
16.6.10	ned retaḥ siktaṃ purā kālāt saṃsthāpayānīti
16.6.11	tad āhur yad eṣā neṣṭur yājyātha kasmād enayāgnīdhro yajatīti
16.6.12	āgneyī vā eṣā yājyā
16.6.13	āgneya āgnīdhraḥ
16.6.14	tasmād enayāgnīdhro yajati
16.6.15	atho evaṃ samā anukthānāṃ vaṣaṭkārā bhavantīti
16.7.1	ekaviṃśatyāhāvam āgmimārutaṃ śaṃsati
16.7.2	ekaviṃśo vai stomaḥ stomānāṃ paramaḥ pratiṣṭhānīyaḥ
16.7.3	pratiṣṭhityā eva
16.7.4	tac caturviṃśatividhaṃ bhavati
16.7.5	viṃśatiḥ parvāṇi
16.7.6	tāni catuścatvāriṃśati
16.7.7	catuścatvāriṃśadakṣarā triṣṭup
16.7.8	balaṃ vai vīryaṃ triṣṭup
16.7.9	balam eva tad vīryaṃ yajamāne dadhāti
16.7.10	vaiśvānarīyaṃ śaṃsati
16.7.11	vaiśvānarīyo hi graho gṛhīto bhavati
16.7.12	tam evaitenānuśaṃsati
16.7.13	raudrīṃ śaṃsati
16.7.14	ghoro vai rudraḥ
16.7.15	bhaiṣajyam eva tat kurute
16.7.16	atho 'ntabhāg vā vā eṣaḥ
16.7.17	tasmād enām antye śastre śaṃsati
16.7.18	mārutaṃ śaṃsati
16.7.19	etatpūgo vai rudraḥ
16.7.20	tad enaṃ svena pūgena samardhayati
16.7.23	atha yajñāyajñiyasya stotriyānurūpau
16.7.24	jātavedasīyaṃ śaṃsati
16.7.25	tenāgnimārutam ity ākhyāyate
16.7.26	tasmād enad abhyagraṃ śaṃset
16.7.27	yathāgniṃ pradāvyam atimokṣyamāṇa evam
16.8.1	āpodevatyāḥ śaṃsati
16.8.2	śāntir vai bheṣajam āpaḥ
16.8.3	śāntir evaiṣā bheṣajam antato yajñe kriyate
16.8.4	tasmād enā ārataṃ śaṃset
16.8.5	yathāpsu nyundāna evam
16.8.6	ahiṃ budhnyaṃ śaṃsati
16.8.7	agnir vā ahir budhnyaḥ
16.8.8	tam etayojjvalayati
16.8.9	atho dhiṣṇyān evaitayānuśaṃsati
16.8.10	devānāṃ ca patnī rākāṃ ca śaṃsati
16.8.11	patnīvatagraham evaitābhir anuśaṃsati
16.8.12	atho 'ntabhājo vai patnyaḥ
16.8.13	tasmād enā antye śastre śaṃsati
16.8.14	akṣarapaṅktayaḥ śaṃsati
16.8.15	paśavo vā akṣarapaṅktayaḥ
16.8.16	paśūnām evāptyai
16.8.17	atho prāṇāpānau vā akṣarapaṅktayaḥ
16.8.18	prāṇāpānāv eva tad ātman dhatte
16.8.19	atho śastrasyaiva sendratāyai
16.8.20	paitrīś ca yāmīś ca śaṃsati
16.8.21	nārāśaṃsān evaitābhir anuśaṃsati
16.8.22	atho 'ntabhājo vai pitaraḥ
16.8.23	tasmād enān antye śastre śaṃsati
16.8.24	svāduṣkilīyāḥ śaṃsati
16.8.25	somam evaitābhir indrāya svadayati
16.8.26	atho devaloko vā indraḥ
16.8.27	pitṛloko yamaḥ
16.8.28	devalokam eva tat pitṛlokād abhyutkrāmanti
16.8.29	tāsvadhvaryur madvat pratyāgṛṇāti
16.8.30	madvaddhi tṛtīyasavanam
16.8.31	vaiṣṇuvāruṇīṃ śaṃsati
16.8.32	yajño vai vaiṣṇuvāruṇaḥ
16.8.33	yad vai yajñasya skhalitaṃ volbaṇaṃ vā bhavati
16.8.34	tad etayā bhiṣajyati
16.8.35	bhaiṣajyam evaiṣā
16.8.36	vaiṣṇavīṃ cāgneyīṃ ca śaṃsati
16.8.37	agnāviṣṇū vai devānām antabhājau
16.8.38	tasmād enāvantye śastre śaṃsati
16.8.39	aindryā paridadhāti
16.8.40	indrasya hy eṣaḥ
16.8.41	tam indra evāntataḥ pratiṣṭhāpayati
16.9.1	kiṃdevatyaḥ soma iti madhuko gauśravaṃ papraccha
16.9.2	sa ha somaḥ pavata ity anudrutya
16.9.3	etasya vā anye syur iti pratyuvāca
16.9.4	bahvṛcavad eva
16.9.5	aindra iti tv eva paiṅgyasya sthitir āsa
16.9.6	aindrāgna iti kauṣītakeḥ
16.9.7	agninā vai pratipadyate yad ājyena
16.9.8	indram anu saṃtiṣṭhata etāṃ paridhānīyām
16.9.9	tasmād aindrāgna iti
16.9.10	eṣa vā agniṣṭomaḥ
16.9.11	eṣa vā u.kāmāya kāmāyāhriyate
16.9.12	yo ha vā etenāniṣṭvāthānyena yajate
16.9.13	kartapatyam eva taj jīyate pra vā mīyata iti ha smāha
16.9.14	sa vā eṣo 'gniṣṭoma ājyaprabhṛtyāgnimārutāntaḥ
16.9.15	yacchasyaṃs trīṇi ṣaṣṭiśatāny ṛcāṃ sampadyante
16.9.16	trīṇi vai ṣaṣṭiśatāni saṃvatsarasyāhnām
16.9.17	tat saṃvatsarasyāhāny āpnoti
16.9.18	agne marudbhiḥ śubhayadbhir ṛkvabhir ity ukthaṃ śastvā yajaty āgnimārutyā
16.9.19	āgmimārutaṃ hy etad uktham
16.9.20	jagatyā jāgataṃ hi tṛtīyasavanam
16.9.21	madvatyā madvaddhi tṛtīyasavanam
16.9.22	anuvaṣaṭkaroty āhutīnām eva śāntyai
16.9.23	āhutīnāṃ pratiṣṭhityai
16.10.1	aindrāgnāny ukthyokthāni bhavanti
16.10.2	indrāgnī vai sarve devāḥ
16.10.3	vaiśvadevaṃ tṛtīyasavanam
16.10.4	sarveṣām eva devānāṃ prītyai
16.10.5	āgneyīṣu maitrāvaruṇāya praṇayanty aindrīṣv itarayoḥ
16.10.6	tena tāny aindrāgnāni bhavanti
16.10.7	catvāri catvāri sūktāni śaṃsanti
16.10.8	paśavo vā ukthāni
16.10.9	catuṣṭayā vai paśavaḥ
16.10.10	atho catuṣpādāḥ paśūnām evāptyai
16.10.11	tāni dvādaśa sampadyante
16.10.12	dvādaśa vai māsāḥ saṃvatsaraḥ
16.10.13	saṃvatsarasyaivāptyai
16.10.14	caturāhāvāni śastrāṇi
16.10.15	paśavo vā ukthāni
16.10.16	catuṣṭayā vai paśavaḥ
16.10.17	atho catuṣpādāḥ paśūnām evāptyai
16.10.18	dvidevatyā ukthayājyāḥ
16.10.19	dvipād yajamānaḥ
16.10.20	pratiṣṭhityai
16.10.21	tāni catvāri saṃpadyante
16.10.22	paśavo vā ukthāni
16.10.23	catuṣṭayā vai paśavaḥ
16.10.24	atho catuṣpādāḥ paśūnām evāpāptyai
16.10.25	aindrāvaruṇī maitrāvaruṇasya
16.10.26	aindrāvaruṇaṃ hy asyokthaṃ bhavati
16.10.27	aindrābārhaspatyā brāhmaṇācchaṃsinaḥ
16.10.30	aindrāvaiṣṇavaṃ hy asyokthaṃ bhavati
16.10.31	prathamottame madvatyau
16.10.32	madvaddhi tṛtīyasavanam
16.10.33	tā vai triṣṭubho bhavanti
16.10.34	balaṃ vai vīryaṃ triṣṭup
16.10.35	balam eva tad vīryaṃ yajamāne dadhati
16.10.36	anuvaṣaṭkurvanty āhutīnām eva śāntyai
16.10.37	āhutīnāṃ pratiṣṭhityā āhutīnāṃ pratiṣṭhityai
17.1.1	ānuṣṭubho vā eṣa vajro yat ṣoḍaśī
17.1.2	tad yat ṣoḍaśinam upayanti
17.1.3	ānuṣṭubhena eva tad vajreṇa yajamānasya pāpmānam apaghnanti
17.1.4	sa vai harivān bhavati
17.1.5	prāṇo vai hariḥ
17.1.6	sa hi harati
17.1.7	tasmāddharivān bhavati
17.1.8	tad asau vai ṣoḍaśī yo 'sau tapati
17.1.9	etam eva tat prīṇāti
17.1.10	atho ṣoḍaśaṃ vā etat stotraṃ ṣoḍaśaṃ śastram
17.1.11	tasmāt ṣoḍaśīty ākhyāyate
17.1.12	tad yat ṣoḍaśinam upayanti
17.1.13	ṣoḍaśakalaṃ vā idaṃ sarvam
17.1.14	asyaiva sarvasyāptyai
17.1.15	atho indro vai ṣoḍaśī
17.1.16	tasmāddharivān bhavati
17.1.17	haristavo hīndraḥ
17.1.18	indra juṣasva pra vahā yāhi śūra harī iheti
17.1.19	tāḥ pañcaviṃśatyakṣarāḥ
17.1.20	ekaikā navabhir navabhir akṣarair upasṛṣṭāḥ
17.1.21	ātmā vai pañcaviṃśaḥ
17.1.22	prajā paśava upasargaḥ
17.1.23	prajayaiva tat paśubhiḥ preṣyair annādyenety ātmānam upasṛjate
17.1.24	tāś catustriṃśadakṣarāḥ sampadyante
17.1.25	svarāḍ vai tacchandaḥ
17.1.26	yat kiṃca catustriṃśadakṣaraṃ svārājyam anenāpnoti
17.1.27	tāḥ saṃśastāḥ pañcānuṣṭubhaḥ sampadyante
17.1.28	daśākṣaraṃ ca padam udaiti
17.1.29	ekaikasyai dve dve
17.2.1	tvāvataḥ purūvaso iti gāyatrīm upasaṃśaṃsati
17.2.2	eteṣām evākṣarāṇāṃ sampade
17.2.3	atho etayā saha stotriyaḥ ṣaḍanuṣṭubhaḥ saṃpadyante
17.2.4	tasmād etāṃ śaṃsati saṃpade
17.2.5	etatpratirūpam u.haike anurūpaṃ kurvanti
17.2.6	tad u.vā āhur asau vai ṣoḍaśī yo 'sau tapati
17.2.7	na vā etasyānyo 'nurūpo 'sti
17.2.8	sa yo 'trānurūpaṃ kurvantaṃ brūyāt
17.2.11	athāta ūrdhvāni chandāṃsi viharati
17.2.12	prāṇā vai chandāṃsi
17.2.13	prāṇān eva tad ātman vyatiṣajaty avivarhāya
17.2.14	tasmāddhīme prāṇā viṣvañco vānto na nirvānti
17.2.15	atho ānuṣṭubho vai ṣoḍaśī
17.2.16	sarvāṇy evaitacchandāṃsy anuṣṭubham abhisaṃpādayati
17.2.17	gāyatrīś ca paṅktīś ca viharati
17.2.18	yajamānacchandasaṃ paṅktiḥ
17.2.19	tejo brahmavarcasaṃ gāyatrī
17.2.20	teja eva tad brahmavarcasaṃ yajamāne dadhāti
17.2.21	uṣṇihaś ca bṛhatīś ca viharati
17.2.22	yajamānacchandasam evoṣṇik
17.2.23	paśavo bṛhatī
17.2.24	bārhatān eva tat paśūn yajamāne dadhāti
17.2.25	dvipadāṃ ca viṃśatyakṣarāṃ triṣṭubhaṃ ca viharati
17.2.26	yajamānacchandasam eva dvipadā
17.2.27	balaṃ vai vīryaṃ triṣṭup
17.2.28	balam eva tad vīryaṃ yajamāne dadhāti
17.2.29	dvipadāśca ṣoḍaśākṣarā jagatīś ca viharati
17.2.30	yajamānacchandasam eva dvipatāḥ
17.2.31	paśavo jagatī
17.2.32	jāgatān eva tat paśūn yajamāne dadhāti
17.3.1	gāyatrīḥ śaṃsati
17.3.2	prāṇo vai gāyatryaḥ
17.3.3	prāṇam eva tad ātman dhatte
17.3.4	saptapadāṃ śaṃsati
17.3.5	sapta vai chandāṃsi
17.3.6	sarveṣām eva chandasām āptyai
17.3.7	atho etayā saha gāyatryaś catasro 'nuṣṭubhaḥ sampadyante
17.3.8	tasmād etāṃ śaṃsati saṃpade
17.3.9	atha nityā anuṣṭubhaḥ śaṃsati
17.3.10	ānuṣṭubho vai ṣoḍaśī
17.3.11	tad enat svena chandasā samardhayati
17.3.12	tā vā aṣṭau bhavanti
17.3.13	etābhir vai devāḥ sarvā aṣṭīr āśnuvata
17.3.14	tatho evaitad yajamāna etābhir eva sarvā aṣṭīr aśnute
17.3.15	triḥśastayā paridhānīyayā daśa saṃpadyante
17.3.16	daśadaśinī virāṭ
17.3.17	śrīr virāḍ annādyam
17.3.18	śriyo virājo 'nnādyasyopāptyai
17.3.19	udyad bradhnasya viṣṭapam iti paridadhāti
17.3.20	ado vai bradhnasya viṣṭapaṃ yatrāsau tapati
17.3.23	tad eva tad yajamānaṃ dadhāti
17.3.24	trivṛtaiva tad vajreṇa yajamānasya pāpmānaṃ hanti
17.3.25	ta ete ślokā ghoṣā vīryāṇīty ukthānām
17.3.26	ślokī ghoṣī vīryavān kīrtimān bhavati ya evaṃ vedokthānāṃ vīryāṇi
17.3.27	tāḥ saṃśastāś catvāriṃśadanuṣṭubhaḥ sampadyante
17.3.28	catvāriṃśadakṣarā paṅktiḥ
17.3.29	pratiṣṭhā vai paṅktiḥ
17.3.30	sarveṣv eva tad bhūteṣu yajamānaṃ pratiṣṭhāpayati
17.3.31	vihṛtayā triṣṭubhā yajed iti haika āhuḥ
17.3.32	evā hi vājyapāḥ pūrveṣāṃ harivaḥ sutānāṃ vājī hi vājy atho idaṃ savanaṃ kevalaṃ te
17.3.33	voḍhā hi vājī mamaddhi somaṃ madhumantam indra jiṣṇur hi vājī satrā vṛṣan jaṭhara ā vṛṣasveti
17.4.1	avihṛtayeti tv eva sthitam
17.4.2	saṃsiddhāni vā etāni devapātrāṇi yad yājyāḥ
17.4.3	saṃsiddhenaiva tad devapātreṇa devebhyo haviḥ prayacchati
17.4.4	tan na rātryām upeyāt
17.4.5	indro vai ṣoḍaśī
17.4.6	na vā indrād anyad uttaram asti
17.4.7	bahurātryām upāhvayate
17.4.8	paryāyā iva tvad āśvinam
17.4.9	tata evainaṃ caturthe ahany upeyāt
17.4.10	tad vai ṣoḍaśina āyatanam
17.4.11	tad vai tad ahaḥ ṣoḍaśyantaṃ saṃtiṣṭhate
17.4.12	tad u.vā āhur upeyād evaitat
17.4.13	kṛtsne vā ahorātre yat ṣoḍaśī
17.4.14	tad yad ṣoḍaśinam upayanti
17.4.15	ahorātrayor eva kṛtsnatāyai
17.4.16	atha yad atirātram upayānti
17.4.17	etāvān vai saṃvatsaro yad ahorātre
17.4.18	tad yad atirātram upayanti
17.4.19	saṃvatsarasyaivāptyai
17.4.20	atho dvayaṃ vā idaṃ sarvaṃ snehaś caiva tejaś ca
17.4.21	tad ubhayam ahorātrābhyām āptam
17.4.22	tad yad atirātram upayanti
17.4.23	snehatejasor evāptyai
17.5.1	gāyatrānt stotriyānurūpān śaṃsanti
17.5.2	jyotir vai gāyatrī
17.5.3	tamaḥ pāpmā rātriḥ
17.5.4	tena taj jyotiṣā tamaḥ pāpmānaṃ taranti
17.5.5	punarādāyaṃ śaṃsanti
17.5.6	evaṃ hi sāmagāḥ stuvate
17.5.7	yathāstutam v anuśastaṃ bhavatīti
17.5.8	tad āhur ataḥ kasmād uttamāt pratīhārād ūrdhvam āhūya sāmnā śastram upasaṃtanvantīti
17.5.9	puruṣo vai yajñaḥ
17.5.10	tasya śira eva havirdhāne mukham āhavanīya udaraṃ sado 'nnam ukthāni
17.5.11	bāhū mārjālīyaś cāgnīdhriyaś ca
17.5.12	yā imā antar devatās te antaḥsadanaṃ dhiṣṇyāḥ
17.5.13	pratiṣṭhā gārhapatyavrataśrapaṇāv iti
17.5.14	athāparam
17.5.15	tasya mana eva brahmā prāṇodgātāpānaḥ prastotā vyānaḥ pratihartā vāgghotā cakṣur adhvaryuḥ prajātiḥ sadasya ātmā yajamānaḥ
17.5.16	aṅgāni hotrāśaṃsinaḥ
17.5.16	tad yad adhvaryuḥ stotram upākaroti
17.5.18	cakṣur eva tat prāṇaiḥ saṃdadhāti
17.5.19	atha yat prastotā brāhmaṇam āmantrayate brahmant stoṣyāma iti
17.5.20	mano vā agraṇīr bhavaty eṣāṃ prāṇānām
17.5.21	manasaiva prasūtāḥ stomena stuyāmeti
17.5.22	atho 'pānam eva tan manasā saṃtanoti
17.6.1	atha yad brahmā stotram anumanyate
17.6.2	mana eva tat prāṇaiḥ saṃdadhāti
17.6.3	atha yat prastotā prastauti
17.6.4	apānam eva tat prāṇaiḥ saṃdadhāti
17.6.5	atha yat pratihartā pratiharati
17.6.6	vyānam eva tat prāṇaiḥ saṃdadhāti
17.6.7	atha yad udgātodgāyati
17.6.8	prāṇam eva tad vyāne dadhāti
17.6.9	tā vā etāḥ sarvā devatāḥ prāṇa eva pratiṣṭhitāḥ
17.6.10	atha yaddhotā sāmnā śastram upasaṃtanoti
17.6.11	vāg vai hotā
17.6.12	vācam eva tat praṇaiḥ saṃdadhāti
17.6.13	atha yaddhotrāśaṃsinaḥ sāmasaṃtatiṃ kurvanti
17.6.14	aṅgāny eva tat prāṇaiḥ saṃdadhāti
17.6.15	atha yad yajamānaḥ strotram upagāti
17.6.16	prāṇā vā udgātāraḥ
17.6.17	prāṇān eva tad ātman dhatte
17.6.18	tasmān nainaṃ bahirvedy abhyastam iyāt
17.6.19	nābhyudiyān nābhyāśrāvayet
17.6.20	na stotram upākurvanti
17.6.21	nādhiṣṇye pratapet
17.6.22	net prāṇebhya ātmānam apādadhānīti
17.6.23	atha yat prathameṣu paryāyeṣu prathameṣu padeṣu ninartayanti
17.6.24	prathamarātrād eva tad asurān nirghnanti
17.6.25	atha yan madhyameṣu paryāyeṣu madhyameṣu padeṣu ninartayanti
17.6.26	madhyarātrād eva tad asurān nirghnanti
17.6.27	atha yad uttameṣu paryāyeṣūttameṣu padeṣu ninartayanti
17.6.28	uttamarātrād eva tad asurān nirghnanti
17.6.29	tad yathābhyāgāram abhininartaṃ punaḥ punaḥ pāpmanaṃ nirhaṇyāt
17.6.30	evam evaitat stotriyānurūpair ahorātrābhyām asurān nirghnanti
17.6.31	yathāstutam v anuśastaṃ bhavatīti
17.7.1	gāyatrāṇy ukthamukhāni śaṃsanti
17.7.2	tejo brahmavarcasaṃ gāyatrī
17.7.3	teja eva tad brahmavarcasaṃ yajamāne dadhati
17.7.4	gāyatrīḥ śastvā jagatīḥ śaṃsanti
17.7.5	vyāhvayante gāyatrīś ca jagatīś cāntareṇa/
17.7.6	chandāṃsy evaitan nānāvīryāṇi kurvanti
17.7.7	jagatīḥ śastvā triṣṭubbhiḥ paridadhati
17.7.8	balaṃ vai vīryaṃ triṣṭup
17.7.9	paśavo jagatī
17.7.10	bala eva tad vīrye antataḥ paśuṣu ca pratitiṣṭhanti
17.7.11	andhasvatyo madvatyaḥ pītavatyas triṣṭubho yājyāḥ samṛddhās trilakṣaṇāḥ
17.7.12	etad vai rātre rūpam
17.7.13	jāgṛyū rātrim
17.7.14	jyotir vai jāgaritam
17.7.15	tamaḥ pāpmā rātriḥ
17.7.16	tena taj jyotiṣā tamaḥ pāpmānaṃ taranti
17.7.17	yāvad u.ha vai na vā stūyate na vā śasyate
17.7.18	tāvad īśvarā yadi nāsurarakṣasāny anvavapātoḥ
17.7.19	tasmād āhavanīyaṃ samīddhvam āgnīdhriyaṃ gārhapatyaṃ dhiṣṇyānt samujjvalayateti bhāṣeran
17.7.20	jvalayeyuḥ prakāśam iva eva syāt
17.7.21	ālebhantaḥ śayīran
17.7.22	tān ha tac ceṣṭanti nvā iti
17.7.23	pāpmā nāpadhṛṣṇoti
17.7.24	te pāpmānam apaghnate te pāpmānam apaghnate
18.1.1	atiriktasomo va eṣa yad āśvinam
18.1.2	yad vai yajñasyātiricyate
18.1.3	bhrātṛvyas tena yajamānasya pratyudyamī bhavati
18.1.4	atha yat parastād āśvinau yajati
18.1.5	aśvinau vai devānāṃ bhiṣajau
18.1.6	bhaiṣajyam eva tat kurute
18.1.7	atha yatra ha tat savitā sūryāṃ prāyacchat somāya rājñe
18.1.8	yadi vā prajāpateḥ
18.1.9	tat sahasram anvākarod duhitra ūhyamānāyai
18.1.10	tad āsāṃ devatānām āsīt
18.1.11	tā abruvann ājim āyāmāsmint sahasra iti
18.1.12	tā ājim āyan
18.1.13	tad aśvinā udajayatāṃ rāsabhena
18.1.14	tasmād bahvyo devatāḥ śasyante
18.1.15	athāśvinam ity ākhyāyate
18.1.16	tato haitad uta rāsabho na sarvam iva javaṃ dhāvati
18.1.17	sutaṃ mayeti hataṃ manyamānaḥ sahasraṃ śaṃset
18.1.18	sahasraṃ hy udajayatām
18.1.19	tad āhur yad bṛhatyāyatanāni pṛṣṭhāni bhavanty atha kasmāt triṣṭubhā pratipadyata iti
18.1.20	triḥ śastaiṣā tisraś ca bṛhatyaḥ saṃpadyanta ekā ca gāyatrī
18.1.21	idam u.ha saṃdhe rūpaṃ yat tisro bṛhatyaḥ
18.1.22	prathamarūpaṃ gāyatrī
18.1.23	atha yad bṛhatīm abhisaṃpādayati
18.1.24	bṛhatī hy abhivṛtaṃ saṃpadyate
18.1.25	atha yad bārhatīnāṃ pratipadāṃ prathamaṃ prathamaṃ pragāthaṃ punarādāyaṃ kakupkāraṃ śaṃsati
18.1.26	punarādāyaṃ vai sāmagāḥ stuvate
18.1.27	tasyaivaitad rūpaṃ kriyate
18.2.1	āgneyaṃ kratuṃ śaṃsati
18.2.2	tad imaṃl lokam āpnoti
18.2.3	uṣasyaṃ śaṃsati
18.2.4	tad antarikṣalokam āpnoti
18.2.5	āśvinaṃ śaṃsati
18.2.6	tad amuṃl lokam āpnoti
18.2.7	sauryaṃ kratuṃ śaṃsati
18.2.8	asti vai caturtho devaloka āpaḥ
18.2.9	tam evāsya tenāpnoti
18.2.10	pragāthaṃ śaṃsati
18.2.11	paśavo vai pragāthaḥ
18.2.12	paśūnām evāptyai
18.2.13	atho prāṇāpānau vai bārhataḥ pragāthaḥ
18.2.16	dyāvāpṛthivīyaṃ śaṃsati
18.2.17	pratiṣṭhe vai dyāvāpṛthivī pratiṣṭhityā eva
18.2.18	dvipadāṃ śaṃsati
18.2.19	pratiṣṭhānīyaṃ vai chando dvipadā pratiṣṭhityā eva
18.2.20	bārhaspatyayā paridadhāti
18.2.21	brahma vai bṛhaspatiḥ
18.2.22	brahmaṇy eva tad antataḥ pratitiṣṭhati
18.2.23	athaiṣā saṃpad bhavati
18.2.24	trīṇi gāyatrīśatāni te dve bṛhatīśate
18.2.25	saptatim anuṣṭubhaḥ saptatiṃ paṅktayaś catvāriṃśacchataṃ bṛhatīnām
18.2.26	trayāṇāṃ triṣṭupchatānāṃ gāyatrīśatam uddhṛtya tāni trīṇi bṛhatīśatāni
18.2.27	tac ca gāyatrīśataṃ jagatīśataṃ ca te dve bṛhatīśate
18.2.28	pañcāśat triṣṭubhaḥ pañcāśad uṣṇihaḥ śataṃ bṛhatyaḥ saṃpadyante
18.2.29	atha yāḥ sapta pañcāśataṃ bṛhatyo 'traiva tāḥ saṃpannāḥ
18.2.30	atha ye dvāpañcāśyau triṣṭubhau dvipadā ca tās tiro bṛhatyaḥ sampadyante
18.2.31	tan nānācchandasyānāṃ sahasraṃ sat sahasraṃ bṛhatyaḥ sampadyante
18.2.32	na sahasram atiśaṃsen nārvāk sahasrād ity eṣā haiva sthitiḥ
18.3.1	pro tv eva āśvinasya vibhūtir iti diśyate
18.3.2	eṣa āgneyaḥ kratuḥ
18.3.3	āgneyād evartor na niścyaveta
18.3.4	atha yady āgneyaṃ kratuṃ purā kālāt samatīyāt
18.3.5	āśvinam anu yat kiṃca dvidevatyam ṛkṣu tad anuvartayet
18.3.6	saurye kratau pāvamānīr yathācchandasam
18.3.7	gāyatrīr gāyatre triṣṭubhas traiṣṭubhe jagatīr jāgate
18.3.8	sarvaṃ sūryanyaṅgaṃ sauryasyāyatane
18.3.9	sarvān aindrān pragāthān pragāthasyāyatane
18.3.10	sarvaṃ dyāvāpṛthivīyaṃ dyāvāpṛthivīyasyāyatane
18.3.11	sarvā dvipadā dvipadāyā āyatane
18.3.12	sarvaṃ bārhaspatyaṃ purastāt paridhānīyāyai
18.3.13	etad vai kiṃcid ivarcāṃ na pradiśyate
18.3.14	atha vai cakrīvad āśvinam
18.3.15	ālambadhe cakre akūdhrīcyo 'kṣaḥ
18.3.16	ā vāṃ ratho 'śvinā śyenapatveti sa uddhiḥ
18.3.17	atha catvāry āgastyāni yuktāni
18.3.18	sa eṣa devarathaḥ
18.3.19	sa etena devarathena svasti svargaṃl lokaṃ samaśnute
18.3.20	sasuparṇaṃ syāt
18.3.21	vayo vai suparṇaḥ
18.3.22	tad yathā pakṣi vayo bhūtvaivaṃ tat svasti svargaṃl lokaṃ samaśnute
18.3.23	dvir evāśvināyāhvayete pratipade caiva paridhānīyāyai ca
18.3.24	tad yathā pratighātenāniveṣṭyamāno dhāvayed evaṃ tat
18.4.1	athātaḥ paridhānasyaiva mīmāṃsā
18.4.2	yad ādityo rarāṭyām atisarpet
18.4.3	yadainaṃ svayaṃ hotā nirjānīyāt
18.4.4	yad āsya lohitam āvīyāt
18.4.5	yad evainaṃ sarve raśmayaḥ pratyupyeran
18.4.6	sa kālaḥ paridhānasya
18.4.7	etasmin ha vā eṣa kāle apahatapāpmā viviktapāpmā bhavati
18.4.8	apahate pāpmānaṃ vivicyate pāpmanā ya etasmin kāle paridadhāti
18.4.9	atha yady abhraṃ syāt
18.4.10	etad vā asya tad rūpaṃ yena prajā bibharti
18.4.11	idam ekaṃ yad ayaṃ prāṇo 'dhyātmam
18.4.12	atirohito mad ity eva taṃ manyamānaḥ paridadhyāt
18.4.13	vibhrāja āhutiṃ juhuyād anirjñāyamāna āditye
18.4.14	yo 'nupayuktaḥ syāt
18.4.15	āvir ebhyo bhavati
18.4.16	dvābhyāṃ yajet
18.4.17	dvābhyāṃ hy āśvinam ity ākhyāyate
18.4.18	anavānaṃ gāyatrīm uktvā virājo 'rdharce 'vāniti
18.4.19	śrīr virāḍ annādyam
18.4.20	śriyāṃ tad virājy annādye pratitiṣṭhati
18.4.21	uttareṇa virājo 'rdharcena vaṣaṭkaroti
18.4.22	svarga eva tal loke yajamānaṃ dadhāti
18.4.23	virājaiva yajed iti ha smāha kauṣītakiḥ
18.4.24	trayastriṃśadakṣarā vai virāṭ
18.4.25	trayastriṃśad devatāḥ
18.4.26	akṣarabhājo devatāḥ karoti
18.4.27	aśvinā vāyunā yuvaṃ sudakṣeti tv eva sthitāśvinī triṣṭup tiroahnyavatī
18.4.28	tiroahnyā hi somā bhavanti
18.4.29	atho balaṃ vai vīryaṃ triṣṭup
18.4.30	balam eva tad vīryaṃ yajamāne dadhāti
18.4.31	anuvaṣaṭkaroty āhutīnām eva śāntyai
18.4.32	āhutīnāṃ pratiṣṭhityai
18.4.33	saṃsanneṣu chandogeṣu pravṛtahomīye āhutī juhoti
18.4.34	mahacchastraṃ vāk ca manaś ca prīte udyacchātam iti
18.5.1	atha hāriyojanena caranti
18.5.2	harī eva tat prīṇanti
18.5.3	atra devāḥ sāśvāḥ prītā bhavanti
18.5.4	triṣṭubhaṃ hāriyojanasya puronuvākyām anūcya jagatyā yajati
18.5.5	balaṃ vai vīryaṃ triṣṭup
18.5.6	paśavo jagatī
18.5.7	bala eva tad vīrye antataḥ paśuṣu ca pratitiṣṭhati
18.5.8	madvatī yājyā madvaddhi tṛtīyasavanam
18.5.9	anuvaṣaṭkaroty āhutīnām eva śāntyai
18.5.10	āhutīnāṃ pratiṣṭhityai
18.5.11	tāsāṃ bhūyiṣṭhā dhānānām ādadīta
18.5.12	paśavo vai dhānāḥ
18.5.13	bhūmānam eva tat paśūnām ātman dhatte
18.5.14	atha yad ṛcaṃ japanti svastyayanam eva tat kurvate
18.5.15	tā āhavanīyasya bhasmānte nivapanti
18.5.16	yonir vai paśūnām āhavanīyaḥ
18.5.17	sva evaināṃs tad goṣṭhe anapakrame dadhati
18.5.18	atha śākalān juhvati
18.5.19	tad yathāhir jīrṇāyai tvaco nirmucyeta
18.5.20	iṣīkā vā muñjāt
18.5.21	evam evaite sarvasmāt pāpmanaḥ saṃpramucyante
18.5.22	atha savyāvṛto 'psu somān upaparāyanti
18.5.23	tān ihāntarvedy āsādayanti
18.5.24	taddhi somasyāyatanam
18.5.25	vyapadadhati darbhapiñjūlāni
18.5.26	yadā vā āpaś cāuṣadhayaś ca saṃgacchante
18.5.27	atha kṛtsnaḥ somaḥ
18.5.28	tā vaiṣṇavyarcā ninayanti
18.5.29	yajño vai viṣṇuḥ
18.5.30	yajña evaināṃs tad antataḥ pratiṣṭhāpayanti
18.6.1	atha prāṇānt saṃmṛśante
18.6.2	tad yad evātra prāṇānāṃ krūrīkṛtaṃ yad viliṣṭaṃ tad evaitad āpyāyayanti tad bhiṣajyanti
18.6.3	bhakṣaparidhīn kurvate
18.6.4	mānuṣeṇaiva tad bhakṣeṇa daivaṃ bhakṣam antardadhate
18.6.5	avabhṛthaḥ
18.6.6	amum evaitat savanair īpsanti yo 'sau tapati
18.6.7	udyantaṃ prātaḥsavanena
18.6.8	madhye santaṃ mādhyaṃdinena savanena
18.6.9	astaṃ yantaṃ tṛtīyasavanena
18.6.10	sa vā eṣo 'paḥ praviśya varuṇo bhavati
18.7.1	tasmād vāruṇam ekakapālaṃ puroḍāśaṃ nirvapanti
18.7.2	ekasthā vai śrīḥ
18.7.3	śrīr vai varuṇaḥ
18.7.4	śriyām eva tad antataḥ pratitiṣṭhanti
18.7.5	te antareṇa cātvālotkarā upaniṣkrāmanti
18.7.6	taddhi yajñasya tīrtham āpnānaṃ nāma
18.7.7	tad etad ṛcābhyuditam
18.7.8	āpnānaṃ tīrthaṃ kim iha pra vocad iti
18.7.9	etena vai devās tīrthena yajñaṃ prapadya sarvān kāmān āpuḥ
18.7.10	tatho evaitad yajamāna etenaiva tīrthena yajñaṃ prapadyate
18.7.11	sarvān kāmān āpnoti
18.7.12	te yasyāṃ diśy āpo bhavanti tāṃ diśam abhyāvṛtya caranti
18.7.13	sā vai prācī dig yasyāṃ devatāḥ
18.7.14	caturaḥ prayājān yajaty ṛte barhiṣkam
18.7.15	barhiṣmantam utsṛjati
18.7.16	na hy atra barhiḥ stīryate
18.7.17	vārtraghnāv ājyabhāgau bhavataḥ pāpmana eva vadhāya
18.7.18	atho hāsya paurṇamāsāt tantrād anitaṃ bhavati
18.7.19	apsumantau haike kurvanti
18.7.20	vārtraghnau tv eva sthitau
18.7.21	atha yad apsu varuṇaṃ yajati
18.7.22	sva evainaṃ tad āyatane prīṇāti
18.7.23	atha yad agnīvaruṇau yajati
18.7.24	atrāgniḥ sarveṣu havihṣu bhāgī bhavati
18.7.25	dvāv anuyājau yajaty ṛte barhiṣkam
18.7.26	barhiṣmantam utsṛjati
18.7.21	prajā vai barhiḥ
18.7.28	net prajām apsu pravṛṇajānīti
18.8.1	ta ekaśataṃ prayājānuyājā bhavanti
18.8.2	śatāyur vai puruṣaḥ śatavīryaḥ śatendriyaḥ
18.8.3	upa ya ekaśatatamaḥ sa ātmā
18.8.4	tad etad aṅgirasām ayanam
18.8.5	sa etenāyanena pratipadyāṅgirasāṃ salokatāṃ sāyujyam āpnoti
18.8.6	atha yāḥ ṣaḍ vā aṣṭau vā vaṣaṭkṛtayaḥ
18.8.7	tad ādityānām ayanam
18.8.8	sa etenāyanena pratipadyādityānāṃ salokatāṃ sāyujyam āpnoti
18.8.9	anūbandhyā
18.8.10	caturtham evaitat savanaṃ yad anūbandhyā
18.8.11	tasmād acyutā bhavati
18.8.12	caturthaṃ hy evaitat savanānām
18.8.13	sā vai maitrāvaruṇī bhavati
18.8.14	agnīṣomīyo hi purastāt kṛto bhavati
18.8.15	tasmān maitrāvaruṇī bhavati
18.8.16	yajñasyaiva sabhāratāyai
18.8.17	atha yad apsu varuṇaṃ yajati
18.8.18	atra mitro hīno bhavati
18.8.19	tasmān maitrāvaruṇī bhavati
18.8.20	mitrasyaivānulabdhyai
18.8.21	atha yadi paśur āvīto 'nupākṛto ṃriyeta
18.8.22	ṛtvigbhyas taṃ kārayet
18.8.23	athānyaṃ tadrūpaṃ tadvarṇam ālabheran
18.8.24	tam āprītaṃ paryagnikṛtam udañcaṃ nayeyuḥ
18.8.25	tasyānu nyāyam itaraṃ karṣayeyuḥ
18.8.26	tayor nānā vape utkhidya nānā śrapayitvā nānāvadāya samāne vaṣaṭkāre juhuyuḥ
18.8.27	tayor nānaiva paśupuroḍāśau śrapayitvā nānāvadāya samāne vaṣaṭkāre juhuyuḥ
18.8.28	tayor nānaiva haviṣī śrapayitvā nānāvadāya samāne vaṣaṭkāre juyuhuḥ
18.8.29	evaṃ tṛtīyagudāv evaṃ jāghanyau
18.8.30	yadi tv apy ekayaivāpriyāprītaḥ syāt
18.8.31	tenaiva pracureyur iti sā sthitiḥ
18.8.32	prāṇā vai āpryaḥ
18.8.33	prāṇān evāsmiṃs tad dadhāti
18.9.1	atha yady aṣṭāpadī syāt kathaṃ syād iti
18.9.2	garbhasya tvaco vapā rūpaṃ phālīkaraṇān garbham iti śāmitre śrapayitvetarasya vaṣaṭkāreṣu śāmitra eva juhuyuḥ
18.9.3	rakṣāṃsi ha vā etad yajñaṃ gacchanti yad atraitādṛg bhavati
18.9.4	tāni tenāpahanti
18.9.5	tad arakṣohatam
18.9.6	evaṃ nu yadi paśur anūbandhyā bhavati
18.9.7	yady u.vai payasyā
18.9.10	atha yadi gopaśur bhavati
18.9.11	gosaṃstavau vai mitrāvaruṇau
18.9.12	tasmād gopaśur bhavati
18.9.13	atha yat triṣṭubho yājyā bhavanti
18.9.14	balaṃ vai vīryaṃ triṣṭup
18.9.15	balam eva tad vīryaṃ yajamāne dadhāti
18.9.16	yuvaṃ vastrāṇi pīvasā vasāthe iti vapāyai yājyā
18.9.17	pīvaseti tad vapāyai medaso rūpam
18.9.18	yad baṃhiṣṭham nātividhe sudānū iti puroḍāśasya
18.9.19	baṃhiṣṭham iti bahula iva hi puroḍāśaḥ
18.9.20	pra bāhavā sisṛtaṃ jīvase na iti haviṣaḥ
18.9.21	bāhava iti taddhaviṣo 'ṅgānāṃ rūpam
18.9.22	udaṅṅ udavasati
18.9.23	udaṅ hi jīvalokaḥ
18.9.24	udaṅṅ udavasāya vaiṣṇavyarcā pūrṇāhutiṃ juhoti
18.9.25	yajño vai viṣṇuḥ
18.9.26	yajñam eva tad ārabhate
18.9.27	pañcakapālaḥ puroḍāśo bhavati
18.9.28	pañcapadā paṅktiḥ
18.9.29	pāṅkto vai yajño yajñasyaivāptyai
18.9.30	yady u vā aṣṭākapālaḥ paurṇamāsam eva tantraṃ bhavati
18.9.31	pratiṣṭhā vai paurṇamāsaṃ pratiṣṭhityā eva
18.9.32	idaṃ tv eva pratyakṣaṃ punarādheyasya rūpaṃ yat padapaṅktayo yājyāpuronuvākyāḥ
18.9.33	tathaiva vyatiṣaktāḥ
18.9.34	tasyāṃ saṃsthitāyāṃ yajamāno 'gnihotraṃ juhoti
18.9.35	saṃsthite hy agnyādheye agnihotraṃ hūyate
18.9.36	tasmāt tasyāṃ saṃsthitāyāṃ yajamāno 'gnihotraṃ juhuyād iti yajamāno 'gnihotraṃ juhuyād iti
19.1.1	te vai dīkṣiṣyamāṇā agnīnt saṃnivapante
19.1.2	ekadhaiva tad balaṃ vīryaṃ yajamānā ātman dadhate
19.1.3	athaitāṃ saṃnivapanīyām iṣṭiṃ tanvate
19.1.4	te 'gnaye brahmaṇvate aṣṭākapālaṃ puroḍāśaṃ nirvapanti
19.1.5	agnaye kṣatravata ekādaśakapālam
19.1.6	agnaye kṣatrabhūte dvādaśakapālam
19.1.7	brahmakṣatre eva tad yajamānāḥ samārohanti
19.1.8	tābhyām evaitat svasti saṃvatsaraṃ taranti
19.1.9	ta etena prājāpatyena paśunā yajante
19.1.10	prajāpatiprasūtāḥ svastīmaṃ saṃvatsaraṃ samaśnavāmahā iti
19.1.11	taṃ haike vāyavyaṃ kurvanti
19.1.12	etad vai prajāpateḥ pratyakṣaṃ rūpaṃ yad vāyur iti
19.1.13	agnayo haike kāmāya kurvanti
19.1.14	agnir vai kāmo devānām īśvaraḥ
19.1.15	sarveṣām eva devānāṃ prītyai
19.1.14	tasya haike vaiśvānarīyaṃ paśupuroḍāśaṃ kurvanti
19.1.15	sarveṣām eva devānāṃ prītyai
19.1.16	tasya haike vaiśvānarīyaṃ paśupuroḍāśaṃ kurvanti
19.1.17	asau vai vaiśvānaro yo 'sau tapati
19.1.18	etam eva tat prīṇanti
19.1.19	atha yā bahūnāṃ saṃnivapanīyokhā sambharaṇīyā saikasya dīkṣiṣyamāṇasya bhavati
19.1.20	te purastād eva dīkṣāprasavān kalpayante
19.1.21	taiṣasyāmāvāsyāyā ekāha upariṣṭād dīkṣeran
19.1.22	māghasya vety āhuḥ
19.1.23	tad ubhayaṃ vyuditām
19.1.24	taiṣasya tvevoditataram iva
19.1.25	ta etaṃ trayodaśam adhicaraṃ māsam āpnuvanti
19.1.26	etāvān vai saṃvatsaro yad eṣa trayodaśo māsaḥ
19.1.27	tad atraiva sarvaḥ saṃvatsara āpto bhavati
19.1.28	sa vai māghasyāmāvāsyāyām upavasaty udaṅṅ āvartsyan
19.1.29	upeme vasanti
19.2.1	prāyaṇīyenātirātreṇa yakṣyamāṇāḥ
19.2.2	tad enaṃ prathamam āpnuvanti
19.2.3	taṃ caturviṃśenārabhante
19.2.4	tad ārambhaṇīyasyārambhaṇīyatvam
19.2.5	sa ṣaṇmāsān udaṅṅ eti
19.2.6	tam ūrdhvaiḥ ṣaḍahair anuyanti
19.2.7	sa ṣaṇmāsān udaṅṅ itvā tiṣṭhate dakṣiṇāvartsyan
19.2.8	upeme vasanti vaiṣuvatīyenāhnā yakṣyamāṇāḥ
19.2.9	tad enaṃ dvitīyam āpnuvanti
19.2.10	sa ṣaṇmāsān dakṣiṇaiti
19.2.11	tam āvṛttaiḥ ṣaḍahair anuyanti
19.2.12	sa ṣaṇmāsān dakṣiṇetvā tiṣṭhata udaṅṅ āvartsyan
19.2.13	upeme vasanti māhāvratīyenāhnā yakṣyamāṇāḥ
19.2.14	tad enaṃ tṛtīyam āpnuvanti
19.2.15	taṃ yat trir āpnuvanti
19.2.16	tredhā vihito vai saṃvatsaraḥ
19.2.17	saṃvatsarasyaivāptyai
19.2.18	tad utaiṣābhigīyate
19.2.19	ahorātrāṇi vidadhad ūrṇākā iva dhīryaḥ
19.2.20	ṣaṇmāso dakṣiṇādityaḥ ṣaḍ udaṅṅ eti sūrya iti
19.2.21	ṣaḍḍhy eṣa māsān udaṅṅ eti
19.2.22	ṣaḍ dakṣiṇā
19.2.23	athaitām agnicityāyāṃ pañcahaviṣaṃ dīkṣaṇīyām iṣṭim eke tanvate
19.2.24	pāṅkto vai yajño yajñasyaivāptyai
19.2.25	athaitām ātithyāṃ pañcahaviṣam eveṣṭim eke tanvate
19.2.26	pāṅkto vai yajño yajñasyaivāptyai
19.2.27	athaitā bahvagnīr anvāha
19.2.28	bahūn hy agnīn praṇayanti
19.2.29	tasmād bahvagnīr anvāha
19.2.30	tā vai catasro bhavanti
19.2.31	catuṣṭayaṃ vā idaṃ sarvam
19.2.32	asyaiva sarvasyāptyai
19.2.33	triḥ prathamayā trir uttamayāṣṭau saṃpadyante
19.2.34	aṣṭākṣarā gāyatrī
19.2.35	gāyatro vā agnir gāyatracchandāḥ
19.2.36	svena eva tacchandasāgnīn praṇayanti
19.2.37	tā vā upāṃśu bhavanti
19.2.38	retaḥsiktir vā agnicityā
19.2.39	upāṃśu vai retaḥ sicyate
19.2.40	abhirūpā bhavanti
19.2.41	yad yajñe abhirūpaṃ tat samṛddhaṃ yajñasyaiva samṛddhyai
19.2.42	athainaṃ cinvanti yāvadahaṃ kāmayante
19.2.43	athainaṃ saṃcitaṃ sāmabhiḥ pariṣṭuvanti
19.3.1	atha hotāram āhur agnyuktham anuśaṃseti
19.3.2	rudro ha vā eṣa devānām aśāntaḥ saṃcito bhavati
19.3.3	tam evaitacchamayanti
19.3.4	niruktaṃ vaiśvānaraṃ yajati
19.3.5	nirukto hy eṣa tadā bhavati yadāgnīn praṇayanti
19.3.6	athātordhvam aikāhikaṃ karma
19.3.7	havirdhānayoḥ pravartanam agnīṣomayoḥ praṇayanam agnīṣomīyaḥ paśus tasyoktaṃ brāhmaṇam
19.3.8	athāgnīṣomīyasya paśupuroḍāśam anvañci devasūbhyo havīṃṣi nirpavanti
19.3.9	etā ha vai devatāḥ savānām īśate
19.3.10	tā atra prīṇanti
19.3.11	tā ebhyaḥ prītāḥ savān prasvanti
19.3.12	tasmād devasvaḥ
19.3.13	tā vā aṣṭau bhavanti
19.3.14	etābhir vai devāḥ sarvā aṣṭīr āśnuvata
19.3.15	tatho evaitad yajamānā etābhir eva sarvā aṣṭīr aśnuvate
19.3.16	atra haike sarvapṛṣṭhāyai havīṃṣi nirvapanti
19.3.17	sarvaṃ vā agnicityā
19.3.18	sarveṇa sarvam āpnavāmeti
19.3.19	tāni vai daśa havīṃṣi bhavanti
19.3.20	daśadaśinī virāṭ
19.3.21	śrīr virāḍ annādyam
19.3.22	śriyo virājo 'nnādyasyopāptyai
19.3.23	atha sunvanti yāvadahaṃ kāmayante
19.3.24	athānūbandhyasya vapāyāṃ saṃsthitāyāṃ tvāṣṭreṇa paśunā caranti
19.3.25	retaḥsiktir vai tvāṣṭraḥ
19.3.26	patnīśāle caranti
19.3.27	patnīṣu vai retaḥ sicyate
19.3.28	upāṃśu caranti
19.3.29	retaḥsiktir vai tvāṣṭraḥ
19.3.30	upāṃśu vai retaḥ sicyate
19.3.31	paryagnikṛtam utsṛjanti na saṃsthāpayanti
19.3.32	retaḥsiktir vai tvāṣṭraḥ
19.3.33	ned retaḥ siktaṃ purā kālāt saṃsthāpayāmeti
19.4.1	tad āhur yad ete devate āvāhayati tvaṣṭāraṃ ca vanaspatiṃ ca kvāsyaite iṣṭe bhavata iti
19.4.2	prayājeṣu vā ete devate yajati
19.4.3	atraivāsyaite iṣṭe bhavata iti
19.4.4	athānūbandhyasya paśupuroḍāśam anvañci devikābhyo havīṃṣi nirvapanti
19.4.5	yātayāmāni ha vā etasya chandāṃsi bhavanti yaḥ somena yajate
19.4.6	chandāṃsi vai devikāḥ
19.4.7	tad yad devikābhyo havīṃṣi nirvapanti
19.4.8	tena hāsyāyātayāmāni punaryāmāni bhavanti
19.4.9	atho dhītarasāni ha vā etasya chandāṃsi bhavanti yaḥ somena yajante
19.4.10	chandāṃsi vai devikāḥ
19.4.11	tad yad devikābhyo havīṃṣi nirvapanti
19.4.12	chandasām eva sarasatāyai
19.4.13	tā vā etā devyaḥ
19.4.14	athaiṣa kaḥ prajāpatiḥ
19.4.15	tasmād devikāḥ
19.4.16	tāni vai pañca havīṃṣi bhavanti
19.4.17	pañcapadā paṅktiḥ
19.4.18	pāṅkto vai yajño yajñasyaivāptyai
19.4.19	atra haike devībhyo havīṃṣi nirvapanti
19.4.20	sarvaṃ vā agnicityā
19.4.21	sarveṇa sarvam āpnavāmeti
19.4.22	tāni vai daśa havīṃṣi bhavanti
19.4.23	daśadaśinī virāṭ
19.4.24	śrīr virāḍ annādyam
19.4.25	śriyo virājo 'nnādyasyopāptyai
19.4.26	atra haike diśām aveṣṭīḥ kurvanti
19.4.27	sarvaṃ vā agnicityā
19.4.28	sarveṇa sarvam āpnavāmeti
19.4.29	tāni vai ṣaḍḍhavīṃṣi bhavanti
19.4.30	ṣaḍ vā ṛtavaḥ saṃvatsaraḥ
19.4.31	saṃvatsarasyaivāptyai
19.4.32	athodavasānīyāyāṃ saṃsthitāyāṃ maitrāvaruṇyā payasyayā yajeta tasyā uktaṃ brāhmaṇam
19.4.33	naitayāniṣṭvā agnicin maithunaṃ cared iti
19.5.1	mukhaṃ vā etat saṃvatsarasya yac caturviṃśaḥ
19.5.2	tasmād agniṣṭomo bhavati
19.5.3	agniṣṭomo hi yajñānāṃ mukham
19.5.4	mukhata eva tat saṃvatsaraṃ prīṇanti
19.5.5	taddhaika ukthyaṃ kurvanti
19.5.6	yajñasyaiva sabhāratāyai
19.5.7	tasya caturviṃśaḥ stomo bhavati
19.5.8	caturviṃśatir vai saṃvatsarasyārdhamāsāḥ
19.5.9	saṃvatsarasyaivāptyai
19.5.10	tasya vai trīṇi ṣaṣṭiśatāni stotriyāṇāṃ bhavanti
19.5.11	trīṇi vai ṣaṣṭiśatāni saṃvatsarasyāhnām
19.5.12	tat saṃvatsarasyāhāny āpnuvanti
19.5.13	tasya bṛhat pṛṣṭhaṃ bhavati
19.5.14	dvitīyaṃ vā etad ahnāṃ dvitīyaṃ bṛhat pṛṣṭhānām
19.5.15	tasmād asya bṛhat pṛṣṭhaṃ bhavati
19.5.16	atha yatra caturviṃśastomam upayanti
19.5.17	avadhṛtaṃ vā u.tatra mahāvratam
19.5.18	bṛhad u.vā āyatanena mahāvratasya pṛṣṭhaṃ bhavati
19.5.19	tasmād bṛhad evaitasyāhnaḥ pṛṣṭhaṃ syād iti
19.5.20	tasya saṃvat saṃvatsaram abhi paryuditāni chandorūpāṇi
19.5.21	hotājaniṣṭa cetana ity aṣṭarcam ājyaṃ gāyatrīmātram
19.5.22	gāyatrīmātro vai stomaḥ
19.5.23	tad vai śastraṃ samṛddhaṃ yat stomena saṃpadyate
19.5.24	mādhucchandasaḥ praugaḥ sa vai samṛddhaḥ
19.5.25	tasya rūpeṇānye praugāḥ kalpante
19.5.26	samṛddhaṃ me prathamataḥ karma kṛtam asad iti
19.5.27	ā tvā rathaṃ yathotaya iti marutvatīyasya pratipat
19.5.28	idaṃ vaso sutam andha ity anucaraḥ
19.5.29	eṣa eva nitya ekāhātānas tasyoktaṃ brāhmaṇam
19.6.1	kayā śubhā savayasaḥ sanīḍā iti marutvatīyam
19.6.2	tasyānuttamā te maghavan nakir nv iti navamī
19.6.3	tayā paridadhāty uttarāḥ pūrvāḥ śastvā
19.6.4	mārutyo hi tā bhavanti
19.6.5	athaiṣā niṣkevalyā
19.6.6	tasmād etayā paridadhāti
19.6.7	tasmin vā asti samānyā marutaḥ saṃ mimikṣur iti
19.6.8	saṃvat tat saṃvatsaram abhivadati
19.6.9	tad etasyāhno rūpam
19.6.10	tad id āsa bhuvaneṣu jyeṣṭham iti bṛhaddivo niṣkevalyam
19.6.11	bṛhad divenātra hotā retaḥ siñcati
19.6.12	tad ado mahāvratīyenāhnā prajanayati saṃvatsare
19.6.13	saṃvatsare vai retaḥ siktaṃ jāyate
19.6.14	tasmin vā asti saṃ te navanta prabhṛtā madeṣv iti
19.6.15	saṃvat tat saṃvatsaram abhivadati
19.6.16	tad etasyāhno rūpam
19.6.17	tat savitur vṛṇīmahe adyā no deva savitar iti nityā eva vaiśvadevasya pratipac cānucaraś ca tayor uktaṃ brāhmaṇam
19.6.18	tad devasya savitur vāryaṃ mahad iti sāvitram
19.6.19	tasmin vā asti prajāvantaṃ rayim asme saminvatv iti
19.6.20	saṃvat tat saṃvatsaram abhivadati
19.6.21	tad etasyāhno rūpam
19.6.22	te hi dyāvāpṛthivī viśvaśambhuveti dyāvāpṛthivīyam
19.6.23	tasmin vā asti panāyyam ojo 'sme saminvatam iti
19.6.24	saṃvat tat saṃvatsaram abhivadati
19.6.25	tad etasyāhno rūpam
19.6.26	kim u.śreṣṭhaḥ kiṃ yaviṣṭho na ājagann ity ārbhavam
19.6.27	tasmin vā asti saṃvatsara idam adyā vyakhyateti
19.6.28	tat pratyakṣaṃ saṃvatsaram abhivadati
19.6.29	tad etasyāhno rupam
19.6.30	yajñasya vo rathyaṃ viśpatiṃ viśām iti śāryātaṃ vaiśvadevam
19.6.31	tasmin vā astīndro mitro varuṇaḥ saṃ cikitrira iti
19.6.32	saṃvat tat saṃvatsaram abhivadati
19.6.33	tad etasyāhno rūpam
19.6.34	vaiśvānarāya dhiṣaṇām ṛtāvṛdha iti vaiśvānarīyam
19.6.35	tasmin vā asti dhiyā rathaṃ na kuliśaḥ samṛṇvatīti
19.6.36	saṃvat tat saṃvatsaram abhivadati
19.6.37	tad etasyāhno rūpam
19.6.38	vṛṣṇe śardhāya sumakhāya vedhasa iti mārutam
19.6.39	tasmin vā asti giraḥ samañje vidatheṣv ābhuva iti
19.6.40	saṃvat tat saṃvatsaram abhivadati
19.6.41	tad etasyāhno rūpam
19.6.42	yajñena vardhata jātavedasam iti jātavedasīyam
19.6.43	tasmin vā asti saṃdadasvān rayim asmāsu dīdihīti
19.6.44	saṃvat tat saṃvatsaram abhivadati
19.6.45	tad etasyāhno rūpam
19.7.1	taddhaitad ahar eke chandogāḥ sarvastomaṃ kurvanti
19.7.2	anenāhnā ṣaḍaham āpnumaḥ
19.7.3	ṣaḍahena saṃvatsaram
19.7.4	ye ca saṃvatsare kāmāḥ
19.7.5	ṣaḍaho vā u.sarvaḥ saṃvatsara iti vadantaḥ
19.7.6	te yadi tathā kuryuḥ
19.7.7	ṣaḍahakḷptaṃ śastraṃ kalpayīta
19.7.8	yat prathamasyāhna ājyaṃ tad ājyam
19.7.11	yac caturthasyāhno niṣkevalyaṃ tan niṣkevalyam
19.7.12	yat pañcamasyāhno vaiśvadevaṃ tad vaiśvadevam
19.7.13	yat ṣaṣṭhasyāhna āgnimārutaṃ tad āgnimārutam
19.7.14	tatra pṛṣṭhyastotriyānt sarvānt samāhṛtyopariṣṭāt pragāthasya pragāthīkṛtya śaṃset ṣaḍahasyāptyai
19.7.15	tad yathaivaitenāhnā chandogāḥ ṣaḍaham āpnuvanti ṣaḍahena saṃvatsaram
19.7.16	ye ca saṃvatsare kāmāḥ
19.7.17	evam evaitenāhnā hotā ṣaḍaham āpnoti ṣaḍahena saṃvatsaram
19.7.18	ye ca saṃvatsare kāmāḥ
19.7.19	taddha smaitat pradiśyāha saiṣā mugdhir eveti
19.7.20	yaṃ kaṃ ca chandogāḥ stomam upāpadyeran
19.7.21	na tad ādriyeta
19.7.22	yad evedaṃ śastraṃ prāvocāma
19.7.23	tata eva neyāt
19.7.24	ete vā u.stomasāhe sūkte yat kayāśubhīyatadidāsīye
19.7.25	tābhyām eva na niścyaveteti na niścyaveteti
20.1.1	devacakraṃ vā etat pariplavaṃ yat saṃvatsaraḥ
20.1.2	tad amṛtam
20.1.3	tasminn etat ṣaṭtayam annādyam
20.1.4	grāmyāś ca paśava āraṇyāś cauṣadhayaś ca vanaspatayaś cāpsucaraṃ ca pariplavaṃ ca
20.1.5	tad devāḥ samāruhya sarvāṃl lokān anu pariplavante
20.1.6	devalokaṃ pitṛlokaṃ jīvalokam
20.1.7	imam upodakam agnilokam
20.1.8	ṛtadhāmānaṃ vāyulokam
20.1.9	aparājitam indralokam
20.1.10	adhidivaṃ varuṇalokam
20.1.11	pratidivaṃ mṛtyulokam
20.1.12	rocanaṃ brahmaṇo lokam
20.1.13	nākaṃ sattamaṃl lokānām
20.1.14	tad yad abhiplavam upayanti
20.1.15	saṃvatsaram eva tad yajamānāḥ samārohanti
20.1.16	tasminn etat ṣaṭtayam annādyam āpnuvanti grāmyāṃś ca paśūn āraṇyāṃś cauṣadhīś ca vanaspatīṃś cāpsucaraṃ ca pariplavaṃ ca
20.1.17	dvir jyotir upayanti
20.1.18	tena dvayam annādyam āpnuvanti grāmyāṃś ca paśūn āraṇyāṃś ca
20.1.19	dvir gām upayanti
20.1.20	tena dvayam annādyam āpnuvanty oṣadhīś ca vanaspatīṃś ca
20.1.21	dvir āyur upayanti
20.1.22	tena dvayam annādyam āpnuvanty apsucaraṃ ca pariplavaṃ ca
20.2.1	jyotiḥ prathamam ahar upayanti
20.2.2	tasya tāny eva chandorūpāṇi yāni prathamasyāhnaḥ
20.2.3	pra vo devāyāgnaya ity ājyaṃ pravat
20.2.4	pravad vai prathamasyāhno rūpam
20.2.5	mādhucchandasaḥ praugaḥ
20.2.6	rathantaraṃ vai sāma sṛjyamānaṃ mādhucchandasa praugo 'nvasṛjyata
20.2.6	tadrūpeṇa karma samardhayati
20.2.8	etad vā ārdhnukaṃ karma yad rūpasamṛddham
20.2.9	indro rathāya pravataṃ kṛṇotīti marutvatīyaṃ pravat
20.2.10	pravad vai prathamasyāhno rūpam
20.2.11	ā yāhy arvāṅ upavandhureṣṭhā iti niṣkevalyam āvat
20.2.12	āvad vai prathamasyāhno rūpam
20.2.13	yuñjate mana uta yuñjate dhiya iti sāvitraṃ yuktavat
20.2.14	yuktavad vai prathamasyāhno rūpam
20.2.15	pra dyāvā yajñaiḥ pṛthivī ṛtāvṛdheti dyāvāpṛthivīyaṃ pravat
20.2.18	uśijo jagmur abhi tāni vedasety abhivat
20.2.19	tad rāthantaraṃ rūpam
20.2.20	kathā devānāṃ katamasya yāmanīti vaiśvadevam
20.2.21	katama ūtī abhyā vavartatīty abhivat
20.2.22	tad rāthantaraṃ rūpam
20.2.23	vaiśvānarāya pṛthupājase vipa iti vaiśvānarīyam
20.2.24	tasmint sumnāni yajamāna ā caka ity āvat
20.2.25	āvad vai prathamasyāhno rūpam
20.2.26	pratyakṣasaḥ pratavaso virapśina iti mārutaṃ pravat
20.2.27	pravad vai prathamasyāhno rūpam
20.2.28	ehi pra hotā vratam asya māyayeti jātavedasīyaṃ pravat
20.2.29	pravad vai prathamasyāhno rūpam
20.2.30	imaṃl lokaṃ prathamenāhnā āpnuvanti
20.2.31	agniṃ devaṃ devatānām
20.2.32	nāmādhibhūtaṃ vācam ātman dadhate
20.3.1	gāṃ dvitīyam ahar upayanti
20.3.2	tasya tāny eva chandorūpāṇi yāni dvitīyasyāhnaḥ
20.3.3	tvaṃ hi kṣaitavad yaśa ity ājyam
20.3.4	tvaṃ vicakṣaṇe śrava iti vivat
20.3.5	tad asyāntarikṣasya rūpam
20.3.6	vivṛtam iva hīdam antarikṣam
20.3.7	gārtsamadaḥ praugaḥ
20.3.8	bṛhad vai sāma sṛjyamānaṃ gārtsamadaḥ praugo 'nvasṛjyata
20.3.9	tadrūpeṇa karma samardhayati
20.3.10	etad vā ārdhnukaṃ karma yad rūpasamṛddham
20.3.11	viśvānarasya vaspatim iti marutvatīyasya pratipad vivatī tasyā uktaṃ brāhmaṇam
20.3.12	indra it somapā eka ity anucaraḥ
20.3.13	indraḥ sutapā viśvāyur iti vivāṃs tasyoktaṃ brāhmaṇam
20.3.14	uttiṣṭha brahmaṇaspata ity udvān brāhmaṇaspatyaḥ
20.3.15	uttiṣṭhety udvat
20.3.16	udvad vai dvitīyam ahaḥ
20.3.17	imā u.tvā purutamasya kāror iti udvat tasyoktaṃ brāhmaṇam
20.3.18	suta it tvaṃ nimiśla indra soma iti niṣkevalyam
20.3.19	stome brahmaṇi śasyamāna uktha ity udvat tasyoktaṃ brāhmaṇam
20.3.20	viśvo devasya netur iti vaiśvadevasya pratipad vivatī tasyā uktaṃ brāhmaṇam
20.3.21	ā viśvadevaṃ satpatim ity anucaro vivāṃs tasyoktaṃ brāhmaṇam
20.3.22	dve vaiśvadevānāṃ pratipadau
20.3.23	dvāv anucarau
20.3.24	dve ahorātre
20.3.25	ṣaḍṛtuḥ saṃvatsaraḥ ṣaḍvidhaḥ
20.3.26	anu dve dyāvāpṛthivī dve ime pratiṣṭhe
20.3.27	ṣaḍaṅgo 'yam ātmā ṣaḍvidhaḥ
20.3.28	anu dvāv imau prāṇāpānau
20.3.29	ṣaḍ ime prāṇāḥ
20.3.30	anu tan na saṃvatsarasaṃpado yanti
20.3.31	nātmasaṃskṛter na prāṇasaṃskṛteḥ
20.4.1	abhūd devaḥ savitā vandyo nu na iti sāvitram udvat tasyoktaṃ brāhmaṇam
20.4.2	te hi dyāvāpṛthivī viśvaśambhuveti dyāvāpṛthivīyaṃ vivat tasyoktaṃ brāhmaṇam
20.4.3	tataṃ me apas tad u.tāyate punar ity ārbhavam udvat tasyoktaṃ brāhmaṇam
20.4.4	devān huve bṛhacchravasaḥ svastaya iti vaiśvadevam udvat tasyoktaṃ brāhmaṇam
20.4.5	pṛkṣasya vṛṣṇo 'ruṣasya nū saha iti vaiśvānarīyaṃ vṛṣaṇvat
20.4.6	vṛṣā vā indraḥ
20.4.7	vṛṣā triṣṭup
20.4.8	tasmād vṛṣaṇvat
20.4.9	vṛṣṇe śardhāya sumakhāya vedhasa iti mārutaṃ vṛṣaṇvat tasyoktaṃ brāhmaṇam
20.4.10	yajñena vardhata jātavedasam iti jātavedasīyam
20.4.11	samidhānaṃ suprayasaṃ svarṇaram ity udvat tasyoktaṃ brāhmaṇam
20.4.12	antarikṣalokaṃ dvitīyenāhnā āpnuvanti
20.4.13	vāyuṃ devaṃ devatānām
20.4.14	āyur adhibhūtaṃ prāṇam ātman dadhate
20.5.1	āyus tṛtīyam ahar upayanti
20.5.2	tasya tāny eva chandorūpāṇi yāni tṛtīyasyāhnaḥ
20.5.3	tvam agne vasūṃr ihety ājyam
20.5.4	svayaṃ sambhṛtaṃ vā etac chando yad ahno rūpeṇa sampadyate
20.5.5	tān rohidaśva girvaṇas trayastriṃśatam ā vaheti
20.5.6	tat tṛtīyasyāhno rūpam
20.5.7	auṣṇiho vaiśvamanasaḥ praugaḥ
20.5.8	rathantaraṃ vai sāma sṛjyamānam auṣṇiho vaiśvamanasaḥ praugo 'nvasṛjyata
20.5.9	tadrūpeṇa karma samardhayati
20.5.10	etad vā ārdhnukaṃ karma yad rūpasamṛddham
20.5.11	taṃ tam id rādhase maha iti marutvatīyasya pratipat
20.5.12	taṃ tam iti ninartiḥ
20.5.13	antas tṛtīyam ahaḥ
20.5.14	nīva vā antaṃ gatvā nṛtyati
20.5.15	kadryaṅ hi tata iyāt
20.5.18	praitu brahmaṇaspatir iti pravān brāhmaṇaspatyaḥ
20.5.17	traya iti tat tṛtīyasyāhno rūpam
20.5.18	praitu brahmaṇaspatir iti pravān brāhmaṇaspatyaḥ
20.5.19	pra devy etu sūnṛteti ninartiḥ
20.5.20	antas tṛtīyam ahaḥ
20.5.21	nīva vā antaṃ gatvā nṛtyati
20.5.22	kadryaṅ hi tata iyāt
20.5.23	tisro marutvatīyānāṃ pratipadas trayo 'nucarās trayo brāhmaṇaspatyāḥ
20.5.24	trayo vā ime lokāḥ
20.5.25	imān eva tal lokān āpnuvanti
20.5.26	tiṣṭhā harī ratha ā yujyamāneti marutvatīyam
20.5.27	tiṣṭheti sthitavat
20.5.28	tad antarūpam
20.5.29	antas tṛtīyam ahaḥ
20.5.30	tiṣṭhatīva vā antaṃ gatvā
20.5.31	kadryaṅ hi tata iyāt
20.5.32	indrasya nu vīryāṇi pra vocam iti niṣkevalyam
20.5.33	tasya tad evāntarūpaṃ yad bhūtānuvādy ahann ahim anv apas tatardeti
20.5.34	yad etad bhūtam ivābhi
20.6.1	ud u ṣya devaḥ savitā hiraṇyayeti sāvitram
20.6.2	ghṛtena pāṇī abhi pruṣṇute makha iti ghṛtavat
20.6.3	bahudevatyaṃ vai ghṛtam
20.6.4	bahudevatyaṃ tṛtīyam ahaḥ
20.6.5	tasmād ghṛtavat
20.6.6	ghṛtena dyāvāpṛthivī abhīvṛte iti dyāvāpṛthivīyaṃ ghṛtavat tasyoktaṃ brāhmaṇam
20.6.7	takṣan rathaṃ suvṛtaṃ vidmanāpasa ity ārbhavam
20.6.8	takṣan harī indravāhā vṛṣaṇvasū iti ninartiḥ
20.6.9	antas tṛtīyam ahaḥ
20.6.10	nīva vā antaṃ gatvā nṛtyati
20.6.11	kadryaṅ hi tata iyāt
20.6.12	ā no bhadrāḥ kratavo yantu viśvata iti vaiśvadevam
20.6.13	aprāyuvo rakṣitāro dived iveti ninartiḥ
20.6.14	antas tṛtīyam ahaḥ
20.6.15	nīva vā antaṃ gatvā nṛtyati
20.6.16	kadryaṅ hi tata iyāt
20.6.17	vaiśvānarāya dhiṣaṇām ṛtāvṛdha iti vaiśvānarīyam
20.6.18	ghṛtaṃ na pūtam agnaye janāmasīti ghṛtavat tasyoktaṃ brāhmaṇam
20.6.19	ā rudrāsa indravantaḥ sajoṣasa iti mārutam
20.6.20	tṛṣṇaje na diva utsā udanyava iti
20.6.21	diva iti tad amuṣya lokasya rūpam
20.6.22	tvām agna ṛtāyavaḥ samīdhira iti jātavedasīyam
20.6.23	tvāṃ tvām iti saprabhṛti
20.6.24	yathā vai sodarkam evaṃ saprabhṛty antarūpam
20.6.25	amuṃl lokaṃ tṛtīyenāhnā āpnuvanti
20.6.26	ādityaṃ devaṃ devatānām
20.6.27	rūpam adhibhūtaṃ cakṣur ātman dadhate cakṣur ātman dadhate
21.1.1	devā vai mṛtyuṃ pāpmānam apajighāṃsamānā brahmaṇaḥ salokatāṃ sāyujyam īpsanta etam abhiplavaṃ ṣaḍaham apaśyan
21.1.2	ta etenābhiplavenābhiplutya mṛtyuṃ pāpmānam apahatya brahmaṇaḥ salokatāṃ sāyujyam āpuḥ
21.1.3	tatho evaitad yajamānā etenaivābhiplavenābhiplutya mṛtyuṃ pāpmānam apahatya brahmaṇaḥ salokatāṃ sāyujyam āpnuvanti
21.1.4	ta etena pūrveṇa tryaheṇābhiplutya gavā caturthe 'hann ayatanta gamanāyaiva
21.1.5	āyuḥ pañcamam ahar upāyant sarvāyutvāya
21.1.6	jyotiḥ ṣaṣṭham ahaḥ punaḥ parastāt paryāsyan mṛtyor eva pāpmano nānvavāyanāya
21.1.7	gāṃ caturtham ahar upayanti
21.1.8	tasya tāny eva chandorūpāṇi yāni caturthasyāhnaḥ
21.1.9	hotājaniṣṭa cetana ity ājyaṃ jātavat
21.1.10	jātavad vai caturthasyāhno rūpam
21.1.11	maidhātithaḥ praugaḥ
21.1.12	bṛhad vai sāma sṛjyamānaṃ maidhātithaḥ praugo 'nvasṛjyata
21.1.13	tad rūpeṇa karma samardhayati
21.1.14	etad vā ārdhnikaṃ karma yad rūpasamṛddham
21.1.15	janiṣṭhā ugraḥ sahase turāyeti marutvatīyaṃ jātavad
21.1.16	jātavad vai caturthasyāhno rūpam
21.1.17	ugro jajñe vīryāya svadhāvān iti niṣkevalyaṃ jātavat
21.1.18	jātavad vai caturthasyāhno rūpam
21.2.1	tad devasya savitur vāryaṃ mahad iti sāvitram
21.2.2	ajījanat savitā sumram ukthyam iti jātavat
21.2.3	jātavad vai caturthasyāhno rūpam
21.2.4	te hi dyāvāpṛthivī viśvaśambhuveti dyāvāpṛthivīyam
21.2.5	sujanmanī dhiṣaṇe antarīyata iti jātavat
21.2.6	jātavad vai caturthasyāhno rūpam
21.2.7	anaśvo jāto 'nabhīśur ukthya ity ārbhavaṃ jātavat
21.2.8	jātavad vai caturthasyāhno rūpam
21.2.9	agnir indro varuṇo mitro 'ryameti vaiśvadevam
21.2.10	yajñaṃ janitvī tanvī ni māmṛjur iti jātavat
21.2.11	jātavad vai caturthasyāhno rūpam
21.2.12	vaiśvānarāya pṛthupājase vipa iti vaiśvānarīyam
21.2.13	tasmint sumnāni yajamāna ā.caka ity āvat
21.2.14	āvad vai caturthasyāhnaḥ prāyaṇīyarūpam
21.2.15	punaḥ prāyaṇīyaṃ hi caturtham ahaḥ
21.2.16	jāta āpṛṇo bhuvanāni rodasī iti jātavat
21.2.17	jātavad vai caturthasyāhno rūpam
21.2.18	pra ye śumbhante janayo na saptaya iti mārutaṃ jātavat
21.2.19	jātavad vai caturthasyāhno rūpam
21.2.20	janasya gopā ajaniṣṭa jāgṛvir iti jātavedasīyaṃ jātavat
21.2.21	jātavad vai caturthasyāhno rūpam
21.2.22	annaṃ caturthenāhnāpnuvanti
21.2.23	candramasaṃ devaṃ devatānām
21.2.24	diśo 'dhibhūtaṃ śrotram ātman dadhate
21.3.1	āyuḥ pañcamam ahar upayanti
21.3.2	tasya tāny eva chandorūpāṇi yāni pañcamasyāhnaḥ
21.3.3	agna ojiṣṭham ā.bharety ājyam
21.3.4	pra no rāyā parīṇaseti rāyeti rayimat
21.3.5	rayimad iti vā asya rūpam
21.3.6	adhyāsavat tat paṅkte rūpam
21.3.7	saṃhāryaḥ praugaḥ
21.3.8	rathantaraṃ vai sāma sṛjyamānaṃ saṃhāryaḥ praugo 'nvasṛjyata
21.3.9	tad rūpeṇa karma samardhayati
21.3.10	etad vā ārdhnukaṃ karma yad rūpasamṛddham
21.3.11	kva sya vīraḥ ko 'paśyad indram iti marutvatīyam
21.3.12	yo rāyā vajrī sutasomam icchann iti rayeti rayimat
21.3.13	rayimad iti vā asya rūpam
21.3.14	etāyām opa gavyanta indram iti niṣkevalyam
21.3.15	gavyanta iti paśumat
21.3.16	paśumad iti vā asya rūpam
21.3.17	ud u.ṣya devaḥ savitā hiraṇyayeti sāvitram
21.3.18	ghṛtena pāṇī abhi pruṣṇute makha iti ghṛteneti paśumat
21.3.19	paśumad iti vā asya rūpam
21.3.20	ghṛtavatī bhuvanānām abhiśriyeti dyāvāpṛthivīyaṃ ghṛtavat tasyoktaṃ brāhmaṇam
21.3.21	tataṃ me apas tad u.tāyate punar ity ārbhavam
21.3.22	sruceva ghṛtaṃ juhavāma vidmaneti ghṛtavat tasyoktaṃ brāhmaṇam
21.3.23	kathā devānāṃ katamasya yāmanīti vaiśvadevam
21.3.24	sahasrasā medhasātāv iva tmaneti sahasrasā iti paśumat
21.3.25	paśumad iti vā asya rūpam
21.3.26	pṛkṣasya vṛṣṇo 'ruṣasya nū saha iti vaiśvānarīyam
21.3.27	apām upasthe mahiṣā agṛbhṇateti mahiṣā iti paśumat
21.3.28	paśumad iti vā asya rūpam
21.3.29	pravaḥ spaḍ akrant suvitāya dāvana iti mārutam
21.3.30	gavām iva śriyase śṛṅgam uttamam iti gavām iveti paśumat
21.3.31	paśumad iti vā asya rūpam
21.3.32	citra icchiśos taruṇasya vakṣatha iti jātavedasīyam
21.3.33	vājintamāya sahyase supitryeti vājinn iti paśumat
21.3.34	paśumad iti vā asya rūpam
21.3.35	adhyāsavat tat paṅkte rūpam
21.3.36	paśūn pañcamenāhnāpnuvanti
21.3.37	rudraṃ devaṃ devatānām
21.3.38	yaśo 'dhibhūtaṃ vīryam ātman dadhate
21.4.1	jyotiḥ ṣaṣṭham ahar upayanti
21.4.2	tasya tāny eva chandorūpāṇi yāni ṣaṣṭhasyāhnaḥ
21.4.3	sakhāyaḥ saṃ vaḥ samyañcam ity ājyam
21.4.4	sakhāya iti sarvarūpam
21.4.5	sarvarūpaṃ vai ṣaṣṭham ahaḥ
21.4.6	tasmāt sakhāya iti sarvān evābhivadati
21.4.7	saṃhāryaḥ praugaḥ
21.4.8	bṛhad vai sāma sṛjyamānaṃ saṃhāryaḥ praugo 'nvasṛjyata
21.4.9	tad rūpeṇa karma samardhayati
21.4.10	etad vā ārdhnukaṃ karma yad rūpasamṛddham
21.4.11	mahān indro nṛvadā carṣaṇiprā iti marutvatīyam
21.4.12	uruḥ pṛthuḥ sukṛtaḥ kartṛbhir bhūd iti ninartiḥ
21.4.13	antaḥ ṣaṣṭham ahaḥ
21.4.14	nīva vā antaṃ gatvā nṛtyati
21.4.15	kadryaṅ hi tata iyāt
21.4.16	yo jāta eva prathamo manasvān iti niṣkevalyam
21.4.17	tasya tad evāntarūpaṃ yad bhūtānuvādi yo dāsaṃ varṇam adharaṃ guhākar iti
21.4.18	yad etad bhūtam ivābhi
21.4.19	sodarkaṃ bhavati tad dvitīyam antarūpam
21.5.1	tad devasya savitur vāryaṃ mahad iti sāvitram
21.5.2	divo dhartā bhuvanasya prajāpatir iti
21.5.3	diva iti tad amuṣya lokasya rūpam
21.5.4	ghṛtena dyāvāpṛthivī abhivṛte iti dyāvāpṛthivīyaṃ ghṛtavat
21.5.5	sarvadevatyaṃ vai ghṛtam
21.5.6	sarvadevatyaṃ ṣaṣṭham ahaḥ
21.5.7	tasmād ghṛtavat
21.5.8	kim u.śreṣṭhaḥ kiṃ yaviṣṭho na ājagann ity ārbhavam
21.5.9	śreṣṭho yaviṣṭha iti ninartiḥ
21.5.10	antaḥ ṣaṣṭham ahaḥ
21.5.11	nīva vā antaṃ gatvā nṛtyati
21.5.12	kadryaṅ hi tata iyāt
21.5.13	abudhram u.tya indravanto 'gnaya iti vaiśvadevam
21.5.14	tasya tad evāntarūpaṃ yat sodarkam
21.5.15	vaiśvānarāya dhiṣaṇām ṛtāvṛdha iti vaiśvānarīyam
21.5.16	ghṛtaṃ na pūtam agnaye janāmasīti ghṛtavat tasyoktaṃ brāhmaṇam
21.5.17	dhārāvarā maruto dhṛṣṇvojasa iti mārutam
21.5.18	dhārāvarā iti ninartiḥ
21.5.19	antaḥ ṣaṣṭham ahaḥ
21.5.20	nīva vā antaṃ gatvā nṛtyati
21.5.21	kadryaṅ hi tata iyāt
21.5.22	tvam agne dyubhis tvam āśuśukṣaṇir iti jātavedasīyam
21.5.23	tvaṃ tvam iti saprabhṛti
21.5.24	yathā vai sodarkam evaṃ saprabhṛty antarūpam
21.5.25	apaḥ ṣaṣṭhenāhnāpnuvanti
21.5.26	prajāpatiṃ devaṃ devatānām
21.5.27	tejo 'dhibhūtam amṛtam ātman dadhate
21.6.1	tad āhuḥ kasmād vaiśvadevāny evānvāyātyante naikadevatyāni na dvidevatyānīti
21.6.2	naikadevatyena yātayāmaṃ bhavati
21.6.3	na dvidevatyena
21.6.4	vaiśvadevenaiva yātayāmaṃ bhavati
21.6.5	tasmād vaiśvadevāny evānvāyātyante
21.6.6	eteṣām evāhnāṃ sabalatāyai
21.6.7	eteṣām abhiplavānām asamavīryatāyā iti
21.6.8	jyotiḥ prathamam ahar upayanti
21.6.9	tasyaivaikāhasya rūpeṇa
21.6.10	ayaṃ hy ekāhottareṣām ahnāṃ jyotiḥ
21.6.11	gāṃ dvitīyam
21.6.12	gacchanti hy anena
21.6.13	āyus tṛtīyam
21.6.14	yanti hy anena
21.6.15	agniṣṭomau prathamottame ahanī
21.6.16	catvāry ukthyāni madhye
21.6.17	brahma vā agniṣṭomaḥ
21.6.18	paśava ukthyāni
21.6.19	brahmaṇaiva tat paśūn ubhayataḥ parigṛhyātman dadhate
21.6.20	teṣāṃ vā eteṣāṃ caturṇām ukthyānāṃ sahasraṃ stotriyāḥ
21.6.21	sāhasrāḥ paśavaḥ
21.6.22	pra sāhasraṃ poṣam āpnoti ya evaṃ veda
21.6.23	pṛṣṭhyāntān vā itaś caturaś caturo 'bhiplavān upayanti
21.6.24	paśavo vā abhiplavāḥ śrīḥ pṛṣṭhyāni
21.6.25	paśubhir eva tacchriyam ubhayataḥ parigṛhyātman dadhate
21.6.26	pṛṣṭhyārambhaṇān vā ūrdhvaṃ viṣuvataś caturaś caturo 'bhiplavān upayanti
21.6.27	paśavo vā abhiplavāḥ śrīḥ pṛṣṭhyāni
21.6.28	śriyaiva tat paśūn ubhayataḥ parigṛhyātman dadhate
21.6.29	kḷpto vā abhiplavaḥ kḷptacchandāḥ
21.6.30	yo vai yajñakratuḥ kḷptacchandā bhavati
21.7.1	sarvajāgatāni ha vai tasya nividdhānāni bhavanti tṛtīyasavane
21.7.2	tathā yathāyathaṃ nivido dhīyante
21.7.3	tā enān yathāyathaṃ dhīyamānāḥ sarveṣu ca lokeṣu sarveṣu ca kāmeṣu yathāyathaṃ dadhati
21.7.4	tad yat sarvajāgatāni tasya nividdhānāni bhavanti tṛtīyasavane
21.7.5	teno yaḥ sarvajāgate tṛtīyasavane kāmaḥ sopāptaḥ
21.7.6	yad v evaitās tantryās triṣṭubha ukthapratipado 'har ahaḥ śasyante
21.7.7	teno yaḥ sarvatraiṣṭubhe tṛtīyasavane kāmaḥ sopāptaḥ
21.7.8	yad v evaiṣā tantryā gāyatry ahar ahaḥ surūpakṛtnuḥ śasyate
21.7.9	teno yaḥ sarvagāyatre tṛtīyasavane kāmaḥ sopāptaḥ
21.7.10	yad v evaiṣa ṣaḍahaḥ punaḥ punaḥ abhiplavate
21.7.11	tasmād abhiplavo nāma
21.7.12	abhiplavante hy anena svargāya lokāya yajamānāḥ svargāya lokāya yajamānāḥ
22.1.1	prathamam ahar ayam eva loka āyatanena
22.1.2	agnir gāyatrī trivṛt stomo rathantaraṃ sāma
22.1.3	tan nv asya nidānam
22.1.4	tasyaitā chandorūpāṇi
22.1.5	kariṣyan prathame pade sadevam
22.1.6	yad vai bhaviṣyat tat kariṣyat
22.1.7	āvat pravad eṣavad arṣavad adyavad yuktavad yuñjānavaj jyotiṣmad iti
22.1.8	upaprayanto 'dhvaram ity ājyaṃ pravat
22.1.9	pravad vai prathamasyāhno rūpam
22.1.10	gāyatraṃ gāyatraprātaḥsavano hy eṣa tryahaḥ
22.1.11	iti nu vyūḍhe
22.1.12	uddhṛtyaitat pra vo devāyāgnaya iti samūḍhe tasyoktaṃ brāhmaṇam
22.1.13	mādhucchandasaḥ praugas tasyoktaṃ brāhmaṇam
22.1.14	ā yātv indro 'vasopa na iti marutvatīyam āvat
22.1.15	āvad vai prathamasyāhno rūpam
22.1.16	svarṇarād avase no marutvān iti sa evāsmin marunnyaṅgaḥ
22.1.17	ā na indro dūrād ā.na āsād iti niṣkevalyam āvat
22.1.18	āvad vai prathamasyāhno rūpam
22.1.19	saṃpātau niṣkevalyamarutvatīye bhavataḥ prathame 'han
22.1.20	saṃpātair vai devāḥ svargaṃl lokaṃ samapatan
22.1.21	tasmād atra prathamau śasyete svargyau
22.1.22	tad yat sampātau niṣkevalyamarutvatīye bhavataḥ prathame 'han
22.1.23	svargasyaiva lokasya samaṣṭyā iti
22.2.1	yuñjate manota yuñjate dhiyaḥ pra dyāvā yajñaiḥ pṛthivī ṛtāvṛdheheha vo manasā bandhutā nara ity ārbhavam
22.2.2	tena niyacchati
22.2.3	yuktavanti ca vai pravanti ca prathame 'hant sūktāni śasyante
22.2.4	tad yad iheha va ity ārbhavaṃ karoti
22.2.5	tan niyatyā apracyutyai rūpam
22.2.6	hayo na vidvān ayuji svayaṃ dhurīti vaiśvadevaṃ yuktavat
22.2.7	yuktavad vai prathamasyāhno rūpam
22.2.8	tasya dve uttame utsṛjati
22.2.9	kuvid ete avadhṛte āgnimārute śasyete iti
22.2.10	tad u.ha smāha kauṣītakiḥ
22.2.11	śaṃsed eva sūktasyāvyavacchedāyeti
22.2.12	na ha vā ṛkśastreṇa yātayāmā bhavati
22.2.13	nānuvacanena
22.2.14	vaṣaṭkāreṇa ha vai sā yātayāmā bhavati samāne 'han
22.2.15	vaiśvānarāya pṛthupājase vipa iti vaiśvānarīyam
22.2.16	tasmint sumnāni yajamāna ā caka ity āvat
22.2.17	āvad vai prathamasyāhno rūpam
22.2.18	pra śardhāya mārutāya svabhānava iti mārutaṃ pravat
22.2.19	pravad vai prathamasyāhno rūpam
22.2.20	pra tavyasīṃ navyasīṃ dhītim agnaya iti jātavedasīyaṃ pravat
22.2.21	pravad vai prathamasyāhno rūpam
22.2.22	imaṃl lokaṃ prathamenāhnāpnuvanti
22.2.23	gāyatrīṃ chandas trivṛtaṃ stomaṃ rathantaraṃ sāma
22.2.24	prācīṃ diśaṃ vasantam ṛtūnām
22.2.25	vasūn devān devajātam agnim adhipatim
22.3.1	dvitīyam ahar antarikṣaloka āyatanena
22.3.2	indras triṣṭup pañcadaśaḥ stomo bṛhat sāma
22.3.3	tan nv asya nidānam
22.3.4	tasyaitāni chandorūpāṇi
22.3.5	kurvan madhye pade sadevam
22.3.6	yad vai pratyakṣam āsprakṣaṃs tat kurvat
22.3.7	hatavad vajravad vṛtrahavad vṛṣaṇvad udvad vivat sthitaṃ tanvām iti
22.3.8	agniṃ dūtaṃ vṛṇīmaha ity ājyam
22.3.9	hotāraṃ viśvavedasam iti vivat tasyoktaṃ brāhmaṇam
22.3.10	gāyatraṃ gāyatraprātaḥsavano hy eṣa tryahaḥ
22.3.11	iti nu vyūḍhe
22.3.12	uddhṛtyaitat tvaṃ hi kṣaitavad yaśa iti samūḍhe tasyoktaṃ brāhmaṇam
22.3.13	gārtsamadaḥ praugas tasyoktaṃ brāhmaṇam
22.3.16	tad etasyāhno rūpam
22.3.17	yā ta ūtir avamā yā parameti niṣkevalyam
22.3.18	tābhir ū.ṣu vṛtrahatye 'vīr na iti vṛtrahavat
22.3.19	tad etasyāhno rūpam
22.3.20	viśvo devasya netur ā viśva devaṃ satpatim iti pratipadanucarau tayor uktaṃ brāhmaṇam
22.4.1	tad devasya savitur vāryaṃ mahad iti sāvitram
22.4.2	trir antarikṣaṃ savitā mahitvaneti
22.4.3	tat pratyakṣam antarikṣam abhivadati
22.4.4	tad etasyāhno rūpam
22.4.5	te hi dyāvāpṛthivī viśvaśambhuveti dyāvāpṛthivīyaṃ vivat tasyoktaṃ brāhmaṇam
22.4.6	takṣan rathaṃ suvṛtaṃ vidmanāpasa ity ārbhavam
22.4.7	takṣan harī indravāhā vṛṣaṇvasū iti vṛṣaṇvat tasyoktaṃ brāhmaṇam
22.4.8	yajñasya vo rathyaṃ viśpatiṃ viśām iti śāryātaṃ vaiśvadevam
22.4.9	vṛṣāketur yajato dyām aśāyateti vṛṣaṇvat tasyoktaṃ brāhmaṇam
22.4.10	pṛkṣasya vṛṣṇo vṛṣṇe śardhāyeti vṛṣaṇvatī tayor uktaṃ brāhmaṇam
22.4.11	nū cit sahojā amṛto ni tundata iti jātavedasīyam
22.4.12	hotā yad dūto 'bhavad vivasvata iti vivat tasyoktaṃ brāhmaṇam
22.4.13	tasya prātar makṣū dhiyāvasur jagamyād ity uttamā
22.4.14	param evaitad ahar abhivadati
22.4.15	param evaitad ahar abhyārabhya vasantīti ha smāha kauṣītakiḥ
22.4.16	antarikṣalokaṃ dvitīyenāhnāpnuvanti
22.4.17	triṣṭubhaṃ chandaḥ pañcadaśaṃ stomaṃ bṛhat sāma
22.4.18	dakṣiṇāṃ diśaṃ grīṣmam ṛtūnām
22.4.19	rudrān devān devajātam indram adhipatim
22.5.1	tṛtīyam ahar asāv eva loka āyatanena
22.5.2	varuṇo jagatī saptadaśaḥ stomo vairūpaṃ sāma
22.5.3	tan nv asya nidānam
22.5.4	tasyaitāni chandorūpāṇi
22.5.5	cakṛvad uttame pade sadevam
22.5.6	yad vai bhūtānuvādi tac cakṛvat
22.5.7	aśvāvad gomad rathavad gatavat sthitavad antavat sodarkam aniruktaṃ saprabhṛtīti
22.5.8	yukṣvā hi devahūtamān ity ājyam
22.5.9	tad āhur yad antas tṛtīyam ahar atha kasmād yuktavad ājyam iti
22.5.10	etena vā ahnā devāḥ svargaṃl lokam āyan
22.5.11	yuktā vai tad āyan
22.5.12	tasmād iti brūyāt
22.5.13	aśvān agne rathīr iveti rathavat
22.5.14	tad etasyāhno rūpam
22.5.15	gāyatraṃ gāyatraprātaḥsavano hy eṣa tryahaḥ
22.5.16	iti nu vyūḍhe
22.5.17	uddhṛtyaitat tvam agne vasūṃr iheti samūḍhe tasyoktaṃ brāhmaṇam
22.5.18	auṣṇiha ātreyaḥ praugaḥ
22.5.19	jāgataṃ vai tṛtīyam ahaḥ
22.5.20	tad yad auṣṇiha ātreyas tṛtīyasyāhnaḥ praugaḥ
22.5.21	tat prātaḥsavanaṃ jagatī bhajate
22.5.22	tryaryamā manuṣo devatāteti marutvatīyam
22.5.23	trīti tat tṛtīyasyāhno rūpam
22.5.24	yad dvāya indra te śatam iti vairūpasya stotriyaḥ
22.5.25	śataṃ bhūmīr uta syur iti ninartiḥ
22.5.26	antas tṛtīyam ahaḥ
22.5.32	nīva vā antaṃ gatvā nṛtyati
22.5.33	kadryaṅ hi tata iyāt
22.5.34	indra tridhātu śaraṇam iti trivān pragāthaḥ
22.5.35	tridhātv iti tat tṛtīyasyāhno rūpam
22.5.36	ahaṃ bhuvaṃ vasunaḥ pūrvyas patir itīndrasūktam
22.5.37	aham aham iti saprabhṛti
22.5.38	yathā vai sodarkam evaṃ saprabhṛty antarūpaṃ jāgatam
22.5.39	jāgataṃ vai tṛtīyam ahaḥ
22.5.40	tad enat svena chandasā samardhayati
22.5.41	yo jāta eva prathamo manasvān ity etasmiṃs traiṣṭubhe nividaṃ dadhāti
22.5.42	tad etad indratanūsūktam
22.5.43	etasmin ha gṛtsamado bābhravo nividaṃ dadhad indrasya priyaṃ dhāmopajagāma
22.5.44	upa ha vā indrasya priyaṃ dhāma gacchati jayati paraṃ lokaṃ ya etasmint sūkte nividaṃ dadhāti
22.5.45	tasya tad evāntarūpaṃ yad bhūtānuvādi yo dāsaṃ varṇam adharaṃ guhākar iti
22.5.46	yad etad bhūtam ivābhi
22.5.47	sodarkaṃ bhavati tad dvitīyam antarūpam
22.6.1	abhi tvā deva savitar ity abhivān anucaraḥ
22.6.2	pṛṣṭhānām eva nānātvāya
22.6.3	tad āhur yad antas tṛtīyam ahar atha kasmād abhivān anucara iti
22.6.4	etena vā ahnā devāḥ svargaṃl lokam āyan
22.6.5	abhiprepsanto vai tad āyan
22.6.6	tasmād iti brūyāt
22.6.7	ud u ṣya devaḥ savitā hiraṇyayā ghṛtavatī bhuvanānām abhiśriyeti ghṛtavatī tayor uktaṃ brāhmaṇam
22.6.8	anaśvo jāto 'nabhīśur ukthya ity ārbhavam
22.6.9	rathas tricakraḥ pari vartate raja iti
22.6.10	tricakra iti tat tṛtīyasyāhno rūpam
22.6.11	parāvato ye didhiṣanta āpyam iti vaiśvadevam
22.6.18	ardhapadodarkāṇy ekāni
22.6.19	athaitat tṛtīyapadodarkam
22.6.20	tat tṛtīyasyāhno rūpam
22.6.21	vaiśvānarāya dhiṣaṇām ṛtāvṛdha iti vaiśvānarīyam
22.6.22	ghṛtaṃ na pūtam agranye janām asīti ghṛtavat tasyoktaṃ brāhmaṇam
22.6.23	dhārāvarā maruto dhṛṣaṇvojasa iti mārutam
22.6.24	dhārāvarā iti ninartiḥ
22.6.25	antas tṛtīyam ahaḥ
22.6.26	nīva vā antaṃ gatvā nṛtyati
22.6.27	kadryaṅ hi tata iyāt
22.6.28	tvam agne prathamo 'ṅgirā ṛṣir iti jātavedasīyam
22.6.29	tvaṃ tvam iti saprabhṛti
22.6.30	yathā vai sodarkam evaṃ saprabhṛty antarūpam
22.6.31	amuṃl lokaṃ tṛtīyenāhnāpnuvanti
22.6.32	jagatīṃ chandaḥ saptadaśaṃ stomaṃ vairūpaṃ sāma
22.6.33	pratīcīṃ diśaṃ varṣā ṛtūnām
22.6.34	ādityān devān devajātam
22.6.35	varuṇam adhipatiṃ varuṇam adhipatim
23.1.1	antas tṛtīyam ahaḥ
23.1.2	te devā antaṃ gatvā caturtham ahar aicchan
23.1.3	tasmād icchadvat
23.1.4	tad iṣṭvāvindan
23.1.5	tasmād vittavat
23.1.6	tad āhur yad antas tṛtīyam ahar atha kasmāc caturthe ahan nyūṅkhayatīti
23.1.7	vāca eva tad āyatanaṃ virājo yac caturtham ahaḥ
23.1.10	annaṃ virāḍ annaṃ vāk
23.1.11	tām evaitac caturthe ahan vibhāvayati
23.1.12	yathāyas taptaṃ vinayed evaṃ tat
23.1.13	vāco vibhūtyai
23.1.14	tasyaitāni chando rūpāṇi
23.1.15	saṃrāḍvad virāḍvat svarāḍvaj jātavad ūtimad vītimat parivad abhivad upavad iti
23.1.16	āgniṃ na svavṛktibhir iti vaimadam ājyam
23.1.17	vimadena vai devā asurān vyamadan
23.1.18	tad yac caturthe ahan vimadaḥ śasyate madhyataś ca hotrāsu ca
23.1.19	aṅgād aṅgād eva tad yajamānāḥ pāpmānaṃ vimadanti
23.1.20	agnir jāto 'tharvaṇeti jātavat
23.1.21	tad etasyāhno rūpam
23.1.22	tāḥ saṃśastā daśa jagatyaḥ saṃpadyante
23.1.23	jagatprātaḥsavano hy eṣa tryahaḥ
23.1.24	viṃśatir gāyatrīḥ
23.1.25	gāyatrī prātaḥsavanaṃ vahati
23.1.26	tad u ha prātaḥsavanarūpān nāpaiti
23.1.27	iti nu vyūḍhe
23.1.28	uddhṛtyaitad agniṃ naro dīdhitibhir araṇyor iti samūḍhe vairājam ājyam
23.1.29	vairājaṃ pṛṣṭhaṃ tat saloma
23.1.30	vāsiṣṭham ājyam
23.1.31	vāsiṣṭhaṃ pṛṣṭhaṃ tat saloma
23.1.32	hastacyutī janayanta praśastam iti jātavat
23.1.33	tad etasyāhno rūpam
23.1.34	ānuṣṭubhaḥ praugaḥ
23.1.35	ānuṣṭubhaṃ vai caturtham ahaḥ
23.1.36	tad enat svena chandasā samardhayati
23.2.1	taṃ tvā yajñebhir īmaha iti yajñavatyā marutvatīyaṃ pratipadyate
23.2.2	punarārambhyo vai caturthe ahan yajñaḥ
23.2.3	yajñam eva tad ārabhate
23.2.4	śrudhī havam indra mā riṣaṇya iti marutvatīyam
23.2.5	tā vā etās triṣṭubho virāḍvarṇāḥ
23.2.6	tā atra kriyante
23.2.7	etā hy ahno rūpeṇa saṃpannāḥ
23.2.8	indra marutva iha pāhi somam iti vijñātatraiṣṭubhaṃ savanadharaṇam
23.2.9	traiṣṭubho vā indraḥ
23.2.10	madhyaṃdināyatano vā indraḥ
23.2.11	tāni vā etāni vijñātatraiṣṭubhāni savanadharaṇāny api vyūḍhacchandaso madhyaṃdinān na cyavante
23.2.12	traiṣṭubha indraḥ
23.2.13	ned indraṃ svād āyatanāc cyavayāma iti
23.2.14	jātaṃ yat tvā pari devā abhūṣann iti jātavat
23.2.15	jātavad vai caturthasyāhno rūpam
23.2.16	imaṃ nu māyinaṃ huva iti marutvatīyaṃ gāyatram
23.2.17	gāyatramadhyaṃdino hy eṣa tryahaḥ
23.2.18	athāta iha nyūṅkhayed iheti
23.2.19	stotriyānurūpayoś caivokthamukhīyayoś ca nyūṅkhaḥ
23.2.20	atha nādriyeta
23.2.21	ātmā vai stotriyaḥ prajānurūpaḥ
23.2.22	annaṃ nyūṅkhaḥ
23.2.23	annam eva tad ātmani ca prajānāṃ ca dadhāti
23.2.24	ānuṣṭubhaṃ nyūṅkhaṃ nyūṅkhayed iti haika āhuḥ
23.2.25	ānuṣṭubhaṃ vai caturtham ahaḥ
23.2.26	tad etat svena chandasā samardhayati
23.2.27	vairājaṃ nyūṅkhaṃ nyūṅkhayed iti sā sthitiḥ
23.2.28	annaṃ virāḍ annaṃ nyūṅkhaḥ
23.2.29	annam eva tad yajñe ca yajamāneṣu ca dadhāti
23.2.30	madhyame pade nyūṅkhayet
23.2.31	ātmā vai pūrvaṃ padaṃ prajottamam
23.2.32	madhyaṃ madhyamaṃ padam
23.2.33	madhye vā idam ātmano 'nnaṃ dhīyate
23.2.34	tad yathābhigrāsam annam adyād evaṃ tat
23.2.35	indram id devatātaya ity aṣṭendraḥ pragāthaḥ
23.2.36	etena vai devāḥ sarvā aṣṭīr āśnuvata
23.2.37	tatho evaitad yajamānā etenaiva sarvā aṣṭīr aśnuvate
23.2.38	kuha śruta iti kuhaśrutīyāḥ
23.2.39	tā vai virājo 'nuṣṭubho vā bhavanti
23.2.40	tā atra kriyante
23.2.41	etā hy ahno rūpeṇa saṃpannāḥ
23.2.42	yudhmasya te vṛṣabhasya svarāja iti vijñātatraiṣṭubhaṃ savanadharaṇaṃ tasyoktaṃ brāhmaṇam
23.2.43	svarāja iti svarāḍvat
23.2.44	svarāḍvad iti vā asya rūpam
23.2.45	tyam u vaḥ satrāsāham iti niṣkevalyam
23.2.46	ā cyāvayasy ūtaya ity ūtimat
23.2.47	ūtimad iti vā asya rūpam
23.2.48	gāyatraṃ gāyatramadhyaṃdino hy eṣa tryahaḥ
23.3.1	hiraṇyapāṇim ūtaya ity ūtimān anucaras tasyoktaṃ brāhmaṇam
23.3.2	ūtaya ity ūtimat
23.3.3	ūtimad iti vā asya rūpam
23.3.4	ā devo yātu savitā suratnaḥ pra dyāvā yajñaiḥ pṛthivī namobhiḥ pra ṛbhubhyo dūtam iva vācam iṣye pra śukra etu devī manīṣeti
23.3.5	eti vā vai preti vā prāyaṇīyarūpam
23.3.6	tasmād āvanti ca pravanti ca caturthe 'hant sūktāni śasyante prāyaṇīyarūpeṇa
23.3.7	punaḥprāyaṇīyaṃ hi caturtham ahaḥ
23.3.8	dvipadāḥ śasyante
23.3.9	dvipād vā abhikramitum arhati
23.3.10	abhikrāntyai tad rūpam
23.3.11	tad yathoparayāya svargasya lokasya nedīyastāyāṃ vased evaṃ tat
23.3.12	pra saṃrājo 'surasya praśastim iti vaiśvānarīyam
23.3.13	saṃrāja iti saṃrāḍvat
23.3.14	saṃrāḍvad iti vā asya rūpam
23.3.15	ka īṃ vyaktā naraḥ sanīḍā iti mārutam
23.3.16	tasya tad brāhmaṇaṃ yat praśukrīyasya
23.3.17	pra yantu vājās taviṣībhir agnaya iti tisro 'dhikāḥ samūḍhe
23.3.18	ā tv eṣam ugram ava īmahe vayam iti
23.3.19	eti vā vai preti vā prāyaṇīyarūpam
23.3.20	tasmād āvanti ca pravanti ca caturthe 'hant sūktāni śasyante prāyaṇīyarūpeṇa
23.3.21	punaḥprāyaṇīyaṃ hi caturtham ahaḥ
23.3.22	huve vaḥ sudyotmānaṃ suvṛktim iti jātavedasīyam
23.3.23	tasya tad brāhmaṇaṃ yan marutvatīyasya
23.3.24	vasuṃ na citramahasaṃ gṛṇīṣa iti samūḍhe
23.3.25	ghṛtanirṇig brahmaṇe gātum erayeti
23.3.26	eti vā vai preti vā prāyaṇīyarūpam
23.3.27	tasmād āvanti ca pravanti ca caturthe 'hant sūktāni śasyante prāyaṇīyarūpeṇa
23.3.28	punaḥprāyaṇīyaṃ hi caturtham ahaḥ
23.3.29	athokthyāny upetya sṛptvā ṣoḍaśinam upayanti
23.3.30	ṣoḍaśakalaṃ vā idaṃ sarvam
23.3.31	asyaiva sarvasyāptyai
23.3.32	annaṃ caturthenāhnāpnuvanti
23.3.33	anuṣṭubhaṃ chanda ekaviṃśaṃ stomaṃ vairājaṃ sāma
23.3.34	udīcīṃ diśaṃ śaradam ṛtūnām
23.3.35	sādhyāṃś ca āptyāṃś ca devān devajāte
23.3.36	bṛhaspatiṃ ca candramasaṃ cādhipatī
23.4.1	paśavaḥ pañcamam ahaḥ paṅktir vai
23.4.2	tan nv asya nidānam
23.4.3	paśavaḥ paṅktir iti
23.4.4	tasyaitāni chandorūpāṇi
23.4.5	vṛṣabhavad dhenumad dugdhavad ghṛtavan madvad rayimad vājavad adhyāsavad iti
23.4.6	imam ū ṣu vo 'tithim uṣarbudham ity ājyam
23.4.7	rāyaḥ sūno sahaso martyeṣv eti rāya iti rayimat
23.4.8	rayimad iti vā asya rūpam
23.4.9	adhyāsavat tat paṅkte rūpam
23.4.10	jāgataṃ jagatprātaḥsavano hy eṣa tryahaḥ
23.4.11	iti nu vyūḍhe
23.4.12	uddhṛtyaitad agniṃ taṃ manye yo vasur iti samūḍhe pāṅktam
23.4.13	paṅktir vai pañcamam ahaḥ
23.4.14	yad etad ahas tad etāḥ
23.4.15	astaṃ yaṃ yanti dhenava iti
23.4.16	dhenumad iti vā asya rūpam
23.4.17	bārhataḥ praugaḥ
23.4.18	paśavaḥ pañcamam ahaḥ
23.4.19	bārhatāḥ paśavaḥ paśūnām evāptyai
23.4.20	yat pāñcajanyayā viśa iti marutvatīyasya pratipat
23.4.21	pāñcajanyayeti tat pañcamasyāhno rūpam
23.4.22	itthā hi soma in mada iti madvat pāṅktaṃ tasyoktaṃ brāhmaṇam
23.4.23	avitāsi sunvato vṛktabarhiṣa iti ṣaṭpadāḥ
23.4.24	ṣaḍ vā ṛtavaḥ saṃvatsaraḥ
23.4.25	saṃvatsarasyaivāptyai
23.4.26	tāsāṃ gāyatrī śaṃsaṃ śastram iti ha smāha kauṣītakiḥ
23.4.27	tad vā atra samṛddhaṃ yad gāyatrīśaṃsam
23.4.28	tad yad aṣṭābhir aṣṭābhir akṣaraiḥ praṇauti
23.4.29	tad gāyatryai rūpam
23.4.30	marutvān indra vṛṣabho raṇāyeti vijñātatraiṣṭubhaṃ savanadharaṇaṃ tasyoktaṃ brāhmaṇam
23.4.31	vṛṣabho raṇāyeti vṛṣabhavat
23.4.32	tad etasyāhno rūpam
23.4.33	ayaṃ ha yena vā idam iti marutvatīyaṃ gāyatram
23.4.34	gāyatramadhyaṃdino hy eṣa tryahaḥ
23.5.1	mahānāmnyaḥ pṛṣṭhaṃ bhavanti
23.5.2	mahānāmnībhir vā indro vṛtram ahan
23.5.3	taṃ vṛtraṃ hatvā yantaṃ devatāḥ pratyupātiṣṭhanta
23.5.4	parācyo hāsmād agre 'pakrāntā bibhyatyas tasthuḥ
23.5.5	taṃ prajāpatiḥ papracchāśako hantum iti
23.5.6	evā hy eveti pratyuvācāniruktam
23.5.7	anirukto vai prajāpatiḥ
23.5.8	tat prājāpatyaṃ rūpam
23.5.9	tam agniḥ papracchāśako hantum iti
23.5.10	evā hy agna iti pratyuvāca
23.5.11	taṃ svo mahimā papracchāśako hantum iti
23.5.12	sa hāsmād agre 'pakrānto bibhyat tasthau
23.5.13	evā hīndreti pratyuvāca
23.5.14	taṃ pūṣā papracchāśako hantum iti
23.5.15	evā hi pūṣann iti pratyuvāca
23.5.16	taṃ devāḥ papracchur aśako hantum iti
23.5.17	evā hi devā iti pratyuvāca
23.5.18	tāni vā etāni pañcapadāni purīṣam iti śasyante
23.5.19	so ṛca eva velā
23.5.20	tā vā etāḥ śakvaryaḥ
23.5.21	etābhir vā indro vṛtram aśakaddhantum
23.5.22	tad yad ābhir vṛtram aśakaddhantum
23.5.23	tasmācchakvaryaḥ śaktayo hi
23.5.24	praty asmai pipīṣate yo rayivo rayiṃtamas tyam u vo 'prahaṇam iti trayas tṛcāḥ
23.5.25	asmā asmā id andhasa iti bṛhatīṃ daśamīṃ karoti
23.5.26	evā hy asi vīrayur iti tv eva sthitā purīṣasya samānābhivyāhārā
23.5.27	tathā sa stotriyeṇa samo vātiśayo vā sampadyate
23.5.28	yad indra nāhuṣīṣveti sāmnaḥ pragāthaḥ
23.5.29	yad vā pañca kṣitīnām iti pañceti tat pañcamasyāhno rūpam
23.5.30	indro madāya vāvṛdha iti madvat pāṅktaṃ tasyoktaṃ brāhmaṇam
23.5.31	predaṃ brahma vṛtratūryeṣv āvitheti ṣaṭpadāḥ
23.5.32	tāsām uktaṃ brāhmaṇam
23.5.33	abhūr eko rayipate rayīṇām iti vijñātatraiṣṭubhaṃ savanadharaṇaṃ tasyoktaṃ brāhmaṇam
23.5.34	rayipate rayīṇām iti rayimat
23.5.35	rayimad iti vā asya rūpam
23.5.36	adhyāsavat tat paṅkte rūpam
23.5.37	tam indraṃ vājayāmasīti niṣkevalyam
23.5.38	sa vṛṣā vṛṣabho bhuvad iti vṛṣabhavat
23.5.39	tad etasyāhno rūpam
23.5.40	gāyatramādhyandino hy eṣa tryahaḥ
23.6.1	tat savitur vareṇyam iti vaiśvāmitro 'nucaras tasyoktaṃ brāhmaṇam
23.6.2	vājayantaḥ puraṃdhyeti vājavat
23.6.3	tad etasyāhno rūpam
23.6.4	ud u ṣya deva savitā damūnā iti sāvitram
23.6.5	vāmam adya savitar vāmasu śva iti vāmam iti paśumat
23.6.6	paśumad iti vā asya rūpam
23.6.7	mahī dyāvāpṛthivī iha jyeṣṭhe iti dyāvāpṛthivīyam
23.6.8	ruvaddhokṣā paprathānebhir evair ity ukṣeti paśumat
23.6.9	paśumad iti vā asya rūpam
23.6.10	ṛbhur vibhvā vāja indro no 'cchety ārbhavam
23.6.11	ye gomantaṃ vājayantaṃ suvīram iti gomantam iti paśumat
23.6.12	paśumad iti vā asya rūpam
23.6.13	ko nu vāṃ mitrāvaruṇāvṛtāyann iti vaiśvadevam
23.6.14	yajñāyate va paśuṣo na vājān iti paśuṣa iti paśumat
23.6.15	paśumad iti vā asya rūpam
23.6.16	adhyāsavat tat paṅkte rūpam
23.6.17	haviṣpāntam ajaraṃ svarvidīti vaiśvānarīyam
23.6.18	pāntam iti tat pañcamasyāhno rūpam
23.6.19	vapur nu tac cikituṣe cid astv iti mārutam
23.6.20	samānaṃ nāma dhenu patyamānam iti dhenv iti paśumat
23.6.21	paśumad iti vā asya rūpam
23.6.22	agnir hotā gṛhapatiḥ sa rājeti jātavedasīyam
23.6.23	avā no maghavan vājasātāv iti vājavat
23.6.24	tad etasyāhno rūpam
23.6.25	adhyāsavat tat paṅkte rūpam
23.6.26	iti nu vyūḍhe
23.6.27	atha samūḍhe
23.6.28	mūrdhānaṃ divo 'ratiṃ pṛthivyā iti vaiśvānarīyam
23.6.29	nābhiṃ yajñānāṃ sadanaṃ rayīṇām iti rayimat
23.6.30	rayimad iti vā asya rūpam
23.6.31	ā rudrāsa indravantaḥ sajoṣasa iti mārutam
23.6.32	gomad aśvāvad rathavat suvīram iti gomad iti paśumat
23.6.33	paśumad iti vā asya rūpam
23.6.34	imam ū ṣu vo 'tithim uṣarbudham iti jātavedasīyaṃ tasyoktaṃ brāhmaṇam
23.6.35	adhyāsavat tat paṅkte rūpam
23.6.36	paśūn pañcamenāhnā āpnuvanti
23.6.37	paṅktiṃ chandas triṇavaṃ stomaṃ śākvaraṃ sāma
23.6.38	ūrdhvāṃ diśaṃ hemantam ṛtūnām
23.6.39	maruto devān devajātaṃ rudram adhipatim
23.7.1	paśavaḥ pañcamam ahar atha puruṣa eva ṣaṣṭham ahaḥ
23.7.2	sa vai puruṣaḥ prajāpatiḥ pūrvo 'sya sarvasya
23.7.3	aticchandā vai prajāpatiḥ
23.7.4	tat prājāpatyaṃ rūpam
23.7.5	asurīndraṃ pratyakramata parvan parvan muṣkān kṛtvā
23.7.6	tām indraḥ pratijigīṣan parvan parvan śepāṃsy akuruta
23.7.7	indro vai parucchepaḥ
23.7.8	sarvaṃ vā indreṇa jigīṣitam
23.7.9	tāṃ samabhavat
23.7.10	tam agṛhṇād asuramāyayā
23.7.11	sa etāḥ punaḥpadā apaśyat
23.7.12	tābhir aṅgād aṅgāt parvaṇaḥ parvaṇaḥ sarvasmāt pāpmanaḥ prāmucyata
23.7.13	tad yat ṣaṣṭhe 'han parucchepaḥ śasyate madhyataś ca hotrāsu ca
23.7.14	aṅgād aṅgād eva tad yajamānāḥ parvaṇaḥ parvaṇaḥ sarvasmāt pāpmanaḥ saṃpramucyante
23.7.15	nityāḥ pūrvā yājyāḥ kṛtvā pārucchepībhir yajanti
23.7.16	tad yad ābhis tad ahar na vaṣaṭkurvanti
23.7.17	tenotsṛṣṭāḥ
23.7.18	yad v evainā nāntarayanti
23.7.19	ned acyutaṃ yajñasya priyaṃ devānām antarayāmeti
23.8.1	nityān pūrvān ṛtuyājān kṛtvā gārtsamadībhir yajanti
23.8.2	tad yad ebhis tad ahar na vaṣaṭkurvanti
23.8.3	tenotsṛṣṭāḥ
23.8.4	yad v evainān nāntarayanti
23.8.5	ned acyutaṃ yajñasya priyaṃ devānām antarayāmeti
23.8.6	tena te aticchandaso bhavanti
23.8.7	tathaiṣāṃ saptapadābhir vaṣaṭkṛtaṃ bhavati
23.8.8	tad u ha smāha kauṣītakiḥ
23.8.9	virāḍ aṣṭamāni ha vā etaṃ chandāṃsi gopāyanti yo 'sau tapati
23.8.10	tāṃ te saṃpadaṃ mohayanti ye aticchandobhir yajanti
23.8.11	tasmād vaikāhikībhir eva yajeyuḥ
23.8.12	devayānasyaiva patho 'saṃmugdhyā iti
23.8.13	taddhāpy aṇīcī mauno jābālagṛhapatīnt sattram āsīnām upāsādya papraccha
23.8.14	ahno gāta3 parucchepād iti
23.8.15	ta u ha tūṣṇīm āsuḥ
23.8.16	tata u hottarārdhāt sadasaś citro gauśrāyaṇir abhiparovāca
23.8.17	gauśro vā
23.8.18	nāhaivāhno 'gāma na parucchepāt
23.8.19	śastreṇāha naḥ parucchepo 'har anvāyatiṣṭa
23.8.20	aikāhikībhir ayākṣma
23.8.21	teno ahno nāgāmeti
23.8.22	yathāyathaṃ yajeyuḥ
23.8.23	devāyatanaṃ vai ṣaṣṭham ahaḥ
23.9.1	tad yat tad ahar hotaiva vaṣaṭkuryāt
23.9.2	hotainayor devāyatanaṃ saṃpṛñcītādhvaryoś ca gṛhapateś ca
23.9.3	ājiṃ ha vā ete yanti svarge loke ṣaṣṭhenāhnā
23.9.4	sa yo 'navānaṃ samāpayati sa svargaṃl lokam ujjayati
23.9.5	yady apy avānyāt
23.9.6	punaḥ punaḥ pratisāram upaśikṣetaiva
23.9.7	ayaṃ jāyata manuṣo dharīmaṇīty ājyam
23.9.8	ayam ity aniruktam
23.9.9	anirukto vai prajāpatiḥ
23.9.10	tat prājāpatyaṃ rūpam
23.9.11	aticchandasaḥ saptapadāḥ punaḥpadāḥ
23.9.12	yad etad ahas tad etāḥ
23.9.13	na padaṃ ca punaḥpadaṃ cāntareṇāvānyāt
23.9.14	ātmā vai padaṃ prāṇaḥ punaḥpadam
23.9.15	yas taṃ tatra brūyāt
23.9.16	prāṇād ātmānam antaragān na jīviṣyatīti tathā ha syāt
23.9.17	tasmān na padaṃ ca punaḥpadaṃ cāntareṇāvānyāt
23.9.18	āticchandasaḥ praugaḥ
23.9.19	āticchandasaṃ vai ṣaṣṭham ahaḥ
23.9.20	tad enat svena chandasā samardhayati
23.9.21	sa pūrvyo mahānām iti marutvatīyasya pratipat
23.9.22	sa ity aniruktam
23.9.23	anirukto vai prajāpatiḥ
23.9.24	tat prājāpatyaṃ rūpam
23.10.1	yaṃ tvaṃ ratham indra medhasātaya iti pārucchepam
23.10.2	yaḥ śūraiḥ svaḥ saniteti śūrair iti sa evāsmin marunnyaṅgaḥ
23.10.3	sa yo vṛṣā vṛṣṇyebhiḥ samokā iti vijñātatraiṣṭubhaṃ savanadharaṇaṃ tasyoktaṃ brāhmaṇam
23.10.4	vṛṣā vṛṣṇyebhir iti ninartiḥ
23.10.5	antaḥ ṣaṣṭham ahaḥ
23.10.6	nīva vā antaṃ gatvā nṛtyati
23.10.7	kadryaṅ hi tata iyāt
23.10.8	marutvān indra mīḍhva iti marutvatīyaṃ gāyatram
23.10.9	gāyatramadhyaṃdino hy eṣa tryahaḥ
23.10.10	revatīr naḥ sadhamāde revān id revataḥ stoteti raivatasya yonau vāravantīyam ūḍhaṃ bhavaty āgneyaṃ sāmaindrīṣu
23.10.11	tan mithunaṃ prajātyai rūpam
23.10.12	mā cid anyad vi śaṃsateti sāmnaḥ pragāthaḥ
23.10.13	sakhāyo mā riṣaṇyateti
23.10.14	sakhāya iti sarvarūpam
23.10.15	sarvarūpaṃ vai ṣaṣṭham ahaḥ
23.10.16	tasmāt sakhāya iti sarvān evābhivadati
23.10.17	endra yāhy upa naḥ parāvata iti pārucchepam
23.10.18	parāvata iti
23.10.19	anto vai parāvataḥ
23.10.20	antaḥ ṣaṣṭham ahaḥ
23.10.21	ante 'ntaṃ dadhāti
23.10.22	pra ghā nv asya mahato mahānīti vijñātatraiṣṭubhaṃ savanadharaṇaṃ tasyoktaṃ brāhmaṇam
23.10.23	mahato mahānīti ninartiḥ
23.10.24	antaḥ ṣaṣṭham ahaḥ
23.10.25	nīva vā antaṃ gatvā nṛtyati
23.10.26	kadryaṅ hi tata iyāt
23.10.27	upa no haribhiḥ sutam iti niṣkevalyam
23.10.28	yāhi madānāṃ pata upa no haribhir iti ninartiḥ
23.10.29	antaḥ ṣaṣṭham ahaḥ
23.10.30	nīva vā antaṃ gatvā nṛtyati
23.10.31	kadryaṅ hi tata iyāt
23.10.32	gāyatraṃ gāyatramadhyaṃdino hy eṣa tryahaḥ
23.11.1	abhi tyaṃ devaṃ savitāram oṇyoḥ kavikratum ity aticchandasā vaiśvadevaṃ pratipadyate
23.11.2	āticchandasaṃ vai ṣaṣṭham ahaḥ
23.11.3	tat tṛtīyasavanam aticchandā abhyaśnute
23.11.4	atho prājāpatyaṃ vai ṣaṣṭham ahaḥ
23.11.5	aticchandā vai prajāpatiḥ
23.11.6	tat prājāpatyaṃ rūpam
23.11.7	abhivān anuvaras tasyoktaṃ brāhmaṇam
23.11.8	ud u ṣya devaḥ savitā savāyeti sāvitram
23.11.9	savitā savāyeti ninartiḥ
23.11.10	antaḥ ṣaṣṭham ahaḥ
23.11.11	nīva vā antaṃ gatvā nṛtyati
23.11.12	kadryaṅ hi tat iyāt
23.11.13	katarā pūrvā katarāparāyor iti dyāvāpṛthivīyam
23.11.14	pūrvāparā iti ninartiḥ
23.11.15	antaḥ ṣaṣṭham ahaḥ
23.11.16	nīva vā antaṃ gatvā nṛtyati
23.11.17	kadryaṅ hi tata iyāt
23.11.18	kim u śreṣṭhaḥ kiṃ yaviṣṭho na ājagann ity ārbhavam
23.11.19	śreṣṭho yaviṣṭha iti ninartiḥ
23.11.20	antaḥ ṣaṣṭham ahaḥ
23.11.21	nīva vā antaṃ gatvā nṛtyati
23.11.22	kadryaṅ hi tata iyāt
23.11.23	idam itthā raudraṃ gūrtavacā iti vaiśvadevam
23.11.24	krāṇā yad asya pitarā maṃhaneṣṭhā iti sthitavat
23.11.25	tad antarūpam
23.11.26	antaḥ ṣaṣṭham ahaḥ
23.11.27	tiṣṭhatīva vā antaṃ gatvā
23.11.28	kadryaṅ hi tata iyāt
23.11.26	antaḥ ṣaṣṭham ahaḥ
23.11.27	tiṣṭhatīva vā antaṃ gatvā
23.11.28	kadryaṅ hi tata iyāt
23.11.29	tasya dve pariśiṣya ye yajñena dakṣiṇayā samaktā ity etaṃ nārāśaṃsam āvapati
23.11.30	ātmā vai sūktaṃ prajā paśavo nārāśaṃsam
23.11.31	madhya eva tad ātman prajāṃ paśūn ubhaye dadhāti
23.11.32	ahaś ca kṛṣṇam ahar arjunaṃ ceti vaiśvānarīyam
23.11.33	ahar arjunaṃ ceti ninartiḥ
23.11.34	antaḥ ṣaṣṭham ahaḥ
23.11.35	nīva vā antaṃ gatvā nṛtyati
23.11.16	kadryaṅ hi tata iyāt
23.11.37	prayajyavo maruto bhrājadṛṣṭaya iti mārutam
23.11.38	tasya tad evāntarūpaṃ yat sodarkam
23.11.39	imaṃ stomam arhate jātavedasa iti jātavedasīyam
23.11.40	tasya tad evāntarūpaṃ yat sodarkam
23.11.41	mā riṣāma mā riṣāmeti
23.11.42	tad antato 'riṣṭyai rūpam
23.11.43	apaḥ ṣaṣṭhenāhnāpnuvanti
23.11.44	aticchandasaṃ chandas trayastriṃśaṃ stomaṃ raivataṃ sāma
23.11.45	arvācīṃ diśaṃ śiśiram ṛtūnām
23.11.46	viśvān devān devajātam
23.11.47	prajāpatim adhipatiṃ prajāpatim adhipatim
24.1.1	abhijit
24.1.2	abhijitā vai devā abhyajayann imāṃs trīṃl lokān
24.1.3	tasmāt sa tryāvṛc caturudayo bhavati
24.1.4	viśvajitājayann imāś catasro diśaḥ
24.1.5	tasmāt sa caturāvṛt tryudayo bhavati
24.1.6	abhijidabhijitā vai devā abhyajayan
24.1.7	tad u hānv ivaiva ṣaṣañja
24.1.8	yad ajitaṃ paryaśiṣyata tad viśvajitājayan
24.1.9	viśvam ajaiṣmeti vā u viśvajit
24.1.10	tau vā etāv indrāgnī eva yad abhijidviśvajitau
24.1.11	agnir evābhijit
24.1.12	agnir hīdaṃ sarvam abhyajayat
24.1.13	indro viśvajit
24.1.14	indro hīdaṃ sarvaṃ viśvam ajayat
24.1.15	sa vā abhijid ubhayasāmā sarvastomo bhavati
24.1.16	rathantaram evāsya pratyakṣaṃ ṣaṣṭhaṃ bhavati
24.1.17	ārbhave pavamāne bṛhat
24.1.18	tasmād ubhayāni sūktāni śasyante bārhatarāthantarāṇi
24.1.19	tasya pra vo devāyāgnaye yad vāhiṣṭhaṃ tad agnaya ity ete ubhe tad ājyam
24.1.20	pra va iti tad rāthantaraṃ rūpam
24.1.21	bṛhad arca vibhāvaso iti bṛhad bārhatam
24.1.22	ubhau mādhucchandasagārtsamadau praugau saṃpravayet
24.2.1	vāyavyāṃ purorucaṃ śastvāthobhe vāyavye tṛce
24.2.2	aindravāyavīṃ pururucaṃ śastvāthobhe aindravāyave tṛce
24.2.3	atha purorucam athobhe tṛce
24.2.4	atha purorucam athobhe tṛce
24.2.5	evam eva saṃpravayet
24.2.6	mādhucchandasāny eva pūrvāṇi tṛcāni karoti gārtsamadāny uttarāṇi
24.2.7	tad u vā āhuḥ kiṃ tad ubhau saṃpravayet
24.2.8	mādhucchandasa eva prauge sati gārtsamadaṃ vaiśvadevam upariṣṭān mādhucchandasasya vaiśvadevasya paryāharet
24.2.9	tad vā atraikaṃ niruktabārhatam
24.2.10	viśve devāsa ā gata śṛṇutā ma imaṃ havam
24.2.11	edaṃ barhir ni ṣīdateti
24.2.12	barhir iti tad bārhataṃ rūpam
24.2.13	atha mādhucchandasaṃ sārasvataṃ śastvā tasyaivottamayā paridadhyād iti
24.2.14	aikāhikaṃ prātaḥsavanaṃ syād iti sā sthitiḥ
24.2.15	ekāho vā abhijit
24.2.16	pratiṣṭhā vā ekāhaḥ pratiṣṭhityā eva
24.3.1	janiṣṭhā ugraḥ sahase turāyeti gaurivītaṃ pūrvaṃ śastvā indra piba tubhyaṃ suto madāyety etasmin bārhate pañcarce nividaṃ dadhāti
24.3.2	indrasya nu vīryāṇi pra vocam iti hairaṇyastūpaṃ pūrvaṃ śastvā yā ta ūtir avamā yā paramety etasmin bārhate navarce nividaṃ dadhāti
24.3.3	evaṃ nu yadi rathantaraṃ pṛṣṭhaṃ bhavati
24.3.4	yady u bṛhat
24.3.5	bārhate pūrve śastvā rāthantarayor nividau dadhyād iti
24.3.6	ekasūkte niṣkevalyamarutvatīye syātām iti sā sthitiḥ
24.3.7	pibā somam abhi yam ugra tardas tam u ṣṭuhi yo 'bhibhūtyojā ity abhivatī
24.3.8	tad abhijito rūpam
24.3.9	atha nityam evāikāhikaṃ tṛtīyasavanam
24.3.10	ekāho vā abhijit
24.3.11	pratiṣṭhā vā ekāhaḥ pratiṣṭhityā eva
24.4.1	svarbhānur ha vā āsura ādityaṃ tamasā avidhyat
24.4.2	tasyātrayas tamo 'pajighāṃsanta etaṃ saptadaśastomaṃ tryahaṃ purastād viṣuvata upāyan
24.4.3	tasya purastāt tamo 'pajaghnuḥ
24.4.4	tat purastād asīdat
24.4.5	ta etam eva tryaham upariṣṭād viṣuvata upāyan
24.4.6	tasyopariṣṭāt tamo 'pajaghnuḥ
24.4.7	tat parastād asīdat
24.4.8	tad ya evaṃ vidvāṃsa etaṃ tryaham ubhayato viṣuvantam upayanti
24.4.9	ubhābhyām eva te lokābhyāṃ yajamānāḥ pāpmānam apaghnate
24.4.10	tān vai svarasāmāna ity ācakṣate
24.4.11	etair ha vā atraya ādityaṃ tamaso 'spṛṇvata
24.4.12	tad yad aspṛṇvata
24.4.13	tasmāt svarasāmānaḥ
24.4.14	tad etad ṛcābhyuditam
24.4.15	yaṃ vai sūryaṃ svarbhānus tamasā avidhyad āsuraḥ
24.4.16	atrayas tam anvavindan nahy anye aśaknuvann iti
24.4.17	svarasāmāno ha vā etenābhyuktāḥ
24.4.18	kadvanti marutvatīyāni bhavanti
24.4.19	kadvanto niṣkevalyeṣu pragāthāḥ
24.4.20	ko vai prajāpatiḥ
24.4.21	prajāpatiḥ svarasāmānaḥ
24.4.22	ānuṣṭubhāni nividdhānāni bhavanti
24.4.23	āpo vā anuṣṭup
24.4.24	āpaḥ svarasāmānaḥ
24.4.25	adbhir hīdaṃ sarvam anuṣṭabdham
24.4.26	ubhayato hy amum ādityam āpo 'vastāc copariṣṭāc ca
24.4.27	tad etad ṛcābhyuditam
24.4.28	yā rocane parastāt sūryasya yāś cāvastād upatiṣṭhanta āpa iti
24.5.1	ā yajñair deva martya iti prathamasya svarasāmna ājyam āvad rāthantaram
24.5.2	bṛhad vayo hi bhānava iti dvitīyasya bṛhad bārhatam
24.5.3	agna ojiṣṭham ā bhareti tṛtīyasyāvad rāthantaram
24.5.4	mādhucchandasaḥ prathamasya svarasāmnaḥ praugaḥ
24.5.5	gārtsamado dvitīyasya
24.5.6	auṣṇiha ātreyas tṛtīyasya
24.5.7	teṣām uktaṃ brāhmaṇam
24.5.8	anvāyattā marutvatīyānāṃ pratipadanucarā anvāyattā brāhmaṇaspatyās tryaharūpeṇa
24.5.9	teṣām uktaṃ brāhmaṇam
24.5.10	kva sya vīraḥ ko 'paśyad indram iti prathamasya svarasāmno marutvatīyaṃ kveti kadvat
24.5.11	kayā śubhā savayasaḥ sanīḍā iti dvitīyasya kayeti kadvat
24.5.12	gāyat sāma nabhanyaṃ yathā ver iti tṛtīyasya tā karmāṣatarāsmā iti karmeti kadvat
24.5.13	ko vai prajāpatiḥ
24.5.14	prajāpatiḥ svarasāmānaḥ
24.5.15	yaj jāyathā apūrvyety etasminn u haike bṛhatītṛtīye stotriye anvahaṃ svarāṇy anvāyātayanti
24.5.16	te yadi tathā kuryuḥ
24.5.17	etāv eva stotriyānurūpāv eṣā dhāyyā
24.5.18	kan navyo 'tasīnām iti kadvān pragāthas tasyoktaṃ brāhmaṇam
24.5.19	atha rathantarasya yonis tasyoktaṃ brāhmaṇam
24.5.20	yam indra dadhiṣe tvam iti dvṛco 'nekapātitāyai
24.5.21	ned asau bṛhaty ekākinīva śastāsad iti
24.5.22	indra tubhyam in maghavann abhūmeti vijñātatraiṣṭubhaṃ savanadharaṇaṃ tasyoktaṃ brāhmaṇam
24.5.23	yas te sādhiṣṭho 'vasa ity ānuṣṭubhaṃ niṣkevalyaṃ tasyoktaṃ brāhmaṇam
24.5.24	indra kratuṣ ṭam ā bharety āvad rāthantaram
24.6.1	ity u vā u prathamasya
24.6.2	kad ū nv asyākṛtam iti kadvān pragāthas tasyoktaṃ brāhmaṇam
24.6.3	atha bṛhato yonis tasyā uktaṃ brāhmaṇam
24.6.4	svaranti tvā sute nara iti dvṛco 'nekapātitāyai
24.6.5	ned asau bṛhaty ekākinīva śastāsad iti
24.6.6	adhvaryo vīra pra mahe sutānām iti vijñātatraiṣṭubhaṃ savanadharaṇaṃ tasyoktaṃ brāhmaṇam
24.6.7	gāyanti tvā gāyatriṇa ity ānuṣṭubhaṃ niṣkevalyaṃ tasyoktaṃ brāhmaṇam
24.6.8	ud vaṃśam iva yemira ity udvad bārhatam
24.6.9	ity u vā u dvitīyasya
24.6.10	imā u tvā purūvaso iti pragāthaḥ pāvakavarṇāḥ kavarṇā iti kadvāṃs tasyoktaṃ brāhmaṇam
24.6.11	atha rathantarasya yonir atha bṛhatas tayor uktaṃ brāhmaṇam
24.6.12	dānā mṛgo na vāraṇa iti dvṛco 'nekapātitāyai
24.6.13	ned asau bṛhaty ekākinīva śastāsad iti
24.6.14	idaṃ tyat pātram indrapānam iti vijñātatraiṣṭubhaṃ savanadharaṇaṃ tasyoktaṃ brahmaṇam
24.6.15	indraṃ viśvā avīvṛdhann ity ānuṣṭubhaṃ niṣkevalyaṃ tasyoktaṃ brāhmaṇam
24.6.16	tvām abhi pra ṇonuma ity abhivat
24.6.17	tad rāthantaraṃ rūpam
24.6.18	ity u vā u tṛtīyasya
24.6.19	evaṃ nu yadi svarapṛṣṭhā bhavanti
24.6.20	yadi vā svarayoniṣu bṛhadrathantare ūḍhe syātām
24.6.21	etad eva śastram avikṛtam
24.6.22	yady u bṛhadrathantare pṛṣṭhe kuryuḥ
24.6.23	prajñātā stotriyānurūpā bārhatarāthantarāḥ prajñātā dhāyyā
24.7.1	sāmnoḥ pragāthau pūrvau śastvā kadvataḥ pragāthān śaṃsanti
24.7.2	uddharati dvṛcāṃś ca savanadharaṇāni ca
24.7.3	tad āhur nānuṣṭupsu nividaṃ dadhyān mohayati kḷptacchandaso madhyaṃdinam iti
24.7.4	ānuṣṭubhāni pūrvāṇi śastvā kāmasyopāptyai traiṣṭubheṣu nividaṃ dadhāti
24.7.5	arvāg rathaṃ viśvavāraṃ ta ugreti prathame 'hany āvati rāthantare
24.7.6	apādita ud u naś citratama iti dvitīya udvati bārhate
24.7.7	saṃ ca tve jagmur gira indra pūrvīr iti tṛtīye gatavaty antarūpe
24.7.8	tathā yathāyathaṃ nivid dhīyate
24.7.9	sainān yathāyathaṃ dhīyamānā sarveṣu ca lokeṣu sarveṣu ca kāmeṣu yathāyathaṃ dadhāti
24.7.10	yadi svarāṇi pṛṣṭhāni bhavanti
24.7.11	bṛhadrathantare eva tarhi sāmagāḥ pavamāneṣu kurvanti
24.7.12	yadi bṛhadrathantare pṛṣṭhe syātām
24.7.13	svarāṇi tarhi sāmagāḥ pavamāneṣu kurvanti
24.7.14	svarāṇi tv eva pṛṣṭhāni syur iti ha smāha kauṣītakiḥ
24.7.15	svarasāmāno hy ete
24.7.16	pṛṣṭhair vai devāḥ svargaṃ lokam asprakṣan
24.7.17	tad yat svarāṇi pṛṣṭhāni bhavanti
24.7.18	svargasyaiva lokasya spṛṣṭyā iti
24.8.1	pṛṣṭhyasya ṣaḍahasya samūḍhasya yāḥ pūrvasya tryahasya vaiśvadevānāṃ pratipadas tāḥ pratipadaḥ
24.8.2	yāny uttarasya tryahasya tṛtīyasavanāni tāni tṛtīyasavanāni sānucarāṇi
24.8.3	tad yāni tatra vaiśvadevāni tāny uddhṛtyānyāny anyāny aniruktāni prājāpatyāni parokṣavaiśvadevāny avadhīyante
24.8.4	pra vaḥ pāntaṃ raghumanyavo 'ndhas taṃ pratnathā pūrvathā viśvathem athā kad itthā nṝṁḥ pātraṃ devayatām iti
24.8.5	pratinābhānediṣṭhaḥ
24.8.6	tad vai khalu pratyakṣavaiśvadevāny evāvadhīyeran
24.8.7	agnir indro varuṇo mitro 'ryameti prathame 'hani dyāṃ skabhitvīti kadvat
24.8.8	devān huve bṛhacchravasaḥ svastaya iti dvitīye jyotiṣkṛta iti kadvat
24.8.9	uṣāsānaktā bṛhatī supeśaseti tṛtīye nakteti kadvat
24.8.10	ko vai prajāpatiḥ
24.8.11	prajāpatiḥ svarasāmānaḥ
24.8.12	te agniṣṭomā vā ukthyā vā saṃtiṣṭhante
24.8.13	agniṣṭomā iti paiṅgyam
24.8.14	brahmavarcasino bhavanti ye agniṣṭomān upayanti
24.8.15	ukthyāḥ syur iti ha smāha kauṣītakiḥ
24.8.16	sa vai yajñakratuḥ samṛddho ya ukthyaḥ
24.8.17	pañcadaśa hy asya stotrāṇi bhavanti
24.8.18	pañcadaśa śastrāṇi
24.8.19	tāni triṃśat stutaśastrāṇi
24.8.20	sa virājam abhisaṃpadyate
24.8.21	śrīr virāḍ annādyam
24.8.22	śriyo virājo 'nnādyasyopāptyai śriyo virājo 'nnādyasyopāptyai
25.1.1	āpas tapo 'tapyanta
25.1.2	tās tapas taptvā garbham adadhata
25.1.3	tata eṣa ādityo 'jāyata ṣaṣṭhe māsi
25.1.4	tasmāt satriṇaḥ ṣaṣṭhe māsi divākīrtyam upayanti
25.1.5	sa ṣaṇ māsān udaṅ eti ṣaḍ āvṛttaḥ
25.1.6	tasmāt satriṇaḥ ṣaḍ evordhvān māso yanti ṣaḍ āvṛttān
25.1.7	antareṇo ha vā etam aśanāyā ca punarmṛtyuś ca
25.1.8	apāśanāyāṃ ca punarmṛtyuṃ ca jayanti ye vaiṣuvatam ahar upayanti
25.1.9	tasyaitāni chandorūpāṇi
25.1.10	sūryavad bhānumaj jyotiṣmad rukmavad rucitavaddharyatavad iti
25.1.11	samudrād ūrmir madhumān udārad ity ājyam
25.1.12	samudrāddhy eṣo 'dbhya udaiti
25.1.13	indra ekaṃ sūryam ekaṃ jajāneti sūryavat
25.1.14	tad etasyāhno rūpam
25.1.15	tāḥ saṃśastā ekaviṃśatim anuṣṭubhaḥ saṃpadyante
25.1.16	ekaviṃśo vā eṣa ya eṣa tapati
25.1.17	tad enaṃ svena rūpeṇa samardhayanti
25.1.18	traiṣṭubhaḥ praugaḥ
25.1.19	viṣuvān vā eṣo 'hnām
25.1.20	viṣuvān chandasāṃ triṣṭup
25.1.21	tad enat svena chandasā samardhayati
25.2.1	kuvid aṅga namasā ye vṛdhāsa iti vāyavyam
25.2.2	avāsayann uṣasaṃ sūryeṇeti sūryavat
25.2.3	tad etasyāhno rūpam
25.2.4	ata evottaraṃ tṛcam aindravāyavaṃ yāvattaras tanvo yāvadoja iti
25.2.5	yāvan naraś cakṣasā dīdhyānā ity etena rūpeṇa
25.2.6	ud vāṃ cakṣur varuṇa supratīkam iti maitrāvaruṇam
25.2.7	devayor eti sūryas tatanvān iti sūryavat
25.2.8	tad etasyāhno rūpam
25.2.9	ā gomatā nāsatyā rathenety āśvinam
25.2.10	tasyordhvaṃ bhānuṃ savitā devo 'śred iti tṛtīyā bhānumatī
25.2.11	tad etasyāhno rūpam
25.2.12	ā no deva śavasā yāhi śuṣminn ity aindram
25.2.13	tanūṣu śūrāḥ sūryasya sātāv iti sūryavat
25.2.14	tad etasyāhno rūpam
25.2.15	pra brahmaitu sadanād ṛtasyeti vaiśvadevam
25.2.16	vi raśmibhiḥ sasṛje sūryo gā iti sūryavat
25.2.17	tad etasyāhno rūpam
25.2.18	uta syā naḥ sarasvatī juṣāṇeti sārasvatam
25.2.19	dvārāv ṛtasya subhage vyāvar ity etena rūpeṇa
25.2.20	eṣa vā u vāsiṣṭhas tṛcakḷptas traiṣṭubhaḥ praugaḥ
25.2.21	prajāpatir vai vasiṣṭhaḥ
25.2.22	sa tantā yajñasya
25.2.23	sa punastatāvayātayāmā bhavati
25.2.24	prajāpatāv eva tat sarvān kāmān ṛdhnuvanti
25.2.25	tad āhur na traiṣṭubhaṃ prātaḥsavanaṃ syān mohayati kḷptacchandaso yajñamukham iti
25.2.26	aikāhikam eva syāt
25.2.27	jyotir vā ekāhaḥ
25.2.28	jyotir eṣa ya eṣa tapati
25.2.29	jyotiṣaiva taj jyotiḥ samardhayati
25.2.30	tasya pra vo devāyāgnaye tvaṃ hi kṣaitavad yaśa ity ete ubhe tad ājyam
25.2.31	tā ekaviṃśatim anuṣṭubhas tāsām uktaṃ brāhmaṇam
25.2.32	mādhucchandasaḥ praugas tasyoktaṃ brāhmaṇam
25.3.1	kayā śubhā savayasaḥ sanīḍā iti marutvatīyam
25.3.2	śubhā bhā ity etena rūpeṇa
25.3.3	tyaṃ su meṣaṃ mahayā svarvidam iti jāgatam adhārayo divyā sūryaṃ dṛśa iti sūryavat
25.3.4	tad etasyāhno rūpam
25.3.5	janiṣṭhā ugraḥ sahase turāyety etasmiṃs traiṣṭubhe nividaṃ dadhāti
25.3.6	apa dhvāntam ūrṇuhi pūrdhi cakṣur ity etena rūpeṇa
25.3.7	tā vā ubhayyas triṣṭubjagatyaḥ śasyante
25.3.8	triṣṭubjagatyor ha vā eṣa āhita ādityaḥ pratiṣṭhitas tapati
25.3.9	tad enaṃ pratyakṣam āpnuvanti
25.3.10	bṛhad etasyāhnaḥ pṛṣṭhaṃ syād iti haika āhuḥ
25.3.11	bārhato vā eṣa ya eṣa tapati
25.3.12	tad enaṃ svena rūpeṇa samardhayanti
25.3.13	bṛhad etat tapatīti vadantaḥ
25.3.14	atho 'pṛṣṭhaṃ vā etad yan mahādivākīrtyam
25.3.15	athaite eva pratyakṣe pṛṣṭhe yad bṛhadrathantare
25.3.16	tasmād bṛhad evaitasyāhnaḥ pṛṣṭhaṃ syād iti
25.3.17	yady u sūryavati pragāthe bṛhat kuryuḥ
25.3.16	tasmād bṛhad evaitasyāhnaḥ pṛṣṭhaṃ syād iti
25.3.17	yady u sūryavati pragāthe bṛhat kuryuḥ
25.3.18	sūryavataś ca pragāthān etasyaivāhno rūpeṇa
25.3.19	indraḥ kila śrutyā asya vedety ukthamukhīyā sa hi jiṣṇuḥ pathikṛt sūryāyeti sūryavatī
25.3.20	tad etasyāhno rūpam
25.3.21	mahādivākīrtyam evaitasyāhnaḥ pṛṣṭhaṃ syād iti sā sthitiḥ
25.3.22	asau vā etat pratyakṣaṃ sāma yo 'sau tapati yan mahādivākīrtyam
25.3.23	tad enaṃ svena sāmnā samardhayanti
25.3.24	taddhaike triṣṭupsu kurvanti
25.3.25	traiṣṭubho vā eṣa ya eṣa tapati
25.3.26	tad enaṃ svena rūpeṇa samardhayanti
25.3.27	bṛhatīṣu syād ity u haika āhuḥ
25.3.28	bārhato vā eṣa ya eṣa tapati
25.3.29	tad enaṃ svena rūpeṇa samardhayanti
25.3.30	jagatīṣu syād iti tv eva sthitam
25.3.31	jāgato vā eṣa ya eṣa tapati
25.3.32	tad enat svena chandasā samardhayati
25.4.1	vibhrāḍ bṛhat pibatu somyaṃ madhv iti stotriyas tṛco viśvabhrāḍ bhrājo mahi sūryo dṛśa iti vivān bhrājiṣmānt sūryavān
25.4.2	tad etasyāhno rūpam
25.4.3	vi sūryo madhye amucad rathaṃ diva ity anurūpo vivānt sūryavān
25.4.4	jāgatam u vai samānaṃ chandaḥ
25.4.5	viśvahā tvā sumanasaḥ sucakṣasa iti tv eva sthitaḥ sauryaḥ sauryasya
25.4.6	jyog jīvāḥ prati paśyema sūryety etena rūpeṇa
25.4.7	baṇ mahān asi sūryeti sūryavānt sāmapragāthaḥ
25.4.8	tad etasyāhno rūpam
25.4.9	atha bṛhad rathantarayor yonī śaṃsati
25.4.10	indraḥ kila śrutyā asya vedety ukthyamukhīyā sa hi jiṣṇuḥ pathikṛt sūryāyeti sūryavatī
25.4.11	tad etasyāhno rūpam
25.4.12	śaṃ no bhava cakṣasā śaṃ no 'hneti tv eva sthitā saurī sauryasya
25.4.13	tat sūrya draviṇaṃ dhehi citram ity etena rūpeṇa
25.4.14	ya eka iddhavyaś carṣaṇīnām iti traiṣṭubham
25.4.15	divyāni dīpayo 'ntarikṣety etena rūpeṇa
25.4.16	evaṃ nu yadi mahādivākīrtyaṃ pṛṣṭhaṃ bhavati
25.4.17	yady u vai bṛhat svayonau kuryuḥ
25.4.18	bṛhata ātānaṃ śastvā rathantarasya yoniṃ śaṃsati
25.4.19	indraḥ kila śrutyā asya vedety ukthyamukhīyā sa hi jiṣṇuḥ pathikṛt sūryāyeti sūryavatī
25.4.20	tad etasyāhno rūpam
25.5.1	dyaur na ya indrābhi bhūmārya iti traiṣṭubham indraḥ kutsāya sūryasya sātāv iti sūryavat
25.5.2	tad etasyāhno rūpam
25.5.3	na cet svayonau
25.5.4	śrāyanta iva sūryam iti sūryavānt stotriyaḥ
25.5.5	tad etasyāhno rūpam
25.5.6	yad dyāva indra te śatam ity anurūpaḥ sahasraṃ sūryā iti sūryavān
25.5.7	tad etasyāhno rūpam
25.5.8	yaḥ satrāhā vicarṣaṇir iti sāmapragāthas tanūṣv apsu sūrya iti sūryavān
25.5.9	tad etasyāhno rūpam
25.5.10	atha bṛhadrathantarayor yonī śaṃsati
25.5.11	indraḥ kila śrutyā asya vedety ukthamukhīyā tasyā uktaṃ brāhmaṇam
25.5.12	ya eka iddhavyaś carṣaṇīnām iti traiṣṭubhaṃ tasyoktaṃ brāhmaṇam
25.5.13	evaṃ nu yadi bṛhat svayonau vāsvayonau vā kuryuḥ
25.5.14	anubhayasāmānaṃ cet kuryuḥ
25.5.15	samānam okthyamukhīyāyai
25.5.16	uddhared bṛhadrathantarayor yonī
25.5.17	tam u ṣṭuhi yo 'bhibhūtyojā iti traiṣṭubham
25.5.18	gīrbhir vardha vṛṣabhaṃ carṣaṇīnām ity etena rūpeṇa
25.5.19	samānam uttaram
25.5.20	abhi tyaṃ meṣaṃ puruhūtam ṛgmiyam iti jāgatam ād it sūryaṃ divyārohayo dṛśa iti sūryavat
25.5.21	tad etasyāhno rūpam
25.5.22	tā vā ubhayyas triṣṭupjagatyaḥ śasyante
25.5.23	triṣṭubjagatyor ha vā eṣa āhita ādityaḥ pratiṣṭhitas tapati
25.5.24	tad enaṃ pratyakṣaṃ spṛśanti
25.6.1	pra te mahe vidathe śaṃsiṣaṃ harī iti
25.6.2	tasya nava śastvāhūya nividaṃ dadhāti
25.6.3	āviṣkṛdhi haraye sūryāyeti sūryavat
25.6.4	tad etasyāhno rūpam
25.6.5	sarvahareś catasro 'bhyudaiti
25.6.6	ā satyo yātu maghavān ṛjīṣīty ekaviṃśatiḥ
25.6.7	mahi jyotī rurucur yaddha vastor ity etena rūpeṇa
25.6.8	tāḥ pañcaviṃśatiḥ
25.6.9	viśvajite dhanajite svarjita iti ṣaḍ jagatyaḥ
25.6.10	indrāya somaṃ yajatāya haryatam ity etena rūpeṇa
25.6.11	tā ekatriṃśat
25.6.12	tāsu jagatīṣu dūrohaṇaṃ rohati
25.6.13	jāgato vā eṣa ya eṣa tapati
25.6.14	yajamānā dūrohaṇaḥ
25.6.15	etam eva tad yajamānā rohanti
25.6.19	tad antarikṣalokam āpnuvanti
25.6.20	tripacchas tṛtīyam
25.6.21	tad amuṃl lokam āpnuvanti
25.6.22	kevalīṃ sa āveśaḥ
25.6.23	tripaccho 'rdharcaśaḥ pacchaḥ
25.6.24	tad asmiṃl loke pratitiṣṭhanti
25.6.25	pratiṣṭhāyām apracyutyām
25.7.1	saiṣā dūrohaṇīyā saṃśastā sapta jagatyaḥ saṃpadyante
25.7.2	tā aṣṭatriṃśat
25.7.3	eṣa pra pūrvīr ava tasya camriṣa iti jāgataṃ ṣaḍṛcam indraṃ siṣakty uṣasaṃ na sūrya iti sūryavat
25.7.4	tad etasyāhno rūpam
25.7.5	tāś catuścatvāriṃśat
25.7.6	pataṅgam aktam asurasya māyayeti tisraḥ
25.7.7	tāṃ dyotamānāṃ svaryaṃ manīṣām ity etena rūpeṇa
25.7.8	tāḥ saptacatvāriṃśat
25.7.9	uruṃ no lokam anu neṣi vidvān iti triḥśastayā paridhānīyayā
25.7.10	svarvaj jyotir abhayaṃ svastīty etena rūpeṇa
25.7.11	tāḥ pañcāśat
25.7.12	pūrvā ekapañcāśat
25.7.13	tā ekaśatam ṛco bhavanti
25.7.14	śatāyur vai puruṣaḥ śataparvā śatavīryaḥ śatendriyaḥ
25.7.15	upa yaikaśatatamī sa yajamānalokaḥ
25.7.16	tad atraiva yajamānānt saṃskurvanti
25.7.17	tad atra yajamānānt saṃskṛtyādau mahāvratīyenāhnā prajanayantīti paiṅgī saṃpat
25.7.18	atha kauṣītakeḥ
25.7.19	samānam okthyamukhīyāyai
25.7.20	ṛtur janitrīyaṃ trayodaśarcam uddhṛtabṛhadrathantare
25.7.21	tasyaivaikādaśa svayonau
25.7.22	navānyatra
25.7.23	tad rūpā minan tad apā eka īyata ity etena rūpeṇa
25.7.24	ā indra yāhi haribhir iti pañcadaśa
25.7.25	sarūpair ā su no gahīty etena rūpeṇa
25.7.26	baror ekādaśa śastvā nividaṃ dadhāti
25.7.27	madhya ekaśatasyaika pañcāśataṃ śastvā dve baror abhyudaiti
25.7.28	ā satyo yātu maghavān ṛjīṣīty ekaviṃśatis tās trayoviṃśatiḥ
25.7.29	viśvajita iti ṣaṭ tā ekayānatriṃśat
25.7.30	dūrohaṇīyāḥ sapta tā ṣaṭtriṃśat
25.7.31	abhūr eko rayipate rayīṇām iti traiṣṭubhaṃ pañcarcaṃ daśa prapitve adha sūryasyeti sūryavat
25.7.32	tad etasyāhno rūpam
25.7.33	tā ekacatvāriṃśat
25.7.34	tyam ū ṣu vājinaṃ devajūtam iti tārkṣyas tisraḥ
25.7.35	sūrya iva jyotiṣāpas tatānety etena rūpeṇa
25.7.36	tāś catuścatvāriṃśat
25.7.37	pataṅgas tisras tāḥ saptacatvāriṃśat
25.7.38	uruṃ no lokam anu neṣi vidvān iti triḥśastayā paridhānīyayā tāḥ pañcāśat
25.7.39	pūrvā ekapañcāśat
25.7.40	tā ekaśatam ṛco bhavanti tāsām uktaṃ brāhmaṇam
25.8.1	yuñjate manota yuñjate dhiya iti sāvitram uta sūryasya raśmibhiḥ samucyasīti sūryavat
25.8.2	tad etasyāhno rūpam
25.8.3	te hi dyāvāpṛthivī viśvaśambhuveti dyāvāpṛthivīyaṃ devo devī dharmaṇā sūryaḥ śucir iti sūryavat
25.8.4	tad etasyāhno rūpam
25.8.7	kim u śreṣṭhaḥ kiṃ yaviṣṭho na ājagann ity ārbhavam
25.8.6	yad āvākhyac camasān caturaḥ kṛtān ity avākhyad ity etena rūpeṇa
25.8.7	devān huve bṛhacchravasaḥ svastaya iti vaiśvadevaṃ ye sūryasya jyotiṣo bhāgam ānaśur iti sūryavaj jyotiṣmat
25.8.8	tad etasyāhno rūpam
25.8.9	vaiśvānarāya dhiṣaṇām ṛtāvṛdha iti vaiśvānarīyaṃ rurucānaṃ bhānunā jyotiṣā mahām iti rucitavad bhānumaj jyotiṣmat
25.8.10	tad etasyāhno rūpam
25.8.11	prayajyavo maruto bhrājadṛṣṭaya iti mārutaṃ virokiṇaḥ sūryasyeva raśmaya iti sūryavat
25.8.12	tad etasyāhno rūpam
25.8.13	vediṣade priyadhāmāya sudyuta iti jātavedasīyam
25.8.14	jyotīrathaṃ śukravarṇaṃ tamohanam ity etena rūpeṇa
25.8.15	ity āgnimārutasūktāni
25.8.16	ity etasyāhnaḥ sūktāni
25.8.17	tad agniṣṭomaḥ saṃtiṣṭhate
25.8.18	jyotir vā agniṣṭomaḥ
25.8.19	jyotir eṣa ya eṣa tapati
25.8.20	jyotiṣy eva taj jyotiḥ pratiṣṭhāpayanti
25.8.21	te amṛtatvam āpnuvanti ye vaiṣuvatam ahar upayanti
25.8.22	purādityasyāstamayād etad ahaḥ saṃsthāpayiṣeyuḥ
25.9.1	saprātaranuvākam etad ahar divākīrtyaṃ bhavati
25.9.2	saprātaranuvākena sapatnīsamyājenaitenāhnā purādityasyāstamayāt samīpseyuḥ
25.9.3	agniṃ manye pitaram agnim āpim ity etayā hotā tad ahaḥ prātaranuvākaṃ pratipadyate
25.9.4	āpim ity āpo revatyai rūpeṇa
25.9.5	divi śukraṃ yajataṃ sūryasyeti sūryavatī
25.9.6	tad etasyāhno rūpam
25.9.7	tad u ha smāha kauṣītakiḥ
25.9.8	prajāpatir vai prātaranuvākaḥ
25.9.9	na tamasa etaṃ yathāyatham eva tam upākuryuḥ
25.9.10	tat tasya samṛddham
25.9.11	tathā yathāyatham upāṃśvantaryāmau hūyete
25.9.12	tad u tayoḥ samṛddham iti
25.9.13	vasiṣṭham āprīsūktaṃ saṃ raśmibhis tatanaḥ sūryasyeti sūryavat
25.9.14	tad etasyāhno rūpam
25.9.15	śukra etasyāhnaḥ piṅgākṣo hotā syād iti haika āhuḥ
25.9.16	amuṃ vā etenāhnepsanti yo 'sau tapati
25.9.17	tad yathā śreyāṃsam āharann upeyād evaṃ tat
25.9.18	yathopapādam iti tv eva sthitam
25.9.19	śastreṇaivaitasyāhno rūpaṃ sampādayiṣeyuḥ
25.9.20	sauryaḥ paśur upālambhyaḥ savanīyasya
25.9.21	sa upāṃśu bhavati
25.9.22	sa yas taṃ nirbrūyāt
25.9.23	yas taṃ tatra brūyāt
25.9.24	duścarmā kilāsī bhaviṣyatīti tathā ha syāt
25.9.25	te vā ete catvāra eva paśava upāṃśu bhavanti
25.9.26	sauryaḥ sāvitraḥ prājāpatyo vāgdevatya iti
25.9.27	athānye niruktāḥ
25.9.28	atha trīnt svarasāmna āvṛttān upayanti teṣām uktaṃ brāhmaṇam
25.10.1	trayodaśam adhicaraṃ māsam āpnuvanti yad viśvajitam upayanti
25.10.2	etāvān vai saṃvatsaro yad eṣa trayodaśo māsaḥ
25.10.3	tad atraiva sarvaḥ saṃvatsara āpto bhavati
25.10.4	tam āhur ekāhaḥ ṣaḍaha iti
25.10.5	yady anvahaṃ ṣaḍahe kriyate
25.10.6	ekāhe tad viśvajiti kriyate
25.10.7	tad vā idaṃ bahuviśvarūpaṃ viśvajiti kriyate
25.10.8	yat sarvāṇi pṛṣṭhāni sarve stomā uccāvacāḥ samavadhīyante
25.10.9	vairājam evāsya pratyakṣaṃ pṛṣṭhaṃ bhavati
25.10.10	mādhyaṃdine pavamāne rathantaram
25.10.11	bṛhat tṛtīye pavamāne kriyate
25.10.12	śākvaraṃ maitrāvaruṇasya
25.10.13	vairūpaṃ brāhmaṇācchaṃsinaḥ
25.10.14	raivatam acchāvākasya
25.10.15	ta etaṃ trayodaśam adhicaraṃ māsam āpnuvanti
25.10.16	etaddhi trayodaśam
25.10.17	pṛṣṭhyāny upayanti
25.10.18	tasyāgniṃ naro dīdhitibhir araṇyor iti vairājam ājyam
25.10.19	vairājaṃ pṛṣṭhaṃ tasyoktaṃ brāhmaṇam
25.10.20	vāsiṣṭham ājyam
25.10.21	vāsiṣṭhaṃ pṛṣṭhaṃ tasyoktaṃ brāhmaṇam
25.10.22	mādhucchandasaḥ praugas tasyoktaṃ brāhmaṇam
25.10.23	kayā śubhā savayasaḥ sanīḍā iti marutvatīyam
25.10.24	kadvat kayāśubhīyam
25.10.25	ko vai prajāpatir viśvajit
25.10.26	yāv evāmū vairājasya stotriyānurūpau tau stotriyānurūpau
25.10.27	tayos tathaiva nyūṅkhayati yathādaś caturthe 'han
25.10.28	na hi vairājaṃ tat sthānam anyūṅkhanāya
25.11.1	tad id āsa bhuvaneṣu jyeṣṭham iti niṣkevalyam
25.11.2	yajño vai bhuvaneṣu jyeṣṭhaḥ
25.11.3	yajño vai prajāpatir viśvajit
25.11.4	atha yat ṣaṣṭhasyāhnas tṛtīyasavanaṃ tat tṛtīyasavanam
25.11.5	prājāpatyaṃ vai ṣaṣṭham ahaḥ
25.11.6	prajāpatir viśvajit
25.11.7	aikāhikī pratipad
25.11.8	ekāho vai viśvajit
25.11.9	pratiṣṭhā vā ekāhaḥ pratiṣṭhityā eva
25.11.10	tad āhur atha kasmād viśvajiti sarvapṛṣṭha ekāhe tṛtīyasavane śilpāni śasyante kasmād agniṣṭome madhyaṃdina iti
25.11.11	ye vā ime avāñcaḥ prāṇās tāni śilpāni
25.11.12	puruṣo vai yajñaḥ
25.11.13	tasya ya ūrdhvā prāṇās tat prātaḥsavanam
25.11.14	ātmā madhyaṃdinaḥ
25.11.15	ye avāñcas tat tṛtīyasavanaṃ tāni śilpāni
25.11.16	tasmāt tṛtīyasavane śilpāni śasyante
25.11.17	etaddhy eṣām āyatanam
25.11.18	atha yad agniṣṭome sattriye sāṃvatsarike viśvajiti sarvapṛṣṭhe madhyaṃdine śilpāni śasyante
25.11.19	ātmā vai pṛṣṭhāni
25.11.20	prāṇāḥ śilpāni
25.11.21	na vā antareṇa ātmānaṃ prāṇāḥ khyāyante
25.11.22	na prāṇān antareṇātmā
25.11.23	no etan nānā
25.11.24	tasmād agniṣṭoma evāpi madhyaṃdine śilpāni śasyante
25.11.25	net prāṇebhya ātmānam apādadhānīti
25.12.1	atho prajāpatir vai viśvajit
25.12.2	sarvaṃ vai prajāpatir viśvajit
25.12.3	tat sarveṇa sarvam āpnoti ya evaṃ veda
25.12.4	tatrāgnimārute raudrīṃ śastvā hotaivayāmarutaṃ paṅktiśaṃsaṃ śaṃsati
25.12.5	pāṅkto vai yajño yajñasyaivāvāptyai
25.12.6	ned acchāvākasya śilpam antarayāmeti
25.12.7	atho rudro vai jyeṣṭhaś ca śreṣṭhaś ca devānām
25.12.8	aticchandāś chandasām
25.12.9	viśvajid ekāhānām
25.12.10	tad enat svena chandasā samardhayati
25.12.11	tasya tisṛṣu nyūṅkhayati
25.12.12	nyūṅkhayituṃ ced driyeta
25.12.13	sarvāsv eva nyūṅkhayet
25.12.14	annaṃ vai nyūṅkhaḥ
25.12.15	annaṃ prāṇaḥ
25.12.16	prāṇāḥ śilpāni
25.12.17	prāṇa eva tat prāṇān dadhāti
25.12.18	atho viśvajitā vai prajāpatiḥ sarvāḥ prajā ajanayat sarvam udajayat
25.12.19	etad vā eṣa jāyate viśvajitā yo yajate
25.12.20	tasmān nyūṅkhayati
25.12.21	nyūṅkhamānaka iva vai prathamaṃ cicarṣaṃś carati
25.12.22	tad enam amṛtāc chandaso 'mṛtatvāya prajanayanti
25.12.23	te amṛtatvam āpnuvanti ye viśvajitam upayanti
25.12.24	so 'gniṣṭomaḥ saṃtiṣṭhate
25.13.1	yaḥ satriyaḥ sāṃvatsariko viśvajit
25.13.2	pratiṣṭhā vā agniṣṭomaḥ pratiṣṭhityā eva
25.13.3	ekāho ced viśvajid rātrisatrasya vā viṣuvān atirātra eva syāt
25.13.4	sa kṛtsno viśvajid yo 'tirātraḥ
25.13.5	ardhaṃ vai viśvajito 'hnā kriyate
25.13.6	ardhaṃ rātryā
25.13.7	sarvaparājid u haiva sa yo 'nyatra sarvavedasād vā satrād vā kriyate
25.13.8	sarvajyānir haiva sā
25.13.9	yo 'nyatra viśvajitaḥ sarvaṃ dadāti
25.13.10	viśvajic cet sarvam eva
25.13.11	sarvam u ced viśvajid eva
25.13.12	yo ha vai na sarvaṃ dadāmīti bruvan
25.13.13	kartapatyam eva taj jīyate pra vā mīyate iti ha smāha
25.13.14	sahasraṃ vainam avarundha iti ha smāha kauṣītakiḥ
25.13.15	sarvaṃ vai tad yat sahasram
25.13.16	sarvaṃ viśvajit
25.13.17	tat sarveṇa sarvam āpnoti ya evaṃ veda
25.13.18	vatsacchavīn paridadhīta
25.13.19	riricāna iva vā etasyātmā bhavati yaḥ sarvaṃ dadāti
25.13.20	vatsaṃ vai paśavo vāñchanti
25.13.21	punar mā paśavo vāñchantv iti
25.13.22	udumbare vaset
25.13.23	ūrg vā annādyam udumbaraḥ
25.13.24	ūrjo 'nnādyasyopāptyai
25.13.25	naiṣāde vaset
25.13.26	etad vā avarārdhyam annādyaṃ yan naiṣādaḥ
25.13.27	avarārdhyasyānnādyasyopāptyai
25.14.1	vaiśye vaset
25.14.2	vaiśyo vai puṣyatīva
25.14.3	yad vaiśye annādyaṃ tasyopāptyai
25.14.4	kṣatriye vaset
25.14.5	etad vai parārdhyam annādyaṃ yat kṣatriyaḥ
25.14.6	parārdhyasyānnādyasyopāptyai
25.14.7	brāhmaṇe samānagotre vaset
25.14.8	yat samāne gotre 'nnādyaṃ tasyopāptyai
25.14.9	saṃvatsaraṃ cared adhaḥ saṃveśyaphālakṛṣṭāśya pratigṛhṇan nānnaṃ yācann idaṃ tat tad anuvasānaḥ
25.14.10	tat tenānuvaste
25.14.11	dvādaśarātraṃ caritvāthānyasyai bubhūṣāyai syād iti ha smāha kauṣītakiḥ
25.14.12	dvādaśa vai māsāḥ saṃvatsaraḥ
25.14.13	sā saṃvatsarasya pratimeti
25.14.14	prājāpatyāny aniruktāni hotrāṇām ājyāni bhavanti
25.14.15	tasya tā naḥ śaktaṃ pārthivasya yuñjanti bradhnam aruṣaṃ tā hi śaśvanta īḍate tam īḍiṣva yo 'rciṣeti vā stotriyāḥ
25.14.16	ye ṣaṣṭhasyāhnaḥ stotriyās te viśvajito 'nurūpāḥ
25.14.17	prājāpatyaṃ vai ṣaṣṭham ahaḥ
25.14.18	prajāpatir viśvajit
25.14.19	itare pañca taduktham
25.14.20	paryāsaiḥ paridadhati
25.14.21	pratiṣṭhā vai paryāsāḥ
25.14.22	pratiṣṭhityā eva pratiṣṭhityā eva
26.1.1	dvātriṃśī prathamo māso dvātriṃśy uttamaḥ
26.1.2	dvātriṃśadakṣarānuṣṭup
26.1.3	vāg anuṣṭup
26.1.4	tad vācā prayanti
26.1.5	vācam anūttiṣṭhanti
26.1.6	aṣṭāviṃśināv abhito viṣuvantaṃ māsau
26.1.7	aṣṭāviṃśaty akṣaroṣṇik
26.1.8	auṣṇihyo grīvāḥ
26.1.9	athaitacchiro yajñasya yad viṣuvān
26.1.10	grīvā eva tat kalpayitvā tāsu śiraḥ pratidadhati
26.1.11	tad āhuḥ katareṣām eṣo 'hnām avareṣāṃ pareṣām iti
26.1.12	nāvareṣāṃ na pareṣām ity āhuḥ
26.1.13	ubhayeṣāṃ vā eṣo 'hnām
26.1.14	ubhayāni vai tasyaitāny ahāni
26.1.15	tad āhuḥ kati ṣaḍahāḥ saṃvatsara iti
26.1.16	ṣaṣṭiḥ ṣaḍahāḥ ṣaḍahaśaḥ
26.1.17	tad etad avyavalambi saṃvatsarāyaṇam
26.1.18	tad ya evaṃ saṃvatsarasyāhāni yuñjanti
26.1.19	ta etānt sarvān kāmān ṛdhnuvanti ye saṃvatsare
26.1.20	atha ye 'to 'nyathā saṃvatsarasyāhāni yuñjanti
26.1.21	na te tānt sarvān kāmān ṛdhnuvanti ye saṃvatsare
26.2.1	atha haikordhvān eva māsān upayanty ūrdhvāny ahāni
26.2.2	ūrdhvaṃ vā u vayaṃ saṃvatsaraṃ rohāma iti vadantaḥ
26.2.3	māsā evāvarteran nāhānīty eke
26.2.4	ya evaiṣa pṛṣṭhyaḥ ṣaḍahaḥ punaḥ parastāt paryeti tena māsā āvṛttā iti vadantaḥ
26.2.5	tad āhur vidūrarūpaṃ vā etad yat trivṛc ca trayastriṃśaś ca stomau
26.2.6	tad yathā giriśikharāt kartam abhi praskanded evaṃ tat stomakṛntatram
26.2.7	tasmād evāhāni varteran
26.2.8	no māsā astomakṛntatratāyā iti
26.2.9	athāto goāyuṣor mīmāṃsā
26.2.10	vihṛte goāyuṣī upeyuḥ
26.2.11	ahorātre vai goāyuṣī
26.2.12	vihṛte vā ime ahorātre anyonyasmin
26.2.13	atho dyāvāpṛthivī vai goāyuṣī
26.2.14	vihṛte vā ime dyāvāpṛthivī anyonyasmin
26.2.15	atho prāṇāpānau vai goāyuṣī
26.2.16	vihṛtau vā imau prāṇāpānāv anyonyasmin pratitiṣṭhataḥ
26.2.17	te haikordhve upayanty ūrdhve upetavye goāyuṣī iti
26.2.18	anvābhiplavikāḥ stomā āvartante daśarātram anupṛṣṭhyas stomā iti vadantaḥ
26.2.19	tad yad evedaṃ dvitīyam ahar yac ca tṛtīyam ete vā u goāyuṣī
26.3.1	ṣaṣṭhe vā ahan devāḥ stomāṃś ca māsāṃś ca āpnuyuḥ
26.3.3	ta āptvā stomān etān eva pṛṣṭhyastomān dvandvaṃ samāsyan
26.3.3	kuto hy anyaṃ stomam āhariṣyan
26.3.4	tāv etau trivṛtpañcadaśau stomau saptamam ahar vahataś caturviṃśastomo bhūtvā
26.3.5	athaitau saptadaśatriṇavau navamam ahar vahato 'ṣṭācatvāriṃśastomo bhūtvā
26.3.6	athaitāv ekaviṃśatrayastriṃśau stomau navamam ahar vahato 'ṣṭācatvāriṃśastomo bhūtvā
26.3.7	teṣāṃ gāyatryā prathamo mitas triṣṭubhā dvitīyo jagatyā tṛtīyaḥ
26.3.8	tad yac chandobhir mitāḥ
26.3.9	tasmāc chandomāḥ
26.3.10	atha yāḥ ṣaṭstotriyā aṣṭācatvāriṃśaṃ stomam atiyanti
26.3.11	tās tā ṛtava ity āhuḥ
26.3.12	ṣaḍḍhyṛtavaḥ
26.3.13	tābhir daśamam ahas tāyate
26.3.14	antaḥ ṣaṣṭham ahaḥ
26.3.15	atha punastatir eva saptamam ahaḥ
26.3.16	tasmāt tatavanti saptame 'hant sūktāni śasyante prāyaṇīyarūpeṇa
26.3.17	punaḥprāyaṇīyaṃ hi saptamam ahaḥ
26.4.1	pra vaḥ śakrāya bhāvane bharadhvam ity ājyaṃ pravat
26.4.2	pravad vai prathamasyāhno rūpam
26.4.3	traiṣṭubhaḥ praugaḥ
26.4.4	pra vīrayā śucayo dadrire vām iti vāyavyaṃ pravat
26.4.5	pravad vai prathamasyāhno rūpam
26.4.6	ata evottaraṃ tṛcam aindrāvāyavaṃ te satyena manasā dīdhyānā iti
26.4.7	svena yuktāsaḥ kratunā vahantīti yuktavat
26.4.8	yuktavad vai prathamasyāhno rūpam
26.4.9	ud vāṃ cakṣur varuṇa supratīkam iti maitrāvaruṇam
26.4.10	devayor eti sūryas tatanvān iti tatavat
26.4.11	tatavad vai saptamasyāhno rūpam
26.4.12	ā gomatā nāsatyā rathenā no deva śavasā yāhi śuṣmin pra vo yajñeṣu devayanto 'rcan pra kṣodasā dhāyasā sasra eṣeti
26.4.13	eti vā vai preti vā prāyaṇīyarūpam
26.4.14	tasmād āvanti ca pravanti ca saptame 'hant sūktāni śasyante prāyaṇīyarūpeṇa
26.4.15	punaḥprāyaṇīyaṃ hi saptamam ahaḥ
26.4.16	tad āhur yat kiṃca chandaḥ prātaḥsavane yujyetārdharcaśa eva tasya śastram iti gāyatryai rūpeṇātho prātaḥsavanarūpeṇeti
26.4.17	tad u ha smāha kauṣītakiḥ
26.4.18	na triṣṭubjagatyāv etatsthāne ardharcaśaḥ śastrāya
26.4.19	yady api prātaḥsavane yujyetām
26.4.20	paccha evainayoḥ śastram iti sā sthitiḥ
26.4.21	bṛhatpṛṣṭhaṃ rāthantaraṃ śastram
26.4.22	tan mithunaṃ prajātyai rūpam
26.5.1	kaya śubhā savayasaḥ sanīḍā iti marutvatīyam
26.5.2	tad etat saṃjñā śrīḥ sūktam
26.5.3	etena ha vā indraś ca marutaś ca samajānata
26.5.4	abhisaṃjānate ha vā asmai svā śraiṣṭhyāya ya evaṃ veda
26.5.5	kayā matī kuta etāsa eta ity āvad rāthantaram
26.5.6	tyaṃ su meṣaṃ mahayā svarvidam iti jāgatam
26.5.7	endraṃ vavṛtyām avase suvṛktibhir ity āvad rāthantaram
26.5.8	traiṣṭubhajāgate jāgataṃ jagan madhyaṃdino hy eṣa tryahaḥ
26.5.9	tad āhur yad rathantaraṃ pṛṣṭhaṃ saptamasyāhna āyatanenātha kasmād anvahaṃ bṛhat kriyata iti
26.5.10	tāni vā etāny ahāni mahāstomāni bhavanti
26.5.11	tasmād anvahaṃ bṛhat kriyate
26.5.12	eteṣām evāhnāṃ sabalatāyai
26.5.13	eteṣāṃ chandomānām asamavaplutāyā iti
26.5.14	bṛhata ātānaṃ śastvā rathantarasya yoniṃ śaṃsati
26.5.15	nāhaiva naḥ pitā yo 'nyavādaṃ saivāsīd iti ha smāha kauṣītakiḥ
26.5.16	yatra tu kva caite sāmanī samāne 'hant samnipatetām
26.5.17	anv eva tatretarasyetarasya vā yonim anuśaṃset
26.5.18	yady u kaṇvarathantaraṃ kuryuḥ
26.5.19	nāsya yonim anuśaṃset
26.5.20	na hy anyeṣāṃ pṛṣṭhānāṃ yoniḥ śasyā bhavatīti
26.5.21	tam u ṣṭuhi yo 'bhibhūtyojā tyaṃ meṣaṃ puruhūtam ṛgmiyam ity ubhe abhivatī
26.5.22	tad rāthantaraṃ rūpam
26.5.23	traiṣṭubhajāgate jāgataṃ jagan madhyaṃdino hy eṣa tryahaḥ
26.5.24	dve dve sūkte niṣkevalyamarutvatīyayoḥ śasyete prathame chandome
26.5.25	dvipād yajamānaḥ
26.5.26	pratiṣṭhityai
26.5.27	tāni catvāri saṃpadyante
26.5.28	paśavo vai chandomāḥ
26.5.29	catuṣṭayā vai paśavaḥ
26.5.30	atho catuṣpādāḥ paśūnām evāptyai
26.6.1	tat savitur vareṇyam iti sāvitram
26.6.2	dhiyo yo naḥ pracodayād iti pravat
26.6.3	pravad vai prathamasyāhno rūpam
26.6.4	pretāṃ yajñasya śambhuveti dyāvāpṛthivīyaṃ pravat
26.6.5	pravad vai prathamasyāhno rūpam
26.6.6	ayaṃ devāya janmana ity ārbhavam
26.6.7	stomo viprebhir āsayety āvat
26.6.8	āvad vai prathamasyāhno rūpam
26.6.9	ṛjunītī no varuṇa iti vaiśvadevaṃ nītavat
26.6.10	nītavad vai saptamasyāhno rūpam
26.6.11	ā yāhi vanasā saheti dvipadā āvat
26.6.12	āvad vai prathamasyāhno rūpam
26.6.13	omāsaś carṣaṇīdhṛta iti vaiśvadevam
26.6.14	viśve devāsa ā gatety āvat
26.6.15	āvad vai prathamasyāhno rūpam
26.6.16	gāyatraṃ gāyatratṛtīyasavano hy eṣa tryahaḥ
26.6.17	vaiśvānaro na ūtaya iti vaiśvānarīyam
26.6.18	ā pra yātu parāvata ity āvat
26.6.19	āvad vai prathamasyāhno rūpam
26.6.20	pra yad vas triṣṭubham iṣam iti mārutaṃ pravat
26.6.21	pravad vai prathamasyāhno rūpam
26.6.22	arcantas tvā havāmaha iti jātavedasīyam
26.6.23	tvayā yajñaṃ vi tanvata iti tatavat
26.6.24	tatavad vai saptamasyāhno rūpam
26.6.25	gāyatraṃ gāyatratṛtīyasavano hy eṣa tryahaḥ
26.6.26	ity āgnimārutasūktāni
26.6.27	ity etasyāhnaḥ sūktāni
26.6.28	tad ukthyaṃ saṃtiṣṭhate
26.6.29	tasya sāptir yā prathamasyāhnaḥ
26.6.30	ayaṃ vai lokaḥ prathamaś chandomaḥ
26.7.1	antarikṣaloko dvitīyaḥ
26.7.2	asau loka uttamaḥ
26.7.3	tasmān mahadvanti madhyame 'hant sūktāni śasyante
26.7.4	mahaddhīdam antarikṣam
26.7.5	atho 'bhyārabdhavanti syuḥ
26.7.6	param evaitad ahar abhivadati
26.7.7	param evaitad ahar abhyārabhya vasantīti ha smāha kauṣītakiḥ
26.7.8	agniḥ vo devam agnibhiḥ sajoṣā ity ājyam
26.7.9	yadā mahaḥ saṃvaraṇād vyasthād iti mahadvat sad abhyārabdhavat
26.7.10	traiṣṭubhaḥ praugaḥ
26.7.11	kuvid aṅga namasā ye vṛdhāsa iti vāyavyaṃ vṛddhavat
26.7.12	mahadvaddhy etad ahaḥ
26.7.13	ata evottaraṃ tṛcam aindravāyavaṃ yāvattaras tanvo yāvadoja iti
26.7.14	yāvan naraś cakṣasā dīdhyānā ity abhyārabdhavat
26.7.15	prati vāṃ sūra udite sūktair iti maitrāvaruṇam
26.7.16	mitraṃ huve varuṇaṃ pūtadakṣam ity abhyārabdhavat
26.7.17	apa svasur uṣaso nag jihīta ity āśvinam
26.7.18	aśvāmaghā gomaghā vāṃ huvemety abhyārabdhavat
26.7.19	ayaṃ soma indra tubhyaṃ sunva ity aindram
26.7.20	brahman vīra brahmakṛtiṃ juṣāṇa ity abhyārabdhavat
26.7.21	pra brahmāṇo 'ṅgiraso nakṣanta iti vaiśvadevam
26.7.22	pra krandanur nabhanyasya vetv ity abhyārabdhavat
26.7.23	uta syā naḥ sarasvatī juṣāṇeti sārasvatam
26.7.24	vardha śubhre stuvate rāsi vājān iti vṛddhavat
26.7.25	mahadvaddhy etad ahaḥ
26.7.26	rāthantaraṃ pṛṣṭhaṃ bārhataṃ śastram
26.7.27	tan mithunaṃ prajātyai rūpam
26.8.1	mahāṁ indro nṛvadā carṣaṇiprā iti traiṣṭubhānāṃ prathamaṃ marutvatīyānām
26.8.2	mahadvat sad abhyārabdhavat
26.8.3	imā u tvā purutamasya kāror iti dvitīyam
26.8.4	havyaṃ vīra havyā havanta ity abhyārabdhavat
26.8.5	kva sya vīraḥ ko 'paśyad indram iti tṛtīyam
26.8.6	sukharatham īyamānaṃ haribhyām ity abhyārabdhavat
26.8.7	mahaś cit tvam indra yata etān iti caturtham
26.8.8	mahaś cid asi tyajaso varūteti mahadvad sad abhyārabdhavat
26.8.9	tam asya dyāvāpṛthivī sacetaseti pañcamam
26.8.10	yadait kṛṇvāno mahimānam indriyam iti mahadvat sad abhyārabdhavat
26.8.11	traiṣṭubhajāgate jāgataṃ jaganmadhyaṃdino hy eṣa tryahaḥ
26.8.12	tvaṃ mahāṁ indra tubhyaṃ ha kṣā iti traiṣṭubhānāṃ prathamaṃ niṣkevalyānām
26.8.13	mahadvat sad abhyārabdhavat
26.8.14	tvaṃ mahāṁ indra yo ha śuṣmair iti dvitīyaṃ mahadvat
26.8.15	mahadvaddhy etad ahaḥ
26.8.16	apūrvyā purutamāny asmā iti tṛtīyam
26.8.17	mahe vīrāya tavase turāyeti mahadvat sad abhyārabdhavat
26.8.18	tāṃ su te kīrtiṃ maghavan mahitveti caturtham
26.8.19	mahadvat sad abhyārabdhavat
26.8.20	imāṃ te dhiyaṃ pra bhare maho mahīm iti pañcamam
26.8.21	mahadvad sad abhyārabdhavat
26.8.22	traiṣṭubhajāgate jāgataṃ jaganmadhyaṃdino hy eṣa tryahaḥ
26.8.23	pañca pañca sūktāni niṣkevalyamarutvatīyayoḥ śasyante madhyame chandome
26.8.24	paśavo vai chandomāḥ
26.8.25	pāṅktāḥ paśavaḥ
26.8.26	paśūnām evāptyai
26.8.27	tāni daśa saṃpadyante
26.8.28	daśadaśinī virāṭ
26.8.29	śrīr virāḍ annādyam
26.8.30	śriyo virājo 'nnādyasyopāptyai
26.9.1	hiraṇyapāṇim ūtaya iti sāvitram
26.9.2	apāṃ napātam avasa iti mahadvat sad abhyārabdhavat
26.9.3	mahī dyauḥ pṛthivī ca na iti dyāvāpṛthivīyaṃ mahadvat
26.9.4	mahadvaddhy etad ahaḥ
26.9.5	yuvānā pitarā punar ity ārbhavam
26.9.6	indreṇa ca marutvatād ity ebhiś ca rājabhir ity abhyārabdhavat
26.9.7	devānām id avo mahad iti vaiśvadevam
26.9.8	vāmaṃ no 'stv aryaman vāmaṃ varuṇa śaṃsyam iti mahadvat sad abhyārabdhavat
26.9.9	imā nu kaṃ bhuvanā sīṣadhāmeti dvipadāḥ
26.9.10	indraś ca viśve ca devā ity abhyārabdhavat
26.9.11	viśve devā ṛtāvṛdha iti vaiśvadevaṃ vṛddhavat
26.9.12	mahaddhy etad ahaḥ
26.9.13	gāyatraṃ gāyatratṛtīyasavano hy eṣa tryahaḥ
26.9.14	vaiśvānaro 'jījanad iti vaiśvānarīyam
26.9.15	kṣmayā vṛdhāna ojaseti vṛddhavat
26.9.16	mahadvat sad abhyārabdhavat
26.9.17	kaddha nūnaṃ kadhapriya iti mārutam abhyārabdhavat
26.9.18	dūtaṃ vo viśvavedasam iti jātavedasīyam
26.9.19	agne mṛḍa mahāṁ asīti vā
26.9.20	aṣṭarcam aṣṭamasyāhnaḥ
26.9.21	pūrvaṃ tu sthitam
26.9.22	mahāṁ ārodhanaṃ diva iti mahadvat sad abhyārabdhavat
26.9.23	gāyatraṃ gāyatratṛtīyasavano hy eṣa tryahaḥ
26.9.24	ity āgnimāruta sūktāni
26.9.25	ity etasyāhnaḥ sūktāni
26.9.26	tad ukthyaṃ saṃtiṣṭhate
26.9.27	tasya sāptir yā dvitīyasyāhnaḥ
26.10.1	anto gatir navamam ahaḥ
26.10.2	asau dyaur asau lokaḥ
26.10.3	tasmād gatavanti navame 'hant sūktāni śasyante
26.10.4	aganma mahā namasā yaviṣṭhaṃ somasya mā tavasaṃ vakṣy agna ity ete ubhe tad ājyam
26.10.5	aganmeti gatavat
26.10.6	tad antarūpam
26.10.7	anto navamam ahaḥ
26.10.8	etīva vā antaṃ gatvā
26.10.9	kadryaṅ hi tata iyāt
26.10.10	asthur atra dhenavaḥ pinvamānā iti sthitavat
26.10.11	tad antarūpam
26.10.12	anto navamam ahaḥ
26.10.13	tiṣṭhatīva vā antaṃ gatvā
26.10.14	kadryaṅ hi tata iyāt
26.10.15	aganma mahā namasā yaviṣṭham ity etad eva tṛcam ājyaṃ syād iti ha smāha paiṅgyaḥ
26.10.16	aganmeti gatavat
26.10.17	tad antarūpam
26.10.18	anto navamam ahaḥ
26.10.19	etīva vā antaṃ gatvā
26.10.20	kadryaṅ hi tata iyāt
26.10.21	aṣṭācatvāriṃśataṃ stomaṃ kiṃtṛcaṃ vyaśnuvīteti ha smāha kauṣītakiḥ
26.11.1	somasya mā tavasaṃ vakṣy agna ity etad upasaṃśaṃset
26.11.2	tasya tad evāntarūpaṃ yad bhūtānuvādi prāñcaṃ yajñaṃ cakṛma divaḥ śaśāsur iti
26.11.3	yad etad bhūtam ivābhi
26.11.4	atra nvā api stomo na vyāptavya iti ha smāha paiṅgyaḥ
26.11.5	yady ṛgbhir eva stomo vyāpyata iti
26.11.6	akṣarair ha ṛk stomaṃ vyaśnute
26.11.7	akṣarair ha padair vā nivid vā purorug varcam
26.11.8	vyāpto ha vā u tatra stomo bhavati yatra nivid vā purorug vā śasyate
26.11.9	tasmād vyāpyata eva
26.11.10	tṛcam ājyaṃ syād yad adaḥ paiṅgyasya vacasā
26.11.11	ubhe iti tv eva sthitam
26.11.12	etena ha vā ahnā vasiṣṭhaś ca viśvāmitraś ca samajānatām
26.11.13	abhisaṃjānate ha vā asmai svā śraiṣṭhyāya ya evaṃ veda
26.11.14	tasmād ubhe eva syātām
26.11.15	vāsiṣṭhaṃ pūrvaṃ vaiśvāmitram uttaram
26.11.16	traiṣṭubhaḥ praugaḥ
26.12.1	ā vāyo bhūṣa śucipā upa na iti vāyavyaṃ caindrāvāyavaṃ ca
26.12.2	āgateti gatavat
26.12.3	tad antarūpam
26.12.4	anto navamam ahaḥ
26.12.5	aitīva vā antaṃ gatvā
26.12.6	kadryaṅ hi tata iyāt
26.12.7	pra sotā jīro 'dhvareṣv asthād iti sthitavat
26.12.8	tad antarūpam
26.12.9	anto navamam ahaḥ
26.12.10	tiṣṭhatīva vā antaṃ gatvā
26.12.11	kadryaṅ hi tata iyāt
26.12.12	divi kṣayantā rajasaḥ pṛthivyām iti maitrāvaruṇam
26.12.13	kṣayanteti kṣitivat
26.12.14	tad antarūpam
26.12.15	anto navamam ahaḥ
26.12.16	kṣiyatīva vā antaṃ gatvā
26.12.17	kadryaṅ hi tata iyāt
26.12.18	ā viśvavārā aśvinā gataṃ na ity āśvinam
26.12.19	pra tat sthānam avāci vāṃ pṛthivyām iti sthitavat
26.12.20	tad antarūpam
26.12.21	anto navamam ahaḥ
26.12.22	tiṣṭhatīva vā antaṃ gatvā
26.12.23	kadryaṅ hi tata iyāt
26.12.24	indraṃ naro nemadhitā havanta ity aindram
26.12.25	yat pāryā yunajate dhiyas tā iti pāryāḥ parārdhyāḥ
26.12.26	tad antarūpam
26.12.27	anto navamam ahaḥ
26.12.28	ante 'ntaṃ dadhāti
26.12.29	ūrdhvo agniḥ sumatiṃ vasvo 'śred iti vaiśvadevam
26.12.30	aśred iti śritavat
26.12.31	tad antarūpam
26.12.32	anto navamam ahaḥ
26.12.33	śriyatīva vā antaṃ gatvā
26.12.34	kadryaṅ hi tata iyāt
26.12.35	pra kṣodasā dhāyasā sasra eṣeti sārasvatam
26.12.36	prabābadhāneti ninartiḥ
26.12.37	anto navamam ahaḥ
26.12.38	nīva vā antaṃ gatvā nṛtyati
26.12.39	kadryaṅ hi tata iyāt
26.12.40	ete vā u vāsiṣṭhās tṛcakḷptās traiṣṭubhāḥ praugāḥ
26.12.41	prajāpatir vai vasiṣṭhaḥ
26.12.42	sa tantā yajñasya
26.12.43	sa punas tatāvayātayāmā bhavati
26.12.44	prajāpatāv eva tat sarvān kāmān ṛdhnuvanti
26.12.45	bṛhatpṛṣṭhaṃ śastram
26.12.46	tan mithunaṃ prajātyai rūpam
26.13.1	tryaryamā manuṣo devatāteti traiṣṭubhānāṃ prathamaṃ marutvatīyānām
26.13.2	trīti tat tṛtīyasyāhno rūpam
26.13.3	indro rathāya pravataṃ kṛṇotīti dvitīyam
26.13.4	yam adhyasthān maghavā vājayantam ity adhyasthād iti sthitavat
26.13.5	tad antarūpam
26.13.6	anto navamam ahaḥ
26.13.7	tiṣṭhatīva vā antaṃ gatvā
26.13.8	kadryaṅ hi tata iyāt
26.13.9	tiṣṭhā harī ratha ā yujyamāneti tṛtīyam
26.13.10	tiṣṭheti sthitavat
26.13.11	tad antarūpam
26.13.12	anto navamam ahaḥ
26.13.13	tiṣṭhatīva vā antaṃ gatvā
26.13.14	kadryaṅ hi tata iyāt
26.13.15	gāyat sāma nabhanyaṃ yathā ver iti caturtham
26.13.16	sāmeti tad amuṣya lokasya rūpam
26.13.17	pra mandine pitumad arcatā vaca iti pañcamam
26.13.18	tasya tad evāntarūpaṃ yat sodarkam
26.13.19	traiṣṭubhajāgate jāgataṃ jaganmadhyaṃdino hy eṣa tryahaḥ
26.13.20	ā satyo yātu maghavān ṛjīṣīti traiṣṭubhānāṃ prathamaṃ niṣkevalyānām
26.13.21	ava sya śūrādhvano nānta iti
26.13.22	tad antarūpam
26.13.23	anto navamam ahaḥ
26.13.24	avasyatīva vā antaṃ gatvā
26.13.25	kadryaṅ hi tata iyāt
26.13.26	asmā id u pra tavase turāyeti dvitīyam
26.13.27	asmā asmā iti saprabhṛti
26.13.28	yathā vai sodarkam evaṃ saprabhṛty antarūpam
26.13.29	dyaur na ya indrābhi bhūmārya iti tṛtīyam
26.13.30	dyaur iti tad amuṣya lokasya rūpam
26.13.31	tat ta indriyaṃ paramaṃ parācair iti caturtham
26.13.32	paramaṃ parācair iti ninartiḥ
26.13.33	anto navamam ahaḥ
26.13.34	nīva vā antaṃ gatvā nṛtyati
26.13.35	kadryaṅ hi tata iyāt
26.13.36	ahaṃ bhuvaṃ vasunaḥ pūrvyas patir viśvajite dhanajite svarjita iti dve
26.13.37	aham aham iti saprbhṛti
26.13.38	yathā vai sodarkam evaṃ saprabhṛty antarūpam
26.13.39	jite jita iti ninartiḥ
26.13.40	anto navamam ahaḥ
26.13.41	nīva vā antaṃ gatvā nṛtyati
26.13.42	kadryaṅ hi tata iyāt
26.13.43	traiṣṭubhajāgate jāgataṃ jaganmadhyaṃdino hy eṣa tryahaḥ
26.13.44	pañca sūktāni marutvatīye śasyanta uttame chandome
26.13.45	paśavo vai chandomāḥ
26.13.46	pāṅktāḥ paśavaḥ
26.13.47	paśūnām evāptyai
26.13.48	ṣaḍ antato niṣkevalye
26.13.49	ṣaḍ vā ṛtavaḥ saṃvatsaraḥ
26.13.50	saṃvatsarasyaivāptyai
26.13.51	tāny ekādaśa saṃpadyante
26.13.52	ekādaśākṣarātriṣṭup
26.13.53	traiṣṭubhāḥ paśavaḥ paśūnām evāptyai
26.14.1	abhi tvā deva savitar iti sāvitram
26.14.2	abhīty asau lokaḥ
26.14.3	tad amuṣya lokasya rūpam
26.14.4	pra vāṃ mahi dyavī abhīti dyāvāpṛthivīyam
26.14.5	mahi dyavī abhīti tad amuṣya lokasya rūpam
26.14.6	indra iṣe dadātu na ity ekā te no ratnāni dhattaneti dve tat tṛcam ārbhavam
26.14.7	ekam ekaṃ suśastibhir ity ekam ekam iti ninartiḥ
26.14.8	anto navamam ahaḥ
26.14.9	nīva vā antaṃ gatvā nṛtyati
26.14.10	kadryaṅ hi tata iyāt
26.14.11	atha vaiśvadevaṃ manuḥ
26.14.12	sarvāyur vai manuḥ
26.14.13	āyur eva tad yajñe ca yajamāneṣu ca dadhāti
26.14.14	viśve devāsa ā gateti vaiśvadevaṃ bhāradvājam
26.14.15	ā gateti gatavat
26.14.16	tad antarūpam
26.14.17	anto navamam ahaḥ
26.14.18	aitīva vā antaṃ gatvā
26.14.19	kadryaṅ hi tata iyāt
26.14.20	gāyatraṃ gāyatratṛtīyasavano hy eṣa tryahaḥ
26.14.21	divi pṛṣṭo 'rocateti vaiśvānarīyam
26.14.22	divīti tad amuṣya lokasya rūpam
26.14.23	maruto yasya hi kṣaya iti mārutam
26.14.24	kṣaya iti kṣitivat
26.14.25	tad antarūpam
26.14.26	anto navamam ahaḥ
26.14.27	kṣiyatīva vā antaṃ gatvā
26.14.28	kadryaṅ hi tata iyāt
26.14.29	agnir hotā purohita iti jātavedasīyam
26.14.30	kṣayaṃ pāvakaśociṣa iti kṣayam iti kṣitivat
26.14.31	tad antarūpam
26.14.32	anto navamam ahaḥ
26.14.33	kṣiyatīva vā antaṃ gatvā
26.14.34	kadryaṅ hi tata iyāt
26.14.35	gāyatraṃ gāyatratṛtīyasavano hy eṣa tryahaḥ
26.14.36	ity āgnimārutasūktāni
26.14.37	ity etasyāhnaḥ sūktāni
26.14.38	tad ukthyaṃ saṃtiṣṭhate
26.14.39	tasya sāptir yā tṛtīyasyāhnaḥ
26.14.40	anvahaṃ dvipadāḥ śasyante
26.14.41	paśavo vai chandomāḥ
26.14.42	yajamānacchandasaṃ dvipadāḥ
26.14.43	adhiṣṭhāyām eva tat paśūnāṃ yajamānān dadhāti
26.14.44	adhīva vai paśūn puruṣas tiṣṭhaty adhīva vai paśūn puruṣas tiṣṭhati
27.1.1	yad divy upari tad daśamam ahar iti ha smāha kauṣītakiḥ
27.1.2	tasmāt tad avivākyaṃ bhavati
27.1.3	na hi tad addhā veda kaścana
27.1.4	ned avidvān vibravāṇīti
27.1.5	mitam etad devakarma yad daśamam ahar anuṣṭub eva
27.1.6	sa yo vyāha
27.1.7	so 'tirecayati
27.1.8	īśvaro vivaktāraṃ bhreṣo 'nvetoḥ
27.1.9	tad u vā āhur vy eva brūyāt
27.1.10	nandati ha vai yajño viduṣāgacchatā
27.1.11	yan me 'samṛddhaṃ bhaviṣyaty ayaṃ me tat samardhayiṣyatīti
27.1.12	yadi kaścit pramatta upahanyāt
27.1.13	yas tad adhīyāt
27.1.14	yas taṃ tatra brūyāt
27.1.15	sa taṃ deśaṃ pārśvataḥ svādhyāyam adhīyīta
27.1.16	api vā gṛhapatir vartvijāṃ vaikaḥ paryavasarpet
27.1.17	sa taṃ deśaṃ pārśvataḥ svādhyāyaṃ śaṃset
27.2.1	yadi tathā na manyeta
27.2.2	taṃ praty eva vibrūyāt
27.2.3	utsṛjyate daśame ahany anuṣṭup
27.2.4	vāg anuṣṭup
27.2.5	saiṣā vāg vratadohuṣī krūravaheva bhavati
27.2.6	tasmād utsṛjyate
27.2.7	ned vācam āsīdāmeti
27.2.8	athetarāṇi chandāṃsy anuṣṭubham abhisaṃpādayati
27.2.9	tad etannāhaivābhimṛśe śūdrām
27.2.10	no enāṃ prasisṛkṣāmi
27.2.11	no tv evānyatra yāmakapauṃścalvāyanaṃ me 'stīti
27.2.12	anuṣṭubbhyeṣā daśame 'han parigītā
27.2.13	tad āhur nānuṣṭubha āyatanaṃ riñcyāt
27.2.14	virājas tatrānubrūyāt
27.2.15	samānaṃ vā etac chando yad virāṭ cānuṣṭup ca
27.2.16	na hy ekenākṣareṇānyac chando bhavati
27.2.17	no dvābhyām iti
27.2.18	tayor vā etayos tṛcayoḥ ṣaḍakṣarāṇy abhyudyanti
27.2.19	agniṃ naro dīdhitibhir araṇyor agniṣṭomasāmnaḥ stotriyānurūpayoḥ ṣaṭ
27.2.20	tāni dvādaśākṣarāṇi
27.3.1	hotā prātaranuvāke saṃpādayet
27.3.2	nādriyetātraiva saṃpannam
27.3.3	uṣṇig udaitīti menimahe
27.3.4	gāyatrī vā
27.3.5	tāṃ prātaranuvāke saṃpādayet
27.3.6	nādriyetātra vai saṃpannam
27.3.7	agne tam adyāśvaṃ na stomair ity ājyam
27.3.8	tad etat sṛṣṭaṃ daśamāyāhne na sampādayet
27.3.9	nādriyetātraiva sampannam
27.3.10	mādhucchandasaḥ praugas tasyoktaṃ brāhmaṇam
27.3.11	trikadrukeṣu mahiṣo yavāśiraṃ tuviśuṣma ity aticchandasā marutvatīyaṃ pratipadyate
27.3.12	sā saṃpannā catuḥṣaṣṭyakṣarā
27.3.13	te dve anuṣṭubhau saṃpadyete
27.3.14	tat sampannam
27.3.15	pinvanty apīyayā dvau pragāthau saṃśaṃsati bṛhad indrāya gāyata pra va indrāya bṛhata iti
27.3.16	tat saṃpannam
27.3.17	aikāhikaṃ marutvatīyam
27.3.18	pratiṣṭhā vā ekāhaḥ pratiṣṭhityā eva
27.4.1	kayā naś citra ā bhuvat kayā tvaṃ na ūtyeti vāmadevyasya yonau rathantaram ūḍhaṃ bhavaty āgneyaṃ sāmaindrīṣu
27.4.2	tan mithunaṃ prajātyai rūpam
27.4.3	yāvantaḥ pragāthās tāvanty auṣṇihāni tṛcāni
27.4.4	dhāyyām anyā dvipadā bhajate
27.4.5	saptadaśīm anyā sūktasya
27.4.6	tat sampannam
27.4.7	aikāhikaṃ niṣkevalyam
27.4.8	pratiṣṭhā vā ekāhaḥ pratiṣṭhā daśamam ahaḥ
27.4.9	pratiṣṭhānīyaṃ vai chando dvipade pratiṣṭhityā eva
27.4.10	abhi tyaṃ devaṃ savitāram oṇyoḥ kavikratum ity aticchandasā vaiśvadevaṃ pratipadyate
27.4.11	sā sampannā catuḥṣaṣṭyakṣarā
27.4.12	te dve anuṣṭubhau sampadete
27.4.13	tat sampannam
27.4.14	abhivān anucaras tasyoktaṃ brāhmaṇam
27.4.15	atha nityam evaikāhikaṃ tṛtīyasavanam
27.4.16	pratiṣṭhā vā ekāhaḥ pratiṣṭhityā eva
27.4.17	tatra purastād ānobhadrīyasya praśukrīyaṃ śaṃsati
27.4.18	pratiṣṭhā vā ekāhaḥ pratiṣṭhā daśamam ahaḥ
27.4.19	pratiṣṭhānīyaṃ vai chando dvipadāḥ pratiṣṭhityā eva
27.5.1	virāṭsu vāmadevyam agniṣṭomasāma bhavati
27.5.2	śrīr virāḍ annādyam
27.5.3	śriyo virājo 'nnādyasyopāptyai
27.5.4	atho śāntir vai bheṣajaṃ vāmadevyam
27.5.5	śāntir evaiṣā bheṣajam antato yajñe kriyate
27.5.6	atha yat samūḍhasyātiriktoktham upayanti
27.5.7	tena hātiriktoktham āpnuvanti
27.5.8	athaiṣa daśamasyāhno dohaḥ
27.5.9	yathā sahasraṃ ca pañcadaśa cānuṣṭubhaḥ syuḥ
27.5.10	tathaitad ahaḥ sampādayet
27.5.11	pañcadaśoddhṛtya śatasya śatasya catasraś catasra uddharati
27.5.12	tāś catvāriṃśat
27.5.13	pūrvāḥ pañcadaśa
27.5.14	tāḥ pañcapañcāśad uddhṛtāḥ
27.5.15	athetare triṃśaddvātriṃśadvargāḥ
27.5.16	athaiṣā padyānuṣṭup
27.5.17	gāyatryai coṣṇihaś ca ṣaṭ padāni virājas trīṇi tāni nava
27.5.18	bṛhatyai catvāri tāni trayodaśa
27.5.19	paṅkteḥ pañca tāny aṣṭādaśa
27.5.20	triṣṭubhaś catvāri tāni dvāviṃśatiḥ
27.5.21	jagatyai cāticchandasaś cāṣṭau tāni triṃśat
27.5.22	dvipadāyai dve tāni dvātriṃśat
27.5.23	ity eṣā padyānuṣṭub ekatriṃśī bhavati
27.6.1	athaiṣā devatyānuṣṭup
27.6.2	aṣṭau vasava ekādaśa rudrā dvādaśādityā indro dvātriṃśa ity eṣā devatyānuṣṭub dvātriṃśī bhavati
27.6.3	atha yāḥ pañcapañcāśad uddhṛtāḥ
27.6.4	catuścatvāriṃśat tāḥ paṅktayaḥ
27.6.5	tato yāś catvāriṃśat tad ūdhaḥ
27.6.6	atha yāś catasro 'tiyanti te stanāḥ
27.6.7	saiṣā stomākṣarānuṣṭub etenodhasaitaiḥ stanair etam indrasyātmānaṃ vratyam ahar abhikṣarati
27.6.8	sarveṇānnādyena sarvai rasaiḥ sarvaiḥ kāmaiḥ sarveṇāmṛtatvenābhikṣarati
27.6.9	etasyā u eva vikṣareṇa chandomāḥ stomataś ca śastrataś ca vardhante
27.6.10	yad u vai veda tanmayaḥ saṃbhavati
27.6.11	sa ya evaṃvid asyāyuṣaḥ parastād etam indrasyātmānaṃ vratyam ahar abhisaṃbhavati
27.6.12	tam eṣā stomākṣarānuṣṭub etenodhasaitaiḥ stanaiḥ sarveṇānnādyena sarvai rasaiḥ sarvaiḥ kāmaiḥ sarveṇāmṛtatvenābhikṣarati
27.6.13	ya evaṃ saṃpannaṃ daśamam ahaḥ śaṃsati
27.6.14	tasmād evaṃ saṃpannaṃ daśamam ahaḥ śaṃsed iti
27.7.1	atha yad atiriktoktham upayanti
27.7.2	mana eva tat prīṇanti
27.7.3	tat sarvayajñair anuśaṃsanti
27.7.4	eṣā hi manaso mātrā
27.7.5	saṃsthite 'hani purā patnīsaṃyājebhya etasmin kāle saṃprasarpanti
27.7.6	ayajñiyā vai patnyo bahirvedi hi tā iti vadantaḥ
27.7.7	saṃsthiteṣu patnīsaṃyājeṣv iti tv eva sthitam
27.7.8	atrālpako bhrātṛvyalokaḥ pariśiṣṭo bhavatīti
27.7.9	te saṃprasṛpya sārparājñyā ṛkṣu stuvate
27.7.10	iyaṃ vai sārparājñī
27.7.11	iyaṃ hi sarpato rājñī
27.7.12	atho vāg vai sārparājñī
27.7.13	vāgghi sarpato rājñī
27.7.14	atho gaur vai sārparājñī
27.7.15	gaur hi sarpato rājñī
27.7.16	āyaṃ gauḥ pṛśnir akramīd ity etaṃ tṛcaṃ nāntariyāt stotriyasyānantarityai
27.7.17	asmāsu nṛmṇaṃ dhā iti
27.7.18	annaṃ vai nṛmṇam
27.7.19	annam eva tad yajñe ca yajamāneṣu ca dadhāti
27.8.1	ātmānaṃ pūrvam āha
27.8.2	tathāsyātmānantaritā bhavati
27.8.3	vātāper havanaśruta iti
27.8.4	indro vai vātāpiḥ
27.8.5	sa ha vātam āptvā śarīrān nirahan
27.8.6	pratiparaity adhvaryuḥ
27.8.7	so 'nirukte gārhapatye prājāpatye dve āhutī juhoti
27.8.8	prajāpatir vai gārhapatyaḥ
27.8.9	anirukto vai prajāpatiḥ
27.8.10	āhutisaṃsthe u vai stutaśastre
27.8.11	samāptaṃ stotraṃ samāptaṃ śastraṃ samāptaṃ brahmodyam
27.8.12	ato nv evāpi kāmaṃ yajeyuḥ
27.8.13	atha bhakṣayeyuḥ
27.8.14	ayaṃ vai venaḥ prajāpateḥ pratyakṣaṃ tanvas tā hotā vadet
27.9.1	annādī cānnapatnī ca
27.9.2	iyaṃ vā annādyasāvannapatnī
27.9.3	bhadrā ca kalyāṇī ca
27.9.4	bhadrā tat somaḥ
27.9.5	kalyāṇī tat paśavaḥ
27.9.6	anilayā cāpabhayā ca
27.9.7	anilayā tad vāyuḥ
27.9.8	na hy eṣa ilayati
27.9.9	apabhayā tan mṛtyuḥ
27.9.10	na hy eṣa bibheti
27.9.11	anāptā cānāpyā ca
27.9.12	iyaṃ vā anāptā
27.9.13	asau dyaur anāpyā
27.9.14	anādhṛṣṭā cānādhṛṣyā ca
27.9.15	ayaṃ vā agnir anādhṛṣṭā
27.9.19	abhrātṛvyā tat saṃvatsaraḥ
27.9.20	so 'sāv eva gṛhapatir yo 'sau tapati
27.9.21	eṣa hi gṛhāṇāṃ patiḥ
27.9.22	tasyartava eva gṛhāḥ
27.9.23	eṣa patiḥ
27.9.24	eṣo devo 'pahatapāpmā
27.9.25	udādravaty adhvaryuḥ
27.9.26	apidadhati sadaso dvārau śālāyāś ca
27.10.1	audumbarīm anvārabhante
27.10.2	ūrg vai annādyam udumbaraḥ
27.10.3	ūrjo 'nnādyasyopāptyai
27.10.4	uttamau pāṇī hotā kurvīta
27.10.5	uttamo 'sānīti
27.10.6	uttamo haiva bhavati
27.10.7	te vācaṃyamā āsata ā nakṣatrāṇāṃ darśanāt
27.10.8	vācaṃ ha vā etad bhūtāny āpyāyayanti yad vācaṃyamā niśerate
27.10.9	āpīnāṃ vācam avyāsiktām antata ṛdhnavāmeti
27.10.10	dṛśyamāneṣu nakṣatreṣv adīkṣito bahis tiṣṭhann āha dīkṣitā vedeti
27.10.11	aporṇuvanti sadaso dvārau
27.10.12	evaṃ śālāyai
27.10.13	te yathā prapannam upaniṣkramya mārjālīyanyantena nakṣatreṣu cakṣur visṛjante tac cakṣur devahitaṃ śukram uccarad iti
27.10.14	jyotir vai nakṣatrāṇi
27.10.15	jyotir eva tad ātman dadhate
27.10.16	te parayā dvārā havirdhāne prapadyante
27.10.17	athādhvaryur uttarasya havirdhānasya kūbarīm abhipadyāha satrasyardhiṃ gāyeti
27.10.18	gāyati satrasyardhim
27.10.19	tat satrasyardhim āpnuvanti
27.10.20	sarve sāmno nidhanam upayanti
27.10.21	pratiṣṭhā vai nidhanaṃ pratiṣṭhityā eva
27.10.22	ta uttareṇa havirdhāne gacchanty adhokṣaṃ vottarasyaindrīm aticchandasaṃ japantaḥ
27.10.23	aticchandasaiva tad adhokṣaṃ pāpmānam apaghnate
27.11.1	te nvā u vayam uttareṇaiva havirdhāne parīmeti ha smāha kauṣītakiḥ
27.11.2	yajñasyānusaṃcaraṃ saptaṛṣibhyo 'nantarhitā iti
27.11.3	te 'greṇa havirdhāne samupaviśya kāmaṃ dhyāyanti yaṃ yam icchanti
27.11.4	so haibhyaḥ kāmaḥ samṛdhyate
27.11.5	atha ya u bahukāmā bhavanti
27.11.6	bhūr bhuvaḥ svar ity etās te vyāhṛtīr japanti
27.11.7	te prāñca udañca utkramya vācaṃ nihvayante
27.11.8	ned vāk parācy asad iti
27.11.9	vācam eva tad ātman dadhate
27.11.10	subrahmaṇyayā vācaṃ visṛjante
27.11.11	brahma vai subrahmaṇyā
27.11.12	brahmaṇaiva tad vācaṃ visṛjante
27.11.13	ta āgnīdhre saha rājñā saṃviśante
27.11.14	tad yathā rājānaṃ vā rājamātraṃ vā śrāntaṃ veśma prapādyeyuḥ
27.11.15	evam evaitat somaṃ rājānam ahar ahar havirdhānābhyām upāvahṛtyāgnīdhraṃ prapādayanti
27.11.16	ta āgnīdhre saha rājñā saṃviśante
27.11.17	atha yat samūḍhaṃ daśarātram upayanti
27.11.18	sarveṣām eva kāmānām āptyai
27.11.19	atha yad vyūḍham upayanti
27.11.20	sarveṣām eva chandasām āptyai
27.11.21	atha yad vyūḍhasamūḍhā upayanti
27.11.22	daśarātrasyaiva nānātvam
27.11.23	samūḍha u haivāgra āsa
27.11.24	tāni chandāṃsy anyonyasya sthānam abhidadhyuḥ
27.11.25	sarvāṇi prathamāṇi syāma sarvāṇi madhyamāni sarvāṇy uttamānīti
27.11.26	atho sarvāṇy evaitac chandāṃsi sarvasavanabhāñji kurvanti
27.12.1	gāyatraprātaḥsavanaḥ prathamas tryahas triṣṭummadhyaṃdino jagattṛtīyasavanaḥ
27.12.2	jagatprātaḥsavano dvitīyas tryahaḥ gayatramadhyaṃdinas triṣṭuptṛtīyasavanaḥ
27.12.3	triṣṭupprātaḥsavanas tṛtīyas tryaho jaganmadhyaṃdino gāyatratṛtīyasavanaḥ
27.12.4	gāyatraprātaḥsavanaṃ daśamam ahaḥ
27.12.5	tat samānācchandasaḥ samānaṃ chanda upasaṃgacchante
27.12.6	atha yad daśamam ahar anuṣṭubham abhisaṃpādayati
27.12.7	vāg vā etad ahaḥ
27.12.8	vāg anuṣṭup
27.12.9	vācy eva tad vācaṃ pratiṣṭhāpayanti
27.12.10	te 'mṛtatvam āpnuvanti ye daśamam ahar upayanti ye daśamam ahar upayanti
28.1.1	prajāpatir hi yajñaṃ sasṛje
28.1.2	tena ha sṛṣṭena devā ījire
28.1.3	tena heṣṭvā sarvān kāmān āpuḥ
28.1.4	tasya hetor ārdhyam apanidadhuḥ
28.1.5	ya ete praiṣāś ca nigadāś ca
28.1.6	athetareṇa yajñena ṛṣaya ījire
28.1.7	te ha vijajñuḥ
28.1.8	asarveṇa ha vai yajñena yajāmahai na vai sarvān kāmān āpnuma iti
28.1.9	te ha śremuḥ
28.1.10	ta ete praiṣāṃś ca nigadāṃś ca dadṛśuḥ
28.1.11	tena ha sapraiṣeṇa sanigadeneṣṭvā sarvān kāmān āpuḥ
28.1.12	etāvate ha vā u praiṣāś ca nigadāś ca
28.1.13	yad ṛgbhir yajñasyānāptaṃ tad ebhiḥ sarvam āpsyāma iti
28.2.1	tān etān praiṣān viśvāmitro dadarśa
28.2.2	atho puroḍāśapraiṣān
28.2.3	athetara ṛṣaya itarān
28.2.4	tad āhuḥ kasmān maitrāvaruṇa eva sarvebhyaḥ preṣyatīti
28.2.5	etā ha vai devatāḥ praiṣāṇām ājim īyuḥ
28.2.6	tan mitrāvaruṇā ujjigyatuḥ
28.2.7	tasmān maitrāvaruṇa eva sarvebhyaḥ preṣyati
28.2.8	sa vai tiṣṭhan preṣyati
28.2.9	tiṣṭhan vai vīryavattamaḥ
28.2.10	tiṣṭhann āśrutavadanatamaḥ
28.2.11	vīryavatīm āśrutāṃ deveṣu vācam udyāsam iti
28.2.12	kuvakra iva praṇato 'nubrūyāt
28.2.13	tathā ha varṣukaḥ parjanyo bhavatīti ha smāha kauṣītakiḥ
28.2.14	taddha sma vai purāsurarakṣasāni havīṃṣi vimathnate
28.2.15	tata etā vāmadevo 'bhirūpā apaśyad agnir hotā no 'dhvara iti
28.2.16	tābhir hāgniṃ pariniṇyuḥ
28.2.17	tato vai tāni rakṣāṃsi nāṣṭrā apajaghnire
28.2.18	juṣasva saprathastamam iti juṣṭavatīm abhirūpām anvāha
28.2.19	juṣṭavatīm abhirūpāṃ deveṣu vācam udyāsam iti
28.2.20	imaṃ no yajñam amṛteṣu dhehīti
28.2.21	stokān evaitābhir agnaye svadayati
28.2.22	etā ha vā u teṣāṃ puronuvākyā etā yājyāḥ
28.2.23	tasmād abhirūpā bhavanti
28.3.1	vaiśvāmitrīṃ puroḍāśasviṣṭakṛtaḥ puronuvākyām anvāha tasyā uktaṃ brāhmaṇam
28.3.2	vaiśvāmitrīr anusavanaṃ puroḍāśānāṃ puronuvākyā anvāha
28.3.3	viśvāmitro haitān puroḍāśapraiṣān dadarśa salomatāyai
28.3.4	mādhucchandasyāv abhirūpe dvidevatyānāṃ prathamasya puronuvākye anvāha
28.3.5	madhucchandā haitān dvidevatyapraiṣān dadarśa salomatāyai
28.3.6	gārtsamadīṃ ca maidhātithīṃ cottarayor abhirūpe anvāha
28.3.7	maidhātithīḥ prātaḥsavana unnīyamānebhyo 'nvāha
28.3.8	medhātithir ha prātaḥsavana indrāya somaṃ provāca
28.3.9	tā vā āvatyo harivatyo bhavanti puronuvākyānurūpeṇa
28.3.10	tā vā aindryo bhavanti
28.3.11	aindro hi yajñakratuḥ
28.3.12	tā vai gāyatryo bhavanti
28.3.13	gāyatraṃ prātaḥsavanam
28.3.14	tā vai navānvāha
28.3.15	nava nvā atra camasān unnayanti
28.3.16	ṣaḍ u haike prātaḥsavana unnīyamānebhyo 'nvāhuḥ
28.3.17	svayam acchāvākaḥ saptamīm
28.3.18	sapta saptottarayoḥ savanayoḥ
28.3.19	sapta vai prāñca āsīnā vaṣaṭkurvantīti vadantaḥ
28.3.20	tad vai khalu yathāsūktam evānubrūyāt
28.3.19	hotur hy evaitāḥ puronuvākyā bhavanti
28.3.22	hotur hy evānucamasam etāṃś camasān unnayanti
28.3.23	atha hotrāḥ saṃyajanti
28.3.24	yajamānam eva tad anṛṇatāyai saṃpramuñcanti
28.3.25	mitraṃ vayaṃ havāmaha iti maitrāvaruṇyā maitrāvaruṇaḥ svayaiva devatayā
28.3.26	yajñamukhasyānavarārdhyai
28.3.27	indra tvā vṛṣabhaṃ vayam ity aindryā brāhmaṇācchaṃsī
28.3.28	aindro hi yajñakratuḥ
28.3.29	maruto yasya hi kṣaya iti mārutyā potā
28.3.30	yatra ha tad indraṃ marutaḥ pupuvuḥ
28.3.31	tad enān indraḥ somapīthe 'nvābheje
28.3.32	tasmāt sa mārutyā potā prathamataś cāntataś ca yajati
28.3.33	agne patnīr ihā vahety āgnipātnīvatyā tvaṣṭṛmatyā neṣṭā
28.3.34	tvaṣṭā vai devānāṃ pātnīvato neṣṭartvijām
28.3.35	tasmāt sa āgnipātnīvatyā tvaṣṭṛmatyā neṣṭā prathamataś cāntataś ca yajati
28.3.36	ukṣānnāya vaśānnāyety āgneyyāgnīdhraḥ
28.3.37	agniṃ hi sa samindhe
28.3.38	tasmāt sa āgneyyāgnīdhraḥ prathamataś cāntataś ca yajati
28.4.1	atha yatra ha tan nābhānediṣṭho mānavo 'ṅgiraḥ sūpahavam īṣe
28.4.2	sa etāṃ hotrām acchāvākīyāṃ provāca
28.4.3	sa vā upahūtāyām iḍāyām ājagāma
28.4.4	tasmāt tan na pravṛṇate
28.4.5	sa vā etasmāt pūrvasmād uttarād avāntaradeśād ājagāma
28.4.6	tasmād etasyāṃ diśy āsīno 'cchāvāka upahavam icchate
28.4.7	tad āhuḥ kasmād acchāvākāya puroḍāśadṛgalaṃ pariharantīti
28.4.8	alīkayur ha vācaspato naimiśīyānāṃ dīkṣopasatsu brahmāsa
28.4.9	sa ha prasute 'cchāvākīyāṃ cakāra
28.4.10	te hocuḥ
28.4.11	asmai vā imaṃ purā brahmabhāgaṃ paryaharan
28.4.12	kasmā enaṃ pariharāmeti
28.4.13	tasmā evainaṃ pariharatety ūcuḥ
28.4.14	taṃ tasmai parijahruḥ
28.4.15	sa eṣa brahmabhāga eva
28.4.16	atho iḍābhājo vā itare camasāḥ
28.4.17	tasmād acchāvākāya puroḍāśadṛgalaṃ pariharanti
28.4.18	camasasyaivāparīḍatāyai
28.5.1	athainam adhvaryur āhācchāvāka vadasva yat te vādyam iti
28.5.2	acchāvākopahavam icchasvety evainaṃ tad āha
28.5.3	acchā vo 'gnim avasa ity acchāvāka āgneyīr anvāha
28.5.4	āgneyaṃ prātaḥsavanam
28.5.5	tā vā anuṣṭubho bhavanti
28.5.6	gāyatrī vai sā yānuṣṭup
28.5.7	gāyatram agneś chandaḥ
28.5.8	tā vai tisro bhavanti
28.5.9	trivṛd vā agnir aṅgārā arcir dhūma iti
28.5.10	uttamāyai tṛtīye vacane praṇaveṇa nigadam upasaṃdadhāti
28.5.11	yajamāna hotar adhvaryo 'gnīd brahman pitar neṣṭar utopavaktar iti
28.5.12	praśāstā vā upavaktā
28.5.13	api vā ṛcābhyuditam
28.5.14	upavaktā janānām iti
28.5.15	iṣeṣayadhvam ūrjor jayadhvam iti
28.5.16	annaṃ vā iṣam annam ūrjam
28.5.17	annena samukṣadhvam ity evaināṃs tad āha
28.5.18	ni vo jāmayo jihatāṃ ny ajāmaya iti
28.5.19	yac ca jāmi yac cājāmi
28.5.20	tad vo nijihatām ity evaināṃs tad āha
28.5.21	api vā ṛcābhyuditam
28.5.22	jāmim ajāmiṃ pra mṛṇīhi śatrūn iti
28.5.23	ni sapatnā yāmani bādhitāsa iti
28.5.24	nihatā vaḥ sapatnā samaraṇa ity evaināṃs tad āha
28.5.25	jeṣathābhītvarīṃ jeṣathābhitvaryeti
28.5.26	senā vā abhītvarī
28.5.27	senayā senāṃ jayatety evaināṃs tad āha
28.5.28	śravad va indraḥ śṛṇavad vo 'gnir iti
28.5.29	śṛṇotu na indraḥ śṛṇotv agnir ity āśiṣam eva tad vadate
28.5.30	prasthāyendrāgnibhyāṃ somaṃ vocatopo 'smān brāhmaṇān brāhmaṇā hvayadhvam iti
28.5.31	sarveṣv eva tad upahavam icchate
28.5.32	taṃ hotopahvayate
28.5.33	sa hi teṣāṃ śreṣṭhī bhavati
28.5.34	yaṃ vai śreṣṭhy upahvayate
28.5.35	sa upahūta iti ha smāha
28.6.1	praty asmai pipīṣata ity acchāvāka unnīyamānāyānvāha
28.6.2	tā vai catasro bhavanti
28.6.3	catuṣṭayaṃ vā idaṃ sarvam
28.6.4	asyaiva sarvasyāptyai
28.6.5	aindrīr anvāha
28.6.6	aindro hi yajñakratuḥ
28.6.7	tā vā anuṣṭubho bhavanti saṃśaṃsāyai
28.6.8	bṛhaty uttamā bhavati
28.6.9	śrīr vai bṛhatī
28.6.10	śriyām eva tad antataḥ pratitiṣṭhati
28.6.11	prātaryāvabhir ā gatam ity aindrāgnyā yajati
28.6.12	aindrāgnaṃ hy asyokthaṃ bhavati
28.6.13	gāyatryā gāyatraṃ prātaḥsavanam
28.6.14	anuvaṣaṭkaroty āhutīnām eva śāntyai
28.6.15	āhutīnāṃ pratiṣṭhityai
28.6.16	anavānaṃ prātaḥsavane yajeyur iti ha smāha paiṅgyaḥ
28.6.17	kṣipraṃ devebhyo haviḥ prayacchāma iti
28.6.18	ardharcaśa iti kauṣītakiḥ
28.6.19	etad vai chandasāṃ parva yad ardharcaḥ
28.6.20	parvaśa eva tad devebhyo haviḥ prayacchati
28.6.21	athāta ṛtupraiṣāṇām eva mīmāṃsā
28.6.22	kaṇvo haitān ṛtupraiṣān dadarśa
28.6.23	medhātithir yājyāḥ
28.6.24	kāṇvo ha vai medhātithiḥ
28.6.25	tena tau mṛtyuṃ pāpmānam apajighnāte
28.6.26	sa ya icchen mṛtyuṃ pāpmānam apahanyām iti
28.6.27	etābhir yajet
28.6.28	puruṣo vai yajñaḥ
28.6.29	tasya vāg evājyam
28.6.30	sā vā ekaiva bhavati
28.6.31	tasmād ekadevatyam ājyaṃ śaṃsati
28.6.32	prāṇāḥ praugam
28.6.33	te vā ime bahavaḥ prāṇāḥ
28.6.34	tasmād bahvyo devatāḥ prauge śasyante
28.7.1	bāhū maitrāvaruṇaś cācchāvākaś ca
28.7.2	tau vai dviguṇau bhavataḥ
28.7.3	tasmāt tau prātaḥsavane dvidevatyāḥ śaṃsataḥ
28.7.4	iyam eva venā sevanī madhyaṃ brāhmaṇācchaṃsī
28.7.5	tasmād brāhmaṇācchaṃsī prātaḥsavana ekadevatyāḥ śaṃsati
28.7.6	ātmā madhyaṃdinaḥ
28.7.7	sa vā eka eva bhavati
28.7.8	tasmān madhyaṃdine hotrāśaṃsina ekadevatyāḥ śaṃsanti
28.7.9	hotā ca niṣkevalyam
28.7.10	ūrū maitrāvaruṇaś cācchāvākāś ca
28.7.11	tau vai dviguṇau bhavataḥ
28.7.12	tasmāt tau tṛtīyasavane dvidevatyāḥ śaṃsataḥ
28.7.13	idam eva śiśnaṃ madhyaṃ brāhmaṇācchaṃsī
28.7.14	tasmād dvirūpaṃ jāyate strī ca pumāṃś ca
28.7.15	tasmād brāhmaṇācchaṃsī tṛtīyasavane dvidevatyāḥ śaṃsati
28.7.16	brāhmaṇācchaṃsī bhūyiṣṭhāḥ śaṃsati
28.7.17	madhyaṃ vai brāhmaṇācchaṃsī
28.7.18	tasmād idam ātmano madhyaṃ sthaviṣṭham
28.8.1	atha yad āvantaḥ stotriyānurūpā bhavanti tat prathamasyāhno rūpam
28.8.2	vaiśvāmitrau maitrāvaruṇasya cācchāvākasya ca stotriyau bhavataḥ
28.8.3	vāsiṣṭhau navarcau paryāsau
28.8.4	antāv evaitat sadṛśau kurvataḥ
28.8.5	stotriyān śastvā śvaḥstotriyān anurūpaṃ kurvate
28.8.6	ahīnasaṃtatyā ahīnarūpatāyai
28.8.7	ahar eva tad ahno 'nurūpaṃ kurvate
28.8.8	ahar vā ahno 'nurūpam
28.8.9	tad āhuḥ kasmāt stutam anuśasyate kasmāt stomam atiśaṃsantīti
28.8.10	na vai tat stutaṃ bhavati yan nānuśasyate
28.8.11	na sa stomo devān gacchati yaṃ nātiśaṃsanti
28.8.12	tasmāt stutam anuśasyate tasmāt stomam atiśaṃsantīti
28.8.13	caturāhāvāni śastrāṇi
28.8.14	paśavo vā ukthāni
28.8.15	catuṣṭayā vai paśavaḥ
28.8.16	atho catuṣpādāḥ paśūnām evāptyai
28.8.17	aikāhikā ukthayājyāḥ
28.8.18	pratiṣṭhā vā ekāhaḥ pratiṣṭhityā eva
28.8.19	anuvaṣaṭkurvanty āhutīnām eva śāntyai
28.8.20	āhutīnāṃ pratiṣṭhityā āhutīnāṃ pratiṣṭhityai
29.1.1	atha yatra ha tat sarvacarau devā yajñam atanvata
29.1.2	tān hārbudaḥ kādraveyo madhyaṃdina upodāsṛpyovāca
29.1.3	ekā vai va iyaṃ hotrā na kriyate grāvastotriyā
29.1.4	tāṃ vo 'haṃ karavāṇy upa mā hvayadhvam iti
29.1.5	te ha tathety ūcuḥ
29.1.6	taṃ hopajuhuvire
29.1.7	sa etā grāvastotriyā abhirūpā apaśyat
29.1.8	praite vadantu pra vayaṃ vadāmeti pravadatsu
29.1.9	pra hi te vadanti pra sa vadati
29.1.10	atha yatra bṛhad bṛhad iti
29.1.11	bṛhad vadanti madireṇa mandineti tatra
29.1.12	vi ṣū muñceti vimuñcatsu
29.1.13	tā vai caturdaśa bhavanti
29.1.14	daśa vā aṅgulayaś catvāro grāvāṇaḥ
29.1.15	etad eva tad abhisaṃpadyante
29.1.16	tā vai jagatyo bhavanti
29.1.17	jāgatā vai grāvāṇaḥ
29.1.18	atha yat triṣṭubhā paridadhāti
29.1.16	tā vai jagatyo bhavanti
29.1.17	jāgatā vai grāvāṇaḥ
29.1.18	atha yat triṣṭubhā paridadhāti
29.1.19	teno madhyaṃdine triṣṭub upāptā
29.1.20	sa vai tiṣṭhann abhiṣṭauti
29.1.21	tiṣṭhantīva vai grāvāṇaḥ
29.1.22	sa vā uṣṇīṣy apinaddhākṣo 'bhituṣṭāva
29.1.23	tasmād v apy etarhy uṣṇīṣy eva grāvṇo 'bhiṣṭauti
29.1.24	atho khalv āhuḥ
29.1.25	cakṣurhā ha sa sarpa āsa
29.1.26	tad ṛtvijo viṣam apīyāya
29.1.27	sa etāḥ pāvamānīr viṣāpamadanīr abhituṣṭāva
29.1.28	tad yat pāvamānīr viṣāpamadanīr abhiṣṭauti
29.1.29	yajñasyaiva śāntyai
29.1.30	yajamānasya ca bhiṣajyāyai
29.2.1	atha stute pavamāne dadhigharmeṇa caranti tasyoktaṃ brāhmaṇam
29.2.2	atha haviṣpaṅktyā caranti tasyā uktaṃ brāhmaṇam
29.2.3	vāsiṣṭhīr madhyaṃdina unnīyamānebhyo 'nvāha
29.2.4	vasiṣṭho ha madhyaṃdina indrāya somaṃ provāca
29.2.5	tā vā āvatyo harivatyo bhavanti puronuvākyārūpeṇa
29.2.6	tā vā aindryas triṣṭubho bhavanti
29.2.7	aindraṃ hi traiṣṭubhaṃ mādhyaṃdinaṃ savanam
29.2.8	tā vai daśānvāha
29.2.9	daśa hy atra camasān unnayanti
29.2.10	atha hotrāḥ saṃyajanti tāsām uktaṃ brāhmaṇam
29.2.11	aindrībhis triṣṭubbhir madhyaṃdine prasthitānāṃ yajanti
29.2.12	aindraṃ hi traiṣṭubhaṃ mādhyaṃdinaṃ savanam
29.2.13	anuvaṣaṭkurvanty āhutīnām eva śāntyai
29.2.14	āhutīnāṃ pratiṣṭhityai
29.2.15	atheḍātha hotṛcamasas tasyoktaṃ brāhmaṇam
29.2.16	huteṣu dākṣiṇeṣu dakṣiṇā nīyante tāsām uktaṃ brāhmaṇam
29.2.17	vaiśvāmitrīṃ marutvatīyagrahasya puronuvākyām anvāha tasyā uktaṃ brāhmaṇam
29.3.1	vāmadevyaṃ maitrāvaruṇasya pṛṣṭhaṃ bhavati
29.3.2	śāntir vai bheṣajaṃ vāmadevyam
29.3.3	śāntir evaiṣā bheṣajaṃ yajñe kriyate
29.3.4	naudhasaṃ brāhmaṇācchaṃsinaḥ
29.3.5	tad vai nidhanavad bhavati
29.3.6	pratiṣṭhā vai nidhanaṃ pratiṣṭhityā eva
29.3.7	kāleyam acchāvākasya
29.3.8	tad vā aiḍaṃ bṛhatīṣu kurvanti
29.3.9	paśavo vā iḍā
29.3.10	paśavo bṛhatī
29.3.11	bārhatāḥ paśavaḥ paśūnām evāptyai
29.3.12	athaitānt sāmapragāthān anuśaṃsanti
29.3.13	tathaiṣāṃ hotur nyāyādanitaṃ bhavati
29.3.14	pañcarce maitrāvaruṇasya cācchāvākasya cokthamukhe bhavataḥ
29.3.15	ekādaśarcau paryāsau
29.3.16	antāv evaitat sadṛśau kurvataḥ
29.3.17	viśvāmitrasya ca vāmadevasya ca maitrāvaruṇaḥ śaṃsati
29.3.18	vāmadevyaṃ hy asya pṛṣṭhaṃ bhavati
29.3.19	viśvāmitrasya ca vasiṣṭhasya ca brāhmaṇācchaṃsī
29.3.20	vāsiṣṭho hy asya paryāso bhavati
29.3.21	bharadvājasya ca viśvāmitrasya cācchāvākaḥ
29.3.20	vaiśvāmitro hy asya paryāso bhavati
29.3.21	bharadvājasya ca viśvāmitrasya cācchāvākaḥ
29.3.22	vaiśvāmitro hy asya paryāso bhavati
29.3.23	te vai caturṇām ṛṣīṇāṃ śaṃsanti
29.3.24	ā caturaṃ vai dvandvaṃ mithunaṃ prajananaṃ prajātyai
29.3.25	vaiśvāmitre maitrāvaruṇasya ca brāhmaṇācchaṃsinaś cokthamukhe bhavataḥ
29.3.26	paryāso 'cchāvākasya
29.3.27	vāg vai viśvāmitraḥ
29.3.28	vācaiva tat sarvato yajñaṃ tanvata ity etad brāhmaṇam
29.4.1	prāyaṇīyodayanīyayor aikāhyaṃ ca bhavati
29.4.2	vāmadevyaṃ maitrāvaruṇasyāhar ahaḥ pṛṣṭhaṃ bhavati
29.4.3	śāntir vai bheṣajaṃ vāmadevyam
29.4.4	śāntir evaiṣā bheṣajam ahar ahar yajñe kriyate
29.4.5	athaitān kadvataḥ pragāthān ahar ahaḥ śaṃsanti
29.4.6	ko vai prajāpatiḥ
29.4.7	prajāpatāv eva tad ahar ahaḥ pratitiṣṭhanto yanti
29.4.8	atho 'śāntāni vā ete 'hīnasūktāny anyāny anyāny upayuñjānā yanti
29.4.9	tāny evaitaiḥ kadvadbhiḥ pragāthair ahar ahaḥ śamayanto yanti
29.4.10	athaitās tantryās triṣṭubha ukthapratipado 'har ahaḥ śasyante
29.4.11	balaṃ vai vīryaṃ triṣṭup
29.4.12	bala eva tad vīrye ahar ahaḥ pratitiṣṭhanto yanti
29.4.13	apa prāca indra viśvāṁ amitrān iti saukīrtiṃ maitrāvaruṇo 'panuttavatīṃ pāpmana evāpanuttyai
29.4.14	yad ārṣeye sūkte tad ārṣeye ukthamukhīye itarayoḥ
29.4.15	brahmaṇā te brahmayujā yunajmy uruṃ no lokam anu neṣi vidvān iti brahmavaty uruvatyau
29.4.16	brahmaṇi caiva tad urugāye cāhar ahaḥ pratitiṣṭhanto yanti
29.5.1	athaitāni śilpāni madhyame tryahe śasyante
29.5.2	śilpavān hy eṣa madhyamas tryaho bhavati
29.5.3	virājaś ca vaimadyaś ca caturthe 'han
29.5.4	vairājaṃ hi caturtham ahaḥ
29.5.5	paṅktayaś ca mahāpaṅktayaś ca pañcame 'han
29.5.6	pāṅktaṃ hi pañcamam ahaḥ
29.5.7	aticchandasaḥ ṣaṣṭhe 'han
29.5.8	āticchandasaṃ hi ṣaṣṭham ahaḥ
29.5.9	atho apṛṣṭhaṃ vā u tad yad anyatra bṛhatyai kriyate
29.5.10	cyavanto vā atra bṛhatyai pṛṣṭhāni
29.5.11	śilpeṣv eva tad ahar ahaḥ pratitiṣṭhanto yanti
29.5.12	atho antarikṣaṃ vā eṣa madhyamas tryahaḥ
29.5.13	anārambhaṇaṃ vā idam antarikṣam apratiṣṭhānam
29.5.14	śilpeṣv eva tad ahar ahaḥ pratitiṣṭhanto yanti
29.5.15	tāni vai tṛcāni bhavanti
29.5.16	trivṛd vai śilpaṃ nṛttaṃ gītaṃ vāditam iti
29.5.17	teṣv eva tad ahar ahaḥ pratitiṣṭhanto yanti
29.5.18	mā cid anyad vi śaṃsata mā bhema mā śramiṣmeti maidhātithaṃ maitrāvaruṇasya daśame 'han bṛhatīṣu pṛṣṭhaṃ bhavati
29.5.19	na hi tasya prāg daśamād ahno bṛhatīṣu pṛṣṭhaṃ bhavati
29.5.20	ekasthā vai śrīḥ
29.5.21	śrīr vai bṛhatī
29.5.22	śriyām eva tad antataḥ pratitiṣṭhanto yanti
29.6.1	dvipadāḥ śastvāikāhikāni śaṃsanti
29.6.2	pratiṣṭhā vā ekāhaḥ pratiṣṭhā daśamam ahaḥ
29.6.3	pratiṣṭhānīyaṃ vai chando dvipadāḥ pratiṣṭhityā eva
29.6.4	naudhasaṃ brāhmaṇācchaṃsinas tasyoktaṃ brāhmaṇam
29.6.5	paṅktiṣu brāhmaṇācchaṃsine cācchāvākāya ca praṇayanti pañcame 'han
29.6.6	pāṅktaṃ hi pañcamam ahaḥ
29.6.7	gāyatrīṣu brāhmaṇācchaṃsine praṇayanti ṣaṣṭhe 'han
29.6.8	raivatasyaivāhno rūpeṇa
29.6.9	ahīnasūktāni ṣaṣṭhe 'hani śaṃsanti
29.6.10	ahīnasaṃtatyā ahīnarūpatāyai
29.6.11	ahīnānt sarvān kāmān āpnuma iti
29.6.12	na hy atra kiṃcana hīyate
29.6.13	ud u brahmāṇy airata śravasyety ahar ahaḥ paryāsaḥ
29.6.14	ṛtavo vā udubrahmīyam
29.6.15	ṛtuṣv eva tad ahar ahaḥ pratitiṣṭhanto yanti
29.6.16	tā vai ṣaḍ bhavanti
29.6.17	ṣaḍ vā ṛtavaḥ
29.6.18	ṛtuṣv eva tad ahar ahaḥ pratitiṣṭhanto yanti
29.7.1	kāleyam acchāvākasya tasyoktaṃ brāhmaṇam
29.7.2	ṣaṭpadāsv acchāvākāya praṇayanti ṣaṣṭhe 'han
29.7.3	ṣaṣṭhasyaivāhno rūpeṇa
29.7.4	abhi taṣṭeva dīdhayā manīṣām ity ahar ahaḥ paryāsaḥ
29.7.5	prajāpatir vā abhitaṣṭīyam
29.7.6	prajāpatāv eva tad ahar ahaḥ pratitiṣṭhanto yanti
29.7.7	tad vā aniruktaṃ bhavati
29.7.8	anirukto vai prajāpatiḥ
29.7.9	tat prājāpatyaṃ rūpam
29.7.10	sā vā atraikaiva niruktā
29.7.11	eka u vai prajāpatiḥ
29.7.12	tat prajāpatyaṃ rūpam
29.7.13	daśarcaṃ bhavati
29.7.14	daśeme prāṇāḥ
29.7.15	prāṇān eva tad yajñeṣu ca yajamāneṣu ca dadhāti
29.7.16	dviṣūktā hotrāṇāṃ madhyaṃdināḥ
29.7.17	dvyukthasyaiva hotuḥ pratyudyamāya
29.7.18	atho saṃvatsaro vai hotā
29.7.19	ṛtavo hotrāśaṃsinaḥ
29.7.20	tad yad dvandvaṃ samastā ṛtava ākhyāyante grīṣmo varṣā hemanta iti
29.7.21	tasmād dviṣūktā hotrāṇāṃ madhyaṃdināḥ
29.7.22	atho ātmā vai hotā
29.7.23	aṅgāni hotrāśaṃsinaḥ
29.7.24	tad yad dviguṇāny aṅgāni bhavanti
29.7.25	tasmād dviṣūktā hotrāṇāṃ madhyaṃdināḥ
29.8.1	stomātiśaṃsaṃ prātaḥsavaneṣu śastvāhīnasūktāni madhyaṃdineṣu śaṃsanti caturviṃśe 'bhijiti viṣuvati bṛhatpṛṣṭhe viśvajiti mahāvratīye 'han
29.8.2	ahīno hy etāny ahāni
29.8.3	tad yad ahīnasūktāni madhyaṃdineṣu śaṃsanti
29.8.4	parāñcīni vā etāny ahāny abhyāvartīni
29.8.5	net parāñco 'gāmeti
29.8.6	ahīnasūktāni śastvaikāhikībhiḥ paridadhati
29.8.7	pratiṣṭhā vā ekāhaḥ pratiṣṭhityā eva
29.8.10	pāṅktāḥ paśavaḥ
29.8.11	paśūnām evāptyai
29.8.12	catvāri catvāri sūktāni brāhmaṇācchaṃsī cācchāvākaś ca śaṃsataḥ sarveṣu chandomeṣu
29.8.13	paśavo vai chandomāḥ
29.8.14	catuṣṭayā vai paśavaḥ
29.8.15	atho catuṣpādāḥ paśūnām evāptyai
29.8.16	pañcāhāvāni śastrāṇi
29.8.17	paśavo vā ukthāni
29.8.18	pāṅktāḥ paśavaḥ
29.8.19	paśūnām evāptyai
29.8.20	aikāhikā ukthyayājyāḥ
29.8.21	pratiṣṭhā vā ekāhaḥ pratiṣṭhityā eva
29.8.22	anuvaṣaṭkurvanty āhutīnām eva śāntyai
29.8.23	āhutīnāṃ pratiṣṭhityā āhutīnāṃ pratiṣṭhityai
30.1.1	triṣṭubham ādityagrahasya puronuvākyām anvāha tasyā uktaṃ brāhmaṇam
30.1.2	atha stute pavamāne paśunā caranti tasyoktaṃ brāhmaṇam
30.1.3	atha haviṣpaṅktyā caranti tasyā uktaṃ brāhmaṇam
30.1.4	vāmadevyās tṛtīyasavanonnīyamānebhyo 'nvāha
30.1.5	vāmadevo ha tṛtīyasavana indrāya somaṃ provāca
30.1.6	tā vā āvatyo harivatyo bhavanti puronuvākyārūpeṇa
30.1.7	tā vā aindrārbhavyas triṣṭubho bhavanti
30.1.8	indram eva tadardhabhājaṃ savanasya karoti
30.1.9	tā vai navānvāha
30.1.10	nava hy atra camasān unnayanti
30.1.11	yathā tu prāyaṇaṃ tathodayanam
30.1.12	atha hotrāḥ saṃyajanti tāsām uktaṃ brāhmaṇam
30.1.13	andhasvatyo madvatyaḥ pītavatyo jagatyo yājyāḥ
30.1.14	jāgataṃ hi tṛtīyasavanam
30.1.15	anuvaṣaṭkurvanty āhutīnām eva śāntyai
30.1.16	āhutīnāṃ pratiṣṭhityai
30.1.17	atheḍātha hotṛcamasas tasyoktaṃ brāhmaṇam
30.1.18	aupāsanāṃs tṛtīyasavana upāsyanti teṣām uktaṃ brāhmaṇam
30.1.19	triṣṭubhaṃ sāvitragrahasya puronuvākyām anvāha tasyā uktaṃ brāhmaṇam
30.1.20	atha yad ukthe antareṇāgnīn patnīvatasya yajati
30.1.21	tena tau hotāram anusamaśnuvāte
30.1.22	aindrāgnāny ukthyokthāni bhavanti teṣām uktaṃ brāhmaṇam
30.1.23	athaitāny aindrāṇi jāgatāni sūktāni śaṃsanti
30.1.24	paśavo vai jagatī
30.1.25	jāgatāḥ paśavaḥ paśūnām evāptyai
30.2.1	tāny acyutāni syur iti haika āhuḥ savanadharaṇānīti vadantaḥ
30.2.2	anyāny anyānīti tv eva sthitam
30.2.3	anyad anyaddhy ahar upayanti
30.2.4	atha vāruṇaṃ bārhaspatyaṃ vaiṣṇavam iti śaṃsanti
30.2.5	jagatī vā eteṣāṃ chandas triṣṭub indrasya
30.2.6	tad yacchandasī viparīte dvidevatyāyai
30.2.7	aindrāvaruṇam aindrābārhaspatyam aindrāvaiṣṇavam iti śaṃsanti
30.2.8	grahān evaitair anuśaṃsanti
30.2.9	evaṃ hi grahā gṛhītā bhavanti
30.2.10	carṣaṇīdhṛtaṃ maghavānam ukthyam iti maitrāvaruṇas tasyoktaṃ brāhmaṇam
30.2.11	vāsiṣṭho 'har ahaḥ paryāso bhavati
30.2.12	vasiṣṭho haitan maitrāvaruṇīyāyai tṛtīyasavanaṃ dadarśa
30.2.13	tasmād vāsiṣṭho 'har ahaḥ paryāso bhavati
30.2.14	kakupsu maitrāvaruṇāya praṇayanti tṛtīye 'han
30.2.15	teno sa brāhmaṇācchaṃsino vaśam eti
30.2.16	atha caturthe 'hant sve sve chandasi praṇayanti
30.2.17	sve sva eva tacchandasi pratitiṣṭhanto yanti
30.2.18	gāyatrīṣu maitrāvaruṇāya praṇayanty uṣṇikṣu brāhmaṇācchaṃsine 'nuṣṭupsv acchāvākāyottarottaritāyai
30.2.19	tathaiṣāṃ caturbhiś caturbhir akṣaraiś chandāṃsy abhyudyanti
30.2.20	paṅktiṣu maitrāvaruṇāya praṇayanti pañcame 'han
30.2.21	pāṅktaṃ hi pañcamam ahaḥ
30.3.1	dvipadāsu ṣaṣṭhe 'han praṇayanti sarveṣām
30.3.2	dvaipadaṃ hi ṣaṣṭham ahaḥ
30.3.3	atho gūrdaṃ bhadram udvaṃśaputram iti sāmāni kurvanti
30.3.4	atho dvipadā sahacarāṇi vai śilpāni bhavanti
30.3.5	tasmācchilpāni śasyante
30.3.6	necchilpebhyo 'gāmeti
30.3.7	nābhānediṣṭhenātra hotā retaḥ sicati
30.3.8	tan maitrāvaruṇāya prayacchati
30.3.9	tat sa vālakhilyābhir vikaroti
30.3.10	athaitā vālakhilyā vihṛtāḥ śaṃsati
30.3.11	pacchaḥ prthame sūkte viharati
30.3.12	parvaśa evainaṃ tat saṃbharati
30.3.13	ardharcaśo dvitīye
30.3.14	dve vai puruṣaḥ kapale
30.3.15	te eva tat saṃdadhāti
30.3.16	ṛcam ṛcaṃ tṛtīye
30.3.17	kṛtsnam evainaṃ tat saṃbharati
30.3.18	viparyasyen nārāśaṃse
30.3.19	tasmād viparyastā garbhā jāyante
30.3.20	tārkṣye dūrohaṇaṃ rohati
30.3.21	vāyur vai tārkṣyaḥ
30.3.22	prāṇo vai vāyuḥ
30.3.23	prāṇam eva tad yajamānā rohanti
30.4.1	taṃ brāhmaṇācchaṃsine prayacchati
30.4.2	taṃ sa sukīrtinā yoninā pratigṛhṇāti jātam
30.4.3	athaitaṃ vṛṣākapiṃ paṅktiśaṃsaṃ śaṃsati
30.4.3	pañcapadā paṅktiḥ
30.4.5	pāṅkto vai yajño yajñasyāvāptyai
30.4.6	nyūṅkhayati
30.4.7	annaṃ vai nyūṅkhaḥ
30.4.8	jāta evāsmiṃs tad annādyaṃ pratidadhāti
30.4.9	athaitat kuntāpaṃ yathāchandasaṃ śaṃsati
30.4.10	sarveṣām eva chandasām āptyai
30.4.11	nārāśaṃsī raibhīḥ kāravyā indragāthā bhūtecchadaḥ pārikṣitīr etaśapralāpam iti
30.4.12	etaśo ha vai munir yajñasyāyur dadarśa
30.4.13	sa ha putrān uvāca
30.4.14	putrakā yajñasyāyur adarśaṃ tad abhilapiṣyāmi
30.4.15	mā mā dṛptaṃ mandhvam iti
30.4.16	te ha tathety ūcuḥ
30.4.17	taddhābhilalāpa
30.4.18	tasya ha jyeṣṭhaḥ putro 'bhisṛpya mukham apijagrāha
30.4.19	adṛpad vai naḥ piteti
30.4.20	taṃ hovāca
30.4.21	apanaśya dhik tvā jālmāstu
30.4.22	pāpiṣṭhāṃ te prajāṃ kariṣyāmi
30.4.23	yad vai me jālmamukhaṃ nāpyagrahīṣyaḥ
30.4.24	śatāyuṣaṃ gām akariṣyaṃ sahasrāyuṣaṃ puruṣam iti
30.4.25	tasmād aitaśāyanā ājāneyāḥ santo bhṛgūṇāṃ pāpiṣṭhāḥ pitrābhiśaptāḥ svayā devatayā svena prajāpatinā
30.5.1	ādityāṅgirasīr upasaṃśaṃsati
30.5.2	ādityāś ca ha vā aṅgirasaś cāspardhanta
30.5.3	vayaṃ pūrve svargaṃ lokam eṣyāma ity ādityāḥ
30.5.4	vayam ity aṅgirasaḥ
30.5.5	te aṅgirasa ādityān prajighyuḥ
30.5.6	śvaḥsutyā no yājayata na iti
30.5.7	teṣāṃ hāgnir dūta āsa
30.5.8	ta ādityā ūcuḥ
30.5.9	athāsmākam adya sutyā
30.5.10	teṣāṃ nas tvam eva hotāsi
30.5.11	bṛhaspatir brahmāyāsya udgātā ghora āṅgiraso 'dhvaryur iti
30.5.12	tān na pratyācacakṣire
30.5.13	tam etābhiḥ śiśikṣuḥ
30.5.14	tad etā abhivadanti
30.5.15	te 'śvaṃ śvetaṃ dakṣiṇāṃ niṇyur etam eva ya eṣa tapati
30.5.16	tato ha ādityāḥ svar īyuḥ
30.5.17	svar eti ya evaṃ veda
30.5.18	diśāṃ kḷptīḥ śaṃsati
30.5.19	diśo hāsmai kalpante
30.5.20	janakalpāḥ śaṃsati
30.5.21	janā hāsmai kalpante
30.5.22	pravalhikāḥ pratīrādhān ativādām āhanasyāḥ sarvā vāco vadati
30.5.23	tasmāt puruṣaḥ sarvā vāco vadati
30.5.24	ekaikām itare paśavaḥ
30.5.25	tā vā aṣṭau bhavanti
30.5.26	etābhir vai devāḥ sarvā aṣṭīr āśnuvata
30.5.27	tatho evaitad yajamānā etābhir eva sarvā aṣṭīr aśnuvate
30.5.28	kapṛnnaraḥ kapṛtham uddadhātana yaddha prācīr ajaganteti dve ekapātinyau
30.5.29	tā daśa saṃpadyante
30.5.30	daśadaśinī virāṭ
30.5.31	śrīr virāḍ annādyam
30.5.32	śriyo virājo 'nnādyasyopāptyai
30.5.33	dādhikrīṃ śaṃsati
30.5.34	vāg vai dādhikrī
30.5.35	vācam evāsmiṃs tad dadhāti
30.5.36	pāvamānaṃ śaṃsati
30.5.37	pavitraṃ vai pāvamānyaḥ
30.5.38	punāty evainat tat
30.6.1	tam acchāvākāya prayacchati
30.6.2	taṃ sa evayāmarutā cārayati jātam
30.6.3	nyūṅkhayati
30.6.4	nyūṅkhamānaka iva vai prathamaṃ cicarṣaṃś carati
30.6.5	tad enam amṛtācchandaso 'mṛtatvāya prajanayanti
30.6.6	te 'mṛtatvam āpnuvanti ye ṣaṣṭham ahar upayanti
30.6.7	stotriyānurūpau śastvā vālakhilyāḥ śaṃsati
30.6.8	ātmā vai stotriyānurūpau
30.6.9	prāṇā vālakhilyāḥ
30.6.10	anantarhitā u hema ātmanaḥ prāṇāḥ
30.6.11	tad āhuḥ kasmād vālakhilyā iti
30.6.12	yad vā urvarayor asaṃbhinnaṃ bhavati
30.6.13	khila iti vai tam ācakṣate
30.6.14	vālamātrā u hīme prāṇā asaṃbhinnāḥ
30.6.15	tad yad asaṃbhinnāḥ
30.6.16	tasmād vālakhilyāḥ
30.6.17	tārkṣye dūrohaṇaṃ rohatīti tad uktam
30.6.18	gāyatrīṣu brāhmaṇācchaṃsine praṇayanti dvitīye 'han
30.6.19	teno sa maitrāvaruṇasya vaśam eti
30.6.20	pra maṃhiṣṭhāya bṛhate bṛhadraya iti jāgataṃ ṣaḍṛcaṃ tasyoktaṃ brāhmaṇam
30.6.21	dvis tāvad yāvan maitrāvaruṇasya
30.6.22	kārṣṇo 'har ahaḥ paryāso bhavati
30.6.23	kṛṣṇo haitad āṅgiraso brāhmaṇācchaṃsīyāyai tṛtīyasavanaṃ dadarśa
30.6.24	tasmād kārṣṇo 'har ahaḥ paryāso bhavati
30.7.1	uṣṇikṣv acchāvākāya praṇayanti prathame 'han
30.7.2	teno sa brāhmaṇācchaṃsino vaśam eti
30.7.3	ṛtur janitrīyaṃ trayodaśarcaṃ tasyoktaṃ brāhmaṇam
30.7.4	dvis tāvad yāvad brāhmaṇācchaṃsina ekā copa
30.7.5	bhāradvājo 'har ahaḥ paryāso bhavati
30.7.6	bharadvājo haitad acchāvākīyāyai tṛtīyasavanaṃ dadarśa
30.7.7	tasmād bhāradvājo 'har ahaḥ paryāso bhavati
30.7.8	vaiṣṇave viparyasyaty acchāvākaḥ
30.7.9	paryāsāv itarau
30.7.10	dviparyāsau maitrāvaruṇaś ca brāhmaṇācchaṃsī ca
30.7.11	ekaparyāso 'cchāvākaḥ
30.7.12	tad yad acyutaparyāso 'cchāvākaḥ
30.7.13	pratiṣṭhā vā acchāvākaḥ pratiṣṭhityā eva
30.7.14	ṣaṭtriṃśataṃ maitrāvaruṇaś caturviṃśe śaṃsati
30.7.15	catvāriṃśataṃ brāhmaṇācchaṃsī
30.7.16	catuścatvāriṃśatam acchāvākaḥ
30.7.17	tad viṃśatiśatam
30.7.18	viṃśatiśataṃ vā ṛtor ahāni
30.7.19	tad ṛtum āpnuvanti
30.7.20	ṛtunā saṃvatsaram
30.7.21	ye ca saṃvatsare kāmāḥ
30.8.1	pañca pañca sūktāni tṛtīyasavane maitrāvaruṇaḥ śaṃsati sarveṣu chandomeṣu
30.8.2	paśavo vai chandomāḥ
30.8.3	pāṅktāḥ paśavaḥ
30.8.4	paśūnām evāptyai
30.8.5	catvāri sūktāni brāhmaṇācchaṃsī śaṃsati prathame chandome
30.8.6	paśavo vai chandomāḥ
30.8.7	catuṣṭayā vai paśavaḥ
30.8.8	atho catuṣpādāḥ paśūnām evāptyai
30.8.9	pañca pañca sūktāny uttarayoś chandomayoḥ
30.8.10	paśavo vai chandomāḥ
30.8.11	pāṅktāḥ paśavaḥ
30.8.12	paśūnām evāptyai
30.8.13	pañca sūktāny acchāvākaḥ śaṃsati prathame chandome
30.8.14	paśavo vai chandomāḥ
30.8.15	pāṅktāḥ paśavaḥ
30.8.16	paśūnām evāptyai
30.8.17	ṣaṭ ṣaḍ uttarayoś chadomayoḥ
30.8.18	ṣaḍ vā ṛtavaḥ saṃvatsaraḥ
30.8.19	saṃvatsarasyaivāptyai
30.8.20	caturāhāvāni śastrāṇi
30.8.21	paśavo vā ukthāni
30.8.22	catuṣṭayā vai paśavaḥ
30.8.23	atho catuṣpādāḥ paśūnām evāptyai
30.8.24	ṣaṣṭha evāhan maitrāvaruṇasya pañcāhāvaṃ bhavati
30.8.25	paśavo vā ukthāni
30.8.26	pāṅktāḥ paśavaḥ
30.8.27	paśūnām evāptyai
30.8.28	aikāhikā ukthyayājyāḥ
30.8.29	pratiṣṭhā vā ekāhaḥ pratiṣṭhityā eva
30.8.30	anuvaṣaṭkurvanty āhutīnām eva śāntyai
30.8.31	āhutīnāṃ pratiṣṭhityai
30.9.1	pañca chandāṃsi rātrau śaṃsanti
30.9.2	anuṣṭubhaṃ gāyatrīm uṣṇihaṃ triṣṭubhaṃ jagatīm iti
30.9.3	etāni vai rātricchandasāni
30.9.4	pañcāhāvā rātriḥ
30.9.5	vājapeyasya cātiriktoktham
30.9.6	ukthasyātigraho rātriḥ
30.9.7	chandase chandasa eva tad āhvayanta iti ha smāha kauṣītakir ajāmitāyai
30.9.8	atha yat tiroahnyavatīṃ triṣṭubham āśvinokthagrahasya puronuvākyām anvāha
30.9.9	tiroahnyavān praiṣaḥ
30.9.10	tiroahnyā hi somā bhavanti
30.9.11	atho balaṃ vai vīryaṃ triṣṭup
30.9.12	balam eva tad vīryaṃ yajamāne dadhāti
30.9.13	caturāhāvāny aptoryāmasyātiriktokthāni
30.9.14	paśavo vā ukthāni
30.9.15	catuṣṭayā vai paśavaḥ
30.9.16	atho catuṣpādāḥ paśūnām evāptyai
30.9.17	kṣaitrapatyaḥ paridhānīyāḥ kurvate
30.9.18	iyaṃ vai kṣetraṃ pṛthivī
30.9.19	asyām adīnāyām antataḥ pratiṣṭhāsyāma iti
30.9.20	asyām eva tad adīnāyām antataḥ pratitiṣṭhanti
30.9.21	atha yat tiroahnyavatyas triṣṭubho yājyā bhavanti
30.9.22	tiroahnyā hi somā bhavanti
30.9.23	atho balaṃ vai vīryaṃ triṣṭup
30.9.24	balam eva tad vīryaṃ yajamāne dadhāti
30.9.25	anuvaṣaṭkurvanty āhutīnām eva śāntyai
30.9.26	āhutīnāṃ pratiṣṭhityai
30.9.27	atha hāriyojanena caranti tasyoktaṃ brāhmaṇam
30.9.28	triṣṭubhaṃ hāriyojanasya puronuvākyām anvāha tasyā uktaṃ brāhmaṇam
30.9.29	atha yad atipraiṣasya puronuvākyām anvāha
30.9.30	avīryo ha vā u sa praiṣo yo 'puronuvākhyaḥ
30.9.31	atho dvidevatyeṣu vai puronuvākyā bhavanti
30.9.32	sarveṣu ca prasthiteṣu
30.9.33	tasmād asya puronuvākyām anvāha
30.9.34	atha yad atipraiṣam āha
30.9.35	param evaitad ahar abhivadati
30.9.36	param evaitad ahar abhyārabhya vasantīti ha smāha kauṣītakiḥ param evaitad ahar abhyārabhya vasantīti ha smāha kauṣītakiḥ
