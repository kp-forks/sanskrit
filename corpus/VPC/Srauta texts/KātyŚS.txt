#Text:Kātyāyanaśrautasūtra
#Data entry:M. Fushimi



1.1.1	athāto 'dhikāraḥ
1.1.2	phalayuktāni karmāṇi
1.1.3	sarveṣām aviśeṣāt
1.1.4	manuṣyāṇāṃ vārambhasāmarthyāt
1.1.5	aṅgahīnāśrotriyaṣaṇḍhaśūdravarjam
1.1.6	brāhmaṇarājanyavaiśyānāṃ śruteḥ
1.1.7	strī cāviśeṣāt
1.1.8	darśanāc ca
1.1.9	rathakārasyādhāne
1.1.10	niyataṃ ca
1.1.11	nābhāvād iti vātsyaḥ
1.1.12	niṣādasthapatir gāvedhuke 'dhikṛtaḥ
1.1.13	vāvakīrṇino gardabhejyā
1.1.14	laukike
1.1.15	bhūmau paśupuroḍāśaśrapaṇam
1.1.16	apsv avadānahomaḥ
1.1.17	śiśnāt prāśitrāvadānam
1.1.18	vaitānikeṣu sarvaṃ sarvārthatvāt
1.1.19	darśanāc ca
1.1.20	naupāsanaśruteḥ
1.1.21	adhiśrayaṇīye māṃsapratiṣedhaḥ
1.2.1	yajñaṃ vyākhyāsyāmaḥ
1.2.2	dravyaṃ devatā tyāgaḥ
1.2.3	tadaṅgam itarat samabhivyāhāraprakaraṇābhyām
1.2.4	yajatayaś cāphalayuktās tadaṅgam
1.2.5	yajatijuhotīnāṃ ko viśeṣaḥ
1.2.6	tiṣṭhaddhomā vaṣaṭkārapradānā yājyāpuro'nuvākyavanto yajatayaḥ
1.2.7	upaviṣṭahomāḥ svāhākārapradānā juhotayaḥ
1.2.8	brāhmaṇā ṛtvijo bhakṣapratiṣedhād itarayoḥ
1.2.9	darśanāc ca
1.2.10	phalayuktānām ārambhe yāthākāmī phalārthitvāt
1.2.11	na niyamanimittāgnihotradarśapūrṇamāsadākṣāyaṇāgrayaṇapaśuṣu pravṛtteḥ
1.2.12	some caike
1.2.13	cāturmāsyeṣu cartumukhaśruteḥ
1.2.14	niyatasahapāṭhāt
1.2.15	darśanāc ca
1.2.16	notsargayogāt
1.2.17	syāt triṃśadvat
1.2.18	viguṇe phalanirvṛttir aṅgapradhānabhedāt
1.2.19	prāyaścittavidhānāc ca
1.2.20	tathā ca dṛṣṭam
1.2.21	na śrutilakṣaṇatvāt
1.2.22	prāyaścittaṃ tatkālam
1.2.23	dṛṣṭe tatparimāṇam
1.3.1	ṛco yajūṃṣi sāmāni nigadā mantrāḥ
1.3.2	teṣāṃ vākyaṃ nirākāṅkṣam
1.3.3	mithaḥsambaddham
1.3.4	teṣām ārambhe 'rthato vyavasthā tadvacanatvāt
1.3.5	mantrāntaiḥ karmādiḥ sāṃnipātyo 'bhidhānāt
1.3.6	aniyamaṃ vātsyaḥ
1.3.7	ādiṃ tv ācāryāḥ
1.3.8	ta ādyuktāḥ
1.3.9	parādinā pūrvāntaḥ
1.3.10	upāṃśuprayogaḥ śruteḥ
1.3.11	na sampraiṣāḥ
1.3.12	kauśaṃ barhiḥ
1.3.13	arthāt parimāṇam
1.3.14	ayugdhātūni yūnāni
1.3.15	prāgagre yūna udagagraṃ barhir ācinoti
1.3.16	udagagre prāgagram idhmam
1.3.17	pratyaggranthīn avagūhati
1.3.18	aṣṭādaśedhmaṃ paridhivṛkṣāṇām
1.3.19	ekaviṃśatiṃ vā
1.3.20	tataḥ paridhīn eke
1.3.21	aparimitaṃ praṇayanīyaṃ triyūnam
1.3.22	nirupyājyaṃ vedo 'sīti yajamāno vedaṃ karoti
1.3.23	kuśamuṣṭiṃ savyāvṛttaṃ vatsajānuṃ trivṛtaṃ mūtakāryaṃ vā paśubrahmavarcasānnādyakāmā yathāsaṃkhyam
1.3.24	āmuṣmād iti karmasu tac ca
1.3.25	antavacane ca
1.3.26	pratikarmoddharaṇam aprasaṅge
1.3.27	apavṛttakarmā laukiko 'rthasaṃyogāt
1.3.28	aprakaraṇotpattir anārabhyavāda āśrayitvāt sarvaguṇaḥ
1.3.29	prakaraṇe cāviśeṣāt
1.3.30	darśanāc ca
1.3.31	vaikaṅkatāni pātrāṇi
1.3.32	khādiraḥ sruvaḥ
1.3.33	sphyaś ca
1.3.34	pālāśī juhūḥ
1.3.35	āśvatthy upabhṛt
1.3.36	vāraṇāny ahomasaṃyuktāni
1.3.37	bāhumātryaḥ srucaḥ pāṇimātrapuṣkarās tvagbilā haṃsamukhaprasekā mūladaṇḍā bhavanti
1.3.38	aratnimātraḥ sruvo 'ṅguṣṭhaparvavṛttapuṣkaraḥ
1.3.39	sphyo 'syākṛtiḥ
1.3.40	ādarśākṛti prāśitraharaṇam
1.3.41	camasākṛti vā
1.3.42	cātvālotkarāv antareṇa saṃcaraḥ
1.3.43	praṇītotkarāv iṣṭiṣu
1.4.1	coditābhāve 'nārambhas tatsiddhitvāt tasya
1.4.2	niyate sāmānyataḥ pratinidhiḥ syāt
1.4.3	ārambhān niyamaḥ
1.4.4	doṣaś cāsamāptau syāt sāmānyāt
1.4.5	darśanāc ca
1.4.6	anyārthaṃ darśanaṃ na punargrahaṇāt
1.4.7	anyārthaṃ punargrahaṇam
1.4.8	vrate prasaṅgo na niyamaśabdāt
1.4.9	śabde 'vipratipattiḥ
1.4.10	somena jātyabhāvāt
1.4.11	ājye cādarśanāt
1.4.12	paśau mantravarṇāt
1.4.13	śruteś ca
1.4.14	vikalpe pravṛttaṃ karmāntaratvāt
1.4.15	pratinidhau tatkālāt
1.4.16	arthadravyavirodhe 'rthasāmānyaṃ tatparatvāt
1.4.17	guṇadravyayor dravyaṃ pradhānayogāt
1.4.18	na samatvāt
1.4.19	guṇānugrahāt
1.5.1	karmaṇām ānupūrvyaṃ na yugapadbhāvāt
1.5.2	arthanirvṛtteś ca
1.5.3	syād vānupūrvyaniyamaḥ śrutyarthakramebhyaḥ
1.5.4	prākṛtaṃ ca vikṛtau
1.5.5	virodhe 'rthas tatparatvāt
1.5.6	śrutiḥ kramād ānumānikatvāt
1.5.7	mantracodanayor mantrabalaṃ prayogitvāt
1.5.8	na samatvāt
1.5.9	guṇānāṃ tu bhūyastvāt
1.5.10	tulyasamavāye sāmānyapūrvam ānupūrvyayogāt
1.5.11	naikakarmaṇi sambandhāt
1.5.12	grahaṇasādanāvadānapradāneṣu tu vacanāt
1.5.13	na dravyabhede guṇayogād iti vātsyaḥ
1.5.14	pravṛtte niyataṃ doṣaviśeṣāt
1.5.15	ṣoḍaśini tv ānupūrvyabhūyastvāt
1.5.16	aniyamaḥ phalasaṃyukteṣu
1.5.17	kramo vidhyarthaḥ karmaṇy asambhavāt
1.6.1	avattanāśe 'nyadguṇānugrahāt
1.6.2	na pūrvaśeṣāt
1.6.3	acoditatvāc ca
1.6.4	sviṣṭakṛdvad ānupūrvyayogāt
1.6.5	guṇahānau tu śeṣabhāvāt
1.6.6	na devatāgniśabdakriyāḥ parārthatvāt
1.6.7	kāmaṃ devatām
1.6.8	pratiṣiddhaṃ pratyavāyāt
1.6.9	svāmī phalayogāt
1.6.10	guṇeṣu pratinidhiḥ parārthatvāt
1.6.11	sattriṣu tu śruteḥ
1.6.12	sa taddharmā karmayogāt
1.6.13	sattrāṇi brāhmaṇānām ṛtvikśruteḥ
1.6.14	ekakalpānām avaiguṇyāt
1.6.15	na parārthatvāt
1.6.16	vaiśyarājanyayor gārhapate
1.6.17	sahasrasaṃvatsaram amanuṣyāṇām asambhavāt
1.6.18	syād dehānityatvāt
1.6.19	tasya ca kāryatvāt
1.6.20	nāsambhavāt
1.6.21	śāstrasambhavād iti bhāradvājaḥ
1.6.22	nādarśanāt
1.6.23	kulasattram iti kārṣṇājiniḥ
1.6.24	sāmyutthānam iti laugākṣiḥ
1.6.25	ahnāṃ vāśakyatvāt
1.6.26	śrutisāmarthyāt
1.6.27	prakṛtyanugrahāc ca
1.7.1	karmaṇāṃ yugapadbhāvas tantram
1.7.2	śakyapuruṣārthakṛtatvaikārthasamavāyaśrutibhyaḥ
1.7.3	phalakarmadeśakāladravyadevatāguṇasāmānye
1.7.4	tadbhede bhedaḥ
1.7.5	deśakālau virodhe
1.7.6	na kṛtsnopadeśāt
1.7.7	ahargaṇe subrahmaṇyāyāḥ sarvopalakṣaṇaṃ prakṛtivat
1.7.8	tantrakālakarma pratyahamavidhānāt
1.7.9	ekadravye karmāvṛttau sakṛnmantravacanaṃ kṛtatvāt
1.7.10	na grahaṇalavanastaraṇājyagrahaṇeṣu tu
1.7.11	vacanād ājye
1.7.12	muṣṭau cottame
1.7.13	svapnanadītaraṇāvavarṣaṇāmedhyadarśanaprayāṇeṣu tu sakṛt kāladravyaikārthatvāt
1.7.14	na nimittabhedāt
1.7.15	apradhānakālaṃ sakṛd asaṃnipātāt
1.7.16	yūpaḥ
1.7.17	svaruś ca saṃsthāvacanāt
1.7.18	tannirvṛtteś ca
1.7.19	karmaṇi puruṣāṇām
1.7.20	pradhānaṃ svāmī phalayogāt
1.7.21	puruṣayogimantrasaṃskārayos tyāge sāmarthyāt
1.7.22	vacanād anyat
1.7.23	śeṣam itare yathākhyam
1.7.24	upavītinaḥ
1.7.25	prāñcy udag vā
1.7.26	āvṛttisāmanteṣu pradakṣiṇam
1.7.27	viparyasya pitryeṣu tu sakṛd dakṣiṇā ca
1.7.28	pradhānadravyavyāpattau sāṅgāvṛttis tadādeśāt
1.8.1	guṇānām ekārthānāṃ sarvārambhaś coditatvāt
1.8.2	na kṛtatvāt
1.8.3	anārabhyatvāt
1.8.4	darśanāc ca
1.8.5	śrutyānarthakyam iti cet
1.8.6	kālāntare 'rthavattvaṃ syāt
1.8.7	dharmamātreṣu samuccayo 'virodhāt
1.8.8	hautrādhānayoḥ
1.8.9	na yājyānuvākyāsu virodhāt
1.8.10	darśanāc ca
1.8.11	prāyaścitteṣu doṣanāśāt
1.8.12	nāśruteḥ
1.8.13	pratyakṣāc ca
1.8.14	syād vā darśanāt
1.8.15	nānyārthatvāt
1.8.16	mantre svarakriyā yathāmnātam aviśeṣāt
1.8.17	bhāṣikasvaro vopapannamantropadeśāt
1.8.18	tāno vā nityatvāt
1.8.19	ekaśruti dūrāt sambuddhau yajñakarmaṇi subrahmaṇyāsāmajapanyūṅkhayājamānavarjam
1.8.20	saṃkhyāvikalpo dānasaṃyoge kṛtatvāt
1.8.21	ūvadhyavasādhyūdhnīvaniṣṭhuṣu samuccayo dravyasaṃskāratadbhedābhyām
1.8.22	codanāguṇeṣu ca prakl̥ptyupabandhābhyām
1.8.23	gārhapatyāhavanīyau na vyaveyāt
1.8.24	vivṛtyāvṛtya vetarathāvṛttiḥ
1.8.25	atītya niṣkramaṇam
1.8.26	uttarataupacāro yajñaḥ
1.8.27	dakṣiṇato brahmayajamānayor āsane
1.8.28	paścād yajamāno vedispṛk
1.8.29	adhvaryuḥ karmasu vedayogāt
1.8.30	vacanavirodhābhyām anyaḥ
1.8.31	haviṣpātrasvāmy ṛtvijāṃ pūrvaṃ pūrvam antaram
1.8.32	ṛtvijāṃ ca yathāpūrvam
1.8.33	na vācoditatvāt
1.8.34	gārhapatye saṃskārāḥ
1.8.35	śrapaṇaṃ vāhavanīye
1.8.36	ghṛtam ājye
1.8.37	liṅgāt
1.8.38	tasya homo 'nādeśe
1.8.39	cātvālāt purīṣam
1.8.40	āhavanīyayajatayo dhruvāyāḥ
1.8.41	iḍāprāśitrāghārāṃś caike
1.8.42	prāñcāv āghārau
1.8.43	vidiśāv eke
1.8.44	āhavanīye homāḥ śrutisamākhyānābhyām
1.8.45	juhvāvacane
1.8.46	sakṛdgṛhītārthāvāpteḥ
1.8.47	avaṣaṭkārātirekāc ca
1.9.1	vrīhīn yavān vā haviṣi
1.9.2	tasya dvir avadyati
1.9.3	trir jamadagnīnām
1.9.4	paścāt tṛtīyam
1.9.5	sarveṣāṃ vobhayam avidhānāt
1.9.6	madhyāt pūrvārdhāc cāsambhindann aṅguṣṭhaparvamātram avadānam
1.9.7	mātrāvad dadhipayasoḥ
1.9.8	ādyantayor ājyam
1.9.9	ekapratyavāyaṃ sviṣṭakṛtaḥ
1.9.10	dviś cābhighāraṇam
1.9.11	avadāya pratyabhighāraṇaṃ prāk sviṣṭakṛtaḥ
1.9.12	sarvahuta ekakapālaḥ
1.9.13	anuvācanapraiṣo yathādevatam amuṣmā anubrūhīti
1.9.14	āśrāvyapraiṣe ca
1.9.15	amuṃ yajeti
1.9.16	praiṣānuvācane ṣaṣṭhi vapāyai dhānāsomebhya iti parihāpya
1.9.17	asāv ity apanode
1.9.18	savaṣaṭkārāsu tiṣṭhan dakṣiṇata udaṅ prāṅ vaṣaṭkṛte
1.9.19	saha vā
1.9.20	ubhayata ājyaṃ haviṣaḥ
1.9.21	saha vā
1.10.1	vartamānopadeśāc codanāśabdāchrutyarthābhāvāt tavai ceti vacanān nirdeśāt karmacodakaḥ
1.10.2	mantro vā samabhivyāhārāt
1.10.3	arthaprasaṃkhyayā dravyopakalpanam
1.10.4	carmāṇy uttaralomāni prāggrīvāṇi
1.10.5	avaroktam uttaraṃ haviṣi
1.10.6	ekadravye sājye vedenopagrahaṇam
1.10.7	sphyenānyatra
1.10.8	kuśair asatsu
1.10.9	pāṇibhyāṃ juhūṃ parigṛhyopabhṛty ādhānam ādānakāle 'saṃhrādayan
1.10.10	vācy aphaleṣu svargaḥ sāmarthyāt
1.10.11	ekakarmaṇi guṇaviśeṣe phalaviśeṣaḥ
1.10.12	dānavācanānvārambhaṇavaravaraṇavratapramāṇeṣu yajamānaṃ pratīyāt
1.10.13	khātalūnachinnāvahatapiṣṭadugdhadagdheṣu yajuṣkriyāsambhavāt
1.10.14	raudraṃ rākṣasam āsuram ābhicaraṇikaṃ mantram uktvā pitryam ātmānaṃ cālabhyopaspṛśed apaḥ 
2.1.1	pūrvāṃ paurṇamāsīm uttarāṃ vopavaset
2.1.2	agnyanvādhānam adhvaryur yajamāno vā
2.1.3	mamāgne varco vihaveṣv astu vayaṃ tvendhānās tanvaṃ puṣema mahyaṃ namantāṃ pradiśaś catasras tvayādhyakṣeṇa pṛtanā jayemety āhavanīye samidham ādadhāti
2.1.4	tūṣṇīṃ dvitīyām
2.1.5	evam itarayor agnyoḥ
2.1.6	mahāvyāhṛtibhir vā prāksaṃstham
2.1.7	tūṣṇīṃ vā yathāpūrvam
2.1.8	ahani māṃsamaithune varjayet
2.1.9	keśaśmaśru vapate vāśikham
2.1.10	aparāhṇe vratopāyanīyam aśnītaḥ sarpiṣāsuhitau
2.1.11	antareṇāparāgnī gatvāpareṇāhavanīyaṃ prāṅ tiṣṭhann agnim īkṣamāṇo 'pa upaspṛśya vratam upaity agne vratapata idam aham iti vā satyavādyataḥ
2.1.12	karmāṅgamuttare satyavadanam
2.1.13	vṛkṣāraṇyauṣadhīnām aśnīyād vā
2.1.14	āhavanīyagṛhaśāyyadhaḥ
2.1.15	gārhapatyasya vā
2.1.16	sadyo vā
2.1.17	prātaḥ
2.1.18	agnihotraṃ hutvā brahmāṇaṃ vṛṇīte brahmiṣṭhaṃ bhūpate bhuvanapate mahato bhūtasya pate brahmāṇaṃ tvā vṛṇīmaha iti
2.1.19	vṛto japaty ahaṃ bhūpatir ahaṃ bhuvanapatir ahaṃ mahato bhūtasya patir bhūr bhuvaḥ svar deva savitar etaṃ tvā vṛṇate bṛhaspatiṃ brahmāṇaṃ tad ahaṃ manase prabravīmi mano gāyatryai gāyatrī triṣṭubhe triṣṭub jagatyai jagaty anuṣṭubhe 'nuṣṭup prajāpataye prajāpatir viśvebhyo devebhyo bṛhaspatir devānāṃ brahmāhaṃ manuṣyāṇām iti
2.1.20	vācaspate yajñaṃ gopāyety āha
2.1.21	apareṇa vāhavanīyaṃ dakṣiṇātikrāmati
2.1.22	ahe daidhiṣavyod atas tiṣṭhānyasya sadane sīda yo 'smat pākatara iti brahmasadanam īkṣate
2.1.23	brahmasadanāt tṛṇaṃ nirasyati nirastaḥ pāpmā saha tena yaṃ dviṣma iti
2.1.24	idam ahaṃ bṛhaspateḥ sadasi sīdāmi prasūto devena savitrā tad agnaye prabravīmi tad vāyave tat pṛthivyā iti
2.2.1	brahmasadana āhavanīyam abhimukha upaviśati
2.2.2	vāgyata ānuyājaprasavāt
2.2.3	bhāgapariharaṇādi vā
2.2.4	āvṛtāvaṣaṭkārāsu
2.2.5	atra vā vratopāyanam
2.2.6	vyāhṛtya vaiṣṇavaṃ mantraṃ japet
2.2.7	adhvaryuś ca
2.2.8	praṇaya yajñaṃ devatā vardhaya tvaṃ nākasya pṛṣṭhe yajamāno astu saptaṛṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehy o3ṃ praṇayeti praṇītāḥ prasauti
2.2.9	evam āmantrita oṃkāreṇa
2.2.10	prokṣa yajñam iti haviṣi
2.2.11	idhmābarhiṣoś ca
2.2.12	bṛhaspate parigṛhāṇa vediṃ sugā vo devāḥ sadanāni santv asyāṃ barhiḥ prathatāṃ sādhv antar ahiṃsrā pṛthivī devī devy astv iti vediṃ parigṛhṇantam
2.2.13	prajāpate 'nubrūhi yajñam iti sāmidhenīr anuvakṣyantam
2.2.14	devatā vardhaya tvam iti sarvatrānuṣajati
2.2.15	mitrasya tvā cakṣuṣā pratīkṣa iti prāśitraṃ pratīkṣate
2.2.16	devasya tveti pratigṛhṇāti
2.2.17	pṛthivyās tveti sādayaty apohya barhīṃṣi
2.2.18	punar ādāya devasya tvety anāmikāṅguṣṭhābhyām agneṣ ṭveti prāśnāti dantair anupaspṛśann atra cet
2.2.19	nidadhāti vāṃsadeśe
2.2.20	prakṣālya pātraṃ nābhim ālabhate yā apsv antar devatās tā idaṃ śamayantu svāhākṛtaṃ jaṭharam indrasya gacha ghasinā me mā sampṛkthā ūrdhvaṃ me nābheḥ sīdendrasya tvā jaṭhare sādayāmīti
2.2.21	etaṃ ta iti samidāmantritaḥ prasauti
2.2.22	pratiṣṭheti brūyād vā
2.2.23	karmāpavarge samidham ādadhāti juhoty upatiṣṭhate vā namaḥ kṛtāya karmaṇe 'kṛtāya karmaṇe namo 'yāḍ yajñaṃ jātavedā antaraḥ pūrvo asmin niṣadya sa tvaṃ saniṃ suvimucā vimuñca dhehy asmabhyaṃ draviṇaṃ jātavedaḥ svāheti yathetam etya
2.2.24	etad brahmatvam iṣṭipaśvoḥ
2.3.1	gārhapatyam uttareṇodapātraṃ nidhāyālabhate bhūtas tvā bhūta kariṣyāmīti
2.3.2	brahmann apaḥ praṇeṣyāmi yajamāna vācaṃ yachety āha
2.3.3	anujñāta uttareṇāhavanīyaṃ samprati nidadhāti kas tveti
2.3.4	nāntareṇa gacheyuḥ
2.3.5	kāṃsyavānaspatyamārttikair abhicārabrahmavarcasapratiṣṭhākāmā yathāsaṃkhyam
2.3.6	tṛṇair agnīn paristrīya purastāt prathamaṃ dviśaḥ prātrāṇi saṃsādayati
2.3.7	yajamāno vā
2.3.8	śūrpāgnihotrahavaṇi sphyakapālaṃ śamyākṛṣṇājinam ulūkhalamusalaṃ dṛṣadupalam arthavac ca
2.3.9	śrapaṇasya paścād uttarato vā
2.3.10	karmaṇe vām iti śūrpāgnihotravaṇy ādāya vācaṃ yachati
2.3.11	pratapanaṃ pratyuṣṭaṃ niṣṭaptam iti vā
2.3.12	gachaty urv antarikṣam iti śrapaṇasya paścād anas tiṣṭhat samaṅgi
2.3.13	dhūr asīti dhūrabhimarśanam
2.3.14	devānām ity upastambhanasya paścād īṣām
2.3.15	viṣṇus tvety ārohaṇam
2.3.16	prekṣata uru vātāyeti haviṣyān
2.3.17	apahatam iti nirasyaty anyat
2.3.18	avidyamāne 'bhimṛśet
2.3.19	yachantām ity ālabhate
2.3.20	devasya tveti gṛhṇāty āgneyaṃ caturo muṣṭīn
2.3.21	evam agnīṣomīyam
2.3.22	yathādevatam anyat
2.3.23	bhūtāya tveti śeṣābhimarśanam
2.3.24	svar iti prāṅ īkṣate
2.3.25	dṛṃhantām ity avarohati
2.3.26	gachaty urv antarikṣam iti
2.3.27	śrapaṇasya paścāt sādayati pṛthivyās tveti
2.3.28	pātryāṃ vā sphyopahitāyām
2.3.29	dhūrīṣārohaṇāni pātrībile japati
2.3.30	dṛṃhantām ity utthānam
2.3.31	kuśau samāv apraśīrṇāgrāv anantargarbhau kuśaiś chinatti pavitre stha iti
2.3.32	trīn vā
2.3.33	havirgrahaṇyām apaḥ kṛtvā tābhyām utpunāti savitur va iti
2.3.34	tā sthānaṃ tayoḥ
2.3.35	savye kṛtvā dakṣiṇenodiṅgayati devīr āpa iti
2.3.36	prokṣitā stheti tāsāṃ prokṣaṇam
2.3.37	haviś cāgnaye tvāgnīṣomābhyām tveti
2.3.38	yathādevatam anyat
2.3.39	pātrāṇi daivyāyeti
2.3.40	asaṃcare prokṣaṇīr nidhāya
2.4.1	śarmāsīti kṛṣṇājinādānam
2.4.2	apetya pātrebhyo 'vadhūnoty avadhūtam iti
2.4.3	pratyaggrīvam āstṛṇāty adityās tvag iti
2.4.4	savyāśūnye nidadhāty ulūkhalam adrir asi grāvāsīti vā
2.4.5	prati tvety ubhayoḥ
2.4.6	havir āvapaty agnes tanūr iti
2.4.7	vācaṃ visṛjate
2.4.8	yajamānaś ca
2.4.9	haviṣkṛtā vā
2.4.10	nānāvījeṣvantye sāmarthyāt
2.4.11	bṛhadgrāveti musalam ādatte
2.4.12	sa idam ity avadadhāti
2.4.13	haviṣkṛd ehīti trir āhvayati
2.4.14	ataḥ patny avahanty anyo vā
2.4.15	āhvayaty āhanty anyo dṛṣadupale kukkuṭo 'sīti triḥ śamyayā dvir dṛṣadaṃ sakṛd upalām
2.4.16	varṣavṛddham asīti śūrpam ādatte
2.4.17	prati tveti havir udvapati
2.4.18	parāpūtam iti niṣpunāti
2.4.19	apahatam iti tuṣān nirasyati
2.4.20	vāyur va iti vivinakti
2.4.21	devo va iti pātyām opyābhimantrayate
2.4.22	triḥ phalīkaroti
2.4.23	devebhyaḥ śundhadhvaṃ devebhyaḥ śundhadhvam ity eke
2.4.24	phalīkṛtya kaṇān nidadhāti
2.4.25	peṣaṇopadhāne yugapat
2.4.26	dhṛṣṭir asīty upaveṣam ādāyāpāgna ity aṅgārān prācaḥ karoti
2.4.27	ā devayajam ity aṅgāram āhṛtya kapālenāvachādayati dhruvam asīti
2.4.28	amuṣyeti dviṣachabde 'bhicaran
2.4.29	anyatrāpi
2.4.30	savyāṅgulyāśūnye 'ṅgāraṃ nidadhāty agne brahmeti
2.4.31	dharuṇam iti paścāt
2.4.32	purastād dhartram iti
2.4.33	viśvābhya iti dakṣiṇataḥ
2.4.34	samaṃ vibhajya dve dakṣiṇata evam uttarataś cita stheti
2.4.35	tūṣṇīṃ vā
2.4.36	evam ekādaśāgnīṣomīyasya
2.4.37	adhikaṃ dakṣiṇataḥ
2.4.38	bhṛgūṇām ity aṅgārair abhyūhati
2.5.1	upasarjanīr adhiśrayati
2.5.2	kṛṣṇājinam ādatte pūrvavat prati kṛṣṇājinam
2.5.3	tasmin dṛṣadaṃ dhiṣaṇāsīti
2.5.4	paścāchamyām upohaty udīcīṃ diva iti
2.5.5	dṛṣady upalāṃ dhiṣaṇāsīti
2.5.6	dhānyam asīti taṇḍulān opya pinaṣṭi prāṇāya tveti pratimantram
2.5.7	dīrghām iti kṛṣṇājine prohati
2.5.8	cakṣuṣe tvetīkṣate
2.5.9	piṣyamāṇeṣu nirvapaty anyo mahīnām ity ājyam
2.5.10	pātryāṃ sapavitrāyāṃ piṣṭāny āvapati devasya tveti
2.5.11	śrapaṇasya paścād upaviśaty antarvedi vā
2.5.12	upasarjanīr ānayaty anyaḥ
2.5.13	pavitrābhyāṃ pratigṛhṇāti sam āpa iti
2.5.14	saṃyauti janayatyai tveti
2.5.15	samaṃ vibhajyāsaṃhariṣyann ālabhata idam agner idam agnīṣomayor iti
2.5.16	yathādevatam anyat
2.5.17	iṣe tvety ājyam adhiśrayaty anyaḥ
2.5.18	apatnīkasyāhavanīye tacchrāpiṇaḥ
2.5.19	gharmo 'sīti puroḍāśaṃ yugapat
2.5.20	uruprathā iti prathayati yāvatkapālam anatipṛthum
2.5.21	agniṣ ṭa ity adbhir abhimṛśati sakṛt trir vā
2.5.22	paryagnikaroty antaritaṃ rakṣo 'ntaritā arātaya iti sahājyam
2.5.23	devas tveti śrapaṇam
2.5.24	mā bher ity ālabhate
2.5.25	atamerur iti śṛtāv abhivāsayati bhasmanā vedenopaveṣeṇaṃ vā
2.5.26	pātryaṅguliprakṣālanam āptyebhyo ninayaty abhitapya pratyag asaṃsyandamānaṃ tritāya tveti pratimantram
2.5.27	anvāhāryaṃ dakṣiṇāgnāv adhiśrayati
2.5.28	atra vā vratopāyanam
2.6.1	apareṇāhavanīyaṃ vediṃ khanati
2.6.2	tryaṅgulakhātām
2.6.3	vyāmamātrīṃ paścāt
2.6.4	tryaratniṃ prācīm
2.6.5	aparimitāṃ vā
2.6.6	prāk pravaṇām udag vā
2.6.7	madhyasaṃgṛhītām
2.6.8	agnim abhito 'ṃsau
2.6.9	ā mūlocchedanād oṣadhīnām
2.6.10	oṣadhīnāṃ mūlāny ucchettavai brūyāt
2.6.11	āhāryapurīṣāṃ paśukāmasya
2.6.12	vediṃ parisamuhya vitṛtīye 'gnīd uttarata utkaraṃ karoti
2.6.13	devasya tveti sphyam ādāya satṛṇaṃ savye kṛtvā dakṣiṇenālabhya japatīndrasya bāhur iti
2.6.14	nopaspṛśet pṛthivyātmānau tena stambayajur hariṣyan
2.6.15	vedyāṃ tṛṇaṃ nidadhāty udak pṛthivyai varmāsīti
2.6.16	pṛthivi devayajanīti tṛṇe 'ntarhite praharati
2.6.17	vrajaṃ gacheti purīṣam ādatte
2.6.18	varṣatu ta iti vediṃ prekṣate
2.6.19	badhānety utkare karoti
2.6.20	praharaṇaśeṣo vāviśeṣopadeśāt
2.6.21	apārarum iti dvitīyaṃ praharaṇādi
2.6.22	abhinyasyaty agnīd utkaram araro divam iti
2.6.23	drapsas ta iti tṛtīyam
2.6.24	tūṣṇīṃ caturthaṃ satṛṇam
2.6.25	pūrvaṃ parigrahaṃ parigṛhṇāti dakṣiṇataḥ paścād uttarataś ca sphyena gāyatreṇeti pratimantram
2.6.26	vedyāṃ trir ullikhyāha hara trir iti
2.6.27	hṛtvāgnīl lekhāḥ saṃmṛśati
2.6.28	pitṛyajñāgnicityayoḥ
2.6.29	vā tatradarśanād atra
2.6.30	vedikaraṇaṃ yathoktam
2.6.31	uttaraṃ parigrahaṃ parigṛhṇāti sukṣmā syonorjasvatīti pratimantraṃ pūrvavat
2.6.32	purā krūrasyety anumārṣṭi
2.6.33	adhyadhi vediṃ prokṣaṇīr dhārayaty anyaḥ
2.6.34	atha sphyam udyamyāha prokṣaṇīr āsādayedhmaṃ barhir upasādaya srucaḥ saṃmṛḍḍhi patnīṃ saṃnahyājyenodehīti yadīchet
2.6.35	yathāpreṣitam anyaḥ parādhikārāt
2.6.36	svayaṃ vāvirodhāt
2.6.37	sampraiṣāvacanāc ca
2.6.38	prāk staraṇād vediṃ nāvamṛśet
2.6.39	śṛtāni ca havīṃṣy ā pracaraṇāt
2.6.40	aṅguṣṭhāṅgulibhyāṃ māṃsasaṃhitābhyām avadyanty eke
2.6.41	āpannaṃ stṛṇan nirasyet
2.6.42	dviṣato badha iti sphyam udañcaṃ praharati
2.6.43	avanijya pāṇī apareṇa praṇītā sphyaṃ nidadhāti
2.6.44	idhmābarhiś ca pūrvam idhmam
2.6.45	praṇītā dakṣiṇena vāhṛtya
2.6.46	sruvaṃ pratapya pūrvavad vedāgrair antarataḥ prāk saṃmārṣṭy aniśita iti viparyasya bahir mūlaiḥ prāṅ utkramya
2.6.47	pratapyapratapya prayachati
2.6.48	aniśiteti srucaḥ
2.6.49	tūṣṇīṃ prāśitraharaṇaṃ śṛtāvadānaṃ pātrīṃ ca
2.6.50	saṃmārjanāny apāsyati
2.6.51	āhavanīye prāsanam eke
2.7.1	patnīṃ saṃnahyati pratyagdakṣiṇata upaviṣṭāṃ gārhapatyasya muñjayoktreṇa trivṛtā pariharaty adhīvāso 'dityai rāsneti
2.7.2	dakṣiṇaṃ pāśam uttare pratimucyordhvam udgūhati viṣṇor veṣya iti
2.7.3	na granthiṃ karoti
2.7.4	ūrje tvety ājyam udvāsya patnīm avekṣayaty adabdheneti
2.7.5	vedyāṃ karoty aparaṃ prokṣaṇībhyaḥ
2.7.6	āhavanīye vā kṛtvā tachrāpiṇaḥ
2.7.7	savitus tvety ājyam utpunāti
2.7.8	prokṣaṇīś ca pūrvavat
2.7.9	ājyam avekṣate tejo 'sīti
2.7.10	yajamāno vā
2.7.11	sruveṇājyagrahaṇam
2.7.12	caturjuhvāṃ dhāma nāmeti sakṛn mantraḥ
2.7.13	aṣṭā upabhṛty alpīyo 'nuyājāś cet
2.7.14	catur anyatra prativibhāgāt
2.7.15	paśvātithyādarśanāc ca
2.7.16	na kṛtsnopadeśāt
2.7.17	paśvātithyayor vacanāt
2.7.18	dhruvāyāṃ ca juhūvāt
2.7.19	idhmaṃ prokṣati visraṃsya vediṃ ca barhiḥ pratigṛhya vedyāṃ kṛtvā purastādgranthi kṛṣṇo 'sīti pratimantram
2.7.20	śeṣaṃ muleṣūpasiñcaty adityai vyundanam iti
2.7.21	pavitre nidhāya praṇītāsu barhir visraṃsya purastāt prastaragrahaṇaṃ viṣṇor iti
2.7.22	brahmaṇe pradāya saṃnahanaṃ visraṃsya dakṣiṇasyāṃ vediśroṇau nidhāyānyair avachādya vediṃ stṛṇāty ūrṇamradasam iti trivṛt
2.7.23	upapattyā vā
2.7.24	bahulam
2.7.25	adharamūlam
2.7.26	paścād apavargam
2.7.27	pravṛhan vā
2.7.28	atrodvāsanam āhavanīyaśrāpiṇaḥ
2.7.29	idhmāt samidham ādāyāhavanīyaṃ kalpayaty uparyupari prastaraṃ dhārayan
2.7.30	ulmuke udūhaty anuyājāś cet
2.8.1	paridhīn paridadhāty ārdrān ekavṛkṣīyān bāhumātrān pālāśavaikaṅkatakārṣmaryabailvān pūrvālābhepūrvālābha uttarān khādiraudumbarān vā madhyamadakṣiṇottarān gandharva iti pratimantram
2.8.2	prathamaṃ paridhiṃ samidhopaspṛśya vītihotram ity ādadhāti
2.8.3	anupaspṛśya dvitīyāṃ samid asīti
2.8.4	sūryas tveti japaty āhavanīyam īkṣamāṇas tadvacanatvāt
2.8.5	āvṛtya vediṃ barhiṣas tṛṇe tiraścī nidadhāti savitur iti
2.8.6	anye vāyuktatvāt
2.8.7	anyatrāpi tṛṇārthe
2.8.8	yūpāñjane ca sarpiḥ
2.8.9	puroḍāśapayasyādhānāsu cechan
2.8.10	tayoḥ prastaraṃ stṛṇāty ūrṇamradasam iti
2.8.11	abhinidadhāty ā tvā vasava iti
2.8.12	savyāśūnye juhūṃ pratigṛhya nidadhāti ghṛtācīti
2.8.13	evam itare uttarābhyāṃ pratimantraṃ barhiṣy upabhṛtaṃ dhurvāṃ cāvakṛṣṭe 'nupūrvam
2.8.14	puroḍāśāv abhighāryodvāsyopastīrṇe nidhāyānakti yas te prāṇaḥ paśuṣu praviṣṭo devānāṃ viṣṭhām anu yo vitastha ātmanvānt soma ghṛtavān hi bhūtvāgniṃ gacha svar yajamānāya vindeti
2.8.15	yathādevatam anyat
2.8.16	pratyanakti kapālāni yāni gharme kapālāny upacinvanti vedhasaḥ pūṣṇas tāny api vrata indravāyū vimuñcatām iti
2.8.17	tūṣṇīṃ vā
2.8.18	saṃkhyayodvāsayati
2.8.19	priyeṇa dhāmneti havīṃṣi vedyāṃ kṛtvā dhruvā asadann iti sarvāṇy ālabhate
2.8.20	pāhi mām ity ātmānam
2.8.21	atra vā vratopāyanam
3.1.1	hotṛṣadanaṃ kṛtvāpareṇa vediṃ śroṇiṃ vottareṇedhmāt samidham ādāyāgnaye samidhyamānāyānubrūhīty āha
3.1.2	hotar iti caike
3.1.3	prathamasthānena prāk sviṣṭakṛtaḥ
3.1.4	madhyameneḍāyāḥ
3.1.5	śeṣam uttamena
3.1.6	saṃtanvann iva me 'nubrūhīty āha yajamānaḥ
3.1.7	aṅguṣṭhābhyāṃ cāvabādhate pādyābhyāṃ vedam aham amum avabādha iti dveṣyam
3.1.8	abhāve dviṣantaṃ bhrātṛvyam iti vā
3.1.9	yāvatsāmidheni vededam ahaṃ tāvatithena vajreṇeti
3.1.10	pratipraṇavam ādhānam
3.1.11	samiddha iti prāg ataḥ sarvam idhmam ekavarjam anuyājāś cet
3.1.12	anuvacanānte vedenāhavanīyaṃ trir upavājya sruveṇa pūrvam āghāram āghāryāhāgnim agnīt saṃmṛḍḍhīti
3.1.13	idhmasaṃnahanair anuparidhi saṃmārṣṭy agne vājajid iti tristriḥ parikrāmam
3.1.14	tūṣṇīm upari
3.1.15	aparam āhavanīyād añjaliṃ karoti namo devebhyaḥ svadhā pitṛbhya iti dakṣiṇata uttānam
3.1.16	apa upaspṛśya suyame ma iti juhūpabhṛtāv ādāyottarāṃ juhūṃ kṛtvā dakṣiṇātikrāmaty aṅghriṇā viṣṇav iti
3.1.17	paridhīn apareṇa saṃcaro hoṣyataḥ
3.1.18	savyeneto dakṣiṇenāmutaḥ
3.1.19	vasumatīm ity avasthāya
3.2.1	ita indra iti juhoty uttarāghāram
3.2.2	āghāryāsaṃsparśayant srucāv etya juhvā dhruvāṃ samanakti saṃ jyotiṣeti
3.2.3	nidhāyedhmasaṃnahanāny ādāyośrāvayety āha
3.2.4	astu śrauṣaḍ ity agnīt
3.2.5	vedibarhir idhmaśakalam apachidyaike
3.2.6	evaṃ sarvatrāśrutapratyāśruteṣu
3.2.7	atha pravṛṇīte 'gnir devo daivyo hotā devān yakṣad vidvāṃś cikitvān manuṣvad bharatavad amuvad amuvad iti yajamānārṣeyāṇy āha parastād arvāñci trīṇi
3.2.8	yāvanto vā mantrakṛtaḥ
3.2.9	purohitārṣeyeṇa vā
3.2.10	kṣatriyavaiśyayoś ca nityam
3.2.11	manuvad iti vā sarveṣām
3.2.12	brahmaṇvad ā ca vakṣad brāhmaṇā asya yajñasya prāvitāro 'sau mānuṣa iti hotṛnām agrahaṇam
3.2.13	upāṃśu vā
3.2.14	saṃmṛṣṭā upaviśataḥ
3.2.15	agnir hoteti srugādāpanaṃ prayājeṣu saṃnidheḥ
3.2.16	ghṛtavatīm ity ukte srucāv ādāyātikramyāśrāvyāha samidho yajeti
3.2.17	pañca prayājān
3.2.18	samiddhatame
3.2.19	yaja yajeti śeṣam
3.2.20	dhruvas tiṣṭhan
3.2.21	pūrvaṃpūrvaṃ vābhikrāmam
3.2.22	upabhṛto juhvām ānayaty anavamṛśaṃś caturtham
3.2.23	evaṃ pravṛddhau
3.2.24	anuyājeṣu ca
3.2.25	uttarāṃ juhūm adhyuhya prācīm avahṛtya juhoti
3.2.26	evaṃ sarvatra
3.3.1	nābhideśe dhāraṇam
3.3.2	prayājānumantraṇam
3.3.3	eko mamaikā tasya yo 'smān dveṣṭi yaṃ ca vayaṃ dviṣma ity evaṃ mithunair yathāsaṃkhyam
3.3.4	na tasya kiṃ caneti pañcame
3.3.5	tviṣimān apacitimān yaśasvī brahmavarcasy annāda iti ca
3.3.6	āgantūnāṃ caturthapañcamābhyāṃ sthānāt
3.3.7	prathamacaturthābhyāṃ vā yathāliṅgam
3.3.8	sarvān vottamenopāyitvāt
3.3.9	etya juhvābhighāraṇaṃ dhruvāyā haviṣa upabhṛtaś ca
3.3.10	ājyabhāgābhyāṃ caraty āgneyena saumyena
3.3.11	caturavattaṃ savaṣaṭkārāsu
3.3.12	anidhāyāvadāyāvadāya dhruvām abhighārayaty āpyāyatāṃ dhruvā haviṣā ghṛtena yajñaṃ yajñaṃ prati devayadbhyaḥ sūryāyā ūdho adityā upastha urudhārā pṛthivī yajñe asminn iti
3.3.13	anubrūhīty uktvā nāpavyāhared dhotā cāśrāvaṇāt
3.3.14	āśrāvite 'gnīd ā pratyāśrāvaṇāt
3.3.15	pratyāśrāvite 'dhvaryur ā hotṛpraiṣāt
3.3.16	hotā vaṣaṭkārāt
3.3.17	some ca grahaṃ gṛhītvopākaraṇāt
3.3.18	upākṛta udgātāra ā hotṛpraiṣāt
3.3.19	hotā vaṣaṭkārāt
3.3.20	āgneyam uttarapūrvārdhe
3.3.21	dakṣiṇapūrvārdhe saumyam
3.3.22	samiddhatame vā
3.3.23	havirbhyāṃ ca
3.3.24	puroḍāśāv antareṇāgnīṣomā upāṃśv ājyasya
3.3.25	viṣṇur vāmāvāsyāyāṃ hautrāmnānāt
3.3.26	yāvad dhavir uttarārdhāt sviṣṭakṛtaḥ
3.3.27	tata eva homaḥ
3.3.28	nājyādaśeṣāt
3.3.29	asaṃsṛṣṭām āhutibhiḥ
3.3.30	nidhāya
3.4.1	saṃcaram abhyukṣya prāśitram avadyati yavamātraṃ pippalamātraṃ vā
3.4.2	anyatarata ājyam
3.4.3	ubhayato vā
3.4.4	āgneyāt
3.4.5	bhāgāṃś ca
3.4.6	adhvaryusaṃcareṇa brahmaṇe pradāya pūrveṇaike 'pa upaspṛśyeḍāṃ pañcāvattāṃ dakṣiṇato madhyāc ca yāvaddhaviḥ sviṣṭakṛdvad ājyam
3.4.7	yajamānabhāgaṃ pūrvārdhād dīrghaṃ praśīrya purastād dhruvāyāḥ karoti
3.4.8	iḍāṃ hotre pradāyāvisṛjan dakṣiṇātikrāmati
3.4.9	iḍāṃ pratigṛhya hotur aṅguliparvaṇī anakti
3.4.10	avāntareḍām ādadhāti pūrvavat
3.4.11	iḍāṃ ca
3.4.12	sarve 'nvārabhante
3.4.13	iḍopahūtety ucyamāna āgneyaṃ barhiṣadaṃ karoti bradhna pinvasvāyur me dhukṣva prajāṃ me dhukṣva paśūn me dhukṣva brahma me dhukṣva kṣatraṃ me dhukṣva viśo me dhukṣva yo 'smān dveṣṭi yaṃ ca vayaṃ dviṣmas tasya prajayā paśubhir āpyāyasveti taṃ caturdhā kṛtvā
3.4.14	barhiṣy ṛtvigbhya ādiśati
3.4.15	ubhau vāviśeṣāt
3.4.16	atra pitara iti yajamāno japati
3.4.17	visṛjyāmīmadanteti
3.4.18	ekaikam āharati
3.4.19	dyāvāpṛthivyor upahvāne 'gnīdhe ṣaḍavattam
3.4.20	prāśnāty upahūtā pṛthivīti
3.4.21	āśāsāne mayīdam iti yajamāno japati
3.4.22	upahūtāṃ prāśnanti yuktāḥ
3.4.23	yajamānaś ca
3.4.24	pavitrayor mārjayante 'pareṇa vediṃ sumitriyā na iti
3.4.25	yajamānasya prāṇāpānau pātam iti prastare te karoti
3.4.26	tūṣṇīṃ vā
3.4.27	atra vā brahmā prāśnāti
3.4.28	bhāgam asmai pariharati
3.4.29	yajamānabhāgaṃ cāproṣite
3.4.30	anvāhāryam abhighāryodvāsyāntarā brahmayajamānau hṛtvā vedyāṃ nidhāyālabhate prajāpater bhāgo 'sy ūrjasvān payasvān prāṇāpānau me pāhi samānavyānau me pāhy udānavyānau me pāhy ūrg asy ūrjaṃ me dhehy akṣitir asi mā me kṣeṣṭhā amutrāmuṣmiṃ loka iha ceti
3.4.31	sā dakṣiṇā
3.4.32	udag udvāsayati
3.4.33	haviś ca
3.5.1	samasyolmuke samidham ādāyāha brahman prasthāsyāmi samidham ādhāyāgnim agnīt saṃmṛḍḍhīti
3.5.2	eṣā ta iti hotānumantrayate
3.5.3	ajānati yajamānaḥ
3.5.4	saṃmārṣṭi pūrvavad aparikrāmaṃ sakṛtsakṛt sasṛvāṃsam iti
3.5.5	brahmānujñāto 'nuyājais tribhiś caraty aupabhṛtaṃ samānīya
3.5.6	atikramyāśrāvyāha devān yajeti
3.5.7	yajayajety uttarau
3.5.8	devāndevān iti vā sarvatra niyamaśabdāt
3.5.9	vikṛtidarśanāc ca
3.5.10	pratīco juhoti
3.5.11	upasatsu ca
3.5.12	dhruvaḥ
3.5.13	caturthaṃ samānīya prācīm
3.5.14	abhicarann anuyājānumantraṇam aśany amuṃ jahi hrāḍuny amuṃ jahy ulkuṣy amuṃ jahīti
3.5.15	evaṃ pravṛddhau samaṃ vibhajet
3.5.16	svasthānāntyena vopāyitvāt
3.5.17	etya juhūpabhṛtau vyūhati
3.5.18	agnīṣomayor iti juhūṃ prācīṃ dakṣiṇenottānena
3.5.19	agnīṣomau tam itītareṇetarāṃ nīcā pratīcīm
3.5.20	yathādevatam anyat
3.5.21	adhvaryur vā
3.5.22	anūjjayatv ayaṃ yajamāno vājasyainam iti pūrve
3.5.23	yam ayaṃ yajamāno dveṣṭi yaś cainaṃ dveṣṭīty uttare
3.5.24	abhyukṣya juhvā paridhīn anakti yathāpūrvaṃ vasubhya iti pratimantram
3.6.1	prathamaṃ paridhiṃ gṛhītvāśrāvyāheṣitā daivyā hotāro bhadravācyāya preṣito mānuṣaḥ sūktavākāya sūktā brūhīti
3.6.2	paśau preṣyeti
3.6.3	saṃjānāthām iti prastarādānam
3.6.4	vidhṛtī sthāne kṛtvānakty enaṃ vyantu vaya iti
3.6.5	agraṃ juhvām
3.6.6	upabhṛti madhyam
3.6.7	mūlam itarasyām
3.6.8	marutām iti nīcair hṛtvā tṛṇam ādāyānupraharati
3.6.9	hastenācarati
3.6.10	yajamānabhāgaṃ ca proṣite
3.6.11	kṣatriyavaiśyayoś ca nityam
3.6.12	ahaṃ tvad asmi mad asi tvam etan mama tvaṃ yonis tava yonir asmi mamaiva san divi deveṣv adhi putraḥ pitrye lokakṛj jātavedaḥ svāheti
3.6.13	sūktavākānte
3.6.14	agnīd āhānuprahareti
3.6.15	prāsya tṛṇaṃ cakṣuṣpā ity ātmānam ālabhate
3.6.16	saṃvadasvāgān agnīd agañ śrāvaya śrauṣaṭ svagā daivyā hotṛbhyaḥ svastir mānuṣebhyaḥ śamyor brūhīty eteṣāṃ saṃvadasvāgañ śrauṣaḍ ity agnīcheṣam itaro vyatyāsaṃ brūtaḥ
3.6.17	paridhīn anupraharati yaṃ paridhim iti prathamam itarau ca yugapad agneḥ priyam iti
3.6.18	srucau pragṛhṇāti saṃsravabhāgā iti saṃsravān juhoti
3.6.19	ghṛtācī iti dhuri nidadhāty anasi ced grahaṇam
3.6.20	sphye pātryāṃ cet
3.6.21	yajña namaś ca ta iti vedim ālabhate
3.6.22	vedaṃ hotā sruksruvam adhvaryur ājyasthālīm agnīd ādāya
3.7.1	patnīsaṃyājebhyo gārhapatyaṃ gachanti
3.7.2	adhvaryuḥ pūrvadakṣiṇena gārhapatyam etya
3.7.3	pūrveṇa
3.7.4	apareṇāntareṇa patnīm ekeṣām
3.7.5	upaviśya dakṣiṇaṃ jānv ācya
3.7.6	evaṃ sarvatropaviṣṭahomeṣu
3.7.7	upāṃśu caranti
3.7.8	caraṇaśabde sarvam
3.7.9	devatānyatra
3.7.10	yajati somaṃ tvaṣṭāraṃ devānāṃ patnīragniṃ gṛhapatimiti
3.7.11	tṛtīye 'ntardhānaṃ purastāt
3.7.12	patny anvārabhate 'dhvaryum
3.7.13	śamyvantaṃ bhavatīḍāntaṃ vā
3.7.14	śamyvante vedatṛṇam ādāyānakti prastaravat sruci sruve sthālyāṃ ca
3.7.15	agnīd āhānuprahareti
3.7.16	prāsya tṛṇādi pūrvavat
3.7.17	śamyvante sruksruvaṃ pragṛhṇāty agne 'dabdhāya iti
3.7.18	savyenāvṛtya dakṣiṇāgnau juhoty agnaya iti sarasvatyā iti ca
3.7.19	ulūkhale musale yac ca śūrpa āśiśleṣa dṛṣadi yat kapāla utpruṣo vipruṣaḥ saṃjuhomi satyāḥ santu yajamānasya kāmāḥ svāheti piṣṭalepān juhoti
3.8.1	patnī vedaṃ pramuñcati vedo 'sīti
3.8.2	yoktraṃ ca pra mā muñcāmi varuṇasya pāśād yena mābadhnāt savitā suśevaḥ ṛtasya yonau sukṛtasya loke 'riṣṭāṃ mā saha patyā dadhātv iti
3.8.3	stṛṇāty ā vedeḥ
3.8.4	dhrauvaṃ samiṣṭayajur juhoti devā gātuvida iti
3.8.5	barhiḥ sam barhir iti
3.8.6	vedyāṃ praṇītā ninayati parītya kas tveti
3.8.7	puroḍāśakapālena kaṇān apāsyaty adhaḥkṛṣṇājinaṃ rakṣasām iti
3.8.8	pūrṇapātraṃ ninayati parītya saṃtatam
3.8.9	yajamāno 'ñjalinā pratigṛhṇāti saṃ varcaseti
3.8.10	mukhaṃ vimṛṣṭe
3.8.11	viṣṇukramān kramate divi viṣṇur iti pratimantram
3.8.12	pṛthivyām itīta ūrdhvo vā
3.8.13	asmād annād iti bhāgam avekṣate
3.8.14	asyai pratiṣṭhāyā iti bhūmim
3.8.15	aganma svar iti prāk
3.8.16	saṃ jyotiṣety āhavanīyam
3.8.17	svayambhūr iti sūryam
3.8.18	varcodā iti yaṃ vā kāmaṃ kāmayate
3.8.19	sūryasyety āvartate pradakṣiṇam
3.8.20	grahagrahaṇapratigarahomeṣu ca tūṣṇīm
3.8.21	gārhapatyam upatiṣṭhate 'gne gṛhapata iti
3.8.22	śataṃ himā iti brūyād vā
3.8.23	sūryasyety āvartate pradakṣiṇam
3.8.24	gachati prāṅ uru viṣṇav iti
3.8.25	tato 'si tantur asy anu mā tanuhy asmin yajñe 'syāṃ sādhukṛtyāyām asminn anne 'smiṃ loka idaṃ me karmedaṃ vīryaṃ putro 'nusaṃtanotv iti putrasya nāma gṛhṇāti
3.8.26	ātmano 'vidyamāne
3.8.27	tantave tvā jyotiṣe tveti vā
3.8.28	āhavanīyam upatiṣṭhate tūṣṇīm
3.8.29	vrataṃ visṛjate yenopeyāt
3.8.30	saṃ yajñapatir āśiṣeti bhāgaṃ prāśnāti
3.8.31	brāhmaṇaṃ tarpayitavai brūyād yajñam evaitat tarpayatīti śruteḥ
4.1.1	aparāhṇe piṇḍapitṛyajñaś candrādarśane 'māvāsyāyām
4.1.2	dakṣiṇāgnau śrapaṇam
4.1.3	homaś ca
4.1.4	paristīrya taṃ pūrvavat pātrāsādanam ekaśaḥ
4.1.5	apareṇa gārhapatyaṃ carum apūrṇaṃ srucaṃ vā tūṣṇīṃ gṛhītvottareṇa dakṣiṇāgnim avahanti tiṣṭhan
4.1.6	sakṛt phalīkaroti
4.1.7	sārataṇḍulam apūrṇaṃ śrapayitvābhighāryodvāsya mekṣaṇena juhoty agnaya iti somāyeti ca
4.1.8	prāsya tad dakṣiṇenollikhaty apahatā ity apareṇa vā
4.1.9	ulmukaṃ parastāt karoti ye rūpāṇīti
4.1.10	udapātreṇāvanejayaty apasavyaṃ savyena voddharaṇasāmarthyād asāv avanenikṣveti yajamānasya pitṛprabhṛti trīn
4.1.11	upamūlaṃ sakṛdāchinnāni lekhāyāṃ kṛtvā yathāvaniktaṃ piṇḍān dadāty asāv etat ta iti
4.1.12	ye ca tvām anv iti caike
4.1.13	atra pitara ity uktvodaṅṅ āsta ā tamanāt
4.1.14	āvṛtyāmīmadanteti japati
4.1.15	avanejya pūrvavan nīviṃ visraṃsya namo va ity añjaliṃ karoti
4.1.16	etad va ity upāsyati sūtrāṇi pratipiṇḍam
4.1.17	ūrṇādaśā vā
4.1.18	vayasy uttare yajamānalomāni vā
4.1.19	ūrjam ity apo niṣiñcati
4.1.20	avadhāyāvajighrati yajamānaḥ
4.1.21	ulmukasakṛdāchinnāny agnau
4.1.22	ādhatteti madhyamapiṇḍaṃ patnī prāśnāti putrakāmā
4.1.23	pretebhyo dadāti
4.1.24	jīvapitṛko 'pi
4.1.25	jīvāntarhite 'pi
4.1.26	jīvapitṛkasya homāntam anārambho vā
4.1.27	na vyavete jātūkarṇyo na jīvantam atidadātīti śruteḥ
4.1.28	pūrvo vāṅgatvāt piṇḍapitṛyajñaḥ
4.1.29	prakaraṇakālaliṅgānugrahavacanānāhitāgniśrutibhyo 'naṅgam
4.1.30	aṅgaṃ vā samabhivyāhārāt
4.1.31	anāhitāgner apy eṣaḥ
4.2.1	śvo nodetety adṛṣṭe vā parṇaśākhāṃ chinatti śāmīlīṃ veṣe tvety ūrje tveti vā
4.2.2	chinadmīti vobhayoḥ sākāṅkṣatvāt
4.2.3	saṃnamayāmīti vottare
4.2.4	bahulapalāśām aśuṣkāgrāṃ prāgudīcīm anyatamāṃ vā
4.2.5	vratam upaiti
4.2.6	yathoktaṃ vā
4.2.7	mātṛbhir vatsānt saṃsṛjya vatsaṃ śākhyopaspṛśati vāyava stheti
4.2.8	upāyava stheti caike
4.2.9	devo va iti mātṝṇām ekāṃ vyākṛtya
4.2.10	aindraṃ bhavati māhendraṃ vā
4.2.11	yajamānasya paśūn ity agnyagārasyānyatarasya purastāchākhām upagūhati
4.2.12	mūlād upaveṣaṃ karoti veṣo 'sīti
4.2.13	sāṃnāyye śākhāsaṃyogāt
4.2.14	upadhānād vobhayoḥ
4.2.15	vasoḥ pavitram iti pavitramasyāṃ badhnāti kuśau
4.2.16	trivṛd vā
4.2.17	yavāgvāgnihotrahomaḥ saṃnayatas tāṃ rātrim
4.2.18	huta upasṛṣṭāṃ prabrūtād ity āha
4.2.19	prokte dyaur asīti sthālyādānam
4.2.20	mātariśvana ity adhiśrayati
4.2.21	vasoḥ pavitram iti pavitram asyāṃ karoty udag vā
4.2.22	vāgyato dohayaty aśūdreṇa
4.2.23	sthālyanvārabdhe devas tvety āsicyamāne japati
4.2.24	kām adhukṣa iti praśnaḥ
4.2.25	prokte sā viśvāyur ity āha
4.2.26	evam itare uttarābhyāṃ pratimantram
4.2.27	visṛṣṭavāguttarā ananvārabdhe
4.2.28	yāvat svam adhikārāt
4.2.29	tisro vā nityatvāt
4.2.30	ādisāmarthyāt
4.2.31	darśanāc ca
4.2.32	parikṣālanam ānayati sampṛcyadhvam ṛtāvarīr ūrmiṇā madhumattamāḥ pṛñcatīr madhunā payo mandrā dhanasya sātaya iti
4.2.33	udvāsyātanakti prāgghutaśeṣeṇendrasya tveti
4.2.34	sodakenāpidadhāty amṛnmayeṇa viṣṇo havyam iti
4.2.35	nidhāya vatsāpākaraṇaṃ pūrvavat
4.2.36	prātar āgneya aindrāgnaś ca dvādaśakapālo 'saṃnayataḥ
4.2.37	nirupyājyaṃ prātardohanam anyasmin
4.2.38	parikṣālanāntaṃ kṛtvā sāyaṃdoham āhṛtya prātardohaṃ śrapayitvābhighāryodvāsyobhāv anakti
4.2.39	śṛtasyāgre 'vadyatīti śruteḥ
4.2.40	samasya mārjanam
4.2.41	indrāgnyor iti vyūhanam
4.2.42	saha śākhayā prastarānupraharaṇam
4.2.43	paridhibhiḥ sahopaveṣaṃ juhoti juhomi tvā subhaga saubhagāya purūtamaṃ puruhūta śravasyann iti
4.2.44	paurṇamāsavad anyad asadyaḥ
4.2.45	somayājī saṃnayet
4.2.46	kāmād itaraḥ
4.2.47	triṃśataṃ varṣāṇi darśapūrṇamāsābhyāṃ yajeta
4.2.48	pañcadaśa dākṣāyaṇayajñī
4.2.49	agnihotram eva vā juhuyāt
4.3.1	karmaśabdo dravyadevatāyukto yajatiḥ
4.3.2	darśapūrṇamāsadharmā iṣṭipaśuṣu sāmarthyāt
4.3.3	darśanāc ca
4.3.4	vaiśvadevadharmāś cāturmāsyeṣu vacanapravṛttibhyām
4.3.5	somāc cāvabhṛthe sāmapratiṣedhāt
4.3.6	kaṇavat paśau na mantropadeśāt
4.3.7	viśaye laukikam ayuktatvāt
4.3.8	vidhiviśeṣaḥ karmaṇy ekadviśabdaparimāṇadravyadevatāguṇasāmānyebhyaḥ
4.3.9	niyamo dravyadevatāvirodhe dravyasya samavāyāt
4.3.10	āmikṣāyām ubhayos tan nirvṛtteḥ
4.3.11	naikacodanāt
4.3.12	dadhnaḥ saṃghātāt
4.3.13	payasas tadbhāvāt
4.3.14	paśoḥ sāṃnāyyasya tad uktam
4.3.15	prāyaścittaśruteś ca
4.3.16	payasaḥ kālānantaryadharmānugrahebhyaḥ
4.3.17	sadyastvaṃ kāśakṛtsniḥ
4.3.18	anuvādaḥ pūrvasyeti vātsyabādarī
4.3.19	sthānāpatter dravyeṣu dharmalābho 'vipratiṣiddhaḥ
4.3.20	yathārtham ūhaś codite
4.3.21	na prakṛtāv apūrvatvāt
4.3.22	vikṛtau vacanārthalopavirodhebhyo 'pravṛttiḥ
4.3.23	parārthotpattes tadabhāve 'bhāvaḥ
4.3.24	coditatvād vā bhāvaḥ
4.3.25	na vipakṣe kriyāḥ syuḥ samabhivyāhārāt
4.4.1	dākṣāyaṇayajñaḥ prajāpaśvannayaśaskāmasya
4.4.2	nāmaphalaguṇayogāt karmāntaram
4.4.3	guṇavidhānaṃ vā saṃnidhisampadvacanābhyām
4.4.4	agnīṣomīyaḥ paurṇamāsyām
4.4.5	aindrāgno 'māvāsyāyām
4.4.6	sāṃnāyyavat prātaḥ
4.4.7	amāvāsyāyāṃ payasyā maitrāvaruṇī
4.4.8	tatraiva dohanaṃ śṛte vā dadhy ānayati
4.4.9	vājinaṃ niṣicyotkare karoti
4.4.10	anājyaliptaṃ vā
4.4.11	prahṛtya tṛṇaṃ tena carati
4.4.12	vimucya vā srucau
4.4.13	barhir avasiñcan gṛhṇāti
4.4.14	tad ṛṣabheṣu reto dadhātīti śruteḥ
4.4.15	vājibhyo 'nuvācayati
4.4.16	prativaṣaṭkāraṃ hutvā vājinaśeṣeṇa diśo vyāghārayati diśa iti pratimantraṃ pradakṣiṇaṃ purastāt prathamam
4.4.17	uttamābhyāṃ madhye pūrvārdhe ca
4.4.18	svāhākāraḥ sarvatra sākāṅkṣatvāt
4.4.19	śeṣam upahvayasyety āmantrayāmantrya bhakṣaṇam upahūta iti prasūtaḥ
4.4.20	yuktanāmabhir vā
4.4.21	some ca
4.4.22	sādhāraṇeṣu vā sāmarthyāt
4.4.23	ṛtūnāṃ tvā vājināṃ vājinaṃ bhakṣayāmīti
4.4.24	vājy ahaṃ vājinasyopahūtasyopahūto bhakṣayāmīti vā
4.4.25	vāje vājī bhūyāsam iti vā
4.4.26	hotradhvaryubrahmāgnīdyajamānāḥ
4.4.27	prathamo vobhayatas tu yajamānaḥ
4.4.28	dākṣāyaṇaṃ vā dakṣiṇā
4.4.29	saṃvatsaraṃ vā yajeta
4.4.30	māṃsastryanṛtamūtrakṛtavāsāṃsi varjayet
4.5.1	upāṃśu kāmyadevatā
4.5.2	āgrayaṇe vaiśvadevaḥ
4.5.3	ekakapālāś cāvāruṇāḥ
4.5.4	prājāpatyaḥ
4.5.5	sāvitraś cāturmāsyeṣu
4.5.6	vaiśvadevī
4.5.7	vāyavyam
4.5.8	payo [ yavāgūr vā ]
4.5.9	tanūhavīṃṣi
4.5.10	dīkṣaṇīyāprāyaṇīyātithyādevatāḥ
4.5.11	devasūdevikāhavīṃṣi
4.5.12	vāyavyo 'gnau
4.5.13	maitrāvaruṇī ca
4.5.14	aindraḥ sautrāmaṇyāṃ prathamaḥ
4.5.15	vāyodhasaś ca
4.5.16	āgneyaṃ pratikāmam āhareta
4.5.17	varṣārthe prakṛtau vā brūyād vṛṣṭikāmo 'smīti
4.5.18	adhvaryuṃ brūyāt purovātaṃ ca vidyutaṃ ca manasā dhyāyeti
4.5.19	abhrāṇy agnīdham
4.5.20	stanayitnuṃ ca varṣaṃ ceti hotāram
4.5.21	sarvāṇy etānīti brahmāṇam
4.5.22	anvārambhaṇīyāgnāvaiṣṇava ekādaśakapālaḥ sarasvatyai caruḥ sarasvate dvādaśakapālo darśapūrṇamāsārambhe
4.5.23	paṣṭhauhī dakṣiṇā mithunau vā
4.5.24	indrāya vimṛdha ekādaśakapālaḥ paurṇamāsam anu
4.5.25	ādivikalpaḥ
4.5.26	ādityaś carur āmāvāsyam
4.6.1	āgrayaṇam aindrāgnam agrapākasya vrīhīṇāṃ yavānāṃ ca
4.6.2	vaiśvadevaś caruḥ
4.6.3	payasi vā
4.6.4	dyāvāpṛthivīya ekakapālaḥ
4.6.5	udvāsyāntāṃś chādayed ājyena
4.6.6	ājyasya vā yajet
4.6.7	purāṇānāṃ vā caruḥ
4.6.8	prathamajo gaurdakṣiṇā
4.6.9	vaiśvadevasya ca
4.6.10	darśapūrṇamāsān ījāno dakṣiṇāgnipakvaṃ cātuṣprāśyaṃ brāhmaṇān bhojayet kiṃcid dadyāt
4.6.11	agnihotrāyaṇino navaiḥ sāyamprātar agnihotrahomaḥ
4.6.12	tadāśitāyā vā payasā
4.6.13	dīkṣitavrataṃ ca
4.6.14	upasatsu rauhiṇau kurvīta
4.6.15	sutyāsu savanīyān
4.6.16	saumyaḥ śyāmākacarur āraṇyasya
4.6.17	vaiṇavo grīṣme
4.6.18	punaḥsaṃskṛto ratho dakṣiṇā kṣaumaṃ madhuparko varṣādhṛtaṃ vā vāsaḥ
4.7.1	amāvāsyāyām agnyādheyam
4.7.2	kṛttikārohiṇīmṛgaśiraḥphalgunīṣu
4.7.3	hasto lābhakāmasya
4.7.4	citrā ca kṣatriyasya
4.7.5	vasanto brāhmaṇabrahmavarcasakāmayoḥ
4.7.6	grīṣmaḥ kṣatriyaśrīkāmayoḥ
4.7.7	varṣāḥ prajāpaśukāmavaiśyarathakṛtām
4.7.8	agnyagāre kurvanti
4.7.9	udagvaṃśaṃ vāparam
4.7.10	dakṣiṇapūrve dvāre
4.7.11	paurṇamāsavad vapanam
4.7.12	kṣaume vaste 'hate
4.7.13	patnī ca
4.7.14	saṃsthite 'dhvaryave deye
4.7.15	gārhapatyāgāre nirmathyābhyādadhāti
4.7.16	vaiśyakulāmbarīṣamahānasād vā
4.7.17	divāśnāti rātrau vā
4.7.18	upāstamayam devāḥ pitaraḥ pitaro devā yo 'ham asmi sa san yaje yasyāham asmi na tam antarayāmi svaṃ ma iṣṭaṃ svaṃ śrāntaṃ svaṃ hutam astv iti
4.7.19	pūrveṇa praviśati
4.7.20	dakṣiṇena patnī
4.7.21	paścād agner upaviśato dakṣiṇataḥ patnī
4.7.22	aśvatthaśamīgarbhāraṇī prayachati
4.7.23	abhāve 'garbhasya
4.7.24	vācaṃ yachā pūrṇāhuter ity āhāstamite niśāyām
4.7.25	paryudayaṃ vā pradhānakālatvāt
4.8.1	gārhapatyāgāre 'jaṃ badhnāti na vā
4.8.2	vidyamānaṃ prātar agnīdhe dadyāt
4.8.3	astamite rohite carmaṇy ānaḍuhe catvāri haviṣyapātrāṇi mimīte
4.8.4	taṃ cātuṣprāśyaṃ pacati
4.8.5	udvāsyāsecanaṃ madhye kṛtvā sarpir āsicyāśvatthīs tisraḥ samidho ghṛtāktā ādadhāti samidhāgnim iti pratyṛcam
4.8.6	upa tveti japati
4.8.7	dvitīyāṃ vādhvaryuḥ
4.8.8	catvāra ṛtvijaḥ prāśnanti
4.8.9	rāddhas te brahmaudana ity āha
4.8.10	varaṃ dadāti
4.8.11	saṃvatsaraṃ vā purastāt kuryāt tataḥ sarvān ādadhīta
4.8.12	gārhapatye 'nugate grāmāgnim āhṛtya cātuṣprāśyaṃ paktvā viharet
4.8.13	rātriṃ jāgaraṇadhāraṇe
4.8.14	śakalair vā
4.8.15	vyuṣṭāyām upaśamayya dakṣiṇā vā saṃhared anvāhāryapacanaś cet
4.8.16	sthānam ullikhyābhyukṣyānvārabdhe hiraṇyaṃ nidhāyoṣākhūtkarān nivapaty anteṣu śarkarāḥ
4.8.17	hiraṇyam upary eke
4.8.18	evam itarayoḥ
4.8.19	purastād āhavanīyasyāṣṭāsu prakrameṣv ekādaśasu dvādaśasu matyā vā
4.8.20	itarasya vitṛtīye dakṣiṇataḥ
4.8.21	utsṛpte 'gnimanthanam
4.8.22	anutsṛpta eke
4.8.23	udite tūddharaṇam
4.8.24	apareṇa gārhapatyāyatanam
4.8.25	aśvam ānayeti brūyāt
4.8.26	sthite 'śve purastāt
4.8.27	jāte varadānam
4.8.28	manasaike
4.8.29	tasyābhiśvāsaḥ prāṇam amṛte dadha iti
4.8.30	uchvāso 'mṛtaṃ prāṇa ādadha iti
4.9.1	dārubhir jvalantam ādadhāti bhūr bhuva iti sambhāreṣv amuṣya tvā vratapate vratenādadha iti yatharṣi
4.9.2	varuṇasya tveti kṣatriyasya
4.9.3	indrasya tveti rājanyasya
4.9.4	manoṣ ṭvā grāmaṇya iti vaiśyasya
4.9.5	ṛbhūṇāṃ tveti rathakṛtaḥ
4.9.6	rathantaraṃ gāyeti preṣyati
4.9.7	gānam adhvaryoḥ
4.9.8	brahmā vā vedayogāt
4.9.9	yuktatvāc cādhvaryoḥ
4.9.10	idhmenoddharaṇamupayamya
4.9.11	yathainaṃ dhūma upeyāt
4.9.12	vāmadevyam iti preṣyati
4.9.13	aśvaḥ purastād yuvā tadabhāve 'yuvāśvābhāve 'naḍvān
4.9.14	sambhārān adhiṣṭhāpya dakṣiṇapūrvapādena prāñcaṃ nītvāvartya sthāpayati
4.9.15	bṛhad iti preṣyati
4.9.16	agninā pādaṃ dvir upaspṛśya tṛtīyenādadhāti dvitīyena prathamena vā bhūr bhuvaḥ svar iti pūrvavat
4.9.17	purastāt parikramyedhmapūrvārdhaṃ gṛhītvā dyaur iva bhūmnety āha
4.9.18	āyaṃ gaur iti copaniṣṭhate sārparājñībhiḥ
4.9.19	dakṣiṇāgnim ādadhāti
4.9.20	sabhyaṃ ca nirmathya
4.9.21	gāṃ dīvyadhvam ity āha
4.9.22	dhāraṇopasthānam ataḥ
4.10.1	śyaitavāravantīyayajñāyajñiyānīti ca preṣyati
4.10.2	dakṣiṇenāgnīn parītyodag utsṛjati
4.10.3	ṛtunakṣatrasambhārasāmavapanacātuṣprāśyajāgaraṇedhmapūrvārdhānvārambhaṇasārparājñīr na vā kuryāt
4.10.4	agnihotraṃ ca tūṣṇīṃśruteḥ pūrṇāhutyante
4.10.5	pūrṇāhutiṃ juhoti nirupyājyaṃ gārhapatye 'dhiśritya sruksruvaṃ ca saṃmṛjyodvāsyotpūyāvekṣya gṛhītvānvārabdha evaṃ sarvatra svāheti
4.10.6	varaṃ dadāmīti vāgvisarjanam
4.10.7	dvādaśāhānte tanūhavīṃṣi nirvapati māse dvitīye tṛtīye ṣaṇmāsye saṃvatsare sadyo vā na vā
4.10.8	agnaye pavamānāya prathamā
4.10.9	agnaye pāvakāyāgnaye ścaye ca dvitīyā
4.10.10	adityai carus tṛtīyā
4.10.11	āgneya eva vā purastād ādityasya
4.10.12	ṣaḍ dakṣiṇāḥ prativibhajya dadāti dvādaśa caturviṃśatiṃ vā
4.10.13	bhūyasīś ca yathāśraddham
4.10.14	dhenur ādityasya
4.10.15	anṛtātithyapanodapūtidārvādhānarbīsapakvanāvyudakāni varjayet
4.10.16	brahmacāry agninityadhārī kṣīrahomy agnim upaśāyī dvādaśarātraṃ ṣaḍrātraṃ trirātram antataḥ
4.11.1	punarādheyam ādhānāpratijñātasya
4.11.2	rājyayaśaskāmasya vā
4.11.3	trirātrāvaram agnīn utsṛjya
4.11.4	sadyo vā
4.11.5	punarvasvoḥ
4.11.6	varṣāsu madhyandine vā
4.11.7	kuśair ādhānam
4.11.8	vrīhyapūpam arkapalāśayoḥ pakvaṃ gārhapatyasthāne nidadhāty evam āhavanīyasya yāvaṃ sadyaś cet
4.11.9	āgneyaḥ pañcakapāla upāṃśu prāguttamād anuyājāt
4.11.10	tadvarjaṃ vā
4.11.11	agnīn iti vā prathame prayāje 'nuyāje ca
4.11.12	ājyabhāgo dvitīyo 'gnaye pavamānāyendumate vā
4.11.13	hiraṇyaṃ dakṣiṇānaḍvān vāgnyādheyikīś cechañ chruteḥ
4.11.14	agnyādheyavad anyat sadyaḥ
4.11.15	aparāhṇe maitrāvaruṇī vaśānastamite puroḍāśeḍāntaṃ kṛtvā rātriśṛtayā prātaś caranti tata ādhānam
4.12.1	sāyamāhutyāṃ hutāyāṃ yajamāno 'gnī upatiṣṭhate vātsapreṇa
4.12.2	na vā
4.12.3	tisras trir upaprayanto 'sya pratnāṃ pari te citrāvasav iti ca
4.12.4	saṃ tvam ity upaviśya
4.12.5	gāṃ gachaty andha stheti
4.12.6	saṃhitety ālabhate
4.12.7	gārhapatyaṃ gatvopatiṣṭhata upa tveti
4.12.8	gāṃ gachatīḍa ehīti
4.12.9	kāmyā etetyālabhate
4.12.10	somānam ity anudakaṃ vratopāyanavat
4.12.11	paurṇamāsavat putranāmagrahaṇam
4.12.12	bhūr bhuvaḥ svar iti vobhau
4.12.13	pravatsyant sarvān naryeti pratimantram
4.12.14	gachati
4.12.15	matyā vāgvisarjanam
4.12.16	pravasan yājamānaṃ kuryād yathākālam ātmasaṃskārād dharmamātratvāchruteś ca
4.12.17	etya ca matyā vāgyamanam
4.12.18	samitpāṇir anupetya kaṃcid upatiṣṭhata āhavanīyagārhapatyadakṣiṇāgnīn āganmeti pratimantram
4.12.19	samitparisamūhanāni copaviśya
4.12.20	tūṣṇīṃ vopasthānaṃ pūrvavat
4.12.21	etya ca
4.12.22	gṛhā mā bibhīteti gṛhān upaiti
4.12.23	kṣemāya va iti praviśati
4.12.24	na hiṃsyād gṛhyān kāmaṃ śvaḥ
4.13.1	uddhareti yajamāno brūyāt sāyamprātar agnihotre
4.13.2	gārhapatyād āhavanīyasyoddharaṇam anastamitānuditayoḥ
4.13.3	pratyaṅmukho vā sāyaṃ nidadhyāt tasmint sāyamprātar homam eke
4.13.4	nityo dakṣiṇāgniḥ
4.13.5	sarve gataśriyaḥ
4.13.6	sadā vāharaṇam
4.13.7	ekeṣām upavasathe
4.13.8	navāvasite vā
4.13.9	tasmin paceyur amāṃsam
4.13.10	pākyābhāve goḥ payo 'dhiśrayitavai brūyāt
4.13.11	tad brāhmaṇaṃ pāyayitavai brūyāt
4.13.12	antareṇāparāgnī gatvā dakṣiṇena vāpradakṣiṇam āhavanīyaṃ parītyopaviśati yajamānaḥ
4.13.13	patnī ca pūrvavat
4.13.14	apareṇāhavanīyaṃ kūrcaṃ nidadhāti kuśān vā
4.13.15	paristaraṇaṃ vā sarveṣāṃ prāgudagbhir udagagrān dakṣiṇāgrān karotīti śruteḥ
4.13.16	āhavanīyaṃ paryukṣyodadhārāṃ ninayaty ā gārhapatyāt
4.13.17	taṃ ca
4.13.18	tato dakṣiṇāgnim
4.13.19	hute ca dhārāvarjam
4.14.1	agnihotrīṃ dohayati puṃvatsām aśūdreṇa sthālyām āryakṛtyām ūrdhvakapālāyāṃ dakṣiṇataḥ prācīm udīcīṃ vā
4.14.2	pūrveṇāhavanīyam āhṛtya gārhapatye 'dhiśrayaty uttarato niruhyāṅgārān
4.14.3	evam anyatrāpi homārthasyāharaṇam
4.14.4	dakṣiṇena vauṣadham
4.14.5	tṛṇenāvajyotyāsicyāpaḥ punar avajyotya nidhāyaṃ trir udvāsayaty udak
4.14.6	astamite juhoti
4.14.7	vaikaṅkataṃ sruksruvaṃ pratapya pāṇinā saṃmārṣṭi
4.14.8	punaḥ pratapyonneṣyāmīty āha
4.14.9	o3m unnayeti yajamānas tiṣṭhan
4.14.10	caturaḥ sruvān unnayati
4.14.11	sthālyāṃ pariśinaṣṭi tad brāhmaṇaḥ pibet
4.14.12	upari samidhaṃ dhārayan vārkṣīm adhyadhi gārhapatyād āhavanīyaṃ harati mukhamātre dhārayan
4.14.13	madhye nigṛhyodgṛhyopaviśya samidham ādadhāty agnijyotiṣaṃ tvā vāyumatīṃ prāṇavatīṃ svargyāṃ svargāyopadadhāmi bhāsvatīm iti
4.14.14	pradīptām abhijuhoty agnir jyotir iti sajūr iti vā
4.14.15	agnir varca iti brahmavarcasakāmasya
4.14.16	kūrce nidhāya gārhapatyam avekṣate hoṣyann asmin
4.14.17	tūṣṇīm uttarāṃ bhūyasīm
4.14.18	bhūyiṣṭhaṃ sruci
4.14.19	dviḥ prakampya nidadhāti
4.14.20	upamṛjya srucaṃ kūrce nimārṣṭi namo devebhyaḥ
4.14.21	svadhā pitṛbhya iti dakṣiṇata uttānam
4.14.22	apa upaspṛśyetarayoś ca puṣṭikāmaḥ
4.14.23	sthālyāḥ sruveṇeha puṣṭiṃ puṣṭipatir dadhātv iha prajāṃ ramayatu prajāpatir agnaye gṛhapataye rayimate puṣṭipataye svāheti gārhapatye
4.14.24	tūṣṇīṃ dvitīyām
4.14.25	agnaye 'nnādāyānnapataye svāheti dakṣiṇāgnau tūṣṇīṃ dvitīyām
4.14.26	anāmikayā dviḥ prāśnāti
4.14.27	utsṛpya nirleḍhyācamyotsiñcati devān jinva pitṝn jinva tṛtīyām udukṣati saptaṛṣīn jinveti
4.14.28	caturthī kūrcasthāne trir niṣiñcaty agnaye pṛthivīkṣite svāhā pṛthivyā amṛtaṃ juhomi svāhāmṛte 'mṛtaṃ juhomi svāheti
4.14.29	sruksruvam āhavanīye pratapya nidadhāti
4.14.30	samidha ādadhāti sarveṣu yathāparyukṣitamṃ samid asi samiddho me 'gne dīdihi samedhā te agne dīdyāsām iti
4.14.31	vāgyato dohaprabhṛty āhomāt kṣīrahotā cet
4.15.1	prātar juhoty anudite
4.15.2	antareṇāparāgnī gatvā dakṣiṇena vā pradakṣiṇaṃ gārhapatyaṃ parītyopaviśati yajamānaḥ
4.15.3	patnī ca yathādeśam
4.15.4	apa ācāmati vṛṣṭir asi vṛśca me pāpmānaṃ satyena vratam upaimy āpaḥ satyaṃ mayi vratam iti
4.15.5	vācaṃ visṛjya punar ācāmati vidyud asi vi me pāpmānaṃ jahy apo 'vabhṛtham abhyupaimi mayi satyaṃ goṣu me vratam iti
4.15.6	unnayāmīty āha prātaḥ
4.15.7	prāksaṃsthaṃ samitparyukṣaṇaṃ dhārā ca
4.15.8	ubhayatra vā
4.15.9	agniśabde sūryaḥ
4.15.10	rātryuṣasāhneti vā
4.15.11	jyotiḥ sūrya iti vā prātaḥ
4.15.12	prathamāstamite paryudayaṃ ca svargakāmasya
4.15.13	tamo 'bhyaye sāyaṃ juhuyād viyati prātar āyuṣkāmasya
4.15.14	antaḥpaśau paśukāmasya sāyamprātaḥ
4.15.15	śayāne śrīkāmasya prātaḥ
4.15.16	prathamasamiddhe dhūpyamāne prajāsu nihatyeva sahasānnam atsyataḥ
4.15.17	bhūyiṣṭhārciṣi gṛhītveva sahasā
4.15.18	pradīptatame śrīyaśaskāmasya
4.15.19	arciḥpratyavāye maitreṇānnam atsyataḥ
4.15.20	aṅgāreṣu cākaśyamāneṣu brahmavarcasakāmasya
4.15.21	payasā svargakāmaḥ paśukāmo vā
4.15.22	yavāgvā grāmakāmaḥ
4.15.23	taṇḍulair balakāmaḥ
4.15.24	dadhnendriyakāmaḥ
4.15.25	anadhiśrayaṇaṃ ca śrutisāmarthyābhyām
4.15.26	ghṛtena tejaskāmaḥ
4.15.27	saṃvatsaraṃ juhuyād eteṣām ekaikena kāmasaṃyoge
4.15.28	sāyamprātar vā
4.15.29	dakṣiṇena praveśanam agnihotreṣṭiṣu
4.15.30	sāyamprātar āhavanīyasyāsanopasthāne
4.15.31	śayyāsanaṃ vā gārhapatye
4.15.32	saṃvrajan manasopasmṛtya dakṣiṇāgnim
4.15.33	anaśitvā prātarmuhūrtaṃ sabhāsanaṃ sabhyasya
4.15.34	bhasmoddhṛtam upeyāt
4.15.35	svayaṃ vā juhuyāt
4.15.36	upavasathe niyamaḥ
5.1.1	cāturmāsyaprayogaḥ phālgunyām
5.1.2	vaiśvānarapārjanyau nirupyechan
5.1.3	vaiśvānaro dvādaśakapālaḥ
5.1.4	carur uttaraḥ
5.1.5	āgneyaḥ
5.1.6	saumyaś caruḥ
5.1.7	sāvitro dvādaśakapālo 'ṣṭākapālo vā
5.1.8	sārasvataś caruḥ
5.1.9	pauṣṇaś caruḥ prapiṣṭānām
5.1.10	dvidevato 'pi niyamasāmarthyāt
5.1.11	ardhapiṣṭaṃ vobhayasāmarthyāt
5.1.12	saumāpauṣṇadarśanāc ca
5.1.13	apiṣṭo vā devatānyatvāt
5.1.14	saumāpauṣṇe vacanāt
5.1.15	etāni sarvatra
5.1.16	marudbhyaḥ svatavadbhyaḥ saptakapālaḥ
5.1.17	māruto vā
5.1.18	vaiśvadevī payasyā
5.1.19	dyāvāpṛthivīya ekakapālaḥ
5.1.20	etadvaiśvadevam
5.1.21	prācīnapravaṇe
5.1.22	ahatavāsāḥ
5.1.23	patnī ca
5.1.24	te eva varuṇapraghāseṣv api
5.1.25	tredhā barhiḥ saṃnahya punar ekadhā
5.1.26	kuśaprasvaḥ prastara upasaṃnaddhaḥ
5.1.27	āsādyāgnimanthanam
5.1.28	agner janitram iti śakalam ādāya vedyāṃ karoti
5.1.29	vṛṣaṇāv iti kuśataruṇe tasmin
5.1.30	urvaśy asīty adharāraṇiṃ tayoḥ
5.1.31	āyur asīty uttarayājyasthālīṃ saṃspṛśya purūravā ity abhinidhānaṃ tayā
5.2.1	agnaye mathyamānāyānuvācayati
5.2.2	manthati gāyatreṇeti pratimantraṃ triḥ pradakṣiṇam
5.2.3	jāte jātāyeti
5.2.4	prahriyamānāyeti prāsyan
5.2.5	bhavataṃ na iti prāsyati
5.2.6	agnāv agnir iti juhoti sthālyāḥ sruveṇa
5.2.7	navaprayājaṃ navānuyājam
5.2.8	varuṇapraghāsā mahāhaviś ca
5.2.9	trīṇi samiṣṭayajūṃṣi juhoti devā gātuvido yajña yajñam eṣa ta iti
5.2.10	pásu ca
5.2.11	yāṃ āvaha iti vā paśau
5.2.12	ekaṃ vā vaiśvadeve
5.2.13	parvasaṃsthāsu vapanaṃ vā prāgantyāt
5.2.14	apareṇa dakṣiṇāgniṃ dakṣiṇaṃ godānam undati savitrā prasūtā daivyā āpa undantu te tanūṃ dīrghāyutvāya varcasa iti
5.2.15	tryeṇyā śalalyā vinīya trīṇi kuśataruṇāny antardadhāty oṣadha iti
5.2.16	tryāyuṣam iti yajamāno japati
5.2.17	śivo nāmeti lohakṣuram ādāya nivartayāmīti vapati
5.2.18	evaṃ paścād uttarataś ca
5.2.19	gṛheṣu paurṇamāsaṃ samārūḍhanirmathitayos tathā cet
5.2.20	prajākāmasyāpi vaiśvadevam
5.2.21	eke 'dhaḥprāṅśāyī madhvāśy ṛtujāyopāyī māṃsastryanṛtāni varjayed udakābhyavāyaṃ ca prāg avabhṛthāt
5.3.1	āṣāḍhām ayaṃ te yonir iti samārohyodavasāya nirmathya varuṇapraghāsāḥ
5.3.2	pūrvedyur dakṣiṇāgnau nistuṣām abhṛṣṭayavānāṃ karambhapātrakaraṇam
5.3.3	yāvanto yajamānagṛhyā ekādhikāni
5.3.4	prajāyāṃ vā jātaśruteḥ
5.3.5	trīṇi vā nityatvāt
5.3.6	meṣamithunaṃ ca
5.3.7	anaiḍakīr ūrṇāḥ prakṣālyāśleṣayet tayoḥ
5.3.8	kuśorṇā vābhāve
5.3.9	āhavanīyasya purastād vedī karoti
5.3.10	prādeśo 'ntarā
5.3.11	pṛtho vā
5.3.12	rathamātry uttarā
5.3.13	caturaratnir vā paścāt sapta prācī ṣaḍ vā trayaḥ purastāt
5.3.14	teṣāṃ madhye śaṅkuḥ
5.3.15	aparimitā vā
5.3.16	sphyādy ā saṃmarśanāt karoti
5.3.17	ubhayor eka utkaraḥ
5.3.18	apareṇa vediṃ pratiprasthātuḥ saṃcaraḥ
5.3.19	uttaravediṃ nivapaty uttarasyām
5.3.20	śamyām ādāya cātvālaṃ mimīte pūrveṇotkaraṃ saṃcaraṃ parihāpya
5.3.21	śamyām udīcīṃ nidadhāti
5.3.22	purastāc ca
5.3.23	dakṣiṇataḥ prācīm
5.3.24	uttarataś ca
5.3.25	sphyenāntarlikhati taptāyanīti pratimantram
5.3.26	vided agnir iti cātvāle praharati sphyenānvārabdhe
5.3.27	agne aṅgira iti purīṣaṃ harati hastena ca
5.3.28	yo 'syām iti nivapati pūrvārdhe śaṅkusahitam
5.3.29	agnīd utkaravat tūṣṇīṃ hṛtam
5.3.30	evaṃ dvir aparam
5.3.31	dvitīyasyāṃ tṛtīyasyām iti viśeṣaḥ
5.3.32	anu tveti caturthaṃ yathārtham āhṛtya siṃhy asīti vyūhaty uttaravediṃ śamyāmātrīm
5.3.33	vitṛtīyām aparimitāṃ yugamātrīṃ yajamānadaśapadyāṃ vā
5.3.34	some vottare vyapasphuraṇaśruteḥ
5.3.35	asambhavāc ca
5.3.36	madhye nābhiṃ karoti prādeśasamāṃ catuḥsraktim
5.3.37	prokṣaty uttaravediṃ sikatāś ca prakirati siṃhy asīti pratimantram
5.4.1	channā vasati
5.4.2	prātaḥ pañcagṛhītaṃ gṛhītvāgnī praṇayatīdhmābhyām upayamya
5.4.3	sarvaṃ vā vibhajya prākṛtatvāt
5.4.4	praṇayanaṃ somād vācyatvāt
5.4.5	prakṛter vānāmatvāt
5.4.6	grahaṇaṃ guṇārtham uttaravedyagninidhānāt
5.4.7	ājyaprokṣaṇīr udyamyāgnī cāhāgnibhyāṃ prahriyamāṇābhyām anubrūhy ekasphyayānūdehīti
5.4.8	triruktāyāṃ yathāvedi haraṇam
5.4.9	pratiprasthātā sphyena likhaty ā vediśroṇeḥ
5.4.10	uttaraveder vā
5.4.11	vedyantare sthitvodaṅṅ uttaravediṃ prokṣatīndraghoṣa iti pratimantraṃ pratidiśaṃ yathāliṅgam
5.4.12	dakṣiṇāṃsasahitaṃ bahirvedi śeṣaṃ niṣiñcatīdam ahaṃ taptaṃ vār iti
5.4.13	amum ity abhicaran
5.4.14	nābhyāḥ śroṇyaṃseṣu pañcagṛhītaṃ juhoty akṣṇayā dakṣiṇe 'ṃse śroṇyāṃ śroṇyām aṃse madhye ca hiraṇyaṃ paśyant siṃhy asīti pratimantram
5.4.15	bhūtebhyas tveti srucam udyachati
5.4.16	nābhiṃ paitudāravaiḥ paridadhāti pūrvavad dhruvo 'sīti pratimantram
5.4.17	agneḥ purīṣam iti nivapati gulgulusugandhitejanavṛṣṇestukāś copari śīrṣaṇyā abhāve 'nyāḥ
5.4.18	teṣv agniṃ nidadhāti
5.4.19	uddhatāvokṣite dakṣiṇam
5.4.20	upayamanīr upanivapati
5.4.21	praṇītād yataḥ
5.4.22	vratopāyanaṃ vākṛtaṃ cet
5.4.23	nityebhyo 'dhikāny aindrāgnaḥ payasye vāruṇīṃ mārutī kāya ekakapālaḥ
5.4.24	nānājyanirvapaṇam
5.4.25	dakṣiṇaṃ pratiprasthātuḥ
5.4.26	dhruvāyāḥ purastāt pṛṣadājyam ājyaṃ dadhimiśraṃ pañcagṛhītaṃ jyotir asīti samidantena
5.4.27	anuyājārthaṃ sarvatra
5.4.28	aupabhṛtāsādanam
5.4.29	priyeṇa dhāmneti vāviśeṣopadeśāt
5.4.30	uttaraṃ vāparakālatvāt
5.4.31	pratiprasthātā ca
5.4.32	na vā
5.4.33	praṇītāpatnīsaṃnahanāgnimanthanāśrutapratyāśrutapraiṣayajamānavācanahotṛṣadanavaraṇaprāśitrāṅguliparvāñjanāvāntareḍābhāgāparāgnyavabhṛthān na pratiprasthātā
5.4.34	kṛtānukaro 'nyatra dakṣiṇasyām
5.5.1	vājine niṣicyobhayoḥ karīrāṇy āvapati śamīpalāśamiśrāṇi
5.5.2	meṣamithunaṃ ca
5.5.3	mārutyāṃ meṣam
5.5.4	sarvāṇi havīṃṣy uttarasyām āsādayati
5.5.5	mārutīṃ sahājyāṃ pratiprasthātā dakṣiṇasyām
5.5.6	saṃmārjanāya preṣite 'saṃmṛṣṭe pratiprasthātā patnīm āneṣyann āha kena carasīti
5.5.7	saṃstutān ācaṣṭe
5.5.8	tṛṇāni vodgṛhṇāti pratisaṃstutam
5.5.9	anākhyātam ahitaṃ jñātibhya iti śruteḥ
5.5.10	ākhyāte praghāsina ity enāṃ vācayati nayan
5.5.11	karambhapātrāṇi juhoti śūrpeṇa mūrdhani kṛtvā dakṣiṇe 'gnau pratyaṅmukhī jāyāpatī vā dakṣiṇenāhṛtya tīrthena pūrveṇa vedim apareṇa vā yad grāma iti
5.5.12	mo ṣū ṇa iti yajamāno japati
5.5.13	akran karmety enāṃ vācayati pratinayan
5.5.14	āgate saṃmārjanādy ājyabhāgābhyām
5.5.15	srukpāṇir āste pratiprasthātā
5.5.16	havirbhiś carati
5.5.17	payasyāpracaraṇakāle meṣau vyatiharataḥ
5.5.18	anyatareṇāvadānena saha meṣam
5.5.19	savyena srucau gṛhītvā pratiprasthātur vāso dakṣiṇena marudbhyo 'nuvācayati
5.5.20	vāruṇīvad avadānam
5.5.21	havirbhiś carita ubhau sviṣṭakṛtprabhṛti
5.5.22	iḍām avadāya pratiprasthātre pra[yacha]ti
5.5.23	tatra pratiprasthātā mārutyāḥ
5.5.24	sruco vyūhato 'dhvaryū
5.5.25	samāsicya vājinabhakṣaḥ
5.5.26	adhvaryuvikārātpratiprasthātā bhakṣeṣu
5.5.27	maitrāvaruṇaś ca hotradhvaryuvikārāt
5.5.28	samiṣṭayajūṃṣi tūṣṇīṃ dakṣiṇasyām
5.5.29	vāruṇīniṣkāṣeṇāvabhṛtham
5.5.30	tūṣṇīm etyābhyavetya majjayaty avabhṛtheti
5.5.31	jāyāpatī snāto 'majjantau
5.5.32	anyo'nyasya pṛṣṭhe dhāvataḥ
5.5.33	anye vāsasī paridadhāte
5.5.34	pūrve dadyād adhikṛtebhyo yasmā ichet
5.5.35	yathetam etyāhavanīye samidādhānaṃ devānāṃ samid asīti
5.5.36	patnī ca gārhapatye tūṣṇīm
5.5.37	dhenur dakṣiṇā
5.5.38	aśvaḥ
5.5.39	ṣaṭ
5.5.40	dvādaśa vā
5.6.1	kārttikyāṃ sākamedhā dvyaham
5.6.2	pūrvedyuḥ pūrvāhṇe 'gnaye 'nīkavate puroḍāśaḥ
5.6.3	marudbhyaḥ sāṃtapanebhyo madhyandine caruḥ
5.6.4	samiṣṭayajurantaṃ bhavati
5.6.5	barhiranupraharaṇavarjaṃ vā
5.6.6	idhmasthāne śakalaparidhi nidhāya marudbhyo gṛhamedhibhyaḥ sāyaṃ caruḥ payasi
5.6.7	sāṃnāyyavat
5.6.8	tūṣṇīṃ vaikacodanāt
5.6.9	śruteś ca
5.6.10	śrapayitvābhighāryodvāsya śarāvayor uddharati
5.6.11	pātyorvā
5.6.12	āsecane madhye kṛtvā sarpir āsiñcaty ājyārtham
5.6.13	yāvaduktam ataḥ
5.6.14	staraṇayajuṣā vedim abhimṛśya tūṣṇīṃ vā kṛtatvāt paridhiparidhānam
5.6.15	śakalāny ādhāya matyoddhṛtāv āsādayati
5.6.16	sruksruvaṃ ca saṃmārṣṭi
5.6.17	anudvāsya vā saṃmārjanam
5.6.18	ājyabhāgābhyāṃ carati
5.6.19	āgneyaṃ dakṣiṇāt
5.6.20	saumyamuttarāt
5.6.21	gṛhamedhisviṣṭakṛtau cājyabhāgavat samāvadānau
5.6.22	apratyabhighāraṇaṃ ca
5.6.23	anuddhṛtya vā
5.6.24	sahitam ājyam adhiśrayati
5.6.25	udvāsyobhayam āsādayati
5.6.26	na prāśitram
5.6.27	iḍāntaṃ bhavati
5.6.28	pūrve mārjanamupahūya
5.6.29	prāśnanti yuktāḥ
5.6.30	yajamānagṛhyā haviruchiṣṭāśā ṛtvijo brāhmaṇāś cānye bahuścet
5.6.31	ariktāṃ sthālīṃ nidadhāti
5.6.32	sāṃtapanīyāṃ saṃsthāpya
5.6.33	prātar vā śeṣabhāvāt
5.6.34	mātṛbhir vatsānt saṃsṛjya nivānyāvatsaṃ badhnāti
5.6.35	yavāgvāgnihotrahomaḥ
5.6.36	prātar hutvāhutvā vā sthālyāṃ darvyādatte pūrṇā darvīti
5.6.37	ṛṣabhamāhvayitavai brūyāt
5.6.38	rute juhoti
5.6.39	avyāharati brahmā juhudhītyāha
5.6.40	dehi ma iti juhoti
5.6.41	ṛṣabho dakṣiṇā
5.7.1	marudbhyaḥ krīḍibhyaḥ saptakapālaḥ
5.7.2	adityai caruḥ
5.7.3	anyatrāpi
5.7.4	samānabarhiṣī vā kālakarmaikatvāt
5.7.5	mahāhavir udavasāya nirmathya
5.7.6	pūrvedyur vā
5.7.7	nityebhyo 'dhikāni
5.7.8	aindrāgnaḥ
5.7.9	māhendraś caruḥ
5.7.10	vaiśvakarmaṇa ekakapālaḥ
5.7.11	uttaravedyagnipraṇayanamanthanapṛṣadājyaṃ ca varuṇapraghāsavat
5.7.12	ṛṣabho dakṣiṇā
5.8.1	pitṛyajña upāṃśu caraṇam
5.8.2	purastād upacāraḥ
5.8.3	brahmayajamānayoś ca
5.8.4	pūrvavad vā
5.8.5	apatnīkaḥ
5.8.6	dakṣiṇāgnir āhavanīyavat
5.8.7	pūrveṇāhavanīyaṃ praṇītāḥ pariharati
5.8.8	arthavac ca
5.8.9	pitṛbhyaḥ somavadbhyaḥ ṣaṭkapālaḥ
5.8.10	somāya vā pitṛmate
5.8.11	pitṛbhyo barhiṣadbhyo dhānāḥ
5.8.12	pitṛbhyo 'gniṣvāttebhyo manthaḥ
5.8.13	catur vā grahaṇam
5.8.14	gārhapatyasya purastād avahananapeṣaṇe
5.8.15	dakṣiṇārdhe kapālopadhānam
5.8.16	dhānābharjanaṃ dakṣiṇāgnau
5.8.17	śrapaṇapeṣaṇaviparyāse 'pi dharmāḥ
5.8.18	abhimṛśyārdhāḥ piṣṭvā nivānyādugdhe sakṛnmathita ekaśalākayā manthaḥ
5.8.19	agrahaṇaṃ manthasya tato 'rdhāḥ piṃṣantīti śruteḥ
5.8.20	grahaṇaṃ vā coditatvāt
5.8.21	dakṣiṇena dakṣiṇāgniṃ parivṛtam udagdvāraṃ tanmadhye vediṃ karoty avāntaradiksraktim āptyānte
5.8.22	dakṣiṇāgniṃ madhye 'syāḥ karoti
5.8.23	praṇītānuharaṇam
5.8.24	brahmayajamānau cānugachataḥ
5.8.25	sphyādānādi karoti
5.8.26	yajñopavītyājyagrahaṇe
5.8.27	dvir vopabhṛti
5.8.28	prāggranthi barhiḥ
5.8.29	visraṃsya yūnaṃ cāgre gṛhītvā tri stṛṇann agniṃ paryeti
5.8.30	prastaramātraṃ śiṣṭvā tāvat pratiparyeti
5.8.31	taṃ stṛṇāty avidhṛtim
5.8.32	prāksaṃsthaṃ havirāsādanam
5.8.33	sāmidhenipraiṣādy ājyabhāgābhyāṃ yajñopavītinaḥ sarve
5.8.34	paścāt parīto brahmayajamānau
5.8.35	purastād agnīt
5.8.36	āśrāvya sīda hotar ity eva brūyāt
5.8.37	apabarhiṣaḥ prayājāḥ
5.8.38	anuyājāś ca
5.8.39	asamānayanaṃ vā barhiḥsaṃyogāt
5.8.40	pratyag atītya juhoti
5.9.1	havirbhiś cariṣyantaḥ prativiparyanti
5.9.2	sarvebhyo 'vadyati yathāpūrvaṃ somavadbhyo madhyāt sakṛtsakṛt
5.9.3	sahāvadadhāti
5.9.4	dvir abhighāraṇam
5.9.5	anatikramaṇaṃ ca
5.9.6	somāya vā pitṛmate
5.9.7	evaṃ barhiṣadbhya uttarato dhānāmanthapuroḍāśānām
5.9.8	agniṣvāttebhyo dakṣiṇato manthapuroḍāśadhānānām
5.9.9	purastād agnaye kavyavāhanāya yathāpūrvam
5.9.10	sa sviṣṭakṛt
5.9.11	oṃ svadhety astu svadheti vāśrutapratyāśrute
5.9.12	svadhā nama iti vaṣaṭkāraḥ
5.9.13	mantham upahūya hotādhvaryur brahmāgnīd avaghrāyaṃ nidadhati
5.9.14	prāśitram avadāyeḍāṃ vā
5.9.15	sarve prāśnanti vā
5.9.16	vediṃ triḥ pariṣiñcaty udapātreṇādhvaryur yajamāno vā
5.9.17	sraktiṣu pitravanejanaṃ pariṣicyapariṣicya pūrvavat
5.9.18	uttarāparasyāṃ prathamam
5.9.19	savye samavadāya sarvebhyo yathāvaniktaṃ piṇḍān dadāty asāv etat ta iti
5.9.20	uttarapūrvasyāṃ pāṇī nimṛṣṭe 'tra pitara iti
5.9.21	yajñopavītinaḥ sarve niṣkramyodañco 'kṣann amīmadantety āhavanīyam upatiṣṭhante dvābhyām
5.9.22	mano nv āhvāmaha iti gārhapatyaṃ tisṛbhiḥ
5.9.23	prācīnāvītī praviśyāmīmadanteti dātā japati
5.9.24	avanejya pūrvavat pradakṣiṇaṃ nīviṃ visraṃsya namo va ity añjaliṃ karoti
5.9.25	ṣaḍ vā namaskārān
5.9.26	gṛhān naḥ pitaro datteti ca
5.9.27	brahmāmantraṇādi prāk srugvyūhanāt prayājavad yajñopavītiviparyayaṃ kṛtvā
5.9.28	na prastaram ādatte
5.9.29	anupraharety ukte na kiṃ canānupraharati
5.9.30	tūṣṇīm ātmānaṃ saṃspṛśati
5.9.31	upaspṛśya paridhīn nānupraharati
5.9.32	śamyvantaṃ bhavati
5.9.33	barhiḥparidhy agnau prāsyati
5.9.34	haviruchiṣṭaṃ ca
5.9.35	apsu
5.9.36	prāśyaṃ vā
5.10.1	traiyambakān
5.10.2	nirvapati raudrān ekakapālān yāvanto yajamānagṛhyā ekādhikān
5.10.3	caturo vā
5.10.4	udaṅmukhaḥ sarvam
5.10.5	devāṃś ca
5.10.6	juhotayaḥ
5.10.7	avaṣaṭkārān
5.10.8	aktān vā
5.10.9	pātryāṃ kṛtvā dakṣiṇāgnyulmukam ādāya catuṣpathe palāśapattramadhyamena homaḥ
5.10.10	sarveṣām avadānaṃ sakṛtsakṛd atiriktavarjam
5.10.11	akteṣu miśraṇam
5.10.12	eṣa ta iti juhoti
5.10.13	atiriktam ākhūtkara upakiraty eṣa iti
5.10.14	āgamyāva rudram adīmahīti japati
5.10.15	agniṃ triḥ pariyanti pitṛvat savyorūn āghnānās tryambakam iti
5.10.16	devavac caitenaiva dakṣiṇān āghnānāḥ
5.10.17	kumāryaś cottareṇobhayatra patikāmā bhagakāmā vā
5.10.18	raudrān yajamāno 'ñjalinodasyaty agoḥprāpaṇam
5.10.19	pratigṛhṇāty enān
5.10.20	aśakya upasparśanam
5.10.21	mūtayoḥ kṛtvā veṇuyaṣṭyāṃ kupe vāsajyobhayata sthāṇuvṛkṣavaṃśavalmīkānām anyatamasminn utkṣepaṇavad āsajaty etat ta iti
5.10.22	kṛttivāsā iti
5.10.23	anapekṣam etyopaspṛśanty apaḥ
5.11.1	śunāsīrīyam ataḥ
5.11.2	yadechet
5.11.3	paurṇamāsadharmā barhirvarjam
5.11.4	nityebhyo 'dhikāni
5.11.5	śunāsīrābhyāṃ dvādaśakapāla indrāya vā śunāsīrāya
5.11.6	vāyavyaṃ payaḥ
5.11.7	laukikaṃ pratidhukśruteḥ
5.11.8	nāvirodhāt
5.11.9	prakṛtidarśanāc ca
5.11.10	yavāgūr vā
5.11.11	saurya ekakapālaḥ
5.11.12	sīraṃ ṣaḍyogaṃ dakṣiṇā
5.11.13	oṣṭārau vā
5.11.14	śveto 'śvaḥ sauryasyābhāve gauḥ
5.11.15	saṃvatsarepsoḥ phālgunyuddṛṣṭe śunāsīrīyeṇeṣṭvā somena paśuneṣṭyā vā yajeta paurṇamāsyām
5.11.16	āvṛttir anījānasya
5.11.17	phālgunyupavasathe śunāsīrīyam
5.11.18	prātar vaiśvadevam
5.11.19	sapaśuṣu paśutantraṃ prādhānyāt
5.11.20	pūrvedyur vaiśvadeve paśukam
5.11.21	sadyo vā
5.11.22	vaiśvadevaḥ paśuḥ
5.11.23	paśupuroḍāśam anu havīṃṣi nirvapati
5.11.24	teṣāṃ sviṣṭakṛdbhūyastvāt
5.11.25	yathoktam aviruddham
5.11.26	hṛdayaśūlānte vapanam
5.11.27	varuṇapraghāseṣu vāruṇaḥ
5.11.28	mahāhaviṣi māhendraḥ
5.11.29	śunāsīrābhyāṃ caturthaḥ
5.11.30	purastād vā parvaṇaḥparvaṇaḥ
5.11.31	ante vā
5.12.1	mitravindā śrīrāṣṭramitrāyuṣkāmasya daśahaviḥ
5.12.2	āgneyaḥ
5.12.3	saumyaś caruḥ
5.12.4	vāruṇo daśakapālaḥ
5.12.5	carur vāyāvaḥ
5.12.6	maitraś caruḥ
5.12.7	aindra ekādaśakapālaḥ
5.12.8	bārhaspatyaś caruḥ
5.12.9	sāvitro dvādaśakapālo 'ṣṭākapālo vā
5.12.10	pauṣṇaś caruḥ
5.12.11	sārasvataś caruḥ
5.12.12	tvāṣṭro daśakapālaḥ
5.12.12	ekaṃ pradānam
5.12.13	samasyānuvācanam
5.12.14	yajeti ca
5.12.15	praiṣāś ca
5.12.16	uttare nigamā yatheṣṭaṃ joṣaṇāśruteḥ
5.12.17	anulomā vā codanāguṇatvāt
5.12.18	pañcadaśa sāmidhenyaḥ
5.12.19	puṣṭimantāv ājyabhāgāv agninā rayim aśnavat poṣam eva divedive yaśasaṃ vīravattamaṃ gayasphāno amīvahā vasuvit puṣṭivardhanaḥ sumitraḥ soma no bhaveti
5.12.20	haviṣo 'nuvākyāgniḥ somo varuṇo mitra indro bṛhaspatiḥ savitā yaḥ sahasrī pūṣā no gobhir avasā sarasvatī tvaṣṭā rūpāṇi samanktu yajñair iti
5.12.21	yājyā tvaṣṭā rūpāṇi dadatī sarasvatī pūṣā bhagaṃ savitā me dadātu bṛhaspatir dadad indro balaṃ me mitraḥ kṣatraṃ varuṇaḥ somo agnir iti
5.13.1	tvaṣṭā rūpāṇāṃ rūpakṛd rūpapatī rūpeṇa paśūn asmin yajñe mayi dadhātu svāheti
5.13.2	virājau saṃyājyai
5.13.3	sahasravatyau vā nū no rāsva sahasravat tokavat puṣṭimad vasu dyumad agne suvīryaṃ varṣiṣṭham anupakṣitam uta no brahmann aviṣa uktheṣu devahūtamaḥ śaṃ naḥ śocā marudvṛdho 'gne sahasrasātama iti
5.13.4	daśa dakṣiṇā
5.13.5	sahasraṃ vā
6.1.1	paśvijyā saṃvatsaresaṃvatsare prāvṛṣi
6.1.2	āvṛttimukhayor vā
6.1.3	gṛheṣu
6.1.4	yūpāhutiṃ juhoti caturgṛhītaṃ sruveṇa voru viṣṇav iti
6.1.5	ājyaśeṣam ādāya satakṣā gacchati
6.1.6	yūpam abhimṛśaty aty anyān iti
6.1.7	prāṅ tiṣṭhann abhimantrayate vā
6.1.8	pālāśaṃ bahulaparṇam aśuṣkāgram ūrdhvaśakalaśākhaṃ madhyāgropanatam abraṇam
6.1.9	abhāve khadirabilvarauhitakān
6.1.10	khadirābhāve soma itarān
6.1.11	sruveṇopaspṛśati viṣṇave tveti
6.1.12	oṣadha iti kuśataruṇaṃ tiraskṛtya svadhita iti paraśunā praharati
6.1.13	prathamaśakalaṃ nidadhāti
6.1.14	anakṣastambhaṃ vṛścati
6.1.15	ekajam
6.1.16	dyāṃ mā lekhīr iti patantam abhimantrayate
6.1.17	na dakṣiṇā patet
6.1.18	ayaṃ hi tveti śodhanam
6.1.19	abhimantraṇaśeṣo vāviśeṣopadeśāt
6.1.20	atas tvam ity āvraścane juhoti
6.1.21	yūpe vā tatsaṃskārāt
6.1.22	sthāṇau śruteś ca
6.1.23	parivāsyāchedanaṃ punaḥ
6.1.24	tryaratniḥ
6.1.25	caturaratnir vā
6.1.26	ekāratniprabhṛtīn eke
6.1.27	aṣṭāśriṃ karoty uparavarjam
6.1.28	agrāc caṣālaṃ pṛthamātram aṣṭāśri madhyasaṃgṛhītam
6.1.29	ūrdhvamagre pratimuñcati
6.1.30	dvyaṅgulaṃ tryaṅgulaṃ vā tardmātikrāntaṃ yūpasya
6.1.31	pañcāratniḥ pañcadaśaparyantaḥ some daśasaptacaturdaśavarjam
6.1.32	aparimito vā
6.1.33	saptadaśa vājapeye
6.1.34	ekaviṃśatir aśvamedhe
6.1.35	yathākāyaṃ sthavimā
6.1.36	vediṃ kariṣyan ṣaḍḍhotāraṃ pañcagṛhītaṃ manasānudrutya juhoty ekām āhutiṃ pañca vā dyauṣ pṛṣṭham antarikṣam ātmāṅgair yajñaṃ pṛthivīṃ śarīrair vācaspate 'chidrayā vācāchidrayā juhvā divi devāvṛdhaṃ hotrām airayant svāheti
6.2.1	vediṃ karoti varuṇapraghāsavat
6.2.2	sphyādy āgninidhānāt
6.2.3	ekam idhmena praṇayati
6.2.4	vratopāyanapraṇītājyabhāgabhāgāvadānapūrṇapātraviṣṇukramān kuryād dhaviryajñavidhe
6.2.5	paristaraṇapātrasaṃsādanaprokṣaṇājyanirvapaṇādhiśrayaṇāni kṛtvottaraparigrahādi karoty ājyāsādanāt
6.2.6	sapṛṣadājyam ājyagrahaṇam
6.2.7	barhiṣi plakṣaśākhā stṛṇāti
6.2.8	devasya tvety abhrim ādāya yūpāvaṭaṃ parilikhatīdam aham ity āhavanīyasya purastād antarvedyardham
6.2.9	uparasaṃmitaṃ khanati
6.2.10	prācaḥ pāṃsūn udvapati
6.2.11	tad agreṇa yūpaṃ prāñcaṃ nidadhāti
6.2.12	kuśamuṣṭim upari tasmin
6.2.13	prathamaśakalaṃ ca
6.2.14	agram uttareṇa caṣālam
6.2.15	yavo 'sīty apsu yavān opya prokṣaty agramadhyamūlāni dive tveti pratimantram
6.2.16	prokṣāmīti sarvatra sākāṅkṣatvāt
6.2.17	avaṭe śeṣam āsiñcati śundhantām iti
6.2.18	barhīṃṣi prāñcy udañci ca prāsyati pitṛṣadanam asīti
6.2.19	prathamaśakalaṃ cāgreṇīr asīti
6.2.20	sruveṇāvaṭe juhoti tūṣṇīm
6.2.21	purastāt parikramyādhvaryur yajamāno vā yūpam anakty udaṅṅ upaviśya
6.3.1	yūpāyājyamānāyānuvācayati
6.3.2	devas tvety anakti
6.3.3	caṣālam ubhayataḥ
6.3.4	uktaṃ pratimuñcati supippalābhya iti
6.3.5	soparam agniṣṭhādeśam aktvā parivyayaṇadeśaṃ samantaṃ parimṛśyādhvaryur nāvasṛjed ā parivyayaṇāt
6.3.6	uchrīyamāṇāyānuvācayati
6.3.7	dyām agreṇety uchrayati
6.3.8	yā ta iti minoti
6.3.9	agniṣṭhā sampratyāhavanīyam
6.3.10	brahmavani tveti pāṃsubhiḥ paryūhati
6.3.11	brahma dṛṃheti maitrāvaruṇadaṇḍena samantaṃ triḥ paryṛṣati
6.3.12	samam bhūmi kṛtvādbhir upasicya viṣṇoḥ karmāṇīti vācayati yūpam anvārabdham
6.3.13	tad viṣṇor iti caṣālam īkṣamāṇam
6.3.14	parivīyamāṇāyānuvācayati
6.3.15	triguṇā trivyāmā kauśī raśanā tayā nābhimātre trivṛtaṃ parivyayati parivīr asīti
6.3.16	saṃsṛjyānyatarasyām antaṃ praveśayati
6.3.17	yūpaśakalam asyām avagūhaty uttareṇāgniṣṭhāṃ divaḥ sūnur asīti
6.3.18	bahuṣu yathāsvam
6.3.19	upāvīr asīti tṛṇam ādāya tena paśum upaspṛśaty upa devān iti
6.3.20	chāgaṃ mantrāmnānāt
6.3.21	pannadam
6.3.22	avyaṅgam
6.3.23	yathāmantravarṇaṃ prokṣaṇe
6.3.24	nācoditatvāt
6.3.25	agniṃ manthaty ā homāt karoti
6.3.26	upākaraṇamanthane vā
6.3.27	dviguṇaraśanayā dvivyāmayā kauśyā pāśaṃ kṛtvāntarāśṛṅgam abhidakṣiṇaṃ badhnāty ṛtasya tveti
6.3.28	devasya tveti yūpe
6.3.29	aindrāgnaḥ sauryaḥ prājāpatyo vā
6.3.30	yam ichet
6.3.31	adbhyas tveti paśuṃ prokṣaṇībhiḥ prokṣati
6.3.32	apāṃ perur ity āsya upagṛhṇāti
6.3.32	āpo devīr ity adhastād upokṣati
6.4.1	idhmapraiṣādi karoty āprayājebhyaḥ
6.4.2	uttarāghāram āghārya paśuṃ pūrvaṃ samanakti lalāṭāṃsaśroṇiṣu saṃ ta iti pratimantram
6.4.3	pravṛtya hotāram āśrāvyāhāgnir ha daivīnāṃ viśāṃ puraetāyaṃ yajamāno manuṣyāṇāṃ sunvann iti sutye tayor asthūri gārhapatyaṃ dīdayachataṃ himā dvā yū rādhāṃsīt sampṛñcānāv asampṛñcānau tanva iti
6.4.4	maitrāvaruṇāya daṇḍaṃ prayachati mitrāvaruṇayos tvā praśāstroḥ praśiṣā prayachāmīti
6.4.5	audumbaraṃ yajamānamukhamātram
6.4.6	dīkṣitadaṇḍaṃ some
6.4.7	krīte vā
6.4.8	ekādaśa prayājāḥ
6.4.9	anuyājāś ca
6.4.10	samaitrāvaruṇe preṣyety āha yajasthāne vacane
6.4.11	daśeṣṭvā prayājān āha śāsam āhareti
6.4.12	svarum ādāyāktvobhau juhvagre tābhyāṃ paśor lalāṭam upaspṛśati ghṛtenāktāv iti
6.4.13	svarum avaguhyāsiṃ prayachann āhaiṣā te prajñātāśrir astv iti
6.4.14	sādayitvā srucau cātvālam uttareṇa śāmitrāyollikhati
6.5.1	paryagnaye 'nuvācayati
6.5.2	āhavanīyolmukam ādāyāgnīt triḥ samantaṃ paryeti paśvājyaśāmitradeśayūpacātvālāhavanīyān
6.5.3	ājyapaśuśāmitrān vā
6.5.4	pratiprāsyolmukaṃ tāvat pratiparyeti
6.5.5	punar ādāyodaṅ pratipadyate
6.5.6	paśuś cānvak
6.5.7	pratiprasthātānvārabhata enaṃ vapāśrapaṇībhyāṃ kārṣmaryamayībhyāṃ viśākhāviśākhābhyām
6.5.8	tam adhvaryuḥ
6.5.9	yajamāno 'dhvaryum
6.5.10	veditṛṇe adhvaryur ādāyāśrāvyāhopapreṣya hotar havyā devebhya iti
6.5.11	revati yajamāna iti vācayati
6.5.12	śāmitraṃ nātīyāt
6.5.13	śāmitre 'gniṃ nidadhāti
6.5.14	nirmanthyam eke
6.5.15	paścāt tṛṇam upāsyati varṣo varṣīyasīti
6.5.16	tasminn enaṃ nighnanti pratyakśirasam udakpādam
6.5.17	prākśirasaṃ vā
6.5.18	saṃgṛhya mukhaṃ tamayanty avāśyamānam
6.5.19	veṣkeṇa vā
6.5.20	etyāhavanīyam āvṛtyāsate
6.5.21	saṃjñapayānvagann ity eva brūyāt
6.5.22	svāhā devebhya iti juhoti
6.5.23	saṃjñaptaḥ paśur iti prokte śetāṃ nu muhūrtam ity āhāsome
6.5.24	devebhyaḥ svāheti juhoti
6.5.25	na vaite juhuyāt
6.5.26	vapāśrapaṇībhyāṃ niyojanīṃ cātvāle prāsyati māhir bhūr iti
6.5.27	pratiprsthātaḥ patnīm udānayety āha
6.5.28	neṣṭar iti some
6.6.1	pānnejanahastāṃ vācayati nayan namas ta ātāneti
6.6.2	paśoḥ prāṇāñ chundhati patnī
6.6.3	mukhaṃ nāsike cakṣuṣī karṇau nābhiṃ meḍhraṃ pāyuṃ pādānt saṃhṛtya vācaṃ te śundhāmīti pratimantam
6.6.4	śeṣeṇa yajamānaś ca śiraḥprabhṛty anuṣiñcataḥ
6.6.5	manas ta iti śiraḥ
6.6.6	yat te krūram ity aṅgāni
6.6.7	śam ahobhya iti paścāt paśor niṣiñcataḥ
6.6.8	uttānaṃ paśuṃ kṛtvāgreṇa nābhiṃ tṛṇaṃ nidadhāty oṣadha iti
6.6.9	svadhita iti prajñātayābhinidhāya chittvāgraṃ savye kṛtvā dakṣiṇena mūlam ubhayato 'nakti lohitena rakṣasām iti
6.6.10	nirastam ity apāsyati
6.6.11	idam aham ity abhitiṣṭhati yajamānaḥ
6.6.12	vapām utkhidya vapāśrapaṇyau prorṇauti ghṛtena dyāvāpṛthivī iti
6.6.13	parivāsya cātvāle 'vasicya śāmitre pratapati
6.6.14	śāmitraikadeśam āhavanīye prāsyaty agnīt
6.6.15	tṛṇāgraṃ cādhvaryur vāyo ver iti
6.6.16	uttaratas tiṣṭhan pratapya vapām antarā yūpāgnī hṛtvā dakṣiṇataḥ pratiprasthātā śrapayati parītya
6.6.17	vapāṃ sruveṇābhighārayaty agnir ājyasyeti
6.6.18	stokebhyo 'nuvācayati
6.6.19	śṛtāyāṃ śṛtā pracarety āha pratiprasthātā
6.6.20	svāhākṛtibhyaḥ preṣyeti
6.6.21	hutvā vapām abhighārayati pṛṣadājyam
6.6.22	dhruvāṃ prathamam ājyabhāgau cet
6.6.23	atrājyabhāgau kurvan
6.6.24	vapayā cariṣyann upastīrya hiraṇyam avadhāya vapām avadyann āhendrāgnibhyāṃ chāgasya vapāyai medaso 'nubrūhīti
6.6.25	hiraṇyam avadhāya dvir abhighāraṇaṃ some
6.6.26	āśrāvyāhendrāgnibhyāṃ chāgasya vapāṃ medaḥ preṣyeti
6.6.26	prasthitam iti ca prasute
6.6.27	hutvā vapāśrapaṇyāv anuprāsyati prācīṃ viśākhāṃ pratīcīm itarāṃ svāhākṛte iti
6.6.28	cātvāle mārjayante sapatnīkā idam āpaḥ pravahateti
6.7.1	viśāsti paśum anyaḥ
6.7.2	ṛtvijāṃ vaiko 'prakl̥ptatvāchāmitre
6.7.3	upagādarśanāc ca
6.7.4	vikrayī tv anyaḥ śūdrasaṃyogāt
6.7.5	aṅgāny avadyaty abhañjan
6.7.6	hṛdayaṃ jihvāṃ kroḍaṃ savyasakthipūrvanaḍakaṃ pārśve yakṛdvṛkkau gudamadhyaṃ dakṣiṇā śroṇir iti jauhavāni
6.7.7	dakṣiṇasakthipūrvanaḍakaṃ gudatṛtīyāṇiṣṭhaṃ savyā śroṇir ity aupabhṛtāni
6.7.8	varṣiṣṭham upayaḍbhyaḥ
6.7.9	avadānakāle prabhāgaḥ
6.7.10	vaniṣṭhujāghani cāvadyati
6.7.11	klomaplīhādhyūdhnīpurītataṃ cechan
6.7.12	udaramedo 'vaśiṣṭaṃ gude prāsyati kṛśaś cet
6.7.13	śvabhra ūvadhyam avadhāya tasmin lohitaṃ rakṣasām iti
6.7.14	śūle hṛdayaṃ pratṛdya śāmitre śrapayati
6.7.15	paśuṃ cokhāyām
6.7.16	paśudevatāyai puroḍāśa ekādaśakapālaḥ
6.7.17	agnīṣomīyo vā viśeṣopadeśāt
6.7.18	atraiva haviṣkṛdāhvānam ijyaikatvāt
6.7.19	avadyann āhendrāgnibhyāṃ puroḍāśasyānubrūhīti
6.7.20	upabhṛti cāvadyati sviṣṭakṛdvat
6.7.21	indrāgnibhyāṃ puroḍāśam iti preṣyati
6.7.22	hutvā samānīyāgnaye pradāya
6.7.23	saguṇasthāne 'guṇaḥ sarvavikāra ekatvāt
6.7.24	yathāmnātaṃ vā vacibhedāt
6.7.25	iḍām avadyati
6.7.26	akriyānyasya samānārthatvāt
6.7.27	na codanābhedāt
6.7.28	kālaguṇabhedāc ca
6.7.29	paśur dakṣiṇā dhenur varo vā mārjite
6.8.1	śamitāraṃ śāsti triḥ pracyāvayatāt triḥ pracyutasya hṛdayam uttamaṃ kurutāt yat tvā pṛchāchṛtaṃ haviḥ śamitā3r iti śṛtam ity eva brūtān na śṛtaṃ bhagavo na śṛtaṃ hīti
6.8.2	triḥpracyute hṛdayaṃ pravṛhyottamaṃ karoti
6.8.3	śūlaṃ cābhūmau
6.8.4	juhvā pṛṣadājyasyādāyopaniṣkramya pṛcchati śṛtaṃ haviḥ śamitā3r iti trir abhikrāmam
6.8.5	prokte tad devānām ity āhopāṃśu
6.8.6	saṃ te mana iti hṛdayam abhighārya sarvam
6.8.7	paśvasī vapāvad dhṛtvā dakṣiṇataḥ pratiprasthātā vedyāṃ plakṣaśākhāsv avadyati
6.8.8	juhūpabhṛtor upastṛṇīte vasāhomahavanyāṃ pātryāṃ ca
6.8.9	manotāyai haviṣo 'vadīyamānasyānubrūhīty ukte srucor avadyati yathoktaṃ dvirdviḥ
6.8.10	aśeṣe gudatṛtīye
6.8.11	vapāvad dhiraṇyam
6.8.12	reḍ asīti vasāṃ gṛhītvā dvir abhighārya prayutam iti pārśvena saṃsṛjaty asinā vā
6.8.13	śeṣam iḍāpātryām āsicya kroḍam anasthīni ca prāsyati śroṇivarjam
6.8.14	jāghanīgudaṃ nidhāyāhendrāgnibhyāṃ chāgasya haviṣo 'nubrūhīti
6.8.15	āśrāvyāhendrāgnibhyāṃ chāgasya haviḥ preṣyeti
6.8.16	prasthitam iti ca prasūte
6.8.17	ardharcāntare yājyāyai vasaikadeśaṃ juhoti ghṛtaṃ ghṛtapāvāna iti
6.8.18	daivataṃ hutvā pradakṣiṇam āvṛtya juhvā pṛṣadājyasyopaghnann āha vanaspataye 'nubrūhīti
6.8.19	āśrāvyāha vanaspataye preṣyeti
6.8.20	hutvā samānīya sauviṣṭakṛtam
6.8.21	pratyetya vā diśo vyāghārayati vasāśeṣeṇa vājinavat
6.8.22	sarvaṃ juhoti
6.9.1	aindraḥ prāṇa iti paśuṃ saṃmṛśati
6.9.2	avadāya veḍāṃ prāk pradānāt
6.9.3	iḍām ādadhāti
6.9.4	upahūtāyāṃ vaniṣṭhum agnīdhe
6.9.5	adhyūdhnīṃ hotre
6.9.6	avāntareḍā vā
6.9.7	mārjite preṣyaty agnīd aupayajān aṅgarān āharopayayaṣṭar upasīda brahman prasthāsyāmi samidham ādhāyāgnim agnīt saṃmṛḍḍhīti
6.9.8	śāmitrād aṅgārān āhṛtya vediśroṇyāṃ nivapaty uttarasyām
6.9.9	āgnīdhrīyād vā some hotṛdhiṣṇye
6.9.10	pratiprasthātopayajati gudatṛtīyasya prachedam anuyājeṣu samudraṃ gacheti pratimantram
6.9.11	prativaṣaṭkāraṃ hutvā mano ma iti mukhopasparśanam
6.9.12	anuyājānte svaruṃ juhoti divaṃ te dhūma iti
6.9.13	paśudevatāvanaspatibhyāṃ srugvyūhanam
6.9.14	jāghanyā patnīsaṃyājanam
6.9.15	uttānāyā devānāṃ patnībhyo 'vadyati
6.9.16	iḍāṃ ca
6.9.17	parivartyāgnaye gṛhapataye
6.9.18	agnīdhe ca
6.9.19	ājyena pūrve
6.9.20	sarvā vā jāghanyāviśeṣāt
6.10.1	barhir hutvāpo gachanti hṛdayaśūlam ādāya
6.10.2	āhavanīyaṃ vopasthāya vratādīni cet
6.10.3	abhyavetya śuṣkārdrasaṃdhau hṛdayaśūlam upagūhati śug asi tam abhiśoca yo 'smān dveṣṭi yaṃ ca vayaṃ dviṣmo māpo mauṣadhīr iti ca
6.10.4	glāyann udapātraṃ niṣicya pūrveṇa yūpaṃ yathoktam upagūhati
6.10.5	dhāmnodhāmnaḥ sumitriyā na ity upaspṛśanty apaḥ
6.10.6	upagūhanaśeṣo vā pūrvaḥ
6.10.7	abhimantraṇaṃ vottareṇa
6.10.8	na some 'nūbandhyāvarjam
6.10.9	varuṇapraghāsavat samidādhānam
6.10.10	vrataṃ visṛjyāparāgnīnāṃ pūrve caturgahītaṃ yūpāhutivat
6.10.11	sa vihāro 'taḥ
6.10.12	samāruḍhanirmathite vā
6.10.13	yathotsāhaṃ dadyād asyām
6.10.14	agniṃ praṇīya sadohavirdhānāgnīdhrahotṛdhiṣṇyān yathoktaṃ gṛhītvājyāny āgnīdhrapraṇayanam agnīṣomīyadarśanāt
6.10.15	na somārthatvāt
6.10.16	prasaṅgād darśanam
6.10.17	darvihomāḥ paurṇamāsadharmā juhoty aviśeṣāt
6.10.18	juhūdarśanāc ca
6.10.19	tūṣṇīm
6.10.20	anarthaluptāḥ
6.10.21	ekāgnayaḥ
6.10.22	aprayājāḥ
6.10.23	ananuyājāḥ
6.10.24	asāmidhenīkāḥ
6.10.25	anigadāḥ
6.10.26	pratinigadya homāḥ
6.10.27	svāhākārapradānāḥ
6.10.28	paratantrotpattayo juhotimātrāḥ
6.10.29	pākayajñeṣv avattasyāsarvahomaḥ
6.10.30	hutvā śeṣaprāśanam
6.10.31	agnihotre tad asya pākayajñasyeveti śruteḥ
6.10.32	agnīṣomīyāt paśuṣu
6.10.33	śākhāniyojanam
6.10.34	vapāṃ hutvā trīṇi pañca sarvāṇi vāvadyati
6.10.35	sarvābhāve śeṣāt sviṣṭakṛtaḥ
6.10.36	sthālīpākena saha pradānam
6.10.37	pūrṇapātro dakṣiṇā
6.10.38	varo vā
7.1.1	darśapūrṇamāsābhyām iṣṭvānyena yajeteti śruteḥ
7.1.2	somena vopakl̥ptasoma ādhānasya somaprādhānyāt
7.1.3	nāviśeṣāt
7.1.4	vasante 'gniṣṭomaḥ
7.1.5	aindrāgnaṃ punarutsṛṣṭam ālabhya dvipuruṣāsomapīthinaḥ
7.1.6	ṣoḍaśartvijo brahmodgātṛhotradhvaryubrāhmaṇāchaṃsiprastotṛmaitrāvaruṇapratiprasthātṛpotṛpratihartrachāvākaneṣṭragnītsubrahmaṇyagrāvastudunnetṝn vṛṇīte
7.1.7	caturo vādyān
7.1.8	tatpuruṣā itare yathāvedam
7.1.9	brāhmaṇāchaṃsyagnītpotāro brahmaṇaḥ
7.1.10	devayajanaṃ joṣayante
7.1.11	uccatamam
7.1.12	samam
7.1.13	avibhraṃśi
7.1.14	abhitodevayajanamātradeśam
7.1.15	purastādvarjam
7.1.16	prākpravaṇam
7.1.17	udag vā
7.1.18	yat kiñcānūcānartvijaḥ
7.1.19	uddhatauṣadhimūle 'pare 'nte vimitaṃ kurvanti
7.1.20	prāgvaṃsám
7.1.21	purastāduccam
7.1.22	pratidigdvāram
7.1.23	udagvarjaṃ vā
7.1.24	śālāṃ vā
7.1.25	parivṛte cottarāpare
7.1.26	dīkṣāprabhṛti śuklapakṣe pañcamīṃ saptamīṃ vā prasutaḥ
7.1.27	kālātikrame niyatakriyā prāptakālatvāt
7.1.28	na samatvāt
7.1.29	dvādaśa dīkṣāḥ
7.1.30	aparimitā vā
7.1.31	puṇyāhe dīkṣā krayaḥ prasava utthānam
7.1.32	prakramotthāne virodhe
7.1.33	na vācoditatvāt
7.1.34	dīkṣāsu yūpachedanaṃ yūpāhutiṃ prāgghutvā yūpānte vāgniṃ mathitvā dīkṣitasyāgnihomapratiṣedhaśruteḥ
7.1.35	ucchrayaṇakāle vobhayaṃ homachedane saṃnidheḥ
7.1.36	samārohyāgnī śālāstambhaṃ pūrvārdhyaṃ gṛhītvāraṇipāṇir āhedam aganmeti śālāyām
7.2.1	rājānaṃ nidadhāty āhṛtaś cet
7.2.2	prāk krayād annam upaharanty asmai haviṣyam amāṃsam agniṃ vihṛtya
7.2.3	saptasu prakrameṣv ardhavyāme ca sāgnicitye
7.2.4	aparāhṇe 'śnātīṣṭam
7.2.5	upapannaṃ vā
7.2.6	na vā
7.2.7	kratvartham apadiśyāny asmā uttare parivṛta udakumbhavaty apsudīkṣā
7.2.8	nāpita upatiṣṭhati nakhāni nikṛntaty aṅguṣṭhyaprabhṛtīni dakṣiṇahastasya prathamam
7.2.9	dakṣiṇaṃ godānaṃ vitāryonattīmā āpa iti
7.2.10	yūpavatkuśataruṇam
7.2.11	kṣureṇa cābhinidhāya chittvodapātre prāsyati
7.2.12	evam uttaraṃ tūṣṇīm
7.2.13	nāpitāya kṣuraṃ prayachati
7.2.14	tena keśaśmaśru vapati
7.2.15	āpo asmān iti snātvod id ābhya ity utkrāmaty uttarapūrvārdham
7.2.16	kṣaumaṃ vaste
7.2.17	niṣpeṣṭavai brūyād ahataṃ ced adbhir abhyukṣya
7.2.18	snātavasyaṃ vāmautradhautam
7.2.19	vicitakeśaṃ prasāritadaśaṃ dīkṣātapasor iti
7.2.20	na nīviṃ kurute
7.2.21	evaṃ pratiprasthātāparasmin parivṛte patnīṃ tūṣṇīm
7.2.22	vapanaṃ vā
7.2.23	dhenvanaḍuhayor nāśnīyāt
7.2.24	puruṣadharmo vāsambhavāt
7.2.25	aṃsalabhojanaṃ vā
7.2.26	prapādyāgnāvaiṣṇava ekādaśakapālaḥ
7.2.27	ādityebhyo vā caruḥ
7.2.28	prāk samiṣṭayajuṣaḥ karoti
7.2.29	samiṣṭayajurvarjaṃ vā
7.2.30	upāṃśu caranti prāg agnīṣomīyāt
7.2.31	vāgantena vā dīkṣaṇīyāṃ nīcaistarāṃnīcaistarām itare
7.2.32	upāṃśūpasadaḥ
7.2.33	śālāṃ pūrveṇa tiṣṭhann abhyaṅkte kuśeṣu navanītena śīrṣṇo 'dhyanulomaṃ sapādako mahīnāṃ payo 'sīti
7.2.34	vṛtrasyety akṣyāv anakti traikakudāñjanenābhāve 'nyad dvir dakṣiṇaṃ trir uttaraṃ parāk sakṛtsakṛnmantraḥ śareṣīkayā sāgrayā
7.3.1	kuśapavitraiś citpatir meti pāvayati saptabhiḥ saptabhiḥ pratimantram achidreṇeti sarvatra dvir uparinābhyunmṛjya pradakṣiṇaṃ sakṛd avāṅ
7.3.2	ekena
7.3.3	tribhiḥ
7.3.4	saptabhir vā
7.3.5	ekaśatena vā rājasūye
7.3.6	ā vo devāsa iti vācayati
7.3.7	svāhā yajñam ity aṅgulī acate nānā hastayoḥ
7.3.8	evaṃśeṣaṃ pratimantram
7.3.9	uttamena muṣṭī kṛtvā svāhety uktvā vāgyataḥ
7.3.10	aṅguṣṭhau tatsahite cotsṛjati
7.3.11	vāgyataṃ praveśayati
7.3.12	āhavanīyagārhapatyāv antareṇa
7.3.13	so 'sya saṃcara ā prasavāt
7.3.14	evaṃ pratiprasthātā patnīm abhyañjanādi tūṣṇīm
7.3.15	apareṇa vā praveśayati
7.3.16	audgrabhaṇāni juhoti sthālyāḥ sruveṇākūtyā iti pratimantram
7.3.17	tṛtīyaṃ japaty eva
7.3.18	pañcamaṃ juhvāṃ dhrauvam āsicya dviś ca sthālyāḥ sruveṇa tṛtīyaṃ sruvam abhipūrayati viśvo devasyeti
7.3.19	etām eva vā pūrṇāṃ juhyāt
7.3.20	āhavanīyaṃ dakṣiṇena kṛṣṇājine māṃsasahite syūtānte tardmasu paścādāsañjanavatī nidadhāti
7.3.21	ekaṃ cet paścātpādadviguṇam
7.3.22	dakṣiṇaṃ jānv ācyāste paścād enayoḥ
7.3.23	śuklakṛṣṇasaṃdhim ālabhata ṛksāmayor iti
7.3.24	dakṣiṇajānunārohati śarmāsīti
7.3.25	tenāste 'pare 'nte
7.3.26	mekhalāṃ badhnīte veṇiṃ trivṛtaṃ śaṇamuñjamiśrām antarāṃ vāsasa ūrg asīti
7.3.27	nīviṃ kurute somasya nīvir iti
7.3.28	śiraḥ prorṇute viṣṇoḥ śarmeti
7.3.29	kṛṣṇaviṣāṇāṃ trivaliṃ pañcavaliṃ vottānāṃ daśāyāṃ badhnīte
7.3.30	tayā kaṇḍūyanam
7.3.31	upaspṛśaty enayā dakṣiṇasya bhruva uparīndrasya yonir iti
7.3.32	bhūmau collikhati susasyā iti
7.4.1	mukhasaṃmitam audumbaraṃ daṇḍaṃ prayachati
7.4.2	uchrayasvety enam uchrayati
7.4.3	taṃ dakṣiṇata upadhatte
7.4.4	atra vā muṣṭikaraṇavāgyamane
7.4.5	evaṃ pratiprasthātā ptanīṃ tūṣṇīṃ yugapan mekhalādi
7.4.6	yoktreṇa vā
7.4.7	jālaṃ vā śirasi triparyāyam
7.4.8	pṛthumukho yajñiyavṛkṣaśaṅkuḥ kaṇḍūyane
7.4.9	ollekhanāt karoti mekhalādi cet
7.4.10	kṛṣṇājinādi ced daṇḍāntam
7.4.11	anyo dīkṣito 'yaṃ brāhmaṇa ity āha trir uccaiḥ
7.4.12	brāhmaṇa ity eva vaiśyarājanyayor api śruteḥ
7.4.13	āstamayād vācaṃ yachati
7.4.14	astamite dīkṣita vācaṃ visṛjasva patni vācaṃ visṛjasveti trir āha
7.4.15	agnim abhyāvṛtya vrataṃ kṛṇuteti vāgvisarjanaṃ trir uktvāgnir brahmeti ca sakṛt
7.4.16	bhūr bhuvaḥ svar iti vā
7.4.17	ata ūrdhvam ā muṣṭivisargād anastamite 'nudite ca trir āha dīkṣita vācaṃ yacha patni vācaṃ yacheti
7.4.18	yathoktaṃ visarjanam
7.4.19	vratadughe dohayati
7.4.20	tat kṣīravratau bhavataḥ
7.4.21	prathame vrate vrīhiyavayor anyataram āvapati
7.4.22	ubhāv eke
7.4.23	tad vratam adohe
7.4.24	sarvauṣadhaṃ sarvasurabhi caike
7.4.25	gārhapatye dīkṣitasya śrapaṇam
7.4.26	dakṣiṇāgnau patnyāḥ
7.4.27	yavāgū rājanyasya
7.4.28	āmikṣā vaiśyasya
7.4.29	vrataṃ prayachaty anutsiktam
7.4.30	apararātre sāyaṃdoham
7.4.31	aparāhṇe prātardoham
7.4.32	daivīṃ dhiyam iti vratāyopasparśanaṃ svāsane
7.4.33	ye devā iti vratayaty amṛnmaye
7.4.34	patnī lauhe
7.4.35	śvātrāḥ pītā iti nābhim ālabhate
7.4.36	mekṣyan kṛṣṇaviṣāṇayā loṣṭaṃ kiṃcid vādatta iyaṃ ta iti
7.4.37	apo muñcāmīti mehati
7.4.38	pṛthivyā sambhavety āttaṃ nidadhāti
7.4.39	agne tvam ity uktvā svapity adhaḥ prāṅ dakṣiṇataḥ
7.4.40	agnim abhyāvṛttaṃ vibuddham asvapsyantaṃ punar mana iti vācayati
7.5.1	tvam agna ity āha kruddhvā
7.5.2	avratyaṃ vā vyāhṛtya
7.5.3	labdham ālambhya vācayati rāsveyad iti
7.5.4	aśakye 'bhimantraṇam
7.5.5	śūdrasampraveśasambhāṣāpratyutthānābhivādanodakāvāyavarṣāṇi varjayet prāg avabhṛthāt
7.5.6	parihvālaṃ vadati
7.5.7	vicakṣaṇacanasitavatīṃ vācam
7.5.8	śālāsanāsvapnau saṃdhivelayoḥ
7.5.9	vedyāṃ sutyāsu
7.5.10	aprāyaścittam aparādhe
7.5.11	itaretarasmin vopahavam icheran
7.5.12	patnyām ekadīkṣī
7.5.13	dīkṣānte prāyaṇīyam
7.5.14	adityai caruṃ nirvapati
7.5.15	ājyabhāgāv iṣṭvājyena devatāś catasro yajati pathyāṃ svastim agniṃ somaṃ savitāraṃ ca
7.5.16	carumekṣaṇabarhir nidadhāty udayanīyāyai
7.5.17	salepaṃ caruṃ pramṛṣṭaṃ mekṣaṇam
7.5.18	prakṣālayati vā carum
7.5.19	anupraharatītare
7.5.20	ta evartvijaḥ
7.5.21	vipreteṣv anye 'pi
7.5.22	śamyvantaṃ bhavati
7.5.23	antavacane pūrvaṃ prāpter aviśeṣaśruteḥ
7.5.24	uttaraṃ vā prakṛtyanugrahānuyājapratiṣedhābhyām
7.5.25	grahaṇād apravṛttiḥ
7.5.26	saṃtvarāśruteś ca
7.5.27	nityānuvādo 'nuyājapratiṣedhaḥ
7.6.1	uparavadeśe pratiprasthātā rohite carmaṇy ānaduhe somaṃ nivapati
7.6.2	vikrayy enaṃ vicinoti
7.6.3	kautsaḥ
7.6.4	śūdro vā
7.6.5	brāhmaṇa upāste
7.6.6	udakumbhaś ca purastāt
7.6.7	śālādvārāṇy apidhāya dhrauvaṃ juhvāṃ catur vigṛhṇāti
7.6.8	barhistṛṇena hiraṇyaṃ baddhvāvadadhāty eṣā ta iti
7.6.9	jūr asīti juhoti
7.6.10	śuram asīti hiraṇyam uddhṛtya vedyāṃ tṛṇaṃ nidadhāti
7.6.11	śūtrabddhaṃ hiraṇyaṃ kurute
7.6.12	caturgṛhītaṃ gṛhītvānvārabhasva yajamānety āha
7.6.13	apāvṛtadvāre niṣkrāmataḥ
7.6.14	dakṣiṇena dvāraṃ somakrayaṇī tiṣṭhaty alakṣitāvyaṅgāpravītārajjubaddhā babhruḥ piṅgalā piṅgalābhāve 'ruṇāruṇābhāve rohiṇy aśyetākṣī
7.6.15	cid asīty enām abhimantrayate
7.6.16	udīcīṃ nīyamānām anugachato vasvy asīti
7.6.17	ṣaṭ padāny atītya saptamaṃ paryupaviśanti
7.6.18	hiraṇyam asmin nidhāyābhijuhoty adityās tveti
7.6.19	sphyena padaṃ triḥ parilikhaty asme ramasveti
7.6.20	samuddhṛtya padaṃ sthālyām āvapaty asme te bandhur iti
7.6.21	apa sthāne niṣicya yajamānāya padaṃ prayachati tve rāya iti
7.6.22	me rāya iti yajamānaḥ pratigṛhṇāti
7.6.23	mā vayam ity adhvaryur ātmānaṃ saṃspṛśati
7.6.24	hṛtvā patnyai padaṃ prayachati
7.6.25	neṣṭā tota ity enāṃ vācayati
7.6.26	somakrayaṇyā ca samīkṣyamāṇāṃ samakhya iti
7.6.27	prakṣālya pāṇī hiraṇyaṃ badhnīte 'nāmikāyām
7.6.28	āpyāyanābhiṣavāṃśvadābhyeṣu ca
7.7.1	preṣyati ca somopanahanam āhara somaparyāṇahanam āharoṣṇīṣam āhareti
7.7.2	atra vā nivapanam
7.7.3	śobhanaṃ somopanahanam
7.7.4	uṣṇīṣābhāve somaparyāṇahanād dvyaṅgulaṃ tryaṅgulaṃ voṣṇīṣāyāvakṛntati
7.7.5	adhvaryur yajamāno vā somopanahanaṃ harati
7.7.6	anya itare
7.7.7	somaṃ gachanti
7.7.8	eṣa ta iti vācayati
7.7.9	prāṅ upaviśyāsmāko 'sīti somam ālabhate
7.7.10	na vicinoty ataḥ
7.7.11	tṛṇakāṣṭhāpāsanam eke
7.7.12	somopanahanaṃ dviguṇaṃ caturguṇaṃ vā stṛṇāti prāgdaśam udag vā
7.7.13	tasmin somaṃ mimīte daśakṛtvo 'bhi tyam iti
7.7.14	sarvābhiḥ prathamam
7.7.15	aṅguṣṭhaprabhṛti caikotsargam
7.7.16	dviḥ kaniṣṭhikayā
7.7.17	ekopacayaṃ ca
7.7.18	añjalinā daśamam
7.7.19	anyad vādhyāvapaśruteḥ
7.7.20	antānt saṃgṛhyoṣṇīṣeṇa badhnāti prajābhyas tveti
7.7.21	aṅgulyā madhye vivṛṇoti prajās tvānuprāṇantv iti
7.7.22	taṃ vikrayiṇe prayachati
7.8.1	pañcakṛtvaḥ somaṃ paṇate
7.8.2	sa āha somavikrayin krayyas te somo rājā3 iti
7.8.3	krayya ity āha somavikrayī
7.8.4	taṃ vai te krīṇānīti
7.8.5	krīṇīhīty āha somavikrayī
7.8.6	kalayā te krīṇānīti
7.8.7	bhūyo vā ataḥ somo rājārhatīti somavikrayī
7.8.8	bhūya evātaḥ somo rājārhati mahāṃs tv eva gor mahimety adhvaryur gor vai pratidhuk tasyai śṛtaṃ tasyai śaras tasyai dadhi tasyai mastu tasyā ātañcanaṃ tasyai navanītaṃ tasyai ghṛtaṃ tasyā āmikṣā tasyai vājinam iti
7.8.9	bhūya evety ataḥprabhṛti catur āvartayati
7.8.10	ekaikenānte paṇate śaphena padārdhena gavā
7.8.11	te krīṇāmīty antataḥ
7.8.12	praśnānte praśnānte
7.8.13	krītaḥ somo rājety ante vayāṃsi prabrūhīty āha somavikrayī
7.8.14	sa āha candraṃ te vastraṃ te chāgā te dhenus te mithunau te gāvau tisras te 'nyā iti
7.8.15	śukraṃ tveti hiraṇyam ālambhya vācayati
7.8.16	sagme ta iti somavikrayiṇaṃ hiraṇyenābhikampayati
7.8.17	asme ta iti yajamānasahitaṃ nidadhāti
7.8.18	
7.8.19	somavikrayy etad ādatte
7.8.20	ajāṃ pratyaṅmukhīm ālambhya vācayati tapasas tanūr iti
7.8.21	savyenājāṃ prayachan mitro na iti dakṣiṇena somam
7.8.22	ādāyāgata uttiṣṭhati vā
7.8.23	dīkṣitorau dakṣiṇe pratyuhya vāso nidadhātīndrasyorum iti
7.8.24	svāna bhrājeti japati somavikrayiṇam īkṣamāṇaḥ
7.8.25	aporṇute dīkṣitaḥ śiraḥ
7.8.26	patnī ca
7.8.27	hiraṇyaṃ sahasāchidya pṛṣatā varatrākāṇḍenāhanti vā
7.9.1	gṛhītasomaṃ pari māgna iti vācayati
7.9.2	uttare ca
7.9.3	ud āyuṣety utthānam
7.9.4	śīrṣṇi somaṃ kṛtvā pāṇim antardhāya prati panthām ity ano 'bhyeti dakṣiṇatas tiṣṭhacchannaṃ samaṅgi dhautam
7.9.5	praugāc coddhate phalake
7.9.6	kṛṣṇājinam asminn āstṛṇāty adityās tvag iti
7.9.7	tasmint somaṃ nidadhāty adtyai sada iti
7.9.8	astabhnād dyām iti somam ālambhya vācayati
7.9.9	vaneṣu vy antarikṣam iti somaparyāṇahanena paritatya kṛṣṇājinaṃ purastād āsajati sūryasya cakṣur ity āsanayor anyatarat
7.9.10	ekaṃ ced grīvā avakṛtya
7.9.11	anaḍvāhau yunakty usrāv etam iti
7.9.12	yugapat tadvacanatvāt
7.9.13	bhede mantrāvṛttiḥ sāṃnipātitvāt
7.9.14	īṣāntare bhūmiṣṭhaḥ subrahmaṇyaḥ palāśaśākhayā prājati
7.9.15	paścāt parītyāpālambaṃ gṛhītvā somāya krītāyānuvācayati
7.9.16	paryuhyamāṇāyeti vā
7.9.17	dīkṣitaś cānvārabhate
7.9.18	triruktāyāṃ prāṅ yātvā dakṣiṇāvartya śālāṃ gachanti
7.9.19	bhadro ma iti vācayati
7.9.20	subrahmaṇyāṃ cāhvayati subrahmaṇyo3ṃ subrahmaṇyo3m iti trir uktvā sakṛn nigadaṃ yāvad ahe sutyā bhavati tathāha
7.9.21	śālāṃ pūrveṇa pratiprasthātāgnīṣomīyaṃ paśum ādāya tiṣṭhati kṛṣṇasāraṅgaṃ medhyam abhāve lohitasāraṅgam
7.9.22	namo mitrasyety enam ālambhya vācayati
7.9.23	carati paśau vācanam eva
7.9.24	āhavanīyāc colmukam āhṛtyaike
7.9.25	samīpe 'na upasthāpyottambhanenopastabhnāti varuṇasyottambhanam iti
7.9.26	śamye codvṛhati varuṇasya skambhasarjanī iti
7.9.27	audumbarīm āsandīṃ nābhidaghnām aratnimātrāṅgīmūtām āharanti catvāraḥ
7.9.28	abhimṛśaty enāṃ varuṇasya ṛtasadany asīti
7.9.29	kṛṣṇājinam asyām āstṛṇāti varuṇasya ṛtasadanam asīti
7.9.30	tasmint somaṃ nidadhāti varuṇasya ṛtasadanam āsīdeti
7.9.31	śālāṃ praveśayanti dīkṣitasaṃcareṇa
7.9.32	yā ta iti vācayati
7.9.33	āhavanīyaṃ dakṣiṇena sthāpayanti
7.9.34	udapātram upaninayanty eke
8.1.1	ātithyam
8.1.2	nirvapati vaiṣṇavaṃ navakapālaṃ patnyanvārabdhas tūrṇam
8.1.3	ekavimukte vā
8.1.4	nirvaped agnes tanūr iti pañcakṛtvaḥ pratimantram
8.1.5	sāvitranivṛttiḥ śrutivirodhābhyām
8.1.6	agnyanvādhānavratopāyanāraṇyabhojanadānabrahmavaraṇāni dīkṣaṇīyāprabhṛti prāg udavasānīyāyāḥ some kṛtatvāt
8.1.7	patnīsaṃnahanaṃ ca sayoktrāyāḥ
8.1.8	yajamānabhāgaś ca bhakṣapratiṣedhāt
8.1.9	na karmaguṇatvāt
8.1.10	upasarjanīr adhiśrayati madantīś ca vratavat
8.1.11	ā muṣṭivisargād udakārthas tataḥ
8.1.12	kārṣmarmamayāḥ paridhayaḥ
8.1.13	āśvavālaḥ prastaraḥ
8.1.14	aikṣavyau vidhṛtī
8.1.15	barhiś ca
8.1.16	etad evāgnīṣomīyopasatsv api catuṣṭayam
8.1.17	āsādyāgnimanthanam ā homāt karoti
8.1.18	iḍāntaṃ bhavati
8.1.19	dhrauvaṃ vratapradāne gṛhṇāty āpataya iti
8.1.20	dviś ca sthālyāḥ sruveṇa tanūnaptre śākvarāyeti śakvana ojiṣṭhāyeti
8.1.21	gṛhṇāmīti sarvatra sākāṅkṣatvāt
8.1.22	pūrvaśeṣau vottarau
8.1.23	pratipuruṣaṃ ca grahaṇam ājyāni gṛhṇānā iti śruteḥ
8.1.24	tānūnaptram etat
8.1.25	dakṣiṇasyāṃ vediśroṇau nidhāyāvamṛśanty ṛtvijo yajamānaś cānādhṛṣṭam iti
8.1.26	adrohas tebhyo na satānūnaptriṇe drogdhavyam iti śruteḥ
8.2.1	palyaṅgya nidadhāty apidhāyāmṛnmayena
8.2.2	aparāhṇe vratamiśraṃ dīkṣitāya prayachati
8.2.3	bahuṣu gṛhapataye
8.2.4	agne vratapā ity āhavanīye samidham ādhāya madantīr upaspṛśya gāḍhataraṃ muṣṭimekhalaṃ kurute
8.2.5	patnī ca gārhapatye tūṣṇīm
8.2.6	madantīr upaspṛśya yajamānaṣaṣṭhāḥ somam āpyāyayanty aṃśuraṃśur iti
8.2.7	ājyam ālabhyopaspṛśed apaḥ somam ālipsamānaḥ
8.2.8	tathā viparyasya
8.2.9	pratyetya prastare nihnuvata uttānahastā dakṣiṇottānā vaiṣṭā rāya iti
8.2.10	vyūhanaparidhyañjane kṛtvaike
8.2.11	samullupya prastaram aktvā paridhīṃś cādāyāhāgnīn madanty āpā3 iti
8.2.12	madantīty agnīt
8.2.13	tābhir ehīti bruvann adhyadhy āhavanīyaṃ hṛtvābhyukṣyāgnīdhe prayachati nidhānāya
8.2.14	subrahmaṇyāṃ ca preṣyati subrahmaṇye subrahmaṇyām āhvayeti
8.2.15	pravargyopasadāvataḥ
8.2.16	upasad eva vāpravargye
8.2.17	praṇītādy upasat
8.2.18	haviṣkṛtam āhūyānāhananam apeṣaṇe tīkṣṇārthatvāt
8.2.19	syād vā dharmamātratvāt
8.2.20	śruteś ca
8.2.21	paristaraṇapātrasaṃsādanaprokṣaṇājyanirvapaṇādhiśrayaṇāni kṛtvā sphyādi karoti
8.2.22	barhiṣaḥ prachedaṃ harati
8.2.23	madantīr iti vā preṣyati
8.2.24	mātrāvad idhmābarhiḥ
8.2.25	sruvatṛtīyāḥ srucaḥ saṃmārṣṭi
8.2.26	aṣṭagṛhītaṃ juhvāṃ catur upabhṛti
8.2.27	yathāprakṛti vā
8.2.28	ekavṛt staraṇam
8.2.29	ājyasthālī dhruvārthe
8.2.30	sruvāghāram āghārya saṃmṛṣṭa āśrāvya sīda hotar ity eva brūyāt
8.2.31	prasūto 'tikrāmann agnaye 'nuvācayati
8.2.32	ardhaṃ hutvā somāya
8.2.33	viṣṇave samānīya
8.2.34	sādayitvā srucau somāpyāyanādyā subrahmaṇyāpraiṣāt
8.2.35	aktvā prastaram upasadaṃ juhoti sruveṇa yā ta ity ayaḥśayām anvārabdhe
8.2.36	dvir ekayā carati
8.2.37	susāyaṃ supūrvāhṇe ca
8.2.38	evam itare anvahaṃ rajaḥśayāṃ hariśayāṃ ca
8.2.39	ekāhas tryupasatkaḥ
8.2.40	dvādaśa vā
8.3.1	tristanaṃ prathamāyāṃ dohayati
8.3.2	ekāpacayenottarayoḥ
8.3.3	viparyasya vānagnicitye
8.3.4	evaṃ pravṛddhau samaṃ vibhajet
8.3.5	svasthānavivṛddhiḥ
8.3.6	aupavasathyāt pūrve 'hani paurvāhṇikyā pracarya vediṃ mimīte
8.3.7	pūrvārdhyāt stambhāt purastāt triṣu prakrameṣu śaṅkuṃ nihanti so 'ntaḥpātyaḥ
8.3.8	tasmāt purastāt ṣaṭtriṃśati
8.3.9	dakṣiṇottarau ca pañcadaśasupañcadaśasu
8.3.10	ardhasaptadaśeṣu vā
8.3.11	pūrvārdhyāc ca dvādaśasudvādaśasu
8.3.12	pṛṣṭhyām āyamya sphyādi karoti khādireṇāchādanāt
8.3.13	uparavadeśāt stambayajur harati
8.3.14	uttarāṃsāt paścād adhyardhe pade cātvālam
8.3.15	yathoktaṃ vā
8.3.16	prātar upasadau samasya
8.3.17	paurvāhṇikyā pracaryārdhavrataṃ prayachati
8.3.18	sarvaṃ vāgnau
8.3.19	ubhābhyāṃ carite pravargyam utsādayati yathoktaṃ kuryāc cet
8.3.20	agniṃ praṇayati
8.3.21	opanivapanāt kṛtvā havirdhāne sthāpayati pṛṣṭhyām ubhayato dvyaratnyantare prakṣālite prācī ubhayataḥ śālām āvartya
8.3.22	varṣīyo dakṣiṇam
8.3.23	tayoś chadir adhyasyati
8.3.24	bhittiṃ vābhāve
8.3.25	anyatrāpi
8.3.26	rarāṭyāṃ purastād āsajaty aiṣīkīm
8.3.27	uchrāyībhyāṃ parivārya chadiḥ
8.3.28	paścāc ca
8.3.29	caturgṛhītaṃ śālādvārye juhoti yuñjata iti
8.3.30	sa gārhapatyo 'taḥ
8.3.31	aparaṃ dakṣiṇe vartmani dakṣiṇasyānaso hiraṇyaṃ nidhāyābhijuhotīdaṃ viṣṇur iti
8.3.32	dakṣiṇayā dvārānītā patnī pāṇibhyāṃ śeṣaṃ pratigṛhyākṣadhurāv anakti parāg devaśrutāv iti
8.3.33	yugapat tadvacanatvāt
8.3.34	bhede mantrāvṛttiḥ sāṃnipātitvāt
8.3.35	sruksthālyau pratigṛhya pratiprasthātottarasyerāvatī iti pūrvavat
8.3.36	patnī cāpareṇāgnīn parītyottarasyānakti pūrvavat
8.4.1	havirdhānābhyāṃ pravartyamānābhyām anuvācayati
8.4.2	triruktāyām udgṛhyeva vartanam
8.4.3	prācī pretam iti vācayati
8.4.4	svaṃ goṣṭham iti ca kharjati
8.4.5	paścād uttaravedes triṣu prakrameṣu matyā vā nabhyasthe abhimantrayate 'tra ramethām iti
8.4.6	[na]
8.4.7	[na]
8.4.8	[na]
8.4.9	uttareṇa parikramya dakṣiṇam upastabhnāti viṣṇor nu kam iti
8.4.10	dakṣiṇata sthūṇām upanihanti viṣṇave tveti
8.4.11	divo vety uttaraṃ pratiprasthātā
8.4.12	uttarata sthūṇāṃ pūrvavat
8.4.13	ubhe vā dakṣiṇataḥ
8.4.14	itaratas tataḥ
8.4.15	yad u ca mānuṣa iti śruteḥ
8.4.16	pra tad viṣṇur iti vācayati madhyamaṃ chadir ālambhya
8.4.17	uttare ca
8.4.18	viṣṇo rarāṭam iti rarāṭyām
8.4.19	viṣṇoḥ śnaptre stha ity uchrāyyau
8.4.20	udagagrāṇi chadīṃṣi paścāchruteḥ
8.4.21	dvāryāḥ pariṣīvyati laspūjanipratihṛtayā rajjvā viṣṇoḥ syūr asīti
8.4.22	viṣṇor dhruvo 'sīti granthiṃ karoti
8.4.23	upakrānte pramuñcati
8.4.24	prāgvaṃśaṃ havirdhānaṃ niṣṭhāpya vaiṣṇavam asīty ālabhate
8.4.25	bhojanabhakṣaṇe cāsmin na kuryuḥ
8.4.26	advāreṇa sadohavirdhāne prekṣamāṇaṃ brūyān mā prekṣathā iti
8.4.27	pṛṣṭhyām ubhayato dvārye
8.4.28	dakṣiṇasyānaso 'dhaḥpraugaṃ khanaty uparavān
8.5.1	abhryādi karoty avaṭavad ā parilekhanāt
8.5.2	caturo 'kṣṇayā vyāghāraṇavat
8.5.3	uttarāparaṃ vā prathamam
8.5.4	samyag vā
8.5.5	uttarapūrvaṃ tv antyam
8.5.6	prādeśamātrāṃs tadantarān
8.5.7	bṛhann asīti yathāparilikhitaṃ khanati
8.5.8	idam aham ity utkirati yathākhātaṃ pratimantram
8.5.9	utkṛtyāṃ kirāmīti paścāt sarvebhyaḥ
8.5.10	bāhumātrān
8.5.11	akṣṇayā sambhindyāt
8.5.12	aśaktau samyak
8.5.13	svarāḍ ity avamarśayati yathākhātaṃ pratimantram
8.5.14	adhvaryuyajamānau saṃmṛśete
8.5.15	pūrvadakṣiṇe 'dhvaryur aparottare yajamānaḥ
8.5.16	adhvaryuḥ pṛchati yajamāna kim atreti
8.5.17	bhadram ity āha
8.5.18	tan nau sahety adhvaryur upāṃśu
8.5.19	punar dakṣiṇāpare 'dhvaryuḥ pūrvottare yajamānaḥ
8.5.20	yajamānaḥ pṛchaty adhvaryo kim atreti
8.5.21	bhadram iti prokte tan ma iti yajamānaḥ
8.5.22	prokṣaty enān rakṣohaṇa iti
8.5.23	bhede mantrāvṛttiḥ sāṃnipātitvāt
8.5.24	avanayanāvastaraṇe cāvaṭavad rakṣohaṇorakṣohaṇa iti
8.5.25	tanūn upari kuśān kṛtvādhiṣavaṇe phalake dvyaṅgulāntare prakṣālite prācī aratnimātre saṃtṛṇṇe vopadadhāti paryūhati ca rakṣohaṇau rakṣohaṇāv iti
8.5.26	tayoś carmādhiṣavaṇaṃ parikṛttaṃ sarvarohitaṃ nidadhāti vaiṣṇavam asīti
8.5.27	
8.5.28	tasmin grāvṇaḥ pañca vaiṣṇavā stheti
8.5.29	kharaṃ purastāt karoty uddhatāvokṣite sikatopakīrṇaṃ caturaśram
8.5.30	antaḥpātyāt ṣaṭ prakramān prāṅ yātvā dakṣiṇā saptamaṃ mahāntam
8.5.31	tatraudumbarīṃ minoti yajamānamātrīm
8.5.32	yūpavacchete
8.5.33	abhryādi karoty āvastaraṇāt
8.5.34	ud divam ity uchrayati
8.5.35	dyutāna iti minoti
8.5.36	paryūhaṇādy opasecanāt kṛtvā dhruvāsīti vācayaty audumbarīm ālambhya
8.5.37	prajayā bhūyād iti paśubhir iti vā
8.5.38	sruveṇa viśākhe juhoti ghṛtena dyāvāpṛthivī iti
8.5.39	bhūmiprāpte svāhākaroti
8.5.40	sarvatra mantravatsu juhoty upadeśāt
8.5.41	anāmnātapratiṣedhāc ca
8.6.1	nābhidaghnaṃ sadaḥ
8.6.2	matyā vā
8.6.3	sadasaḥ prānteṣūccatvaṃ bhavati na nābhimātraniyamaḥ śākhāntarāt / udagvaṃśam
8.6.4	vaṃśo madhyavalaḥ so 'trodagāyato bhavati tenodagāyatam / aṣṭādaśāratni
8.6.5	tiryakpramāṇasya vakṣyamāṇatvāt idaṃ dairghyapramāṇam ucyate / ekaviṃśatiś caturviṃśatir vā
8.6.6	aratnayaḥ śākhāntarāt / nava tiryak
8.6.7	triṣv api pakṣeṣu navāratnayas tiryakpramāṇaṃ bhavati / ardhāyāmo vā
8.6.8	audumbarīṃ madhye
8.6.9	pṛṣṭhyām eke
8.6.10	indrasya chadir iti madhyamaṃ chadir āropyāparapūrve ca
8.6.11	trivargau cottarataḥ
8.6.12	pari tveti parivārya pariṣīvaṇagranthyabhimarśanāny aindraiḥ
8.6.13	havirdhānāparāntam uttareṇāgnīdhram agnyagāradvāram antarvedyardhaṃ bhūyaḥ sarvaṃ vā
8.6.14	niṣṭhāpya vaiśvadevam asīty ālabhate
8.6.15	
8.6.16	dhiṣṇyān nivapaty uddhatāvokṣite purīṣaṃ nivapati sphenānvārabdha udaṅṅ upaviśya vibhūr asīti pratimantram
8.6.16	āgnīdhrīyaṃ pūrvam
8.6.17	sikatāścopari raudreṇeti sarvatra
8.6.18	ṣaṭ sadasi
8.6.19	pratyaṅmukho dvāramapareṇa hotuḥ
8.6.20	dakṣiṇapūrveṇaudumbarīṃ maitrāvaruṇasya
8.6.21	hotṛdhiṣṇyam uttareṇa caturaḥ samāntarān brāhmaṇāchaṃsipotṛneṣṭrachāvākānām
8.6.22	āgnīdhrād dakṣiṇaṃ samprati vedyante dakṣiṇāmukho mārjālīyam
8.6.23	sadodvāraṃ pūrveṇa tiṣṭhann anudiśaty āhavanīyabahiṣpavamānadeśacātvālaśāmitraudumbaribrahmāsanaśālādvāryaprājahitānt samrāḍ asīti pratimantram
8.6.24	utkaraṃ samūhyo 'si viśvavedā ūnātiriktasya pratiṣṭheti
8.6.25	paristaraṇapātrasaṃsādanaprokṣaṇājyanirvapaṇāni kṛtvottaraparigrahādi karoti
8.6.26	antaḥpātyasahitaṃ barhirantaṃ preṣyati
8.6.27	tatra sarvam āsādayati
8.6.28	tatraiva prokṣaṇam idhmaṃ nidhāyāgnīṣomīyāya
8.6.29	vede staraṇam agrahaṇaṃ prastarasyāparāhṇe
8.6.30	ardhavrate pratte praviśya praṇayanīyādhānam
8.6.31	ājyādhiśrayaṇasruksaṃmārjanodvāsanāvekṣaṇāni kṛtvā śālādvāryam apareṇāste yajamāna upasthe somaṃ kṛtvā
8.6.32	śālādvāryam apareṇa somakrayaṇīpadaṃ parikirati
8.6.33	caturdhaika āhavanīyasyopayamanīṣv āgnīdhrīyasyākṣopāñjane ca
8.6.34	ājyaprokṣaṇīr antaḥpātyadeśa utpūya paśvājyagrahaṇam
8.6.35	dhārayanty ājyāni
8.6.36	apivratāś cānvārabhante yajamānam
8.6.37	vāsasā chādayaty enān
8.6.38	caratsu nādriyeta
8.7.1	pradīptam idhmaṃ tvaṃ someti pracaraṇyābhijuhoti
8.7.2	juṣāṇo aptur iti dvitīyām
8.7.3	agnaye prahriyamāṇāyānuvācayati
8.7.4	somāya praṇīyamānāyeti vā
8.7.5	āhavanīyaṃ gachanty ādāya grāvadroṇakalaśasomapātrāṇīdhmaṃ catuṣṭayaṃ ca saṃnaddhaṃ vapāśrapaṇyau raśane śakalavṛṣaṇam araṇī ca
8.7.6	agne nayeti vācayati
8.7.7	uttareṇa sado hṛtvāgnīdhre 'gniṃ nidadhāti
8.7.8	grāvadroṇakalaśasomapātrāṇi ca
8.7.9	ayaṃ na iti juhoty asmin
8.7.10	uttareṇa parikramyāhavanīyasyottarato nidadhaty anyad ājyasomavarjam
8.7.11	dhiṣṇyāvyavāyo 'dhvaryoḥ
8.7.12	idhmaprokṣaṇādi karoti
8.7.13	kharottarārdha ekavṛtstaraṇam
8.7.14	paścodvottaravedeḥ
8.7.15	āhavanīyekṣaṇāt kṛtvoru viṣṇav iti juhoti
8.7.16	purastād vā samidhāv ādhāyeti śruteḥ
8.7.17	āsādyājyāni dakṣiṇe 'nasi kṛṣṇājinam āstīrya tasmint somaṃ nidadhāti deva savitar iti
8.7.18	etat tvam iti visṛjyopatiṣṭhate
8.7.19	svāhā nir iti niṣkramyāgne vratapā ity āhavanīye samidham ādhāya madantīr upaspṛśyāṅgulīr visṛjate
8.7.20	patnī ca gārhapatye tūṣṇīṃ madantīr upaspṛśya
8.7.21	cātvāle madantīḥ kṛtvā
8.7.22	nāmagrahaṇabhojane asyātaḥ kurvanti
8.7.23	vratyanivṛttiḥ
8.7.24	haviḥśeṣabhakṣaḥ
8.7.25	agnīṣomīyo 'taḥ paśuḥ
8.7.26	taddevatyaḥ paśupuroḍāśaḥ
8.8.1	abhryādi karoti
8.8.2	dakṣiṇena havirdhānaṃ paśviḍāṃ harati
8.8.3	gudatṛtīyaṃ ca
8.8.4	mārjālīyaṃ dakṣeṇena jāghanīm
8.8.5	pratyāhṛtya vā somāhavanīyayor avyavāyāt
8.8.6	yūpaikādaśinī ced rathākṣamātrāṇy antarāṇi
8.8.7	pūrvārdhaṃ vā samaṃ vibhajya
8.8.8	pakṣasaṃmitā vāgrau
8.8.9	yūpāhutyabhryādānayavāvapanāni sakṛt
8.8.10	bhedenānyat sāṃnipātitvāt
8.8.11	madhyamaṃ parilikhyottaram
8.8.12	dakṣiṇaṃ vā
8.8.13	vyatyāsam itarān
8.8.13	āvaṭahomāt karoti
8.8.14	añjanādyā caṣālekṣaṇāt kṛtvaikaikasya
8.8.15	śvo vā dakṣiṇottarāṇām avagūhanāntam ālambhanāsambhavāt parivīya madhyamam avagūhanāntam
8.8.16	agniṣṭhe caiṣālaṃ raśanāḥ pariveṣṭya vāsayati
8.8.17	abhyañjanaprabhṛti karoti
8.8.18	yathākhātam uchrayati
8.8.19	varṣiṣṭho dakṣiṇaḥ
8.8.20	anupūrvā itare
8.8.21	tīvrasutyagniṣṭhaḥ prācī ca
8.8.22	yathāyūpaṃ vedivardhanam
8.8.23	varṣiṣṭhād dakṣiṇaṃ vitaṣṭaṃ dvādaśaṃ nidadhāty eṣa ta iti
8.8.24	prokṣaṇādy āvagūhanāt karoty anarthaluptam
8.8.25	anuchritya vottaram
8.8.26	yathochritaṃ savanīyān ālabhata ekatṛṇenopākṛtyāgneyasārasvatasaumyapauṣṇabārhaspatyavaiśvadevaindramārutaindrāgnasāvitravāruṇān
8.8.27	ekayūpe paśvekādaśinyām āgneyaṃ niyujya tasmiṃstasminn itarān udīcaḥ
8.8.28	āgneyaḥ prathamo gachaty anvārabdho 'nupūrvā itare
8.8.29	dakṣiṇaṃ ca nighnanty enam uttaramuttaram itarān
8.8.30	samānam upapreṣyaparipaśavyesaṃjñapayānvagan prokṣaṇyulmukāsiśāmitrāntardhānaprachedastokasampraiṣaśamitranuśāsanasaṃvādavanaspatisviṣṭakṛdiḍāḥ
8.8.31	
8.8.32	
8.8.33	digvyāghāraṇaṃ samāsicya
8.8.34	prabhūtvādukhā
8.8.35	śūlaṃ vapāśrapaṇyau ca
8.8.36	na vasāsaṃdehāt
8.8.37	sautrāmaṇīdarśanāc ca
8.8.38	nāvirodhāt
8.8.39	pākavaiṣamyāt sautrāmaṇyām
8.8.40	manotāvasāhomau pṛthakkālabhedāt
8.8.41	yūpaikādaśinyāṃ vaśāvapāmārjanāntaṃ kṛtvā śālādvārye patnīyūpochrayaṇaṃ nābhimātrasya
8.8.42	paristaraṇapātrasaṃsādanaprokṣaṇājyanirvapaṇādhiśrayaṇāni kṛtvā sphyādi karoti
8.9.1	tvāṣṭro bastaḥ
8.9.2	paryagnikṛtam utsṛjanti
8.9.3	ājyena saṃsthāpayatīti śruteḥ
8.9.4	paśuparyagnikaraṇāc ca
8.9.5	tadantaṃ vā karmanāmadheyāt
8.9.6	tvaṣṭṛvanaspatyoś ca prayājeṣv ijyādarśanāt
8.9.7	agnīṣomīyasya vapāmārjanānte vasatīvarigrahaṇaṃ syandamānānām anastamite
8.9.8	astamitaś cen nināhyāt purejānaś cet
8.9.9	anījāno 'nyasyāpi samīpāvasitasya purejānasya
8.9.10	ubhayābhāva ulkuṣīṃ hiraṇyaṃ voparyupari dhārayan haviṣmatīr iti
8.9.11	agner va iti nidadhāti śālādvāryam apareṇa
8.9.12	subrahmaṇyāṃ ca preṣyati paitāputrīyām
8.9.13	ādityābhyaye 'hutāyām api
8.9.14	dakṣiṇāgnihomāntam agnīṣomīyam astamite saṃsthāpya vyutkrāmatety āha triḥ
8.9.15	śālādvāryam apareṇāste patnī
8.9.16	uttaravedim apareṇa yajamāna upasthe somaṃ kṛtvā
8.9.17	śālādvāryam apareṇa vasatīvarīḥ pariharati
8.9.18	dakṣiṇena nirhṛtya dakṣiṇasyām uttaravediśroṇau nidadhātīndrāgnyor iti
8.9.19	āhṛtya sthāne nidadhāti
8.9.20	kalaśaṃ patny ālabhate
8.9.21	uttareṇa parikramyottarasyāṃ pūrvavat
8.9.22	mitrāvaruṇayor iti vā
8.9.23	viśveṣāṃ devānām ity āgnīdhre
8.9.24	somaṃ cāsandyām
8.9.25	dīkṣitaś ca tatra tāṃ rātriṃ somaṃ rakṣati
8.9.26	subrahmaṇyāṃ ca preṣyati
8.9.27	parivāpyāyai dohanam
8.9.28	āvasathonmardanālaṅkaraṇadantaprakṣālanāny adhvaryor adīkṣitasya
9.1.1	apararātra ṛtvijaḥ prabodhayanti
9.1.2	apa upaspṛśya śālādvārye paristaraṇapātrasaṃsādanaprokṣaṇājyanirvapaṇādhiśrayaṇasruksaṃmārjanodvāsanāvekṣaṇāni kṛtvāgnīdhra utpūya paśvājyagrahaṇam
9.1.3	ājyāny ādāya somaṃ cāryavac cāhavanīya idhmaprokṣaṇādi karoti
9.1.4	agnīṣomīyavat staraṇam
9.1.5	ājyāsādanāt kṛtveṣāntarenārdhasomam adriṣu saṃmukheṣu nidadhāti hṛde tveti
9.1.6	viśvās tvām iti visṛjyopatiṣṭhate
9.1.7	etenāharaṇaṃ somārthasyābhiṣave
9.1.8	noddharaṇaṃ tato bahirdhābhāvāt
9.1.9	abhiṣutasya cānavaharaṇaṃ kṛtatvāt
9.1.10	prāg vācaṃ pravaditoḥ prātaranuvākopākaraṇaṃ devebhyaḥ prātaryāvabhyo 'nubrūhīti samidham ādadhat
9.1.11	devebhya ity eke
9.1.12	subrahmaṇyāṃ ca preṣyati
9.1.13	prātaranuvākaṃ jāgrad upāsītādhvaryuḥ
9.1.14	svapyād vā
9.1.15	agnīd aindram ekādaśakapālaṃ nirvapati
9.1.16	haribhyāṃ dhānāḥ
9.1.17	pūṣṇe karambham
9.1.18	sarasvatyai dadhi
9.1.19	mitrāvaruṇābhyāṃ payasyām
9.1.20	indrāya vā haripūṣasarasvatimitrāvaruṇavate dhānādīni yathāsaṃkhyam
9.2.1	unnetuḥ pātrayojanam
9.2.2	kharottarapūrvārdha upāṃśvantaryāmayoḥ
9.2.3	dakṣiṇam upāṃśoḥ
9.2.4	tadapareṇa dvidevatyāni pratyañci
9.2.5	rāsnāvam aindravāyavam
9.2.6	ajakāvaṃ maitrāvaruṇam
9.2.7	auṣṭham āśvinam
9.2.8	dakṣiṇapūrvārdhe śukrāmanthinoḥ
9.2.9	dakṣiṇaṃ śukrasya
9.2.10	āgrayaṇasthālī madhye
9.2.11	dakṣiṇokthyasthālī sapātrā
9.2.12	tathādityasthāly uttarā
9.2.13	ṛtupātre pūrve srukpuṣkarākṛtī ubhayatomukhe kārṣmaryamaye āśvatthe vā
9.2.14	ūrdhvānītarāṇi prādeśamātrāṇi madhyasaṃgṛhītāni
9.2.15	āgrayaṇād aparāṃ pariplavāṃ srukpuṣkarām
9.2.16	adho'dho 'kṣaṃ pratyañcaṃ droṇakalaśam atyuhyoparyupary akṣaṃ pavitram asmin karoti śuklaṃ jīvorṇānām
9.2.17	ubhayatodaśaṃ pariplavāyām
9.2.18	pūrveṇopastambhanam uttaraṃ dhruvasthālīm anantarhite
9.2.19	dhuri pracaraṇīm
9.2.20	pūrveṇākṣam upari pūtabhṛtam
9.2.21	apareṇādhavanīyam
9.2.22	prāg akṣād daśa camasānt savṛntān adhaḥ
9.2.23	pratyag ekadhanān ayugmān udaharaṇāṃs triprabhṛtyā pañcadaśabhyaḥ
9.2.24	abhūd uṣā ruśatpaśur ity ucyamāne
9.3.1	caturgṛhītaṃ pracaraṇyā juhoti śṛṇotv agnir iti
9.3.2	aparaṃ gṛhītvodaṅ gachann āhāpa iṣya hotar iti
9.3.3	preṣyati ca maitrāvaruṇasya camasādhvaryav ehi
9.3.4	neṣṭaḥ patnīr udānaya
9.3.5	ekadhanina eta
9.3.6	agnīc cātvāle vasatīvarībhiḥ pratyupatiṣṭhāsai hotṛcamasena ceti
9.3.7	apo gatvā devīr āpa ity apsu juhoti
9.3.8	kārṣir asīti maitrāvaruṇacamasenājyam apohati
9.3.9	samudrasya tveti tena gṛhṇāti
9.3.10	ekadhanāṃś connayanti
9.3.11	pānnejanāṃś ca patnyo dvau dvau
9.3.12	pratyetya cātvālasyopari maitrāvaruṇacamasaṃ vasatīvarīś ca saṃsparśayati sam āpa iti
9.3.13	itaretarasmin vyānayanty eke
9.3.14	maitrāvaruṇacamase prathamam
9.3.15	hotṛcamase vasatīvarīḥ kṛtvā yajamānāya prayachati nigrābhyāḥ
9.3.15a	hotrā pṛṣṭaḥ pratyāhoteva naṃnamur iti
9.3.16	pracaraṇīsaṃsravam agniṣṭome juhoty abhāve caturgṛhītaṃ yam agna iti
9.3.17	ukthye prathamaṃ paridhim ālabhate
9.3.18	praviśaty evānyatra
9.3.19	rarāṭyālambhanaṃ vā ṣoḍaśini
9.3.20	chadir atirātre
9.3.21	atītya dakṣiṇena hotāraṃ maitrāvaruṇacamasam ādhavanīye 'vanayati vasatīvaritṛtīyaṃ cāgniḥ prātaḥsavane pātv asmān vaiśvānaro mahīnāṃ viśvaśambhūḥ sa naḥ pāvako draviṇaṃ dadhātv āyuṣmantaḥ sahabhakṣāḥ syāmeti
9.3.22	tāvac caikadhanānām
9.3.23	ekadhanasthāna ubhayaśeṣaṃ nidhāya
9.4.1	adhiṣavaṇe paryupaviśanti
9.4.2	uttarato 'dhvaryuyajamānau
9.4.3	pūrvo 'dhvaryuḥ
9.4.4	apareṇa parītyetare trayaḥ
9.4.5	devasya tvety adrim ādāya vācaṃ yachati prāg ghiṅkārāt
9.4.6	sa upāṃśusavanaḥ
9.4.7	nigrābhyāsu vācayaty urasy enā nigṛhya nigrābhyā stheti
9.4.8	upāṃśusavane somaṃ mimīta indrāya tvā vasumate rudravata iti pañcakṛtvaḥ pratimantram
9.4.9	yat ta iti mitālambhanam
9.4.10	pratiprasthātāṃśūn ṣaḍ ādatte
9.4.11	aṅgulyantareṣu dvau dvau kurute
9.4.12	śvātrā sthety āsiñcati nigrābhyāḥ
9.4.13	prahariṣyan dveṣyaṃ manasā dhyāyed amuṣmā ahaṃ praharāmi na tubhyaṃ someti
9.4.14	abhāve tṛṇam
9.4.15	mā bher iti praharati
9.4.16	evaṃ trir abhiṣuṇoty āsecaṃ nigrābhyāḥ
9.4.17	aṣṭakṛtva ekādaśakṛtvo dvādaśakṛtvaḥ
9.4.18	sarve pañcavargāḥ paśukāmasya
9.4.19	aṣṭavargā brahmavarcasakāmasya
9.4.20	prativargaṃ nigrābhaṃ vācayati hotṛcamase 'lpān aṃśūn avadhāya prāg apāg iti
9.4.21	adriṇā caturtham
9.4.22	tūṣṇīṃ vā
9.4.23	upāṃśu ca gṛhṇāti vācaspataye devo devebhyo madhumatīr iti
9.4.24	pratiprasthātopagṛhṇāti pātram
9.4.25	āttānāṃ ca dvau dvāv antardadhāti grahaṇabhedāt
9.4.26	mantraliṅgāc ca
9.4.27	ṣaḍ vā śrutisāmarthyāt
9.4.28	yat ta ity āttānt some nidadhāti
9.4.29	parimṛjyāsādanam upāṃśvantaryāmayoḥ
9.4.30	abhicarant sādayed avisṛjann amuṣya tvā prāṇaṃ sādayāmīti
9.4.31	udānam ity antaryāmam
9.4.32	pāṇinā cāpidadhāty amuṣya tvā prāṇam apidadhāmīti
9.4.33	udānam ity antaryāmam
9.4.34	svāhety uktvorv antarikṣam iti niṣkramaṇam
9.4.35	anvārabhate 'nyasmai pradāya hotṛcamasam
9.4.36	varaṃ vṛtvā dadāti ca
9.4.37	svāṃkṛta iti hutvā pātram unmārṣṭi
9.4.38	prathame paridhā uttānaṃ pāṇiṃ prāg upamārṣṭi devebhyas tveti
9.4.39	vāsaurobāhuṣu śliṣṭam aṃśum abhicaran juhuyād devāṃśav iti
9.4.40	āgrayaṇasthālyāṃ śeṣaikadeśam āsicyāṃśuṃ prāsyati tṛtīyasavanāya
9.4.41	prāṇāya tveti pātrasādanam
9.4.42	upāṃśusavanaṃ pāṇinā pramṛjyodañcaṃ vyānāya tveti saṃspṛṣṭam
9.4.43	upaviṣṭayoḥ
9.5.1	abhiṣuṇvanti catvāraḥ paryupaveśanasāmarthyāt
9.5.2	āpyāyanānto 'bhiṣavas triparyāyaḥ
9.5.3	matyā
9.5.4	paryāyādiṣu nigrābhyāsecanam
9.5.5	prathame vā prabhūtvāt
9.5.6	nigrābhānte sarasān aṃśūnt sambharaṇyādhavanīye 'vadhāyādhūyāharati
9.5.7	evaṃ dvir aparam
9.5.8	pūrvavan nigrābhyāḥ
9.5.9	pūrve vopāṃśuṃ gṛhītvāgṛhītvāpyāyanasambharaṇe kṛtatvāt
9.5.10	dharmamātraṃ paryupaveśanam
9.5.11	abhiṣavaviparyāso vābhimṛṣṭād aṃśūn apakṛṣya nigrābhyāś cānupūrvyayogāt
9.5.12	anāttasya cābhimānasāmarthyāt
9.5.13	ṛjīṣabhāvāc ca
9.5.14	prohya droṇakalaśam ṛjīṣam ukheṣv adriṣu nidadhaty udgātāraḥ
9.5.15	pavitraṃ ca vitanvanty udak
9.5.16	svayaṃ vākurvatsu
9.5.17	ādhavanīyād unnetā nigrābhyāsv āsiñcati tāḥ pavitre yajamānas tato grahagrahaṇam ā dhruvāt
9.5.18	mādhyandine ca pañca prathamān
9.5.19	śukro droṇakalaśe
9.5.20	tato 'nye 'nādeśe
9.5.21	sāvitrapātnīvatahāriyojanopakṣīṇān āgrayaṇāt
9.5.22	pūtabhṛtaś camasān
9.5.23	tṛtīyasavane vaiśvadevam
9.5.24	anādiṣṭāṃś ced onnayanaśruteḥ
9.5.25	daśāpavitreṇa parimṛjyaparimṛjyaiṣa te yonir iti grahasādanam
9.5.26	nāyonikeṣu
9.5.27	sarveṣv iti vātsyo 'viśeṣopadeśāt
9.5.28	sāvitrartugrahapratiṣedhāc ca
9.5.29	prativaṣaṭkāraṃ hutvā vaṣaṭkartur bhakṣaharaṇam
9.5.30	yathāsvaṃ camasān
9.5.31	vaṣaṭkartur vā pūrvaṃ śrutisāmarthyāt
9.5.32	unnetonnayati samākhyānāt
9.6.1	udite 'ntaryāmagrahaṇam upayāmagṛhīta iti
9.6.2	upāṃśuvad anāmnātavaraśeṣāsecanavarjam
9.6.3	apamārṣṭy atra
9.6.4	prathame ca nyubjena pāṇinā pratyak
9.6.5	upāṃśusavanasaṃspṛṣṭasyodānāya tveti pātrāsādanam
9.6.6	aindravāyavaṃ gṛhṇāty ā vāyav iti
9.6.7	apagṛhya punar indravāyū iti
9.6.8	maitrāvaruṇam ayaṃ vām iti
9.6.9	payasā śrīṇāty enaṃ kuśāv antardhāya rāyā vayam iti
9.6.10	evaṃ sarvatra śrayaṇeṣu
9.6.11	śukraṃ bailvena vā taṃ pratnatheti
9.6.12	ayaṃ vena ity eke
9.6.13	manthinam ayaṃ vena iti
9.6.14	saktubhiḥ śrīṇāty enaṃ mano na yeṣv iti
9.6.15	āgrayaṇaṃ dvayor dhārayor ye devāsa iti
9.6.16	daśāpavitreṇāgrayaṇam upagṛhya trir hiṅkṛtya somaḥ pavata iti sakṛccheṣam
9.6.17	prathamasthānena prāg devatādeśāt
9.6.18	prātaḥsavane coccaiḥkarmāṇi
9.6.19	madhyamena mādhyandine
9.6.20	uttamena tṛtīyasavane
9.6.21	ukthyam upayāmagṛhīta iti
9.6.22	dhruvaṃ mūrdhānaṃ diva iti
9.6.23	ā homād asya sunvan na mūtrapurīṣe kuryāt
9.6.24	vaiśvānaraṃ ca jānan
9.6.25	pūrṇānt sthālīgrahān
9.6.26	ardhapūrṇaṃ droṇakalaśaṃ kṛtvā sarvam āsiñcati sunvan
9.6.27	adhvaryupratiprasthātṛprastotrudgātṛpratihartṛsunvantaḥ samanvārabdhā niṣkrāmanti
9.6.28	adhvaryuḥ prathamo yathāsaṃkhyam itare
9.6.29	hutvā vā samanvārabheran
9.6.30	yas ta iti vipruṣāṃ homaṃ juhvati
9.6.31	adhvaryur vā
9.6.32	veditṛṇe adhvaryur ādatte
9.6.33	prahvā udañco gachanti
9.6.34	anyatarat tṛṇaṃ cātvāle prāsyati devānām iti
9.6.35	udgātṝṇāṃ purastād itarat tūṣṇīm
9.6.36	japatsu somaḥ pavata iti pavamānopākaraṇaṃ prastotre tṛṇe prayachan
9.6.37	sarveṣu
9.6.38	atṛṇo vā
9.7.1	kuśamuṣṭiṃ vā
9.7.2	pratyaṅmukhā upaviśataḥ purastāt
9.7.3	dakṣiṇo yajamānaḥ
9.7.4	stūyamāna unnetādhavanīyaṃ pavitram antardhāya pūtabhṛty āsiñcati
9.7.5	stotrānte preṣyaty agnīd agnīn vihara barhi stṛṇīhi puroḍāśā3ṃ alaṅkuru pratiprasthātaḥ paśunehīti
9.7.6	yathānyuptaṃ dhiṣṇyeṣv āgnīdhrād aṅgārān nivapati
9.7.7	anu pṛṣṭhyāṃ barhi stṛṇāti
9.7.8	āśvinaṃ gṛhṇāty anvārabdhe vā yā vām iti
9.7.9	grahān avekṣayati yathāgṛhītam avakāśān vācayan prāṇāya ma iti
9.7.10	upāṃśusavanaṃ dvitīyam
9.7.11	āśvinaṃ ṣaṣṭham
9.7.12	śrukāmanthinau yugapat
9.7.13	pūtabhṛdādhavanīyau ca viśvābhyo ma iti
9.7.14	ko 'sīti droṇakalaśam
9.7.15	bhūr bhuvaḥ svar iti japati
9.7.16	jñātapriyānūcānān avakāśayet
9.8.1	dhruvagopaṃ kṛtvā parivyayaṇādi karoti raśanām uduhya pūrvām
9.8.2	āgneyo 'gniṣṭome savanīyaḥ paśuḥ
9.8.3	aindrāgnaścokthye dvitīyaḥ
9.8.4	aindro vṛṣṇiḥ ṣoḍaśini tṛtīyaḥ
9.8.5	sarasvatyai caturtho 'tirātre
9.8.6	meṣī vā
9.8.7	etat stomāyanam
9.8.8	hotṛnāmagrahaṇāntaṃ kṛtvetarāṃś cāśrāvyāśrāvya pravṛṇīte yathāliṅgam
9.8.9	aśvinādhvaryū ādhvaryavāt
9.8.10	mitrāvaruṇau praśāstārau prāśāstrāt
9.8.11	indro brahmā brāhmaṇād iti brāhmaṇāchaṃsinam
9.8.12	marutaḥ potrāt
9.8.13	gnāvo neṣṭrāt
9.8.14	agnir āgnīdhrāt
9.8.15	agnir ha daivīnām iti yajamānam
9.8.16	yathāpravṛtaṃ pravṛtahomau juhvati juṣṭo vāce bhūyāsaṃ juṣṭo vācaspataye devi vāg yat te vāco madhumattamaṃ juṣṭatamaṃ tasmin mā dhāḥ svāhā sarasvatyā iti
9.8.17	pāvakā na iti dvitīyām
9.8.18	vapāmārjanāntaṃ kṛtvā sayajamānā dhiṣṇyān upatiṣṭhante vibhūr asīti pratimantram
9.8.19	utkarāntaṃ kṛtvā vāg asīti sado'bhimarśanam
9.8.20	ṛtasya dvārāv iti dvārye
9.8.21	abhimantraṇam uttaraiḥ
9.8.22	adhvanām adhvapata iti sūryam
9.8.23	mitrasya mety ṛtvijaḥ
9.8.24	agnayaḥ sagarā iti dhiṣṇyān
9.8.25	etat sarpaṇam
9.9.1	sado'bhimarśanādi vottarayoḥ savanayoḥ
9.9.2	puroḍāśaiś carati
9.9.3	ekaṃ pradānam
9.9.4	ekapātryām āsādya
9.9.5	madhye puroḍāśaḥ purastād dhānāḥ pratidiśam itarāṇi yathāsaṃkhyaṃ pradakṣiṇam
9.9.6	prātaḥ prātaḥsavasyendrāya puroḍāśānām anuvācayati
9.9.7	āśrāvyāha prātaḥ prātaḥsavasyendrāya puroḍāśān prasthitān preṣyeti
9.9.8	evaṃ yathāsavanam anuvācanapraiṣau
9.9.9	upabhṛti cāvadyati
9.9.10	paśupuroḍāśavad ubhayam
9.9.11	hutvā hotṛdhiṣṇye puroḍāśān nidadhāti
9.9.12	niravattāṃ veḍām
9.9.13	dvidevatyaiś carati
9.9.14	vāyava indravāyubhyām anuvācayati
9.9.15	pratiprasthātādityapātreṇa droṇakalaśād upayāmagṛhīto 'sīti gṛhītvāgṛhītvā dvidevatyān anu juhoty uttarārdhe
9.9.16	anuvaṣaṭkṛte 'pi
9.9.17	āśrutapratyāśrutapraiṣāś ca samatvāt
9.9.18	nānantaryāt
9.9.19	syād avirodhāt
9.9.20	śeṣaṃśeṣam ādityasthālyām āsiñcaty ādityebhyas tveti
9.9.21	samāsicya tenāpidadhāti viṣṇa urugāyeti
9.9.22	unnīyamānebhyo 'nuvācayati
9.9.23	camaseṣūnnayati navasv apareṇottaravediṃ nidhāya
9.9.24	śukrād upāstaraṇābhighāraṇe
9.9.25	hotṛcamase prathamam
9.10.1	śukrāmanthibhyāṃ carataḥ
9.10.2	śukreṇādhvaryur manthinā pratiprasthātā
9.10.3	prokṣitāprokṣitau yūpaśakalāv ādāya
9.10.4	apidhānaṃ prokṣitābhyām
9.10.5	apamārjanam aprokṣitābhyām apamṛṣṭaḥ śaṇḍa ity adhvaryur apamṛṣṭo marka iti pratiprasthātā
9.10.6	devās tveti niṣkrāmato yathāliṅgam
9.10.7	apareṇottaravedim aratnī saṃdhāyottaravediśroṇyor nidhatto 'visṛjantau dakṣiṇasyām adhvaryur uttarasyāṃ pratiprasthātānādhṛṣṭāsīti
9.10.8	suvīra iti dakṣiṇaṃ yūpadeśaṃ gachaty adhvaryuḥ
9.10.9	suprajā iti pratiprasthātottaram
9.10.10	apareṇa yūpam aratnī saṃdhattaḥ saṃjagmāna iti yathāliṅgam
9.10.11	pūrveṇāśaktau
9.10.12	aprokṣitau nirasyato nirastaḥ śaṇḍa ity adhvaryur nirasto marka iti pratiprasthātā
9.10.13	āhavanīye prokṣitau prāsyataḥ śukrasyādhiṣṭhānam ity adhvaryur manthina iti pratiprasthātā
9.10.14	achinnasyeti japitvāśrāvyāha prātaḥ prātaḥsavasya śukravato madhuścuta indrāya somān prasthitān preṣyeti
9.11.1	ubhayatoyūpaṃ pratyaṅmukhau juhutaḥ sā prathamety adhvaryuḥ prathamaṃ tam anu pratiprasthātā
9.11.2	camasādhvaryavaś ca
9.11.3	preṣyati ca praitu hotuś camasaḥ pra brahmaṇaḥ prodgātṝṇāṃ pra yajamānasya pra yantu sadasyānāṃ hotrāṇāṃ camasādhvaryava upāvartadhvaṃ śukrasyābhyunnayadhvam iti
9.11.4	āgamya pratiprasthātā śeṣaṃ śukrapātre 'vanayati
9.11.5	taṃ sa hotṛcamase
9.11.6	pañcasūnnayanti
9.11.7	tān āśrāvyāśrāvya preṣyati nāmagrāhaṃ yajayajeti praśāstrādīn
9.11.8	brahman yajeti brāhmaṇāchaṃsinam
9.11.9	prathamaṃ hutvottamaṃ vā tṛmpantv iti japati
9.11.10	hotāraṃ pratyaṅṅ upasīdaty ayāḍ agnīd iti
9.11.11	dvidevatyān bhakṣayati
9.11.12	pūrvaḥ prathamacodanāt
9.11.13	homābhiṣavakārī bhakṣayed iti śruteḥ
9.11.14	hotā vā vacanamantravarṇakāraṇebhyaḥ
9.11.15	nādhvaryuḥ samabhivyāhārāt
9.11.16	mantrāṇāṃ cāvidhānāt
9.11.17	kāraṇasya ca samatvāt
9.11.18	aindravāyavaṃ pratigṛhṇāty aitu vasuḥ purūvasur iti
9.11.19	hotṛvad bhakṣaṇaṃ vāg devī juṣāṇā somasya tṛpyatu saha prāṇena svāheti
9.11.20	evaṃ sarvatra somānāṃ bhakṣaṇam
9.11.21	vacanād anyat
9.11.22	bhakṣe hi meti vā yathāliṅgam
9.11.23	evam itarau pratimantram aitu vasur vidadvasur aitu vasuḥ saṃyadvasur iti
9.11.24	śeṣaṃśeṣaṃ hotṛcamase 'vanayati
9.11.25	puroḍāśamātrām aindravāyave prāsyati
9.11.26	payasyāṃ maitrāvaruṇe
9.11.27	āśvine dhānāḥ
9.11.28	tāni pratiprasthātā dakṣiṇasya havirdhānasyottare vartmani nidadhāti
9.11.29	iḍām ādadhāti
9.11.30	camasāṃś codyachanti
9.12.1	mārjite vājinena caranti sūktavākaśamyorvākayor anyārthatvāt
9.12.2	yathoktaṃ vāprasaṅgāt
9.12.3	hotṛcamasena somaṃ bhakṣayataḥ
9.12.4	hinva me gātrāṇi harivaḥ śivo me saptaṛṣīn upatiṣṭhasvordhvaṃ me nābheḥ sīda mā me 'vāṅ nābhim atigā iti gātrāṇi saṃspṛśante
9.12.5	āpyāyasveti dvābhyāṃ camasān ālabhante
9.12.6	somaṃ vāsiñcanti mantreṇāsambhavāt
9.12.7	asarvabhakṣāṃs tān dakṣiṇasya havirdhānasya paścādakṣaṃ nidadhati camasān adhaḥ
9.12.8	te nārāśaṃsā ā vaiśvadevāt
9.12.9	puroḍāśaśakalam ādāya samupahūtāḥ sma ity uktvottiṣṭhati
9.12.10	achāvākāyainat prayachann āhāchavāka vadasva yat te vādyam iti
9.12.11	upo asmān iti bruvati hotāram āhopahavam ayaṃ brāhmaṇa ichate taṃ hotar upahvayasveti
9.12.12	upahūta unnīyamānāyānuvācayati
9.12.13	achāvākacamasam unnayati
9.12.14	hotrācamasavat sarvam ā nidhānāt kṛtvā
9.12.15	pūrvaś cāgnīdhrād ataḥ
9.12.16	āgnīdhre haviryajñartvija iḍāṃ prāśnanti
9.12.17	patnī cānyachālāyām
9.12.18	upaviṣṭe 'chāvāke
9.13.1	ṛtugrahaiś carataḥ
9.13.2	droṇakalaśād upayāmagṛhīto 'si madhave tveti dvādaśa pratimantram
9.13.3	adhvaryoḥ pūrvaḥ pūrvo mantraḥ
9.13.4	uttara uttaraḥ pratiprasthātuḥ
9.13.5	yugapat prathamau gṛhṇītaḥ
9.13.6	uttamau ca
9.13.7	vyatyāsaṃ madhye
9.13.8	pracaraṇaṃ ca sarveṣām
9.13.9	niṣkrāmatyekaḥ praviśatītaraḥ
9.13.10	uttara uttaraḥ pratiprasthātāparakālatvāt
9.13.11	ubhyato 'dhvaryuṃ pātreṇa paripragṛhṇāti
9.13.12	sarvahutāḥ prāguttamābhyām
9.13.13	ṛtuneti ṣaṭ preṣyataḥ
9.13.14	ṛtubhir iti caturaḥ pātramukhe viparyasya
9.13.15	ṣaḍvaduttamau
9.13.16	yajamānaḥ preṣito hotar etad yajeti brūyāt
9.13.17	adhvaryū ca
9.13.18	trayodaśaṃ gṛhṇīyād ichann upayāmagṛhīto 'sy aṃhasaspataye tveti
9.13.19	pratiprasthātāram anu juhoti
9.13.20	anyatarasmiñ cheṣau kṛtvā vaśinaindrāgnaṃ gṛhṇāti pratiprasthātendrāgnī iti
9.13.21	āharati bhakṣaṃ hotṛpotṛneṣṭragnīdbrāhmaṇāchaṃsipraśāstṛbhyaḥ
9.13.22	viparyasya pātraṃ hotṛpotṛneṣṭrachāvākānām
9.13.23	yāvaduktaṃ hotur yajamānayogād varaṇavat
9.13.24	kāraṇād vā hotṛbhakṣaḥ
9.13.25	aprāpter varaṇam
9.13.26	viparyasya pātraṃ hotur dvir bhakṣaṇam
9.13.27	tāvad vā sarvahutatvāt pūrveṣām
9.13.28	nirhṛtya pātraṃ hotuḥ purastāt prāṅ āste
9.13.29	abhihutaḥ śoṃsāvety āvṛty othā modaiveti pratigṛṇāti praṇavāvasānayoḥ
9.13.30	om iti vā
9.13.31	śastrānte nityam
9.13.32	vāganto vā pūrvaḥ
9.13.33	aindrāgnam ādāyāśrāvyāhokthaśā yaja somasyeti
9.13.34	eṣa praiṣaḥ saśastrāṇām
9.13.35	nārāśaṃsānāṃ ca kampanaṃ hūyamāne
9.13.36	anihiteṣu ced dhomaḥ saśastrasya
9.13.37	bhakṣaprabhṛty ā nidhānāt kṛtvā
9.14.1	vaiśvadevaṃ gṛhṇāti śukrapātreṇa droṇakalaśād anvārabdhe vaumāsa iti
9.14.2	śukraṃ pūtabhṛty āsicya droṇakalaśapavitrayojanam
9.14.3	paśupuroḍāśaprathamānt savanīyān nirvapati payasyāvarjam
9.14.4	stotram upākaroti tṛṇābhyāṃ graham upaspṛśyopāvartadhvam iti
9.14.5	evaṃ dhuryeṣu sarvatra
9.14.6	sarvabhakṣāś camasāḥ
9.14.7	mārjālīye pātraprakṣālanam
9.14.8	ukthyaṃ vigṛhṇāti traidhaṃ devebhyas tveti sarvebhyaḥ
9.14.9	mitrāvaruṇābhyāṃ tveti vā praśāstre
9.14.10	tūṣṇīṃ sādanam
9.14.11	stotram upākaroti
9.14.12	ukthaśā yaja somānām iti praiṣo 'nārāśaṃseṣu
9.14.13	yasya vigrahas tasya prathamaṃ camasam unnayati
9.14.14	grahaśeṣaṃ cāsminn āsiñcati
9.14.15	evaṃ pratiprasthātottarābhyām indrāya tveti brāhmaṇāchaṃsina indrāgnibhyāṃ tvety achāvākāya
9.14.16	prāg achāvākavigrahāt somopāvaharaṇam
9.14.17	vasatīvaryardhaṃ cāsiñcaty ādhavanīye viśve devā maruta indro asmān asmin dvitīye savane na jahyur āyuṣmantaḥ priyam eṣāṃ vadanto vayaṃ devānāṃ sumatau syāmeti
9.14.18	ekadhanārdhaṃ ca
9.14.19	carite sarvaiḥ praśāstaḥ prasūhīti brūyāt
9.14.20	prasūtānāṃ sarpaṇam
10.1.1	sarpaṇādi mādhyandinam
10.1.2	hotṛcamase vasatīvarīḥ kṛtvā yajamānāya prayachati
10.1.3	uṣṇīṣaṃ grāvastute
10.1.4	adryādānaprabhṛti triparyāyān abhiṣavān karoti
10.1.5	āttam abhi mimīte
10.1.6	upāṃśusavanasyāniṅganaśruteḥ
10.1.7	ihā3 ihā3 iti prathamaḥ paryāyaḥ
10.1.8	avilambito dvitīyaḥ
10.1.9	tūrṇas tṛtīyaḥ
10.1.10	avilambitasthāna uttame bṛhad bṛhad iti
10.1.11	ardhaṃ vāviśeṣopadeśāt
10.1.12	śukraprabhṛti caturṇāṃ grahaṇam
10.1.13	āgrayaṇaṃ svatṛtīyābhyo dhārābhyaḥ
10.1.14	prāg ukthyān marutvatīyam ṛtupātreṇendra marutva iti
10.1.15	uttaram eke
10.1.16	samanvārabdhaniṣkramaṇādi karoty āgnīd agnīn iti praiṣāt
10.1.17	sadasi pavamānopākaraṇam
10.1.18	ahargaṇe ca sarvatra prāyaṇīyodayanīyavarjam
10.1.19	paśunehīty apakṛṣya dadhigharmāya dadhy āhara dakṣiṇā upāvartayeti praiṣopacayaḥ
10.1.20	sapravargye dadhigharmaḥ
10.1.21	upaviśya sadasaḥ purastāt sapavitrāyām agnihotrahavaṇyāṃ grahaṇaṃ yathoktam
10.1.22	hotar vadasva yat te vādyam ity āha
10.1.23	vādyānte śrātaṃ havir ity uttiṣṭhann āha
10.1.24	dadhigharmasya yajeti preṣyati
10.1.25	hutaśeṣaṃ gharmartvijaḥ sayajamānāḥ samupahāvaṃ bhakṣayanti yathoktam
10.1.26	prāṇabhakṣaṃ vādīkṣitāḥ
10.1.27	paśupuroḍāśena pracarya puroḍāśādi karoty ā dhiṣṇyanidhānāt
10.1.28	unnīyamānebhyaś cānuvācanaprabhṛty ā camasanidhānāt
10.2.1	daśasūnnayati
10.2.2	madhyandinasya savanasya niṣkevalyasya bhāgasya śukravato madhuścuta indrāya somān prasthitān preṣyeti
10.2.3	manthīvata iti vā madhuścuta sthāne
10.2.4	iḍāṃ bhakṣayitvā śālādvārye dākṣiṇahomaḥ
10.2.5	vāsaḥprabaddhaṃ hiraṇyaṃ havanyām avadhāya caturgṛhītam ud u tyam iti
10.2.6	citraṃ devānām iti dvitīyām
10.2.7	agnīdhrīye 'gne nayeti
10.2.8	ayaṃ na ity aparām aśvaṃ ced yuktaṃ dadyād ayuktaṃ vā
10.2.9	vāsohiraṇye dadāti
10.2.10	sahiraṇyo yajamānaḥ śālāṃ pūrveṇa tiṣṭhann abhimantrayate dakṣiṇā bahirvedi tiṣṭhatīr dakṣiṇato rūpeṇa va iti
10.2.11	gavāṃ śataṃ dvādaśaṃ vātikrāmati
10.2.12	manthaudanatilamāṣāś ca
10.2.13	antarā śālāsadasī dakṣiṇenāgnīdhraṃ tīrthena
10.2.14	subrahmaṇyāṃ ca preṣyati vā
10.2.15	āgnīdhrād anugachati sunvan
10.2.16	prāganuvācanāc ca
10.2.17	sado gachati vi svar iti
10.2.18	prekṣate yatasva sadasyair iti sadasyān
10.2.19	brāhmaṇam adyety āgnīdhragamanam
10.2.20	upaviśya hiraṇyam asmai dadāty asmadrātā iti
10.2.21	ātreyāya cāgnīdhravat sadasaḥ purastād upaviṣṭāya ka ātreyaṃ ka ātreyam iti trir uktvā sakṛcheṣam ahāleyam avāleyam akaudreyam aśaubhreyam avāmarathyam agaupavanam iti
10.2.22	ṛtvigbhyo dakṣiṇā dadāti
10.2.23	pṛthak śatāni puruṣabhedāt
10.2.24	prativibhāgo vā karmaprādhānyāt
10.2.25	yathārambhaṃ dvādaśadvādaśādyebhyaḥ ṣaṭṣaḍ dvitīyebhyaś catasraścatasras tṛtīyebhyas tisrastisra itarebhyaḥ
10.2.26	brahmodgātṛhotṛbhyaḥ
10.2.27	adhvaryubhyāṃ ca havirdhāna upaviṣṭābhyām
10.2.28	agnaye tveti hiraṇyaṃ pratigṛhṇītaḥ
10.2.29	rudrāya tveti
10.2.30	bṛhaspataye tveti vāsaḥ
10.2.31	yamāya tvety aśvam
10.2.32	ko 'dād ity anyat
10.2.33	ichato mantravacanam
10.2.34	pratyetya prastotṛpraśāstṛbrāhmaṇāchaṃsipotṛneṣṭrachāvākonnetṛgrāvastutsubrahmaṇyebhyaḥ
10.2.35	prasṛptebhyaś cānyat kaṇvakaśyapayācamānavarjam
10.2.36	jñātaye cāśrotriyāya
10.2.37	na rajataṃ dadyād barhiṣi purāsya saṃvatsarād gṛhe rudantīti śruteḥ
10.2.38	patnī ca dadāti
10.2.39	sarvebhyaḥ datvā pratihartre paścāt
10.3.1	indrāya marutvate 'nuvācayati
10.3.2	adānam ataḥ
10.3.3	ṛtupātreṇa marutvatīyagrahaṇam upayāmagṛhīto 'si marutāṃ tvaujasa iti
10.3.4	adhvaryum anu juhoti saśastre tv ānupūrvyayogāt
10.3.5	tṛtīyaśruteś ca
10.3.6	vaśinā marutvatīyagrahaṇaṃ marutvantam iti
10.3.7	nirhṛte pātre hotā śaṃsati
10.3.8	janiṣṭhā ugra ity etasyāṃ madā modaiveti pratigaraḥ sakṛt
10.3.9	tatsthāne vikṛtau
10.3.10	ā nidhānāt kṛtvā māhendraṃ gṛhṇāti vaiśvadevavan mahā3ṃ indra iti
10.3.11	śukraṃ pūtabhṛty āsicya pṛṣṭham upākṛtya preṣyaty abhiṣotāro 'bhiṣuṇutaulūkhalān udvādayatāgnīd āśiraṃ vinaya saumyasya vittād iti
10.3.12	ṛjīṣamiśram aṃśum abhiṣunvanti yathā kathā cānudakam
10.3.13	ādhavanīye karoti
10.3.14	tripayāyānvābhiṣavopadeśāt
10.3.15	mānābhimarśanavarjaṃ kṛtatvāt
10.3.16	pūtabhṛti pāvanaṃ śukrābhāvāt
10.3.17	stūyamāne kubhe carjīṣasyāvadhānam
10.3.18	savanīyā apayasyāḥ
10.3.19	saumyaś carur vāruṇaś caikakapālo 'dhikau
10.3.20	ā pātraprakṣālanāt kṛtvokthyaṃ vigṛhṇāti pūrvavad indrāya tveti sarvebhyaḥ
10.3.21	vasatīvarīś cāsiñcatīdaṃ tṛtīyasavanaṃ kavīnām ṛtena ye camasam airayanta te saudhanvanāḥ svar ānaśānāḥ sviṣṭiṃ no 'bhi vasīyo nayantv iti
10.3.22	ekadhanaśeṣaṃ ca
10.3.23	prasūtāntaṃ bhavati
10.4.1	ehi yajamānety āha
10.4.2	havirdhānaṃ praviśanty adhvaryuyajamānapratiprasthātragnīdunnetāraḥ
10.4.3	patnī cāpareṇa
10.4.4	apihitadvāra ādityapātram ādāya saṃsravāṃś copari pūtabhṛtas tata ādityagrahaṃ gṛhṇāti saṃsravebhyaḥ kadā caneti
10.4.5	apagṛhya punaḥ kadā caneti
10.4.6	dadhnā śrīṇāty enaṃ paścime 'nte madhye vā yajño devānām iti
10.4.7	upāṃśusavanena miśrayati vivasvann ādityeti
10.4.8	upāṃśusavanam unnetre prayachati
10.4.9	āsṛja grāvṇa iti cāha
10.4.10	ādhavanīye camase vā somavati grāvṇo 'vadhāya sthāne nidadhāti
10.4.11	apāvṛtadvāre niṣkrāmato graham apidhāya pāṇinā sthālyā vānvārabdhe
10.4.12	ādityebhyo 'nubrūhīti
10.4.13	praiṣānuvācanayor anyatarasminn āha priyebhyaḥ priyadhāmabhyaḥ priyavratebhyo maha svasarasya patibhya uror antarikṣasyādhyakṣebhya iti
10.4.14	hutvā pratiprasthātre prayachati śeṣau
10.4.15	atra sarpaṇam ādityagrahasya prāk tṛtīyasavanaśruteḥ
10.5.1	āgrāyaṇam ādāyāsiñcati pavitre 'dhipūtabhṛtaṃ pratiprasthātā ca saṃsravāv ādhavanīyād unnetodañcanena camasena vā tata āgrāyaṇaṃ gṛhṇāti
10.5.2	ukthyaṃ cottareṣv ekayā
10.5.3	pūtabhṛty āśiram āsiñcaty āśīr ma ūrjam uta suprajāstvam iṣaṃ dadhātu draviṇaṃ suvarcasaṃ saṃjayan kṣetrāṇi sahasāham indra kṛṇvāno 'nyān adharānt sapatnān iti
10.5.4	śrad asmai nara ity enam avekṣate patnī
10.5.5	samanvārabdhaniṣkramaṇādi karoti mādhyandinavat
10.5.6	paśau saṃvadasvety upacayasthāne
10.5.7	prātaḥsavanaprabhṛty ā saṃvādāchruteḥ śamitranuśāsanaprabhṛtīḍāntaṃ kṛtvā puroḍāśādi ceḍābhakṣāt
10.5.8	camasair eva
10.5.9	hotṛcamasaṃ gṛhītvāśrāvyāha tṛtīyasya savanasya ṛbhumato vibhumato vājavato bṛhaspatimato viśvadevyāvatas tīvrā3ṃ āśīrvata indrāya somān prasthitān preṣyeti
10.5.10	āśīrvata iti śukrasthāne
10.5.11	grāg iḍābhakṣād dhavirdhāne yathāsvaṃ camaseṣūpāsyanti puroḍāśamātrā anudakāḥ piṇḍapitṛyajñavad dānaprabhṛti prāg avaghrāṇāt
10.5.12	yajamānapitṛbhyo vā tasya phalādhikārāt
10.5.13	bhakṣayitveḍām upāṃśvantaryāmapātrayor anyatareṇa sāvitragrahaṇaṃ vāmam adyeti
10.5.14	kāle pātnīvatamitareṇa
10.6.1	devāya savitre 'nuvācayati
10.6.2	abhakṣitena mahāvaiśvadevagrahaṇam upayāmagṛhīto 'si suśarmāsīti
10.6.3	hotā śaṃsati
10.6.4	ekayā ca daśabhiś ceti śasyamāne dvidevatyāni pratiprasthātā prakṣālya khare nidadhāti
10.6.5	pra dyāvā yajñair ity etāsu madā modaiveti triḥ pratigaraḥ
10.6.6	svāduṣkilīyāsu cechan
10.6.7	ā pātraprakṣālanāt kṛtvā saumyena carati
10.6.8	ājyenobhayataḥ pariyajati
10.6.9	anyatarato vā
10.6.10	ghṛtasya yajety āha ghṛtaśabda upāṃśu
10.6.11	saumyasya yajeti saumyena caran
10.6.12	yāvaduktaṃ saumyasya punargrahaṇāt
10.6.13	ājyam āsicyodgātre saumyaṃ prayachati
10.6.14	caturgṛhītaṃ pracaraṇyā dhiṣṇyeṣu juhoti yathānyuptaṃ prabhāvayañ chālākān pradīpyapradīpya vibhūr asīti pratimantram
10.6.15	agnīdhrīye punaḥ paścād ichan
10.6.16	upayāmagṛhīto 'si bṛhaspatisutasyeti pratiprasthātā pātnīvataṃ gṛhṇāti
10.6.17	pracaraṇīśeṣeṇa śrīṇāty enam ahaṃ parastād iti
10.6.18	agnīt pātnīvatasya yajety āha
10.6.19	agnā3i patnīvann ity uttarārdhe juhoti
10.6.20	preṣyati cāgnīn neṣṭur upastham āsīda neṣṭaḥ patnīm udānayodgātrā saṃkhyāpayonnetar hotuś camasam anūnnaya somaṃ mātirīrica iti
10.6.21	prabhāvayety ukthyādiṣu
10.6.22	āgnīdhre bhakṣaṇaṃ vaṣaṭkāropahvānābhyām
10.6.23	sapātra āsīdati neṣṭur upastham
10.6.24	atra vā bhakṣaṇaṃ pātraharaṇasāmarthyāt
10.6.25	agnīt prakṣālya pātraṃ khare karoti
10.7.1	yajñāyajñiyaṃ stotram upākaroti hotṛcamasam upaspṛśya
10.7.2	prorṇute cechann udgātṛvat
10.7.3	patnīṃ sadaḥ praveśyāpareṇottarata upaviṣṭāmudgātrā samīkṣayati prajāpatir vṛṣāsīti
10.7.4	pannejanībhir abhiṣiñcati vivṛtya dakṣiṇorum
10.7.5	udgātrānujñātā gachati
10.7.6	īkṣitā vā triḥ
10.7.7	evā na indro maghaveti śasyamāne dhruvaṃ hotṛcamase 'vanayati dhruvaṃ dhruveṇeti
10.7.8	avanayāmisthāne gṛhṇāmīti vā
10.7.9	vaiśvānaraṃ yajamānasya gṛhītaś cet
10.7.10	pātraprakṣālanānte 'nuyājāḥ samidādi
10.7.11	ukthyavigrahaṇam uttareṣv indrāvaruṇābhyām indrābṛhaspatibhyām indrāviṣṇubhyām iti
10.7.12	stutaśastre adhike ṣoḍaśī cet
10.7.13	tṛtīyasavane 'prasavaḥ
10.7.14	srugvyūhanam agner vanaspater indrasya vasumato rudravata ādityavata ṛbhumato vibhumato vājavato bṛhaspatimato viśvadevyāvataḥ somasyojjitim ity agnir vanaspatir indro vasumān rudravān ādityavān ṛbhumān vibhumān vājavān bṛhaspatimān viśvadevyāvānt somas tam apanudantv iti
10.7.15	paśudevatāvanaspatibhyāṃ vā somopadeśād itarāsām
10.7.16	sarvā vā savanīyasaumyabhāvāt
10.8.1	vimucya srucau droṇakalaśe hāriyojanagrahaṇam upayāmagṛhīto 'si harir asīti
10.8.2	dhānāś cāvapati haryor dhānā iti
10.8.3	unnetānuvācayati mūrdhani kṛtvā dhānāsomebhyo 'nubrūhīty āśrāvyāha dhānāsomān prasthitān preṣyeti
10.8.4	bhakṣaṃ hared ichan
10.8.5	uttaravedau vā nidhāya vilābhaṃ yas te aśvasanir iti prāṇabhakṣaṃ bhakṣayitvottaravedau nivapanti
10.8.6	śākalādhānaṃ devakṛtasyeti pratimantram
10.8.7	apareṇa cātvālaṃ yathāsvaṃ camasān pūrṇapātrān avamṛśanti haritakuśān avadhāya saṃ varcaseti
10.8.8	mukhāny ālabhante
10.8.9	dadhikrāvṇa ity āgnīdhre dadhibhakṣaṇam
10.8.10	patnīsaṃyājāḥ paśuvat
10.8.11	sam indra ṇa iti nava samiṣṭayajūṃṣi juhoti pratimantram
10.8.12	āsandyaudumbaryau cātvālaṃ haranti somaliptaṃ ca
10.8.13	kṛṣṇaviṣāṇāmekhale cātvāle prāsyati māhir bhūr iti
10.8.14	pratiprasthātā ca śaṅkuyoktre tūṣṇīm
10.8.15	uruṃ hīti vācayati
10.8.16	sāma preṣyati gāya brūhīti vā
10.8.17	vyadhvodakāntayoś ca
10.8.18	sarve nidhanam upayanti
10.8.19	āhṛtam ādāyāvabhṛthaṃ gachanti syandamānānāṃ sthāvarāḥ
10.8.20	tadabhāve 'nyāḥ
10.8.21	namo varuṇāyeti vācayaty apo 'vakramayan
10.8.22	prāsya samidhaṃ caturgṛhītenābhijuhoty agner anīkam iti
10.8.23	apareṇa prayājān barhirvarjam
10.8.24	apsu juhoti
10.8.25	ekakapālenāvadāyaṃ carati
10.8.26	ṛjīṣasyechann avadyet
10.8.27	agnīvaruṇābhyāṃ sarvahutaṃ śeṣam
10.8.28	ṛjīṣasya ca sakṛt pūrve cet
10.8.29	vaśa etat kuryāt
10.8.30	yajamānoktāv ājyabhāgau barhirvarjaṃ cānuyājau
10.8.31	anyatarat kṛtvā
10.9.1	samudre ta ity ṛjīṣakumbhaṃ plāvayati
10.9.2	devīr āpa iti visṛjyopatiṣṭhate
10.9.3	avabhṛtheti majjayati
10.9.4	kṛṣṇājināntaṃ ca mā maindryaṃ jyaiṣṭhyaṃ śraiṣṭhyaṃ vyauṣīr iti putrāyainat pradāya varuṇapraghāsavat snānaprabhṛty ā samidādhānāt
10.9.5	somaliptaṃ prāsyati
10.9.6	adānaṃ pūrvayoḥ
10.9.7	ud vayam ity unnetronnītā āmahīyāṃ japanto gachanty apāma somam amṛtā abhūmāganma jyotir avidāma devān kiṃ nūnam asmān kṛṇavad arātiḥ kim u dhūrtir amṛta martyasyeti
10.9.8	śālādvāryamapareṇāste yajamānaḥ kṛṣṇājinam aṅke kṛtvā
10.9.9	sruvāhutiṃ juhoti maindryaṃ jyaiṣṭhyaṃ śraiṣṭhyam agnir dadhātu svāheti
10.9.10	kṛṣṇājinaṃ nidhāyodayanīyā prāyaṇīyāvat
10.9.11	pathyā svastiś caturthī
10.9.12	pātraprokṣaṇādy ājyāsādanāt savanīyavat parivyayaṇādi maitrāvaruṇī vaśānūbandhyā
10.9.13	svarvavagūhanādi vā kṛtatvāt
10.9.14	vaśābhāva ukṣā
10.9.15	ubhayābhāve payasyā
10.9.16	āsādyainām ājyabhāgaprabhṛtīḍāntām eke
10.9.17	udavasānīyāgneyaḥ pañcakapālaḥ samārūḍhanirmathite
10.9.18	hiraṇyaṃ dakṣiṇā
10.9.19	anaḍvān vā
10.9.20	paśuvad vāhutiḥ
10.9.21	tadante sāyamāhutiḥ
10.9.22	somāṅgaṃ saṃnidhivirodhābhyām
10.9.23	nityā vā prātarāhutiśruteḥ
10.9.24	niyatakriyātaḥ
10.9.25	eṣa prathamaḥ somaḥ
10.9.26	ādīpya praviśanti
10.9.27	ṣaḍ uttare
10.9.28	atyagniṣṭoma ukthyaḥ ṣoḍaśī vājapeyo 'tirātro 'ptoryāmaḥ
10.9.29	teṣām ukthyo 'chāvākam abhi saṃtiṣṭhate hotāram itare
10.9.30	vaiśyarājanyayoḥ some nyagrodhastibhīn upanahyechan bhakṣāya krayaṇaprabhṛty anusomam āvṛtā samānam āsādanaṃ prāg abhiṣavāt
10.9.31	camasonnayanakāle vāhṛtya dadhnonmṛdya taccamasam anūnnayet
10.9.32	hūyamāneṣu kuśataruṇena juhoty ahaṃ tvad asmīti
11.1.1	brahmatvam ataḥ
11.1.2	vāgyataḥ karmaṇi vartamāne
11.1.3	hiraṇyavatyāṃ hutāyāṃ dakṣiṇo 'nugachaty ā krayāt
11.1.4	krīte prāṅ atītya pūrveṇānaḥ parītyāpareṇa vā dakṣiṇo 'nugachaty ā nidhānāt
11.1.5	dakṣiṇāgniṃ vāpareṇa gharme
11.1.6	stambayajur hariṣyaty āhavanīyadeśaṃ dakṣiṇenāste vedisahitaḥ
11.1.7	evaṃ sarvatra rpāganīṣomapraṇayanāt
11.1.8	karmaṇaḥkarmaṇo vā sahitas tattad evānvetya
11.1.9	āhavanīye praṇīyamāne 'pratirathasya dvādaśa bruvann agnau
11.1.10	sarvatraike
11.1.11	stīrṇāyāṃ yathārtham etya
11.1.12	agnīṣomapraṇayanāyottareṇa dhiṣṇyāñ chālādvāryaṃ pūrveṇetyāste dakṣiṇataḥ
11.1.13	hute ca somam ādāyāgnim anveti
11.1.14	yajamāno vā somaṃ haret
11.1.15	anyasmai pradāyānihite yathetam etyāste dakṣiṇataḥ
11.1.16	hute ca somam ādāyāhavanīyaṃ cātītya
11.1.17	apararātre 'gnīṣomapraṇayanavad ichan
11.1.18	vipruṣāṃ homaṃ hutvā pratihartāram anvārabheta vādīkṣitaḥ
11.1.19	prastotrāmantrita etaṃ te deva savitaḥ stuta savituḥ prasava ity uktvā prasauti
11.1.20	deva savitar etad bṛhaspate preti vā
11.1.21	raśminā satyāyeti vā pratimantram
11.1.22	yena praveśanaṃ tasmint sarpaṇam
11.1.23	pūrveṇa yūpaṃ parītyāpareṇa cet
11.1.24	praśāstur dakṣiṇata āste
11.1.25	apareṇa dhiṣṇyān itare
11.1.26	neṣṭā ca
11.1.27	visaṃsthitasaṃcaraḥ praśāstṛdhiṣṇyaṃ vottareṇāpavamāne
11.1.28	svaṃsvam itare
12.1.1	jyotiṣṭomadharmā ekāhadvādaśāhayos tadguṇadarśanāt
12.1.2	prathamasya vrātyastomasādyaḥkreṣu vacanāt
12.1.3	agniṣṭutsu caike
12.1.4	dvādaśāhaḥ sattram ahīnaś ca
12.1.5	āsata upayantīti sattraliṅgaṃ yajata ity ahīnasya
12.1.6	ubhayato 'tirātraṃ sattram upariṣṭād ahīnasya
12.1.7	yajamānāḥ sarve sattreṣu
12.1.8	adakṣiṇāni ca svāmiyogāt
12.1.9	gṛhapatir yājamānam ayuktatvāt
12.1.10	darśanāc ca
12.1.11	sarve saṃskārāt
12.1.12	darśane vacanāt
12.1.13	avibhavati gṛhapatyanvārambhaḥ
12.1.14	parārtheṣvekaḥ kṛtatvāt
12.1.15	agniṃ ceṣyamāṇāḥ samārohya gṛhapatir madhye manthaty ardhaśa itare dakṣiṇottarāḥ
12.1.16	gṛhapatyāhavanīye 'ṅgāraprāsanam
12.1.17	tatra prājāpatyaḥ paśuḥ
12.1.18	ājyena patnīsaṃyājā gṛhapativarjam
12.1.19	tadahardīkṣā
12.1.20	aśaktau niyatakriyā samārūḍhanirmathiteṣu sarvatra
12.1.21	dīkṣākāla udagvaṃśāyāṃ pūrvavanmanthanam
12.1.22	gārhapatye prāsanam atra
12.1.23	āhavanīyas tataḥ
12.1.24	tatra dīkṣā
12.1.25	upavasathaprabhṛti prāg anīṣomapraṇayanād upaśamayya cinoty enāñ chālādvaryād dakṣiṇottarān dhiṣṇyavad vā śruteḥ
12.1.26	[ vā ] yathoktaṃ gṛhapateḥ
12.2.1	āgnīdhrīya udyate 'ṅgāram ekaikaṃ haranti praticiti śālādvāryāt
12.2.2	pratyagni savanīyapuroḍāśā bhūyo haviruchiṣṭam asatsamāptyā iti śruteḥ
12.2.3	patnīsaṃyājāś ca pūrvavat
12.2.4	gṛhapatiṃ vā paryupaviśya manthante
12.2.5	gṛhapatiḥ prathamaḥprathamaḥ sarvatra
12.2.6	jātaṃjātaṃ gṛhapatigārhapatye prāsyanty ubhayatra
12.2.7	upavasathaprabhṛti tulyaṃ sarveṣu
12.2.8	araṇyor vāhur gṛhapater ya ito 'gnir janiṣyate sa naḥ saha yad anena yajñena jeṣyāmo 'nena paśubandhena tan naḥ saha saha naḥ sādhukṛtyā nānā pāpakṛtyā ya eva pāpaṃ karavat tasyaiva tad ity uktvā gṛhapatiḥ samārohayate svau prathamam
12.2.9	yathāsvaṃ vetare
12.2.10	dīkṣākāle saṃvādaprabhṛti paśubandhasthāne sattreṇeti
12.2.11	ekāhavad vottame śālāgārhapatyapuroḍāśapatnīsaṃyājāḥ
12.2.12	ekapuroḍāśeṣu vratyāsambhavād aindraṃ pañcaśarāvam odanaṃ nirvapet puroḍāśaṃ vā yady odanīyanti yady apūpīyantīti śruteḥ
12.2.13	bārhaspatyam eke
12.2.14	dīkṣā dvādaśopasadaś ca
12.2.15	adhvaryur gṛhapatiṃ dīkṣayati brahmādīṃś cādhvaryvādīn pratiprasthātā pratiprasthātrādīn neṣṭā neṣṭrādīn unnetonnetāraṃ brahmacārī snātako 'nyo vā brāhmaṇo na pūtaḥ pāvayed iti śruteḥ
12.2.16	anupati patnīr uttarauttaraḥ
12.2.17	ta evonnetuḥ
12.2.18	dakṣiṇākāle kṛṣṇājināni dhūnvānā dakṣiṇāpathena japanto gachanti yan me 'gadāyuṣaḥ parāg ito 'gāt tāṃ te 'gada dakṣiṇāṃ nayāmītīdam aham amum āmuṣyāyaṇam amuṣya putram amuṣyāḥ putraṃ kāmāya dakṣiṇāṃ nayāmīti
12.3.1	pṛṣṭhyaḥ ṣaḍahaḥ prathamo 'gniṣṭomaś caturthaḥ ṣoḍaśy ukthyā itare
12.3.2	tatrātigrāhyagrahaṇaṃ tryahe pūrve 'gne pavasvottiṣṭhann adṛśram ity anvaham ekaikam
12.3.3	uttare vā
12.3.4	ubhayor vā
12.3.5	māhendram anu homaḥ
12.3.6	agne varcasvinn indraujiṣṭha sūrya bhrājiṣṭheti bhakṣaṇaṃ yajamānaiḥ
12.3.7	pṛṣṭhakāle rathasaṃsāraṇaṃ prathame dakṣiṇena vedim
12.3.8	dvitīye dundubhiśabdenopākaraṇam
12.3.9	tṛtīya aupavājanaiḥ
12.3.10	caturthe 'raṇibhyāṃ manthanaṃ codgātur ūrau homaś ca
12.3.11	pañcame sāvakayodapātryā
12.3.12	ṣaṣṭhe sāṃvāśinena
12.3.13	mātṛbhir vatsānt saṃsṛjya sadaḥ pūrveṇa vyāvartayanti
12.3.14	svayamṛtuyājejyārvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanaṃ pṛṅktaṃ havīṃṣi madhunā hi kaṃ gatam athā somaṃ pibataṃ vājinīvasū iti
12.3.15	hotṛpratyayaḥ pratigaraḥ
12.3.16	prākṛtaṃ cānyārthatvād itareṣām
12.3.17	ṣaḍahānte na bahu vaden nānyaṃ pṛchen nānyasmai prabrūyāt
12.3.18	madhoḥ prāśanaṃ ghṛtasya vā
12.3.19	ukthyāś chandomās traya uttare
12.3.20	atyagniṣṭomo 'vivākyaṃ daśamam
12.3.21	patnīsaṃyājāntāny ahāny antyavarjam
12.4.1	ekaiko vāgyataḥ somaṃ rakṣaty ā bodhanāt
12.4.2	vasatīvaripariharaṇādi vā
12.4.3	itare visṛjyante svādhyāyāya samidbhyo vā
12.4.4	
12.4.5	tatrāpy aśanam
12.4.6	daśame vā saṃnidheḥ
12.4.7	astamite samidādhānaṃ sarveṣu
12.4.8	daśame 'parāhṇe 'pa upaspṛśya śālāpraveśanam
12.4.9	śālādvārye 'nvārabdheṣv iha ratir iti juhoti
12.4.10	aparām upasṛjann iti
12.4.11	uttareṇa parikramyāpareṇa havirdhānaṃ praviśyottarasya havirdhānasyāparakūbarīm ālambhya sattrasyarddhi gāyanti sattrasya ṛddhir iti
12.4.12	uttaravediśroṇyāṃ vottarasyām
12.4.13	yuvaṃ tam iti dakṣiṇasyādho 'kṣaṃ prāñco niṣkrāmanti
12.4.14	sadaḥ praviśya pūrveṇa svāsaneṣūpaviśanti
12.4.15	grahaṃ gṛhṇāti prājāpatyaṃ vāyuṃ pṛthivyā pātreṇa
12.4.16	grahaṇasādanastotoropākaraṇahomabhakṣāharaṇabhakṣaṇāni manasā
12.4.17	caturhotṛvyākhyānaṃ hotuḥ
12.4.18	gṛhapatir ajānati
12.4.19	pratigṛṇāty arātsur ime yajamānā bhadram ebhyo yajamānebhyo 'bhūd iti
12.4.20	brahmodyaṃ vadanti
12.4.21	prajāpater aguṇākhyānam
12.4.22	apratibhāyāṃ vā tadvādaḥ
12.4.23	āśvamedhikaṃ vā nāmadheyāt
12.4.24	anastamite gṛhītvaudumbarīṃ vācaṃ yachanti
12.4.25	astamite niṣkramyāpareṇottaravedim āsate pratiprasthātā vasatīvarīḥ pariharati
12.4.26	vāgvisarjanaṃ sattrakāmena
12.4.27	pṛthakkāmeṣu bhūr bhuva iti
12.4.28	subrahmaṇyāhvānaṃ gṛhapater yaṃ vāha
12.4.29	subrahmaṇya upa mā hvayasvety uktvā samidādhānam
12.4.30	apaupasparśanādy etat sattrotthānam
12.5.1	antarāgrayaṇokthyāv āgantusthānaṃ grahāṇām
12.5.2	prātaḥsavane 'tigrāhyān gṛhītvā ṣoḍaśinaṃ khādireṇa catuḥsraktinātiṣṭha yukṣvā hīti vā
12.5.3	mādhyandine vāgrayaṇād uttaraḥ
12.5.4	dhārāgrahānte vātigrāhyān
12.5.5	pūtabhṛto vopākariṣyan pṛṣṭham
12.5.6	apo nidhāyāṃśvadābhyagrahaṇam audumbareṇa catuḥsraktinā
12.5.7	aṃśos tūṣṇīṃ sarvam
12.5.8	anuchvasaṃś cechan
12.5.9	adryādānāṃśunivapanopasarjanasakṛtpraharaṇagrahaṇahomān hiraṇyaṃ copajighrati
12.5.10	udyamya vā praharaṇam
12.5.11	sattrasahasrasarvavedasavājapeyarājasūyaviśvajitsarvapṛṣṭheṣu grahaṇam avakāśyaś cet
12.5.12	dvādaśa vatsataryo garbhiṇyo dakṣiṇāsattre
12.5.13	bubhūṣato 'dābhyaṃ gṛhṇāti
12.5.14	āsicya nigrābhyāḥ pātre tasmiṃs tūṣṇīṃ trīn aṃśūn avadhāyāgnaye tvā gāyatrachandasam iti pratimantram
12.5.15	upayāmaḥ sarvatrāviśeṣāt
12.5.16	vigrahādityagrahapratiṣedhāc ca
12.5.17	anuṣṭup ta ity uktvādhūnoty aṃśubhir vreśīnāṃ tveti gachann āhavanīyaṃ tasmai ta iti juhoti
12.5.18	aṃśūnt some nidadhāty uśik tvam iti pratimantram
12.5.19	aṃśuvad dakṣiṇā
12.5.20	ukthyānte ṣoḍaśicaraṇam upasthāyainaṃ yasmān na jāta iti camasān unnīya
12.6.1	tṛṇahiraṇyai stotropākaraṇam upāstam ayaṃ somo 'tyarecy upāvartadhvam iti kṛṣṇe 'śva upatiṣṭhati
12.6.2	indraś ca samrāḍ iti bhakṣaṇam
12.6.3	ā pātraprakṣālanāt kṛtvātirātraś cet saumyena sahāśvino dvikapālaḥ sarvatra
12.6.4	trayaḥ paryāyāś camasaiś catustotraḥ paryāyaḥ
12.6.5	hotuḥ prathamaṃprathamam ukthyavad itareṣu
12.6.6	tadante camasān unnīya stotropākaraṇaṃ saṃdheḥ
12.6.7	hotā śaṃsaty āśvinam
12.6.8	śastrānta āśvinena sarvahutena carati
12.6.9	ekapradānaś camasiḥ
12.6.10	aśvibhyāṃ tiro'hnyānāṃ somānām anuvācanapraiṣau
12.6.11	aindrāgnaḥ savanīyo 'nvaham
12.6.12	stomāyanaṃ vā
12.6.13	ekadaśinā vā vihṛtāḥ
12.6.14	dvādaśa ādyaḥ
12.6.15	sarvasamāso vā
12.6.16	aindrāgno vā
12.6.17	yāvacheṣam uttareṣu
12.6.18	kāmyaṃ sattram
12.6.19	ahīne vyūḍhachandasi daśarātrasya caturthanavamayor ahnor āgrayaṇagrahaṇaṃ prathamam
12.6.20	śukrasya ṣaṣṭhasaptamayoḥ
12.6.21	asādanam ā pūrveṣāṃ grahaṇāt
12.6.22	parimārjanaprabhṛti kāle hiṅkṛtya sādanam
12.6.23	avyūḍho vā
12.6.24	ubhayato 'tirātraḥ
12.6.25	atipreṣite 'gnīd āha śvaḥsutyām indrāgnibhyāṃ prabravīmi viśvebhyo devebhyo brāhmaṇebhyaḥ somapebhyo brahman vācaṃ yacheti
12.6.26	prāyaṇīye 'dyasutyām eke prāptakālatvāt
12.6.27	na pūrvaśeṣāt
12.6.28	tasmāc ca śvobhāvāt
12.6.29	acoditatvāc ca
12.6.30	agnim adyeti ca liṅgāt
12.6.31	prāyaṇīyād uttaram ahaḥ śvaḥ kālābhāvāt
12.6.32	na sampachruteḥ
12.6.33	kālo vacanāt
13.1.1	dvādaśāhadharmā sattreṣu tadguṇadarśanāt
13.1.2	gavāmayanāyaikāṣṭakāyāṃ dīkṣā
13.1.3	phālgunīpaurṇamāse
13.1.4	caitryām
13.1.5	caturahe vā purastāt prāk paurṇamāsyāḥ
13.1.6	caitryānantaryāt
13.1.7	sarvā vāviśeṣāt
13.1.8	māghī vā krayaśruteḥ
13.1.9	lokapratyayāt
13.1.10	arthavādāc ca
13.1.11	pavamāneṣūdgātāram anvārabherañ śyeno 'si gāyatrachandā anu tvārabhe svasti mā sampāraya suparṇo 'si triṣṭupchandā ṛbhur asi jagacchandā itītarayoḥ savanayoḥ
13.1.12	savanānteṣu japanti mayi bhargo mayi maho mayi yaśo mayi sarvam iti
13.1.13	sarvatraike
13.1.14	yajatiśabdāt
13.1.15	na prakaraṇāt
13.2.1	abhiplavaḥ ṣaḍaho 'gniṣṭomau prathamāntyā ukthyā itare
13.2.2	atirātrāc caturviṃśam ahar agniṣṭoma ukthyo vā
13.2.3	catvāro 'bhiplavāḥ pṛṣṭhyaś ca māsa evaṃ catvāra uttare
13.2.4	ṣaṣṭhe trayo 'bhiplavāḥ pṛṣṭhyaḥ
13.2.5	ahijid agniṣṭomaḥ
13.2.6	trayaḥ svarasāmāno 'gniṣṭomā ukthyā vā
13.2.7	agniṣṭomo viṣuvān
13.2.8	prātaranuvākaḥ saṃdhivelāyām
13.2.9	udite
13.2.10	yathoktaṃ vā
13.2.11	saurya upālambhyaḥ
13.2.12	ud u tyam iti grahagrahaṇam atigrāhyavad bhakṣavarjam
13.2.13	pūrvapakṣaṃ pratilomam
13.2.14	abhijitsthāne viśvajid agniṣṭomaḥ
13.2.15	sarvapṛṣṭhaś cet sarve 'tigrāhyāḥ
13.2.16	ṣaṣṭhe māse trayo 'bhiplavā goāyuṣī daśarātro mahāvratam agniṣṭomaḥ
13.2.17	prājāpatya upālambhyaḥ
13.2.18	grahaṃ gṛhṇāti vi na indra vācaspatiṃ viśvakarmann iti vātigrāhyavat
13.2.19	upa mā yantu majjayas sanīḍā upa mā jakṣur upa mā manīṣā priyām ahaṃ tanvaṃ paśyamāno mayi ramo devānāṃ tejase brahmavarcasāyeti bhakṣaṇaṃ yajamānaiḥ
13.2.20	pṛṣṭhopākaraṇaṃ bāṇena śatatantunā
13.2.21	mauñjās tantavo vaitasaṃ vādanam
13.3.1	bṛsīṣūpaviśanti preṅkhe hotā phalake 'dhvaryuḥ pratigṛṇāti
13.3.2	udgātāsandyāṃ prādeśapādyāṃ somāsandīvat
13.3.3	anyad antarvedi
13.3.4	abhigarāpagarau
13.3.5	ākrośaty ekaḥ praśaṃsaty aparaḥ
13.3.6	puṃścalūbrahmacāriṇāv anyo'nyam ākrośataḥ
13.3.7	śūdrāryau carmaṇi parimaṇḍale vyāyachete
13.3.8	jayaty āryaḥ
13.3.9	mārjālīyaṃ dakṣiṇena parivṛte mithunaṃ sambhavati
13.3.10	kṣatriyaṃ saṃnāhayati dakṣiṇāṃ vediśroṇim apareṇa
13.3.11	marmāṇi ta iti kavacaṃ prayachati
13.3.12	tūṣṇīm anyebhyaḥ
13.3.13	triḥ samantaṃ pariyanti śālām apareṇottareṇa cātvālaṃ vaśācarma kaṭe viśākhyāṃ vāstīrṇam uchritaṃ vā vidhyanty aniṣpattram
13.3.14	dakṣiṇena carma yanti trir viddhvā purastād vimocanam
13.3.15	sadaḥsraktiṣu dundubhīn vādayanti
13.3.16	āgnīdhram apareṇa śvabhraṃ savāladhānena carmaṇāvanahya vāladhānenāhanti
13.3.17	godhāvīṇākāḥ kāṇḍavīṇāś ca patnyo vādayanty upagāyanti
13.3.18	anyāṃś ca śabdān kurvanti
13.3.19	udakumbhāñ chiraḥsu kṛtvā mārjālīyaṃ dāsyaḥ pariyanti vācayaty enāḥ paryāyādiṣu
13.3.20	haimahā3 haimahā3 iti
13.3.21	gāvo hāre surabhaya idaṃ madhu gāvo gulgulugandhaya idaṃ madhu gāvo ghṛtasya mātara idaṃ madhu tā iha santu bhūyasīr idaṃ madhu takā vayaṃ plavāmaha idaṃ madhu śamyāḥ prataratām ivedaṃ madhu na vai gāvo mandīrasya gaṅgāyā udakaṃ papuḥ papuḥ sarasvatīṃ nadīṃ tāḥ prācya ujjigāhīra idaṃ madhu nigīrya sarvā ādhīr idaṃ madhu madhv ity ākarṣaiḥ kuśair yathedaṃ madhv iti
13.3.22	apasavyaṃ pradakṣiṇaṃ cāstotrāntāt
13.3.23	trir trir vā
13.4.1	niṣicya mārjālīye pūrṇān nidadhati
13.4.2	abhigarādi stūyamāne sarvaṃ kriyate
13.4.3	atirātraḥ śvaḥ
13.4.4	tisro 'nūbandhyā maitrāvaruṇī vaiśvadevī bārhaspatyā
13.4.5	saṃvatsarāvareṣu sattreṣv asārasvateṣu sahasradakṣiṇāvareṣu ca
13.4.6	anūbandhyavapāhomānte dakṣiṇasyāṃ vediśroṇau sarvakeśaśmaśrulomavapanam
13.4.7	patnyaś ca
13.4.8	traidhātavyudavasānīyā sarvatra
13.4.9	avabhṛthād udetya jyotiṣṭomo 'gniṣṭomaḥ pṛṣṭhaśamanīyaḥ sahasradakṣiṇo vā
13.4.10	
13.4.11	ekāham eke
13.4.12	sattrāṅgaṃ prakaraṇāt
13.4.13	phalāśruteś ca
13.4.14	na phalaṃ nyāyāt
13.4.15	kālaprādhānyāc ca
13.4.15	sahasradakṣiṇe trirātre prativibhajya nayan rohiṇīm upadhvastām apravītām atirecayati
13.4.16	trirūpāṃ vā
13.4.17	ādye 'han prathamāṃ nayed antye vā paścāt
13.4.18	havirdhānāgnīdhrāntare droṇakalaśam enām āghrāpayaty ājighreti
13.4.19	iḍe ranta iti dakṣiṇe 'syāḥ karṇe yajamāno japati
13.4.20	vocer iti vānte
13.4.21	sarvato navasu daśamīṃ kṛtvā hotre dadyāt
13.4.22	unnetārau vākṛtvānāśrāvayate
13.4.23	daśadaśābhedena dakṣiṇā dadyāt
13.4.24	anūbandhyavapāhomānte dadyād enām
13.4.25	udavasānīyāyāṃ vā
13.4.26	anyad ichan
13.4.27	ahargaṇe vyutkrāmatādy anvaham
13.4.28	vasatīvarigrahaṇaṃ ca
13.4.29	eke mādhyandine 'vanīya
14.1.1	vājapeyaḥ śarady avaiśyasya
14.1.2	ubhayataḥ śuklapakṣau bṛhaspatisavena yajate
14.1.3	jyotiṣṭomena vā
14.1.4	dvādaśa vā
14.1.5	purastād ayukṣu jyotiṣṭomaḥ pārṣṭhikānītareṣu
14.1.6	pratilomaṃ pārṣṭhikāny upari
14.1.7	sarvāgniṣṭomair vā rājasūyasomaiḥ
14.1.8	pratilomam upari
14.1.9	nānādīkṣāḥ pariyajñāḥ kālabhedāt
14.1.10	saptadaśa dīkṣāḥ
14.1.11	deva savitar iti juhoti yajatyādiṣu
14.1.12	sakṛd dīkṣārambhe karmaikatvāt
14.1.13	krayaṇavedyārambhaṇapravargyotsādanāgnipraṇayanahavirdhānāgnīṣomāṇāṃsadaāgnīdhradhiṣṇyanivapanavasatīvarigrahaṇapariharaṇeṣu ca karmāntaratvāt prāk sutyāyāḥ
14.1.14	somāt krīyamāṇāt sahitaṃ dakṣiṇataḥ sīsena parisrutaḥ krayaṇaṃ keśavāt
14.1.15	taddravyāṇāṃ vā
14.1.16	paryuhyamāṇe 'nuharaṇam
14.1.17	dakṣiṇena praveśya dakṣiṇāgnau paktvāpare 'nte neṣṭā surāṃ karoti
14.1.18	kharaṃ kṛtvā nārāśaṃsasthāne 'param
14.1.19	dakṣiṇataḥ saṃdhiṃ karoti
14.1.20	yūpaveṣṭanaṃ saptadaśabhir vastrair vyudgranthanaṃ vā parivyayaṇakāle
14.1.21	śvo vā savanīyeṣu
14.1.22	utkīrṇasamāgro gaudhūmacaṣālaḥ
14.1.23	sutyādau hirṇyasrajo 'pinahyante 'dhikṛtā yajamānaḥ patnī ca
14.1.24	sutyasya tachabdāt
14.1.25	sarvatrāviśeṣāt
14.1.26	ekadhanapraveśanakāle surāṃ neṣṭāpareṇa praveśya khare karoti
14.1.27	saṃdhinā pātrāṇy āhṛtya pātre vālena punāti
14.1.28	prātaḥsavane 'tigrāhyān gṛhītvā ṣoḍaśinaṃ pañca caindrān
14.2.1	dhruvasadam iti pratimantram
14.2.2	atigrāhyavad dhomaḥ
14.2.3	saptadaśāparān
14.2.4	neṣṭā ca tāvataḥ saurān
14.2.5	vyatyāsaṃ grahaṇam
14.2.6	akṣānatikramaṇaṃ grahāṇām
14.2.7	uparyupary akṣam adhvaryur dhārayaty adho'dho neṣṭā sampṛcāv iti
14.2.8	vipṛcāv ity āharataḥ
14.2.9	hiraṇmayena madhugrahaṃ gṛhītvā kharamadhye sādayati
14.2.10	ukthyādi
14.2.11	atirārtapaśūn upākṛtya vaśāṃ pṛśniṃ marudbhya ujjeṣebhyaḥ
14.2.12	tadabhāve 'pṛśnim
14.2.13	prājāpatyāṃś ca saptadaśa śyāmatūparān bastān
14.2.14	tadguṇābhāve sarveṣām ekadeśo 'pi
14.2.15	vāca uttamam eke
14.2.16	māhendrānte vaśāvapācaraṇam
14.2.17	avadānaiś ca dvaidhaṃ śṛtaiḥ
14.2.18	pūrvebhyo devatāsviṣṭakṛdbhyām avadyati
14.2.19	uttarāṇi viśe dadāti
14.2.20	vāmadevyagrahānte prājāpatyānām
14.2.21	srugvyūhanāt prāg ghaviṣā
14.2.22	yathānyāyaṃ vobhayoḥ
14.2.23	vaśāyāś ca
14.2.24	aikadhyaṃ ca śrapaṇam
14.2.25	adānaṃ ca viśe
14.2.26	mādhyandinīyaiḥ saha naivāracarur bārhaspatyaḥ saptadaśaśarāvaḥ
14.2.27	saṃkhyāmuṣṭinivṛttiḥ sāmānyāt
14.2.28	na yajatiśabdāt
14.2.29	saptadaśasaptadaśa śatāni dadāti govastrājāvīnām
14.2.30	saptadaśa vṛṣalyo niṣkakaṇṭhyaḥ
14.2.31	hastivahyakamahānasānām
14.2.32	jāterjāteś cā saptadaśagaṇapūranāt
14.2.33	dravyeṣu vā saptadaśatā saptadaśa saptadaśāni dadātīti śruteḥ
14.3.1	marutvatīyānta indrasya vajra iti rathāvaharaṇam
14.3.2	dakṣiṇena cātvālam āvartayati vājasyeti dhūrgṛhītam
14.3.3	aśvān prokṣaty apo 'vanīyamānānt snātān vāgatān apsv antar iti
14.3.4	devīr āpa iti vā
14.3.5	samuccayo vā
14.3.6	dakṣiṇaṃ yunakti vāto veti
14.3.7	uttaraṃ vātaraṃhā iti
14.3.8	dakṣiṇāpraṣṭiṃ javo yas ta iti
14.3.9	ayuktaś caturtho 'nugachati sarvayantrī
14.3.10	bārhaspatyam enān āghrāpayati vājina iti
14.3.11	caturyujo yunakty aparāṃs tūṣṇīṃ bahirvedi ṣoḍaśa
14.3.12	devasyāham iti brahmā rathacakram ārohaty utkare nābhimātre sthāṇau sthitam
14.3.13	aindrāḥ kṣatriyasya cakradundubhyāḥ
14.3.14	saptadaśa dundubhīn āsajaty anuvedi paścād āgnīdhrāt
14.3.15	bṛhaspate vājam ity ekaṃ dundubhim āhanti tūṣṇīm itarān
14.3.16	kṣatriyaḥ saptadaśeṣupravyādhān asyati tīrthād udīcaḥ
14.3.17	antye minoty audumbarīṃ śākhām
14.3.18	devasyāham iti yajuryuktam ārohati yajamānaḥ
14.3.19	adhvaryoś ca tūṣṇīṃ brahmacāry antevāsī vā vācanāya
14.3.20	itareṣām ekasmin rājanyo vaiśyo vā saurapratigrahāya
14.3.21	ājiṃ śīghraṃ yanti
14.3.22	vājina iti vācayati
14.4.1	brahmā triḥ sāma gāyati
14.4.2	dundubhīn vādayanti
14.4.3	eṣa sya iti pratyṛcaṃ juhoti
14.4.4	anumantrayate vā
14.4.5	uttareṇa ca tricena
14.4.6	sunvan jayati
14.4.7	śākhāṃ pradakṣiṇaṃ kṛtvāyanti
14.4.8	āgateṣu brahmāvarohati devasyāham iti
14.4.9	eṣā va iti mantrāhatam avaharate
14.4.10	tūṣṇīm itarān
14.4.11	avaruhya naivāram ālabhate tīrthe sthitam ā mā vājasyeti
14.4.12	yajuryuktān āghrāpayati avājina iti
14.4.13	caturthaṃ yuktvādhvaryave dadāti
14.4.14	sarvebhyaḥ ṣoḍaśa
14.4.15	adhvaryuyajamānau madhugrahaṃ saurapratigrahāya prayachata uttarasyāṃ vediśroṇā upaviṣṭāya
14.4.16	neṣṭā ca saurān paścimena nirhṛtya śālām apareṇa hṛtvaikaṃ prayachann āhānena ta imaṃ niṣkrīṇāmīti
14.4.17	brahmaṇe madhugrahaṃ dadāti sapātram
14.4.18	taṃ sa yatheṣṭaṃ kurute
14.5.1	dvādaśa sruvāhutīr juhoty āpaye svāheti pratimantraṃ vācayati vā
14.5.2	ṣaṭ cottarāḥ
14.5.3	neṣṭā patnīm āneṣyan kauśaṃ vāsaḥ paridhāpayati caṇḍātakaṃ daharam vā
14.5.4	antaraṃ dikṣitavasanāt
14.5.5	niśrayaṇīṃ yūpa uchrayaty uttarāṃ dakṣiṇāṃ vā
14.5.6	ārokṣyan jāyām āmantrayate jāya ehi svo rohāveti
14.5.7	rohāveti pratyāha
14.5.8	prajāpater ity ārohataḥ
14.5.9	svar iti gaudhūmam ālabhate
14.5.10	śirasā yūpam ujjihīte 'mṛtā iti
14.5.11	asme va iti diśo vīkṣate
14.5.12	saptadaśāśvatthapattropanaddhān ūṣapuṭān udasyanty asmai viśaḥ
14.5.13	pratigṛhṇāty enān
14.5.14	namo mātra iti bhūmim avekṣate
14.5.15	sarukme bastacarmaṇy avarohati
14.5.16	bhūmau vā
14.5.17	uttaravedim apareṇaudumbarīm āsandīṃ bastacarmaṇāstṛṇātīyaṃ ta iti
14.5.18	sunvantam asyām upaveśayati yantāsīti
14.5.19	nīvāreṇa pracarati
14.5.20	prāk sviṣṭakṛta audumbare pātre 'pa āsicya payaś ca saptadaśānnāny āvapati
14.5.21	yāvatsmṛti vaikavarjam
14.5.22	abhojanaṃ tasyochvāsāt
14.5.23	sruveṇa sambhṛtāj juhoti vājasyemam iti pratimantram
14.5.24	śeṣeṇābhiṣiñcati yajamānaṃ devasya tveti
14.5.25	sarasvatyaivācasthāne viśveṣāṃ tvā devānām
14.5.26	sarasvatyai tveti vā
14.5.27	samrāḍ ayam asāv ity āha nāmagrahaṃ trir uccaiḥ
14.5.28	agnir ekākṣareṇety anuvākaṃ dvādaśavat kṛtvā naivārasviṣṭakṛdiḍaṃ karoti
14.5.29	māhendrādi ca
14.5.30	avaruhya gachati stotrāya prahitaḥ
14.5.31	ujjitibhyo vottaro māhendraḥ
14.5.32	ṣoḍaśyante stotraṃ camasair eva
14.5.33	ṛtvikcamaseṣu saptadaśāvanayati dvaudvau
14.5.34	ekaṃ neṣṭuḥ
14.5.35	udavasānīyānte yūpaveṣṭanāny adhvaryave dadāti
14.5.36	yathopayuktaṃ hiraṇyasrajaḥ
15.1.1	rājño rājasūyaḥ
15.1.2	aniṣṭino vājapeyena
15.1.3	iṣṭisomapaśavo bhinnatantrāḥ kālabhedāt
15.1.4	pavitraś caturdīkṣaḥ
15.1.5	sahasradakṣiṇaḥ
15.1.6	māghīpakṣayajanīye dīkṣā
15.1.7	tadante pūrṇāhutir gṛheṣv ichato varadakṣiṇā
15.1.8	śvaḥprabhṛty anvahaṃ pañcottarāṇi
15.1.9	aṣṭākapālo 'numatyai
15.1.10	śamyāyāḥ paścād dhaviṣyaśannaṃ sruve kṛtvā dakṣiṇāgnyulmukam ādāya dakṣiṇā gatvā svayampradīrṇa iriṇe vāgnau juhoty eṣa te nirṛta iti
15.1.11	anapekṣam etyānumatasya saṃvapanādi karoti
15.1.12	vāso deyam
15.1.13	hiraṇyam āgnāvaiṣṇave
15.1.14	punar utsṛṣṭo gaur agnīṣomīye
15.1.15	anaḍvānt sāṇḍa aindrāgne
15.1.16	gaur āgrayaṇe
15.1.17	cāturmāsyaprayogaḥ phālgunyām
15.1.18	paurṇamāsena kṛṣṇapakṣān etyāmāvāsyena śuklānā śunāsīrīyāt
15.1.19	pavitradīkṣāsthāne śunāsīrīyam
15.1.20	pañcavātīyam āhavanīyaṃ pratidiśaṃ vyuhya madhye ca sruveṇāgniṣu juhoty agninetrebhya iti pratimantram
15.1.21	uttarāḥ samasya ye devā iti pratimantram
15.1.22	triyukto 'śvaratho dakṣiṇā
15.1.23	vyādhitasyāpy evam
15.1.24	indraturīyam
15.1.25	āgneyaḥ
15.1.26	vāruṇo yavamayaś caruḥ
15.1.27	anyatrāpi
15.1.28	raudraś ca gāvedhukaḥ
15.1.29	vahinidadhy aindram
15.1.30	saiva dakṣiṇā
15.2.1	apāmārgahomaḥ
15.2.2	sruve pālāśe vaikaṅkate vāpāmārgataṇḍulān kṛtvā
15.2.3	tryambakavad digagnī
15.2.4	prācī vā
15.2.5	agne sahasvety ulmukādānam
15.2.6	devasya tveti juhoti
15.2.7	rakṣasāṃ tveti sruvam asyati tāṃ diśaṃ yasyāṃ juhoti
15.2.8	abadhiṣma rakṣa ity āyanty anapekṣam
15.2.9	abhicaryamāṇo 'pi tāṃ diśaṃ gatvā
15.2.10	abhicarato nāmādiśed dhomasruvaprāsanāgamaneṣu
15.2.11	triṣaṃyukteṣu
15.2.12	āgnāvaiṣṇava aindrāvaiṣṇavo vaiṣṇavo vāmano dakṣiṇā
15.2.13	aliṅgagrahaṇe gauḥ sarvatra
15.2.14	āgnāpauṣṇa aindrāpauṣṇaḥ pauṣṇaḥ śyāmo dakṣiṇā
15.2.15	agnīṣomīya aindrāsaumyaḥ saumyo babhrur dakṣiṇā
15.2.16	ekādaśakapālaḥ prathamaḥprathamaś carava itare
15.2.17	vaiṣṇavas trikapālo vā
15.2.18	śvo vaiśvānaro dvādaśakapālo vāruṇaś caikatantre
15.2.19	śvo vaikaḥ
15.2.20	ṛṣabhaḥ pūrvasya dakṣiṇā kṛṣṇaṃ vāsa uttarasyābhāve 'kṛṣṇam
15.3.1	dvādaśottarāṇi ratnahavīṃṣi
15.3.2	pratigṛham ekaikaṃ śvaḥśvaḥ
15.3.3	samārūḍhanirmathite 'gnaye 'nīkavate senānyaḥ
15.3.4	bārhaspatyaś caruḥ purohitasya
15.3.5	aindro yajamānasya
15.3.6	adityai mahiṣyāḥ
15.3.7	vāruṇaḥ sūtasya
15.3.8	māruto grāmaṇyaḥ
15.3.9	sāvitraḥ kṣattuḥ
15.3.10	āśvinaḥ saṃgrahītuḥ
15.3.11	pauṣṇo bhāgadughasya
15.3.12	raudro yajamānasyākṣāvāpagovikartagṛhebhyo gavedhukānām
15.3.13	caturgṛhītaṃ juṣāṇo 'dhvājyasya vetv iti dūtasya
15.3.14	nairṛtaḥ parivṛttyai kṛṣṇavrīhīṇāṃ nakhanirbhinnānāṃ darvihomo eṣa te nirṛta iti juhoti
15.3.15	vaṣaṭkṛte vā
15.3.16	yathāsaṃkhyaṃ dakṣiṇāḥ
15.3.17	hiraṇyam
15.3.18	śitipṛṣṭhaḥ
15.3.19	ṛṣabhaḥ
15.3.20	dhenuḥ
15.3.21	aśvaḥ
15.3.22	pṛṣan
15.3.23	śyeto 'naḍvān
15.3.24	yamau
15.3.25	abhāve 'nupūrvajau
15.3.26	śyāmaḥ
15.3.27	tridakṣiṇo raudraḥ
15.3.28	śitibāhuśitivālayor anyataraḥ
15.3.29	asir nakharaḥ
15.3.30	akṣāvapaṇam
15.3.31	vāladāmabaddham uttarasya pyukṣṇaveṣṭitaṃ dhanuḥ
15.3.32	carmatūṇyaḥ seṣukāḥ
15.3.33	lohita uṣṇīṣaḥ
15.3.34	kṛṣṇā parimūrṇy apahatottamasya
15.3.35	parivṛttīṃ cāha mā me 'dyeśāyāṃ vātsīd iti
15.3.36	saumāraudro 'taś caruḥ śuklāpayasi śuklavatsāyāḥ
15.3.37	saiva dakṣiṇā
15.3.38	anūcāno 'py ayaśā yajeta
15.3.39	kilāsābādhaṃ tu
15.3.40	maitrābārhaspatyaś caruḥ
15.3.41	bārhaspatyam adhiśrityāśvatthī yā svayambhagnā prācy udīcī vā śākhā tatpātreṇāpidadhāti
15.3.42	vināṭād rathaparyūḍhān navanītaṃ svayaṃjātam ājyam āsicya pātre tasmint sthaviṣṭhāṃs taṇḍulān mitrāyāvapati
15.3.43	ūṣmaṇā śṛto bhavati
15.3.44	aṇiṣṭhān itarasmin
15.3.45	ekakṃ pradānam
15.3.46	gaur dakṣiṇā
15.3.47	abhiṣecanīyadaśapeyayor dakṣiṇottare devayajane
15.3.48	dakṣiṇam abhiṣecanīyasya
15.3.49	phālgunīpakṣayajanīye 'bhiṣecanīyāya dīkṣate
15.4.1	bhārgavo hotā
15.4.2	pañcāpavargaḥ
15.4.3	somaṃ krītvā dvaidham upanahyaṃ paryuhyaikaṃ brahmāgāre nidadhāti
15.4.4	agnīṣomīyasya paśupuroḍāśam anu devasūhavīṃṣi nirvapati yajapraiṣāṇi
15.4.5	plāśukānāṃ savitre satyaprasavāya
15.4.6	āśūnām agnaye gṛhapataye
15.4.7	uttare caravaḥ
15.4.8	śyāmākaḥ somāya vanaspataye
15.4.9	naivāro bṛhaspataye vāce
15.4.10	hāyanānām indrāya jyeṣṭhāya
15.4.11	rudrāya paśupataye
15.4.12	nāmbo mitrāya satyāya
15.4.13	varuṇāya dharmapataya iti
15.4.14	uttamena caritvā savitā tvety āha yajamānabāhuṃ dakṣiṇaṃ gṛhītvā
15.4.15	nāmāsya gṛhṇāti mantre yathāsthānam
15.4.16	mātāpitroś ca
15.4.17	yasyāś ca jāte rājā bhavati deśasyānavasthitatvāt
15.4.18	paśupuroḍāśatantraṃ prādhānyāt
15.4.19	itareṣāṃ vā bhūyastvāt
15.4.20	sviṣṭakṛchruteś ca
15.4.21	iḍānte 'po gṛhṇāti
15.4.22	yūpam uttareṇa naimittikīr asambhavāt
15.4.23	gatvetarāḥ
15.4.24	pṛthak pātreṣv audumbareṣu
15.4.25	sārasvatīḥ
15.4.26	avagāhyāvagāḍhāt paśoḥ puruṣād vā pūrvāparā ūrmī
15.4.27	syandamānāḥ
15.4.28	pratilomāḥ
15.4.29	apayatīḥ
15.4.30	nadīpatim
15.4.31	sūdyāḥ
15.4.32	kāṣṭhaṃ vochritoḍham
15.4.33	niveṣyāḥ
15.4.34	syandamānānāṃ sthāvarāḥ pratyātāpe
15.4.35	antarikṣāt pratigṛhyātaparṣyāḥ
15.4.36	sarasyāḥ
15.4.37	kūpyāḥ
15.4.38	pruṣvāḥ
15.4.39	madhu
15.4.40	gorulbyāḥ
15.4.41	payaḥ
15.4.42	ghṛtam
15.4.43	sārasvatīr gṛhṇāty apo devā iti
15.4.44	juhoty uttarāsu caturgṛhītāni vṛṣṇaūrmyādibhiḥ svāhākārāntaiḥ pūrvaiḥpūrvaiḥ pratimantram uttarairuttarair gṛhṇāti
15.4.45	āpaḥ svarāja iti marīcīr gṛhītvāgṛhītvāñjalinā sarvāsu saṃsṛjati
15.4.46	audumbare pātre samāsiñcaty enā madhumatīr iti
15.4.47	maitrāvaruṇadhiṣṇyasya purastān nidadhāty anādhṛṣṭāḥ sīdateti
15.4.48	pātrāṇi ca tūṣṇīṃ pālāśaudumbaranaiyagrodhapādāśvatthāny abhiṣekāya
15.4.49	ukthyaḥ śvaḥ
15.4.50	payasyā maitrāvaruṇī mādhyandinīyaiḥ saha
15.4.51	śataṃ sahasrāṇi dakṣiṇā
15.5.1	marutvatīyānte pātrāṇi pūrveṇa vyāghracarmāstṛṇāti somasya tviṣir iti
15.5.2	apare 'nte sīsaṃ nidaghāti
15.5.3	pārthānām agnaye svāheti ṣaḍ juhoti pratimantram
15.5.4	pavitre kṛtvā hiraṇyam enayoḥ pravayati
15.5.5	tābhyām utpunāty apaḥ savitur va iti
15.5.6	abhiṣecanīyeṣv enā vyānayati sadhamāda iti
15.5.7	tārpyaṃ paridhāpayati
15.5.8	kṣaumam
15.5.9	tripāṇaṃ vā
15.5.10	ghṛtonnam eke
15.5.11	yajñarūpasyūtam
15.5.12	pāṇḍvaṃ ca nivaste
15.5.13	adhīvāsaṃ pratimucyoṣṇīṣaṃ saṃveṣṭya nivīte
15.5.14	nābhideśe pariharate vā
15.5.15	tārpyaprabhṛtīni kṣatrasyeti pratimantram
15.5.16	dīkṣitavasananivṛttir virodhān māhendrādau vā punaḥparidhānaṃ nidhāyaitāni
15.5.17	indrasya vārtraghnam iti dhanur ātanoti
15.5.18	mitrasya varuṇasyety asya bāhū vimārṣṭi
15.5.19	dhanuḥ prayachati tvayāyam iti
15.5.20	dṛbāsīti pratimantram ādāya tisraḥ iṣūḥ prayachati pātainam iti pratimantram
15.5.21	āvir maryā iti vācayati
15.5.22	aveṣṭā iti lohāyasam āvidhyati keśavāsye sado'nta upaviṣṭāya
15.5.23	sunvantam ākramayan diśaḥ prācīm āroheti vācayati pratidiśaṃ yathāliṅgam
15.5.24	ākramya pādena sīsaṃ nirasyati pratyastam iti
15.5.25	vyāghracarmārohayati somasya tviṣir iti
15.5.26	rukmam adhaḥpadaṃ kurute mṛtyor iti
15.5.27	śirasi ca navatardmaṃ śatatardmaṃ vaujo 'sīti
15.5.28	bāhū udgṛhṇāti hiraṇyarūpā iti
15.5.29	mitro 'si varuṇo 'sīti vā
15.5.30	sthitaṃ prāñcam abhiṣiñcati purohito 'dhvaryur vā purastāt pālāśena prathamam paścād itare dvitīyena svastṛtīyena mitryo rājanyo vaiśyaś caturthena somasya tvā dyumneneti pratimantram
15.5.31	abhiṣiñcāmīti sarvatra sākāṅkṣatvāt
15.5.32	kṣatrāṇāṃ kṣatrapatir edhīti ca
15.5.33	imam amuṣyeti ca prathamo devasūvat
15.5.34	pārthānām indrāya svāheti ṣaḍ juhoti pratimantram
15.6.1	śaunaḥśepaṃ ca preṣyati
15.6.2	dyūtānte vā
15.6.3	o3m ity ṛcāṃ pratigaras tatheti gāthānām
15.6.4	hotādhvaryū hiraṇmayyoḥ kaśipunor upaviṣṭau
15.6.5	śaunaḥśepānte pṛthak śate dadāti
15.6.6	sahasre vā
15.6.7	āsane ca
15.6.8	kaṇḍūyanyābhiṣekeṇa pralimpate pra parvatasyeti
15.6.9	carmaṇi trir vikramayati viṣṇor iti pratimantram
15.6.10	pālāśe śeṣān āsicya putrāya prayachati priyatamāyedaṃ me karmedaṃ vīryaṃ putro 'nusaṃtanotv iti
15.6.11	śālādvārye juhoti putre 'nvārabdhe prajāpata iti putrayajamānayor nāma gṛhṇāti pitṛśabdaṃ putre kṛtvā yathāyathaṃ paścāt
15.6.12	āgnīdhrīye pālāśena śeṣān juhoti rudra yat ta ity uttarārdhe
15.6.13	gavāṃ śatam adhikaṃ vā svasyāhavanīyasyottarata sthāpayati
15.6.14	pūrvāgnivahanaṃ ca sāgni
15.6.15	vājapeyavad ratham avahṛtya dakṣiṇasyāṃ vediśroṇau yunakti pūrvavan mitrāvaruṇayor iti caturbhiḥ
15.6.16	dakṣiṇāpathena yātvāpareṇa cātvālaṃ sthāpayati
15.6.17	avyathāyai tveti sunvann ārohati
15.6.18	marutām iti dakṣiṇadhuryaṃ prājati
15.6.19	gavāṃ madhye sthāpayaty āpāmeti
15.6.20	dhanurārtnyopaspṛśati gāṃ yajamānaḥ sam indriyeṇeti
15.6.21	jinānīmāḥ kurva imā iti cāha
15.6.22	tāvadbhūyo vā gosvāmine datvā pūrveṇa yūpaṃ parītyāntaḥpātyadeśe sthāpayati mā ta iti
15.6.23	agnaye gṛhapataya iti catvāri rathavimocanīyāni juhoti pratimantram
15.6.24	paśūnāṃ raso 'sīti varāhopanahā upamuñcate
15.6.25	bhūmim avekṣate pṛthivi mātar iti
15.6.26	avarohati haṃsaḥ śuciṣad iti
15.6.27	vimucya sayantṛkaṃ rathavāhaṇe karoti
15.6.28	anas tat karma
15.6.29	śālāyā dakṣiṇato 'papravate yantā
15.6.30	rathavāhaṇasya dakṣiṇe 'nte śatamānāv āsajati vṛttau
15.6.31	anuvartmam audumbarīṃ śākhām upagūhati
15.6.32	upaspṛśati śatamānāv iyad asīti
15.6.33	tau brahmaṇe dattvorg asīti śākhām upaspṛśati
15.6.34	indrasya vām ity avaharate bāhū payasyāyāṃ vyāghracarmadeśe sthitāyām
15.6.35	seṣukaṃ dhanuḥ prayachati
15.6.36	uttaravediṃ hṛtvā pasyayā pracarati prāk sviṣṭakṛtaḥ
15.7.1	khādirīm āsandīṃ rajjūtāṃ vyāghracarmadeśe nidadhāti syonāsīti
15.7.2	adhīvāsam asyām āstṛṇāti kṣatrasya yonir iti
15.7.3	sunvantam asyām upaveśayati syonām āsīdeti
15.7.4	niṣasādety uro 'syālabhate
15.7.5	abhibhūr ity asmai pañcākṣān pāṇāv ādhāya paścād enaṃ yajñiyavṛkṣadaṇḍaiḥ śanais tūṣṇīṃ ghnanti
15.7.6	pāpmānaṃ te 'pahanmo 'ti tvā badhaṃ nayāmīti vā
15.7.7	varaṃ vṛtvā brahmann ity āmantrayate pañcakṛtvaḥ
15.7.8	pratyāha vyatyāsaṃ savitā varuṇa indro rudra iti tvaṃ brahmāsītyādibhiḥ
15.7.9	ādinaivāntyam
15.7.10	bahukāreti ca hvayaty evaṃnāmānam
15.7.11	sphyam asmai prayachati purohito 'dhvaryur vendrasya vajra iti
15.7.12	rājā rājabhrātā sūtasthapatyor anyataro grāmaṇīḥ sajātaś caivaṃ pūrvaḥpūrva uttarasmai
15.7.13	prattena sajātaḥ pratiprasthātā ca pūrvāgnisahitāṃ śukrapurorucā dyūtabhūmiṃ kurutaḥ
15.7.14	manthino vimitam
15.7.15	dyūtabhūmau hiraṇyaṃ nidhāyābhijuhoti caturgṛhītenāgniḥ pṛthur iti
15.7.16	akṣān nivapati svāhākṛtā iti
15.7.17	gāṃ dīvyadhvam ity āha
15.7.18	kṛtādi vā nidadhyād rājaprabhṛtibhyaḥ
15.7.19	sajātāya kalim
15.7.20	gām asyānīya ghnanti
15.7.21	pūrvāgnivāho dakṣiṇā
15.7.22	payasyāsviṣṭakṛdiḍaṃ karoti
15.7.23	māhendrādi ca
15.7.24	avaruhya gachati stotrāya prahitaḥ
15.7.25	avabhṛtham ekena tārpyādīni cet udaity ekena
15.7.26	dīkṣitavasanaṃ ca prāsyati
15.7.27	anūbandhyavapāhomānte dadyād enāni
15.7.28	udavasānīyāyāṃ vā
15.7.29	traidhātavy udavasānīyā
15.7.30	aindrāvaiṣṇavo dvādaśakapālo vrīhiyavāṇām
15.7.31	tṛtīyaṃ yavānāṃ madhye
15.7.32	adhiśrayaṇaṃ ca
15.7.33	tisrastisro dakṣiṇā dadāti śatamānāni brahmaṇe dhenūr hotre vāsāṃsy adhvaryave gām agnīdhe
15.7.34	bhaiṣajyābhicārayor apy eṣā
15.8.1	daśottarāṇi saṃsṛpāhavīṃṣi nirvapati
15.8.2	devayajanāntaram ekaikenotsarpati
15.8.3	śālāyāmantyam
15.8.4	sāvitrasārasvatatvāṣṭrapauṣṇaindrabārhaspatyavāruṇāgneyasaumyavaiṣṇavāni yathoktam
15.8.5	pratīṣṭi puṇḍarīkāṇi prayachati
15.8.6	hiraṇmayāni vā
15.8.7	uttamāsu tisṛṣu pañca
15.8.8	teṣāṃ srajaṃ pratimuñcate
15.8.9	taddīkṣo bhavati
15.8.10	ekatantrau krayaikatvāt
15.8.11	nānā vāvabhṛthadīkṣāśrutibhyām
15.8.12	ekaṃ tv ānupūrvyayogāt
15.8.13	avabhṛthadīkṣābhyāso vacanāt
15.8.14	saptamyāṃ brahmāgārāt somam āhṛtyāsandyabhimarśanādi karoti
15.8.15	upasaddevatāhavīṃṣi nirvapaty upasadanta ichan yathoktam
15.8.16	pitāmahadaśagaṇaṃ somapānāṃ saṃkhyāya sarpaṇam
15.8.17	savitreti vānuvākam uktvā
15.8.18	daśadaśaikaikaṃ camasam anu bhakṣayanti
15.8.19	yajamānasya rājanyāḥ
15.8.20	brāhmaṇā vā śruteḥ
15.8.21	tulyāḥ saṃkhyāyogāt
15.8.22	brahmaṇe dadāty aṃśuvad dakṣiṇā
15.8.23	hiraṇmayīṃ srajam udgātre
15.8.24	rukmaṃ hotre
15.8.25	hiraṇmayau prākāśāv adhvaryubhyām
15.8.26	aśvaṃ prastotre vaśāṃ maitrāvaruṇāya
15.8.27	ṛṣabhaṃ brāhmaṇāchaṃsine vāsasī neṣṭāpotṛbhyām anyataratoyuktaṃ yavācitam achāvākāya gom agnīdhe
15.8.28	abhiṣecanīyānte keśavapanārthe nivartanaṃ saṃvatsaram
15.8.29	bhūmyanadhiṣṭhānaṃ ca
15.8.30	anupānatkasya yāvajjīvam
15.9.1	uttare śukle pañcabilaḥ
15.9.2	āgneya aindraḥ saumyo vā vaiśvadevaś caruḥ payasyā maitrāvaruṇī bārhaspatyaś caruḥ
15.9.3	pratidiśam āsādanam āgneyaṃ purastāt pradakṣiṇam itarāṇi madhye 'ntyam
15.9.4	pūrvaiś caritvācaritvā madhyame saṃsravāsecanam
15.9.5	āgneyo hiraṇyadakṣiṇo 'gnīdhe dadāti
15.9.6	aindrasya ṛṣabhaḥ saumyasya babhrur brahmaṇe
15.9.7	vaiśvadevasya pṛṣanhotre
15.9.8	payasyāyā vaśābhāve 'pravītādhvaryubhyām
15.9.9	bārhaspatyasya śitipṛṣṭho brahmaṇe
15.9.10	annādyakāmasyāpy eṣā
15.9.11	dvādaśottarāṇi prayug ghavīṃṣi māsāntarāṇi
15.9.12	āhavanīyād vā purastāchamyāprāseśamyāprāse
15.9.13	āgneyasaumyasāvitrabārhaspatyatvāṣṭravaiśvānarā yathoktam
15.9.14	evam āvṛttasya caravaḥ sārasvatapauṣṇamaitrakṣaitrapatyavāruṇādityāḥ
15.9.15	ṣaṭṣaḍ vaikatantre
15.9.16	pūrvāgnivāhau dvaudvau ṣaṇṇāṃṣaṇṇāṃ dakṣiṇā
15.9.17	aṣṭāpadīvat paśubandhau garbhiṇībhyāṃ svaguṇadakṣiṇau
15.9.18	śyenyādityebhyo 'dityai vā
15.9.19	vaiśvadevī pṛṣatī marutī vā
15.9.20	tadante keśavapanīyo 'tirātraḥ paurṇamāsīsutyaḥ
15.9.21	uttare ca māsāntarāḥ
15.9.22	vyuṣṭidvirātraḥ
15.9.23	agniṣṭomātirātrau
15.9.24	kṣatradhṛtiḥ
15.9.25	tam ubhayata eke triṣṭomajyotiṣṭomau
15.9.26	abhiṣecanīyād vā saṃvatsarāt keśavapanīyo 'tirātraḥ somāpavargaḥ
15.9.27	uttare śukle sautrāmaṇī
15.9.28	vrīhīn virūḍhāvirūḍhān kṣauma upanahya krīṇāti klībāt sīsena
15.9.29	paktvaudanaṃ virūḍhāṃś cūrṇīkṛtyāśvibhyāṃ pacyasveti saṃsṛjati
15.9.30	siṃhavṛkavyāghralomāni cāvapati
15.9.31	paśuṣu vā
15.9.32	puroḍāśadharmā dravyasāmānyāt
15.9.33	yāvaduktaṃ saumikā guṇatvāt
15.10.1	tripaśuḥ paśubandhaḥ śvaḥ
15.10.2	caturthyām
15.10.3	pakvāyāṃ vā
15.10.4	āśvino 'jaḥ śyetaḥ
15.10.5	malhāviḥ sārasvatī
15.10.6	ṛṣabhamindrāya sutrāmṇe
15.10.7	tadguṇābhāve 'jāḥ prathamo lohitaḥ
15.10.8	triyūpo vaikādaśiniliṅgāt
15.10.9	agnī varuṇapraghāsavat
15.10.10	avedirdakṣiṇaḥ
15.10.11	vapāmārjanānte kuśaiḥ parisrutaṃ punāti vāyuḥ pūta iti
15.10.12	kuvalakarkandhubadaracūrṇāni cāvapati
15.10.13	grahaṃ gṛhṇāti kuvid aṅgeti trīn vā pratidevatam etayaiva
15.10.14	samasyānuvācanam
15.10.15	yajeti ca
15.10.16	prathamasyānu homam itarau
15.10.17	parisruddhomo dakṣiṇe 'gnau
15.10.18	bhakṣam āhṛtya parisrucheṣam āsicya rukmavac chidraṃ kumbhaṃ śikye kṛtvopari dakṣiṇasya dhārayant sravantam upatiṣṭhate tricaiḥ somavatāṃ barhiṣadām agniṣvāttānām iti
15.10.19	havīṃṣi nirvapati sāvitravāruṇaindrāṇi yathoktaṃ paśupuroḍāśārthe
15.10.20	napuṃsako dakṣiṇā rathavāhī vā vaḍabā
15.10.21	somātipūtasyāpy eṣā
15.10.22	anuyājānte paśupuroḍāśārthaiś caraty āśvinena prāg avadānebhyaḥ
15.10.23	havirbhir vāśvinābhāvas tu
15.10.24	rājasūyayājinaḥ karmāpavarge vā sautrāmaṇī
15.10.25	traidhātavy ānupūrvyayogāt
16.1.1	agniḥ somāṅgaṃ tadguṇavyatiṣaṅgāt
16.1.2	ichataḥ samahāvrate niyamaḥ
16.1.3	na prathamāhāre
16.1.4	uttaravedyagninidhānāt
16.1.5	cikīṣamāṇa uttarasyāṃ phālgunyāṃ paurṇamāseneṣṭvā pañca paśūn ālabhate 'dakṣiṇān
16.1.6	brahmaṇe vā dadyāt
16.1.7	amāvāsyāyām eke
16.1.8	agnibhyaḥ kāmāya puruṣāśvago'vyajān
16.1.9	varṣiṣṭharaśanaḥ puruṣo 'nupūrvyā itareṣām
16.1.10	sarveṣāṃ vā tulyāḥ
16.1.11	samidhyamānasamiddhavaty antare samās tvāgna iti nava dadhāti
16.1.12	āpriyo dvādaśordhvā asyeti
16.1.13	ekādaśānte śāsapraiṣādi karoti
16.1.14	parivṛte puruṣasaṃjñapanam
16.1.15	ajasya śundhati pracaraṇayogāt
16.1.16	sarveṣāṃ vāviśeṣāt
16.1.17	vaiśyaḥ puruṣo rājanyo vā
16.1.18	kaṇṭheṣu tṛṇam antardhāya śirāṃsy ādatte
16.1.19	caturṇām apsu kāyaprāsanam
16.1.20	tato mṛdiṣṭakārthāpaś ca
16.1.21	ajena carati
16.1.22	saṃsthite tasya śeṣaprāsanam
16.1.23	sarvair eke
16.1.24	ekasyāpi kiṃ tataḥ sambhared iti śruteḥ
16.1.25	vaiśvānaraḥ paśupuroḍāśa upāṃśu
16.1.26	paśudevatā ca
16.1.27	āgneyyo yājyānuvākyāḥ kāmavatyaḥ
16.1.28	maithunaṃ varjayed ā payasyāyāḥ
16.1.29	māṃsoparyāsane cechan
16.1.30	tvaṅmastiṣkoddhṛtāni ghṛtāktāni śirāṃsi nidadhāti
16.1.31	sakalāni vā
16.1.32	anyāni vā hiraṇmayāni vā mṛnmayāni vānālabhyaitān
16.1.33	śyāmatūparo vā prājāpatyaḥ
16.1.34	ṣaḍ dadhyāt
16.1.35	hiraṇyagarbha ity ṛcā sruvāghāraḥ
16.1.36	pūrvo devatāsāmānyāt
16.1.37	uttare tu sāmānyopadeśābhyām
16.1.38	vāyave vā niyutvate śvetalapsudī dve dadhyāt
16.1.39	prājāpatyaḥ paśupuroḍāśo dvādaśakapāla ubhayoḥ
16.1.40	kadvatyo yājyānuvākyāḥ prājāpatyasya
16.1.41	śuklavatyo vāyavyasya
16.1.42	vapāyā vā
16.1.43	tulyam anyat sarveṣu
16.2.1	ukhāsambharaṇam aṣṭamyām
16.2.2	āhavanīyasya purastān matyā caturaśre śvabhre mṛtpiṇḍam avadadhāti bhūmisamam
16.2.3	piṇḍam apareṇa vyadhve valmīkavapāṃ chidrāṃ nidadhāti
16.2.4	āhavanīyaṃ dakṣiṇena trivṛnmuñjapañcāṅgībaddhās tiṣṭhanti prāñco 'śvagardabhājāḥ pūrvāparā rāsabho madhye 'śvapūrvāḥ
16.2.5	uttarata āhavanīyasyāratnimātra ubhayatastīkṣṇā vaiṇavī suṣirābhriḥ kalmāṣyabhāve 'kalmāṣī prādeśamātry aratnimātrī vā
16.2.6	hiraṇmayīm eke
16.2.7	aṣṭagṛhītaṃ juhoti saṃtatam udgṛhṇan yuñjāna iti
16.2.8	devasya tvety abhrim ādāya hasta ādhāyety enām abhimantrayate
16.2.9	aśvaprabhṛtīṃś ca pratyṛcaṃ pratūrtaṃ yuñjāthāṃ yogeyoga iti
16.2.10	anupaspṛśann utkramayaty enān prācaḥ pratimantraṃ pratūrvann urv antarikṣaṃ pṛthivyāḥ sadhasthād iti
16.2.11	agniṣu jvalatsu piṇḍaṃ gachanty agniṃ purīṣyam iti
16.2.12	dakṣiṇataśca paśavo yugapat
16.2.13	anaddhāpuruṣam īkṣate devapitṛmanuṣyān arthakam agniṃ purīṣyam iti
16.2.14	valmīkavapām ādāya chidreṇa piṇḍam īkṣate 'nv agnir iti
16.2.15	dṛṣṭvā nidadhāty enām
16.2.16	āgatyety abhimantrayate 'śvam
16.2.17	ākramyety enena piṇḍam adhiṣṭhāpayati
16.2.18	dyaus ta iti pṛṣṭhasyopari pāṇiṃ dhārayann anupaspṛśann utkrāmety utkramayati
16.2.19	udakramīd ity abhimantrayate
16.2.20	āhavanīyavat sthāpayati piṇḍasya
16.2.21	upaviśya mṛdam abhijuhoty ā tvā jigharmīti vyatiṣaktābhyām ṛgbhyām āhutī sruveṇāśvapade
16.2.22	abhryā piṇḍaṃ triḥ parilikhati pari vājapatir iti bahirbahir uttarayottarayābhryā piṇḍaṃ khanati devasya tveti
16.2.23	kṛṣṇājinam āstīryottaratas tasmin puṣkaraparṇam apāṃ pṛṣṭham iti
16.2.24	vimārṣṭy enad diva iti
16.2.25	ālabhata ubhe śarma ca stha iti
16.2.26	piṇḍaṃ purīṣyo 'sīti
16.2.27	pāṇibhyāṃ parigṛhṇāty enaṃ dakṣiṇottarābhyāṃ dakṣiṇaḥ sābhris tvām agna iti ṣaḍbhiḥ sarvaṃ sakṛd dhṛtvā
16.3.1	puṣkaraparṇe nidadhāti
16.3.2	apaḥ śvabhre 'vanayaty apo devīr iti
16.3.3	saṃ ta iti vā tam apakṣipati
16.3.4	anāmikayā saṃvapati purastāt paścād dakṣiṇata uttarataś ca
16.3.5	āstīrṇayor antān udgṛhṇāti sujāta iti
16.3.6	trivṛtā muñjayoktreṇopanahyati vāso agna iti
16.3.7	uttiṣṭhati piṇḍam ādāyod u tiṣṭheti
16.3.8	ūrdhvabāhuḥ prāñcaṃ pragṛhṇāty ūrdhva ū ṣu ṇa iti
16.3.9	avahṛtyoparinābhi dhārayann aśvaprabhṛtīn abhimantrayate sa jāta sthiro bhava śivo bhaveti
16.3.10	dhārayaty eṣām upari piṇḍama nupaspṛśan praitu vājī vṛṣāgnim ity aśvakharayoḥ
16.3.11	agna āyāhīty āhṛtya kharāc chāgasyartaṃ satyam ity ā nidhānāt
16.3.12	āyanty āvartya paśūn ajaḥ purastād rāsabho madhye
16.3.13	anaddhāpuruṣam īkṣate pūrvavad agniṃ purīṣyam iti
16.3.14	uttarata āhavanīyasyoddhatāvokṣite sikatopakīrṇe parivṛte prāgdvāre piṇḍaṃ nidadhāty oṣadhaya iti
16.3.15	vi pājaseti pramucyainam ajalomāny ādāya prāgudīcaḥ paśūn utsṛjati
16.3.16	āpo hi ṣṭheti parṇakaṣāyapakvam udakam āsiñcati piṇḍe
16.3.17	phenaṃ ca tūṣṇīṃ tataḥ kṛtvā
16.3.18	ajalomabhiḥ saṃsṛjati mitraḥ saṃsṛjyeti
16.3.19	śarkarāyorasāśmacūrṇaiś ca rudrāḥ saṃsṛjyeti
16.3.20	saṃsṛṣṭām iti saṃyauti
16.3.21	aṣāḍhāṃ karoti mahiṣī prathamavittā tadākhyā
16.3.22	yajamānapādamātrīṃ tryālikhitām
16.3.23	yajamāna ukhāṃ karoti mṛdam ādāya makhasya śira iti
16.3.24	prādeśamātrīṃ tiryagūrdhvāṃ ca
16.3.25	pañcaprādeśām iṣumātrīṃ vā tiryakpañcapaśau
16.3.26	vasavas tveti prathayati
16.3.27	antān unnīya sarvataḥ prathamaṃ dhātum ādadhāti rudrās tveti
16.3.28	saṃlipya ślakṣṇāṃ kṛtvottaram ādityās tveti
16.3.29	viśve tveti samīkaroti
16.3.30	vitṛtīya uttare vartiṃ sarvataḥ karoty adityai rāsneti
16.3.31	ūrdhvās tūṣṇīṃ pratidiśaṃ catasro 'parā vartiṃ prāptāḥ
16.4.1	stanān ivāgreṣūnnayati
16.4.2	dvistanām aṣṭastanām eke
16.4.3	bilaṃ gṛhṇāty aditiṣ ṭa iti
16.4.4	kṛtvāyeti nidadhāti
16.4.5	tisra eke
16.4.6	iṣṭakās tu tisro viśvajyotiṣaḥ pṛthaglakṣaṇās tryālikhitāḥ
16.4.7	mṛdam upaśayāṃ nidadhāti
16.4.8	saptabhir aśvaśakṛdbhir ukhāṃ dhūpayati dakṣiṇāgnyādīptair ekaikena vasavas tveti pratimantram
16.4.9	abhryā śvabhraṃ caturaśraṃ khanaty aditiṣ ṭveti
16.4.10	śrapaṇam āstīrya yathākṛtam avadadhāti
16.4.11	devānāṃ tvety ukhāṃ nyubjām
16.4.12	śrapaṇenāvachādya dakṣiṇāgnyagninādīpayati dhiṣaṇas tveti
16.4.13	nirmanthyena vā dhūpanaśrapaṇe
16.4.14	varūtrīṣ ṭvetīkṣamāṇo japati
16.4.15	ācarati mitrasyeti
16.4.16	yāvad dhācaret
16.4.17	divaiva pradahanoddharaṇe
16.4.18	udvapati śrapaṇam
16.4.19	devas tvety ukhām
16.4.20	uttānāṃ karoty avyathamāneti
16.4.21	udyachaty utthāyeti
16.4.22	parigṛhya pātre karoti mitraitāṃ ta iti
16.4.23	ajāpayasāvasiñcati vasavas tveti pratimantram
16.4.24	iṣṭakākriyātas tryālikhitānām
16.4.25	aparimitālikhitā vottarayoḥ
16.4.26	pūrvavad agniḥ pāke
16.4.27	dīkṣāmāvāsyāyām āmāvāsyeneṣṭvā
16.4.28	āgnāvaiṣṇavavaiśvānarau
16.4.29	ghṛte carur ādityebhyaḥ
16.4.30	prākṛtāny audgrabhaṇāni hutvā saptāgnikāny ākūtim iti pratimantram
16.4.31	daṇḍochrayaṇāntaṃ kṛtvādhvaryuyajamānayor anyatara ukhām āhavanīye 'dhiśrayati muñjakulāyāvastīrṇām antare śaṇā mā su bhitthā iti tiṣṭhann udaṅ prāṅ
16.4.32	rukmapratimocanaviṣṇukramavātsapreṣu ca
16.4.33	agnāv ārūḍhe trayodaśāsyāṃ prādeśamātrīḥ samidha ādadhāti
16.4.34	anārohaty aṅgārān opyaike
16.4.35	ghṛtonnāṃ kārmukīṃ drvanna iti
16.4.36	vaikaṅkatīṃ parasyā iti
16.4.37	audumbarīṃ paramasyā iti
16.4.38	aparaśuvṛkṇāṃ yad agna iti
16.4.39	adhaḥśayāṃ yad attīti
16.4.40	pālāśīḥ pratyṛcam aharahar iti
16.4.41	upottamāṃ kṣatriyasyechan
16.4.42	uttamāṃ purohitasya
16.4.43	anyasyobhe
16.4.44	svāhākāraḥ sarvāsūkhāyām
16.4.45	audgrabhaṇādi daṇḍāntam atraike
16.5.1	yajamānaḥ kaṇṭhe rukmaṃ pratimuñcate parimaṇḍalam ekaviṃśatipiṇḍaṃ kṛṣṇājinaniṣyūtaṃ lomasu śuklakṛṣṇeṣu śaṇasūtre trivṛty otam uparinābhi bahiṣpiṇḍaṃ dṛśāno rukma iti
16.5.2	iṇḍvaśikyāsandīṣu muñjarajjavas trivṛto mṛddigdhāḥ
16.5.3	parimaṇḍalābhyām iṇḍvābhyām ukhāṃ parigṛhṇāti naktoṣaseti
16.5.4	harati dyāvākṣāmeti
16.5.5	āhavanīyasya purastād udgātrāsandīvad āsandyāṃ caturaśrāṅgyāṃ śikyavatyāṃ nidadhāti devā agnim iti
16.5.6	śikyapāśaṃ pratimuñcate ṣaḍudyāmaṃ viśvā rūpāṇīti
16.5.7	saśikyaṃm prāñcaṃ pragṛhṇāti suparṇo 'sīti piṇḍavat
16.5.8	dhāraṇaṃ ca
16.5.9	etayā vikṛtyābhimantryaike 'nyacitiṃ cinvanti droṇacidrathacakracitkaṅkacitpraugacidubhayataḥpraugaḥ samuhyapurīṣaḥ
16.5.10	samuhyapurīṣe pratidiśaṃ purīṣāharaṇam
16.5.11	viṣṇukramān kramate viṣṇor iti pratimantram agnyudgrabhaṇaṃ ca tasmiṃstasmin
16.5.12	akramaś caturthe
16.5.13	diśo vīkṣate diśo 'nuvikramasveti
16.5.14	piṇḍavat prāgudañcaṃ pragṛhṇāty akrandad agnir iti
16.5.15	avaharaty agne 'bhyāvartinn iti
16.5.16	uparinābhi dhārayann ā tvāhārṣam ity abhimantrayate
16.5.17	pāśā unmucyod uttamam iti piṇḍavat prāgdakṣiṇā pragṛhṇāty agre brhann iti
16.5.18	avaharati haṃsaḥ śuciṣad iti
16.5.19	āsandyāṃ karoti bṛhad iti
16.5.20	upatiṣṭhate sīda tvam iti
16.5.21	vātsapreṇa ca divas parīty ekādaśabhiḥ
16.5.22	anuvākenaike
16.5.23	atra dīkṣito 'yam iti
16.5.24	āvṛttir ataḥ saṃvatsaram
16.6.1	ukhāyā bhasmodvapanam astamite pātre
16.6.2	vācaṃ visṛjya samidādhānaṃ rātrīṃrātrīm aprayāvam iti
16.6.3	evam udite bhasmodvapanādi
16.6.4	aharahar ity ādhānam
16.6.5	viṣṇukramavātsapre cāharvyatyāsam udite samidham ādhāya
16.6.6	rukmapratimocanādi prāg vātsaprād viṣṇukramāḥ
16.6.7	somāvirodhena vā tatprādhānyāt
16.6.8	nyajya samidhaṃ vrate prattepratte 'nnapata ity ādhānam
16.6.9	saṃvatsarabhṛtino 'saṃvatsarabhṛte 'pi
16.6.10	saṃvatsaraṃ soṣyataḥ
16.6.11	saṃvatsarāhitāgneḥ
16.6.12	jātasya ca
16.6.13	ṣaṇmāsyam antyam
16.6.14	acayanaṃ vā parasmai
16.6.15	prāg anaḥ kṛtvokhyasyottarataḥ samidādhānaṃ samidhāgnim iti
16.6.16	sāsandīkam udyamyod u tveti dakṣiṇato 'nasi karoti
16.6.17	sthālyāṃ gārhapatyaṃ paścāt
16.6.18	anaḍvāhau yuktvā pred agna iti prāṅ yātvā yathārtham
16.6.19	ārohet pārśvato vā gachet
16.6.20	akṣe kharjaty akrandad agnir iti japati
16.6.21	vāse 'vaharaty uddhatāvokṣita uttarataḥ samidādhānaṃ prapreti
16.6.22	vanīvāhanam etad dīkṣāsu yadechet
16.6.23	apsūkhyabhasmāvapanaṃ krayaṇīyādau
16.6.24	anyatra cechan
16.6.25	ūrdhvaṃ vanīvāhanāt kramayogāt
16.6.26	palāśapuṭenāpo devīr ity ekayā
16.6.27	tato dvābhyām
16.6.28	ādyābhyāṃ vā pūrvam
16.6.29	anāmikayā prāstād ādatte prasadyeti
16.6.30	prāsyokhāyām upatiṣṭhate bodhā ma iti
16.6.31	prāyaścittiṃ samidhopahatya
16.7.1	ājyaṃ viśvakarmaṇa iti juhoti
16.7.2	utthāyādadhāti samidhaṃ punas tveti
16.7.3	gārhapatye 'nugate nirmathya
16.7.4	sutyāsvāhanīye sāṃkāśinena hṛtvā
16.7.5	āgnīdhrīyam uttareṇa sadaḥ
16.7.6	pravṛñjyād āvṛtokhye
16.7.7	adhvaraprāyaścittiṃ ca sarveṣu yathākālaṃ pūrvāṃpūrvām
16.7.8	ukhābhedane navasthālyāṃ mahāmukhyām ukhākapālam avadhāyāvapati
16.7.9	ukhopaśaye piṣṭvā mṛdā sahokhāṃ karoty āvṛtā
16.7.10	pakvāyām āvapati kapālaṃ ca
16.7.11	ukhopaśaye piṣṭvā saṃsṛjya nidadhāti
16.7.12	abhyātmaṃ cayanam upaviśya
16.7.13	savyabāhum antaraṃ kṛtvottaralakṣaṇābhir iṣṭakābhiḥ
16.7.14	nitye sādanasūdadohasā upadhānād uttare tayā devatayā tā asyeti
16.7.15	aviśeṣopadeśāt
16.7.16	anāmnātapratiṣedhāc ca
16.7.17	ekacodanāsv ekadeśāsu tantreṇa
16.7.18	ātmani yajuṣmatīḥ
16.7.19	lokampṛṇāsu daśasudaśasu mantro lokaṃ pṛṇeti
16.7.20	asādanaṃ ca
16.7.21	praticiti dvedve upadhāya
16.7.22	ayugmagaṇam adhyamānūke
16.7.23	ekā ca
16.7.24	abhito yugmāḥ
16.7.25	udañco vargāḥ pūrvāpare
16.7.26	prāñco dakṣiṇottare
16.7.27	bhinnakṛṣṇayor acayanam
16.7.28	dīkṣāṇām uttame 'hani vedyagnimānam
16.7.29	ukhyasthāne 'rdhavyāmena gārhapatyasya parilikhati
16.7.30	maṇḍalād vā prakramaṇam antaḥpātyasya
16.7.31	paścād yūpāvaṭyāt pādamātre cityasya
16.7.32	yajamānenordhvabāhuprapadochritena samasthitena vā
16.8.1	dvipuruṣāṃ rajjuṃ mitvā
16.8.2	ubhayataḥpāśām
16.8.3	madhye lakṣaṇam
16.8.4	abhito 'rdhapuruṣayoś ca
16.8.5	madhyamāt puruṣapañcame
16.8.6	ardhe ca
16.8.7	anupṛṣṭhyām āyamya pāśayoḥ śaṅkū madhye 'rdhapuruṣayoś ca
16.8.8	pāśā unmucyārdhapuruṣīyayoḥ pratimucya dakṣiṇāyamya madhyame nitodaṃ karoti
16.8.9	unmucya pāśāv ekaṃ madhyame pratimucya dakṣṇādhinitodam āyamya madhyame śaṅkuḥ
16.8.10	tasmin pāśaṃ pratimucya pūrvārdhe ca dakṣiṇāyamya madhyame śaṅkuḥ
16.8.11	paścād ardhapuruṣe ca
16.8.12	unmucya pūrvārdhyāt paścārdhe pratimucya dakṣiṇāyamya madhyame śaṅkuḥ
16.8.13	abhito 'rdhapuruṣayoś ca
16.8.14	evam uttaro 'ntaḥ
16.8.15	dakṣiṇe pārśve pūrvavad āyamya pañcamabhāgīye śaṅkuḥ
16.8.16	tamin pāśaṃ pratimucya pūrve cārdhapuruṣīye pañcamabhāgīyārdhapuruṣīyayoḥ saṃnipātya tasmiñ chaṅkuḥ
16.8.17	evaṃ paścāt
16.8.18	evam uttaraḥ pakṣaḥ
16.8.19	tathā puchaṃ vitastyā
16.8.20	ichan pakṣapuchāpyayeṣu caturaṅgulaṃcaturaṅgulaṃ saṃkarṣati vikarṣaty ante
16.8.21	pañcārtniḥ puruṣo daśapado dvādaśāṅgulaṃ padaṃ prakramas tripadaḥ samavibhaktasya
16.8.22	paritatya rajjvā sahitaṃ bahīrajjvekaṣaṣṭe śate pariśrito minoti
16.8.23	caturṇavatāni vā trīṇi
16.8.24	ūrdhvāḥ śarkarāḥ khāte
16.8.25	uttareṣu puruṣoccayenaivaikaśatavidhāt
16.8.26	yathāgni vedīṣṭakāpramāṇam
16.8.27	antaḥpātyagārhapatyayor ichan
16.8.28	uttarapakṣasyāparasyāṃ sraktyāṃ pariśrito minoti jaṅghāmātrīṃ nābhimātrīṃ mukhamātrīm iti
17.1.1	śvo 'bhyavaharaṇādi prāyaścittyantaṃ kṛtvā viṣṇukramavātsaprasamāsaḥ
17.1.2	vātsapraṃ kṛtvopastheyaṃ cet
17.1.3	palāśaśākhayā gārhapatyaṃ vyudūhaty apeta vīteti pachaḥ pratidiśaṃ purastāt prathamam
17.1.4	udīcīṃ śākhām udasyoṣān nivapati saṃjñānam iti
17.1.5	maṇḍalaṃ chādayati
17.1.6	sikatāś cāgner bhasmety ūṣavat
17.1.7	pariśridbhiḥ pariśrayati pūrvavad ekaviṃśatyā cita stheti
17.1.8	madhye 'rdhabṛhatīś catasro dakṣiṇottarāḥ prācīr upadadhāti dakṣiṇata udaṅṅ ayaṃ so agnir iti pratyṛcam
17.1.9	sakṛn nitye
17.1.10	paścātsahite pādamātryau tiraścyau purastāc ca
17.1.11	apareṇa parikramyaparikramya cayanam iḍām agna iti paścime pratimantram uttarataḥ
17.1.12	cid asīti pūrve dakṣiṇataḥ pratimantram
17.1.13	nitye pratīṣṭakaṃ tiraścīṣu
17.1.14	sraktiṣu pādamātrīḥ
17.1.15	pūrvadakṣiṇasyām ardhapadye
17.1.16	śeṣe 'ṣṭau vakrāḥ
17.1.17	tisṛṣu lokampṛṇāsu ca dvāyor vā daśasv ekasyāṃ ca
17.1.18	cātvāladeśāt purīṣaṃ nivapatīndraṃ viśvā iti
17.1.19	samambilāṃ kṛtvokhyaṃ nivapati samitam iti
17.1.20	riktāṃ nāvekṣetokhām
17.1.21	sikatābhiḥ samambilāṃ kṛtvā māteva putram iti śikyād vimucyābhrivan nidhāyāsiñcati payo madhye tūṣṇīm
17.1.22	tricitam eke
17.1.23	nairṛtīḥ kṛṣṇās tuṣapakvās tisro 'lakṣaṇāḥ pādamātrīr haviṣyaśannahomavaddeśe dakṣiṇottarāḥ kṛtvā dakṣiṇāmukho 'nupaspṛśan
17.2.1	asunvantam iti pratyṛcaṃ parācīḥ
17.2.2	abhyātmam eke
17.2.3	nityābhāvaḥ
17.2.4	śikyarukmapāśeṇḍvāsandīḥ pareṇāsyati yaṃ ta iti
17.2.5	udapātraṃ niṣicyāntarātmeṣṭakam uttiṣṭhanti namo bhūtyā iti
17.2.6	anapekṣam etya śālādvāryopasthānaṃ niveśana iti
17.2.7	prāyaṇīyahaviṣkṛdante mahāvedeḥ sphyādyā saṃmarśanāt kāroti
17.2.8	prāyaṇīyānte sīraṃ yunakty audumbaram
17.2.9	mauñjaṃ trivṛdrajjavyam
17.2.10	ṣaḍdvādaśa caturviṃśatiṃ vā yunakti
17.2.11	pūrveṇottarāṃsaṃ dakṣiṇām agniśroṇim apareṇa tiṣṭhan yujyamānam abhimantrayate sīrā yuñjantīti
17.2.12	ātmani kṛṣaty anupariśrichunaṃ suphālā iti pratyṛcam
17.2.13	dakṣiṇataḥ prācīm
17.2.14	pradakṣiṇam itarāḥ
17.2.15	tūṣṇīṃ tisrastisraḥ pradakṣiṇam
17.2.16	tiryaganūke
17.2.17	akṣṇayā śroṇyaṃsayoḥ
17.2.18	anūke
17.2.19	śroṇyaṃsayoḥ
17.2.20	dīrghaprayukteṣu vā puruṣāḥ kṛṣanti
17.2.21	anaḍuho vimucya vimucyadhvam iti
17.2.22	paśuvad utsṛjya dakṣiṇākāle 'dhvaryave dadāti
17.2.23	sīram utkare kṛtvā
17.3.1	kuśastambam upadadhāti madhye tūṣṇīm
17.3.2	pañcagṛhītenodgṛhṇann abhijuhoti sajūr abda iti
17.3.3	catasṛṣucatasṛṣu trīṃstrīn udacamasān ninayati yathākṛṣṭam audumbareṇa catuḥsraktinā
17.3.4	trīn kṛṣṭākṛṣṭayoḥ
17.3.5	kṛṣṭamātre vā
17.3.6	tasmint sarvauṣadham āvapaty ekavarjam
17.3.7	abhojanaṃ tasyochvāsāt
17.3.8	yā oṣadhīr iti tricair vapaty udapātravat
17.3.9	somanivapanādy ātithyahaviṣkṛtaḥ kṛtvāhavanīyapariśrito 'bhimantrayate cita stheti
17.3.10	saptasapta vā
17.3.11	lokeṣṭakā sphyenāhṛtya bahirveder anūkānteṣūpadadhāti tiṣṭhan mā mā hiṃsīd iti pratyṛcaṃ pratidiśaṃ purastāt prathamam
17.3.12	uttarāparasyāḥ paścāt
17.3.13	uttarasyāḥ sikatāḥ pramārṣṭi jahāmi sedim iti
17.3.14	uttaravediṃ nivapati catvāriṃśatpadāṃ yugamātrīṃ vā sarvataḥ kuśastambe
17.3.15	agne taveti sikatā nyupya chādayaty ātmānam
17.3.16	āpyāyasveti sikatālambhanam ṛgbhyām
17.3.17	ātithyaśeṣādy opasadaḥ kṛtvā rohite carmaṇy ānaduhe 'ntaḥpātyapurastād iṣṭakāḥ karoti prathamaciteḥ
17.3.18	itarāsāṃ ca
17.3.19	svayamātṛṇṇāḥ matyā ca
17.3.20	ājye nyajya kuśāgrāṇi tūṣṇīṃ prokṣati śvete 'śve purastāt tiṣṭhati śvetābhāve 'śvete śvābhāve 'naḍuhi
17.3.21	agnibhyaḥ prahriyamāṇebhyo 'nuvācayati
17.3.22	triruktāyām aśvapūrvāṃ citiṃ hṛtvā puchād dakṣiṇāṃ nidadhāti
17.3.23	tīrthenāśvam ārohayaty uttarapakṣam apareṇa
17.3.24	purastāt paścād vaike
17.3.25	anuyajuḥkṛṣṭaṃ pariṇayaty uttarataḥ prathamam
17.3.26	pratyañcam āgataṃ citim avaghrāpya pariṇīyotsṛjati paśuvat
17.3.27	uttaravediprokṣaṇādy ā sambhāranivapanāt kṛtvottaravedim apareṇa tiṣṭhan yajamāno mayi gṛhṇāmīti japati
17.3.28	satyasāma gāyati
17.4.1	puṣkaraparṇam upadadhāti stambe pūrvavat
17.4.2	tasmin rukmamadhaḥpiṇḍaṃ brahma jajñānam iti
17.4.3	uttānaṃ prāñcaṃ hiraṇyapuruṣaṃ tasmin hiraṇyagarbha iti
17.4.4	puruṣe citre sāma gāyati
17.4.5	pūrveṇāparītyo 'taḥ
17.4.6	upatiṣṭhate yajamāno namo 'stv iti
17.4.7	upaviśya pañcagṛhītaṃ juhoti puruṣe kṛṇuṣva pāja iti pratyṛcaṃ pratidiśaṃ parisarpam
17.4.8	pratyetya dakṣiṇataḥ
17.4.9	paścāt prathamāntye
17.4.10	puruṣam avachādyorasāspṛṣṭaṃ bāhvoḥ prāpaṇānte likhati
17.4.11	tatra srugupadhānaṃ prācyoḥ
17.4.12	kārṣmaryamayīṃ dakṣiṇataḥ pāṇimātrapuṣkarāṃ bāhumātrīm pādamātrīṃ vā sāmarthyāt ghṛtapūrṇām agneṣ ṭveti
17.4.13	evam audumbarīm uttarato dadhipūrṇām indrasya tveti
17.4.14	tiraścyāv eke
17.4.15	svayamātṛṇṇāṃ puruṣe śarkarāṃ chidrāṃ dhruvāsīti
17.4.16	bhūr ity etasyāṃ sāma gāyati
17.4.17	anyatrāpi vyāhṛtiṣu
17.4.18	mūlāgravatīṃ dūrvāṃ tasyāṃ purastād bhūmiprāptāṃ kāṇḍātkāṇḍād iti
17.4.19	pūrvāṃpūrvām uttarāḥ
17.4.20	yās ta iti
17.4.21	ulūkhalasya retaḥsigvelāyām aratnimātraśruteḥ
17.4.22	virāṭ svarāḍ iti viśvajyotiṣam
17.4.24	ṛtavye madhuś ca mādhavaś ceti
17.4.25	aṣāḍhāsīty aṣāḍhām
17.4.26	svayamātṛṇṇāretaḥsigviśvajyotirṛtavyāṣāḍhāsu lakṣaṇāni kurute rajjvāṃ velārthāni
17.4.27	kūrmaṃ dadhimadhughṛtair anakti madhu vātā iti
17.4.28	aratnimātre 'ṣāḍhāṃ dakṣiṇemāvakāsūpariṣṭāc ca puruṣam abhimukham
17.5.1	apāṃ gambhann iti tisṛbhiḥ
17.5.2	ghaṭṭayati madhyamā
17.5.3	ulūkhalamusale svayamātṛṇṇām uttareṇāratnimātre audumbare prādeśamātre caturaśram ulūkhalaṃ madhyasaṃgṛhītam ūrdhvam vṛttaṃ musalaṃ dakṣiṇam ulūkhalād viṣṇoḥ karmāṇīti
17.5.4	ulūkhala ukhāṃ kṛtvopaśayāṃ piṣṭvā nyupya purastād dhruvāsīty ukhām
17.5.5	agne yukṣvā hīti pratyṛcaṃ sruvāhutī juhoty ukhāyām
17.5.6	upasthānaṃ vāsaṃvatsarabhṛtinaḥ
17.5.7	pratiśiraḥ saptasapta hiraṇyaśakalān mukhe karoti samyak sravantīti
17.5.8	uttarān dvaudvau
17.5.9	nāsikayor ṛce tveti
17.5.10	akṣyor bhāse tveti
17.5.11	śrotrayor abhūd idam iti
17.5.12	sarvān apy ekasminn eke
17.5.13	ukhāyāṃ pratyañci
17.5.14	sahasradā iti puruṣaśira udgṛhya madhye
17.5.15	aśvāvyor uttarataḥ pūrvāpare
17.5.16	go'jayoś ca dakṣiṇataḥ
17.5.17	ādityaṃ garbham iti pratimantraṃ mantrakrameṇa
17.5.18	citraṃ devānām ity ardharcaśaḥ sruvāhutī madhyame
17.5.19	bahirvedy udaṅ tiṣṭhann upatiṣṭhata utsargair imaṃ mā hiṃsīr iti pratimantram
17.5.20	ukhāṃ parikrāmam eke
17.5.21	upadhāyopadhāya vā tasyatasya yathāliṅgam
17.5.22	sarvamantrān apy ekasminn eke
17.5.23	upadhānamantrān vipariharann aṅgulaṃ prathiṣṭhe śirasi
17.6.1	etya ca tvaṃ yaviṣṭheti cityopasthānam
17.6.2	apareṇa svayamātṛṇṇām etyāpasyāḥ pañcapañcānūkānteṣv apāṃ tvemann iti pratimantram
17.6.3	vyāghāraṇavat prāṇabhṛtaḥ karṇasahitā daśadaśa puruṣam upārpyaike retaḥsigvelāyāṃ ca sarvato yathāyogam ayaṃ pura iti pratimantram
17.6.4	dvitīyam ayaṃ paścād iti
17.6.5	lokampṛṇā dakṣiṇāṃsād adhy ā madhyāt pradakṣiṇam ānūkāntāt pūrvasmāt
17.6.6	pratyetya śeṣam
17.6.7	pakṣapuchāni parāgbhir apyayebhyo 'dhi
17.6.8	evaṃ sarvatra
17.6.9	madhye purīṣaṃ nivapati pūrvavat
17.6.10	pūrvam ardhānūkaṃ chādayati
17.6.11	pradakṣiṇam ātmānam
17.6.12	pakṣapuchāni ca
17.6.13	evaṃ sarvatra
17.7.1	citiṃ purīṣavatīm upatiṣṭhate vārtrahatyāyeti saptabhiḥ
17.7.2	aṣṭābhir eke daśabhir vā
17.7.3	upasatsu paurvāhṇikyāparāhṇiky antare cayanapurīṣanivapane
17.7.4	trir aśvaṃ pariṇīyopāstamayaṃ paśuvad utsṛjya tāvat pratiparyeti
17.7.5	pariṇayanam āgninidhānāt
17.7.6	tryupasatke dve prathamāyām tisro madhyamāyām
17.7.7	pañcagṛhītādy uttamā
17.7.8	uttarāsu ca
17.7.9	sapurīṣā ṣaṭsv ekaikā
17.7.10	dvādaśopasatke vyatyāsaṃ citipurīṣe
17.7.11	vikarṇyādy ekādaśyām
17.7.12	caturmāsopasatke dvādaśāhaśaḥ
17.7.13	ṣaṭtriṃśadahaśaḥṣaṭtriṃśadahaśaḥ saṃvatsare
17.7.14	tāpaścite māsaśaś citipurīṣe catasṛṇām
17.7.15	pañcamyām asapatnā virājaḥ prathame 'han
17.7.16	stomabhāgā anvaham
17.7.17	māsaṃ purīṣaṃ tūṣṇīm
17.7.18	nākapatprabhṛti māsam
17.7.19	purīṣaṃ ca
17.7.20	uttamayor ahnor vikarṇyādi pūrve
17.7.21	dvisāhasrī prathamā lokampṛṇānāṃ pañcāśadūnā
17.7.22	uttarāś ca
17.7.23	trisāhasry uttamā
17.7.24	vikrālikhitānāṃ dakṣiṇottare madhya itarāsām
17.7.25	ṣaṭtriṃśachatyā vā tṛtīyāṣṭādaśaśatyā itarāḥ
17.7.26	gārhapatyalokampṛṇāḥ prathamāyām
17.7.27	dhiṣṇīyā uttamāyām
17.7.28	aparimiteṣṭako vā
17.7.29	prathamottamayoḥ pādamātrīr atiriktāḥ
17.7.30	daśagaṇādhikā bhiktvotkare kuryāt
17.8.1	dvitīyāyām āśvinīḥ pratidiśam
17.8.2	retaḥsigvelāyām anūkam uttareṇa pūrvā dvitīye
17.8.3	dakṣiṇā pūrveṇa
17.8.4	aparā dakṣiṇena
17.8.5	uttarāpareṇa
17.8.6	dakṣiṇām uttareṇa pañcamī
17.8.7	vaiśvadevīḥ
17.8.8	pūrvāṃ dakṣiṇena
17.8.9	dakṣiṇām apareṇa
17.8.10	aparām uttareṇa
17.8.11	uttarāṃ pūrveṇa
17.8.12	evaṃ vaiśvadevībhyaḥ prāṇabhṛtaḥ
17.8.13	prāṇabhṛdbhyo 'pasyāḥ
17.8.14	pūrvavat pañcamyaḥ sarvāsām
17.8.15	āśvinīr dhruvakṣitir iti pratimantram
17.8.16	śukraś ca śuciś cety ṛtavye pūrvayor upari
17.8.17	uttarāś ca
17.8.18	vaiśvadevīḥ sajūr ṛtubhir iti pratimantram
17.8.19	uttarāś ca
17.8.20	prāṇabhṛtaḥ prāṇaṃ ma iti
17.8.21	apaḥ pinvety apasyāḥ
17.8.22	vayasyāḥ pañcapañcānūkānteṣu mūrdhā vaya iti pratimantram catasraḥ purastāt
17.8.23	dakṣiṇata uttarataḥ paścāt
17.8.24	dakṣiṇāśroṇer adhi lokampṛṇāḥ pūrvavat
17.9.1	tṛtīyāyāṃ svayamātṛṇṇām indrāgnī iti madhye
17.9.2	anūkeṣu pañca diśyā vaiśvadevīvad rājñy asīti pratimantram
17.9.3	viśvakarmeti viśvajyotiṣam upari pūrvasyāḥ
17.9.4	uttamāyāṃ ca
17.9.5	ṛtavye nabhaś ca nabhasyaś ceti
17.9.6	avakāḥ kūrmavat
17.9.7	iṣaś corjaś cety apare
17.9.8	pūrvārdhe prāṇabhṛto daśāyur ma iti pratimantram
17.9.9	chandasyā dvādaśadvādaśāpyeṣu mā chanda iti pratimantram
17.9.10	vālakhilyālokaṃ paścāchiṣṭvā
17.9.11	vālakhilyāḥ sapta purastāt
17.9.12	prāṇabhṛdbhyo vāparāḥ
17.9.13	dvādaśabhyo 'parās tu
17.9.14	mūrdhāsi rāḍ iti pratimantram
17.9.15	yajuṣmatīś ca jānan
17.9.16	uttarāśroṇer adhi lokampṛṇāḥ pūrvavat
17.10.1	caturthyām anūkānteṣu dakṣiṇottare dvedve
17.10.2	pūrvābhyām aparāś caturdaśa
17.10.3	tābhyaḥ ṣaṭ
17.10.4	pūrvadakṣiṇe 'vāntaradeśa eke
17.10.5	uttarā vā dakṣiṇābhyām
17.10.6	uttarāṃ pūrvayor āśus trivṛd iti
17.10.7	dakṣiṇām aparayor dharuṇa ekaviṃśa iti
17.10.8	dakṣiṇāṃ dakṣiṇayor bhāntaḥ pañcadaśa iti
17.10.9	dakṣiṇām uttarayor vyomā saptadaśa iti
17.10.10	caturdaśa pratimantraṃ pratūrtir aṣṭādaśa iti
17.10.11	dakṣiṇāṃ pūrvayor agner bhāga iti
17.10.12	uttarām aparayor mitrasya bhāga iti
17.10.13	uttarāṃ dakṣiṇayor nṛcakṣasāṃ bhāga iti
17.10.14	uttarām uttarayor indrasya bhāga iti
17.10.15	ṣaṭ pratimantraṃ vasūnāṃ bhāga iti
17.10.16	ṛtavye sahaś ca sahasyaś ceti
17.10.17	retaḥsigvelāyāṃ ca saptadaśa sarvato nava dakṣiṇenānūkaṃ sṛṣṭīr ekayāstuvateti pratimantram
17.10.18	uttarāṃsād adhi lokampṛṇāḥ pūrvavat
17.11.1	pañcamyām anteṣv āśvinīvad asapatnāḥ
17.11.2	dakṣiṇayor aratnyantaram
17.11.3	agne jātān iti pratimantram
17.11.4	paścimā dvitīyā
17.11.5	virājo daśadaśa pratidiśaṃ purastāt prathamam evaś chanda iti pratimantram
17.11.6	gāyatry asapatnā gaṇamadhye 'sambhavāt
17.11.7	uṣṇigbhyo vāparā ardhapadyā upadhāya
17.11.8	asapatnāspṛśo 'nyato 'ntarāḥ
17.11.9	sarvato 'ṣāḍhāvelāyāṃ stomabhāgā raśminā satyāyeti pratimantram
17.11.10	pañcadaśa dakṣiṇenānūkam
17.11.11	veṣaśrīḥ kṣatrāya kṣatraṃ jinveti triṃśattamīm eke
17.11.12	purīṣam āsvāvapati mantreṇa vā tāpaś citasya tūṣṇīṃśruteḥ
17.12.1	nākasado 'nūkeṣu pūrvavarjam ṛtavyāvelāyām āśvinīvad rājñy asīti pratimantram
17.12.2	purīṣam opyopary ayaṃ pura iti pañcacūḍāḥ pratimantram
17.12.3	pratidiśaṃ yathāliṅgam
17.12.4	paścimottamā
17.12.5	chandasyās tisrastisro 'nūkānteṣu purastād gāyatrīr agnir mūrdheti pratyṛcam
17.12.6	uttarāś ca
17.12.7	purastāt triṣṭubho retaḥsigvelāyāṃ bhuvo yajñasyeti
17.12.8	jagatīś ca paścād ayam iheti
17.12.9	aparās tābhyo 'nuṣṭubhaḥ sakhāyaḥ saṃ va iti
17.12.10	aṣāḍhāvelāyāḥ purastād bṛhatīr enā va iti
17.12.11	bhadro na iti kakubhas tābhyo bṛhatyantaraśruter mantrakrameṇa
17.12.12	uddhṛtāny apakṛṣyechan
17.12.13	aparā gāyatrībhya uṣṇiho 'gne vājasyeti
17.12.14	anūkānte dakṣiṇe paṅktīr agniṃ tam iti
17.12.15	uttare padapaṅktīr agne tam adyeti
17.12.16	purīṣavatyāḥ pūrvām atichandasaṃ prācyau purīṣasahite bhadrā rātir vṛtratūrye 'vasthirāgniṃ hotāram iti
17.12.17	agne tvam ity anūkānte 'pare dvipadāḥ
17.12.18	madhye 'ṣṭeṣṭakaṃ gārhapatyam
17.12.19	punaścitiṃ copari tadvad yena ṛṣaya iti pratyṛcam
17.12.20	puchasaṃdhāv eke
17.12.21	pūrvārdhe vā
17.12.22	gārhapatyaṃ puchasaṃdhau kṛtvā
17.12.23	ṛtavye tapaś ca tapasyaś ceti
17.12.24	viśvajyotiṣaṃ parameṣṭhī tveti
17.12.25	dakṣiṇāṃsāt pratyag aratnimātrād adhi lokampṛṇāḥ pūrvavat
17.12.26	prachādya purīṣeṇa vikarṇīsvayamātṛṇṇe śarkare saṃspṛṣṭe chidre prothad aśva ity uttarāṃ vikarṇīm āyoṣ ṭveti svayamātṛṇṇām
17.12.27	sakṛn nitye
17.12.28	puruṣābhihomavat tiṣṭhann agniṃ prokṣati hiraṇyaśakalasahasreṇa śate dvedve prakirati sahasrasyeti pratimantram
18.1.1	śatarudriyahoma uttarapakṣasyāparasyāṃ sraktyāṃ pariśritsvarkaparṇenārkakāṣṭhena śātayant saṃtataṃ jartilamiśrān gavedhukāsaktūn ajākṣīram eke tiṣṭhann udaṅ namas ta ity adhyāyena
18.1.2	tryanuvākānte svāhākāro jānumātre
18.1.3	pañcānte ca nābhimātre
18.1.4	prāk ca pratyavarohebhyo mukhamātre
18.1.5	pratilomaṃ pratyavarohān juhoti pramāṇeṣu namo 'stv iti pratimantram
18.1.6	havane prāsyati cātvāle
18.2.1	cityaṃ pariṣiñcaty agnīd dakṣiṇe nikakṣe 'driṃ kṛtvāśmann ūrjam ity adrer adhi
18.2.2	aśmaṃs te kṣud ity adrau kumbhaṃ kṛtvā mayi ta ūrg ity ādāyaivaṃ dvir aparam
18.2.3	tāvat pratiparyeti
18.2.4	kumbhe 'driṃ kṛtvā dakṣiṇasyāṃ vediśroṇau prāṅ tiṣṭhan dakṣiṇāsyati yaṃ dviṣma iti
18.2.5	abhinne bhettavai brūyāt
18.2.6	kumbhe bhedanaṃ sāmarthyāt
18.2.7	aśmani vārthavādāt
18.2.8	vācyatvāc ca
18.2.9	anapekṣam etyodaṅ prāṅ tiṣṭhann ātmana upari prāpaṇānte japatīmā ma iti
18.2.10	maṇḍūkāvakāvetasaśākhā veṇau baddhvāvakarṣati mantrakṛṣṭavat samudrasya tveti pratyṛcam
18.2.11	pakṣapuchāni cābhyātmam agne pāvaka rociṣeti
18.2.12	antyam uttaram
18.2.13	veṇum utkare kṛtvā cityam ālabhya tiṣṭhan
18.3.1	hiṅkṛtya sāma gāyati
18.3.2	purastād gāyatram
18.3.3	dakṣiṇe pakṣe rathantaram uttare bṛhad ātmani vāmadevyaṃ puche yajñāyajñiyaṃ dakṣiṇe nikakṣe prajāpatihṛdayam agnyukthaṃ śaṃsety āha
18.3.4	aupavasathye visṛṣṭavāci pañcagṛhīte hiraṇyaśakalān prāsyati pañca
18.3.5	dadhimadhughṛtaṃ pātryāṃ samāsicya sthālyāṃ vā mahāmukhyāṃ kuśamuṣṭiṃ copary ubhayam ādāya cityārohaṇaṃ namas ta iti
18.3.6	svayamātṛṇṇāyāṃ pañcagṛhītaṃ juhoti nābhivad dhiraṇyādarśanaṃ ca nṛṣade veḍ iti pratimantram
18.3.7	samāsiktān kuśaiḥ prokṣati sapariśritkaṃ bāhyena ca ye devā iti
18.3.8	prāṇadā ity avarohati
18.3.9	evam ārohaṇāvarohaṇam ataḥ
18.3.10	upasadante pravargyotsādanaṃ yathoktam agnau pariṣyande vā
18.3.11	svayamātṛṇṇāspṛṣṭaṃ prathamam
18.3.12	pañcagṛhītaṃ juhoty agnis tigmenety ṛcā ṣoḍaśagṛhītārdham anuvākaśeṣeṇa
18.3.13	cakṣuṣaḥ pitety anuvākenāṣṭābhir ṛgbhiḥ sarvāṇi caitāni śālāgnau juhoti
18.3.14	ārdraudumbarīr ghṛtoṣitās tisra ud enam ity ādadhāti pratyṛcam
18.3.15	agniṃ praṇayati
18.3.16	preṣyaty udyachedhmam upayachopayamanīḥ
18.3.17	agnaye prahriyamāṇāyānubrūhy agnīd ekasphyayānūdehi brahmann apratirathaṃ japeti
18.3.18	triruktāyām udyamyod u tveti cityaṃ gachanti pañca diśa iti
18.3.19	āgnīdhradeśād dakṣiṇaṃ pṛṣṭhyāsahitaṃ pṛśnyaśmānam upadadhāti vimāna iti
18.3.20	na nitye
18.3.21	nidhāyainam atikrāmantīndraṃ viśvā iti
18.4.1	kramadhvam agnineti cityam ārohanti
18.4.2	svayamātṛṇṇām adhy agniṃ dhārayañ chuklavatsāpayasābhijuhoti kṛṣṇāyā dohanena svayamātṛṇṇām avasiñcan naktoṣāseti
18.4.3	paitudāravādy atraike
18.4.4	tasyām agniṃ nidadhāti suparṇo 'sīti vaṣaṭkāreṇa
18.4.5	nitye ca
18.4.6	samidādhānaṃ śāmīlīvaikaṅkatyaudumbaryas tāṃ savitur iti pratyṛcam uttamā sakarṇakā
18.4.7	karṇakābhāve dadhidrapsāktāḥ
18.4.8	sruvāhutī juhoty agne tam adyeti ca pratyṛcam
18.4.9	pūrṇāhutiṃ ca sapta ta iti
18.4.10	tiṣṭhant samidhaḥ sarvatra madhye
18.4.11	anteṣv āhutīr upaviśya
18.4.12	atra pañcamyāḥ saptarcopasthānaṃ sarvopadhānāt
18.4.13	dhiṣṇyān vā citvottamāsaṃyogāt
18.4.14	abhimṛśed ichant saṃvatsaro 'sīti
18.4.15	evaṃ yathāciti
18.4.16	vaiśvānaramārutān nirvapati yathoktam
18.4.17	vaiśvānaram adhiśritya dakṣiṇottarau mārutau
18.4.18	paścāc ca saṃkṛṣṭatarau
18.4.19	evam aparau
18.4.20	paścād araṇye 'nūcyam
18.4.21	homāsādanayoś ca
18.4.22	puchād aparān kuśān āstīryāhavanīyasahitān vā tatrāsādanam
18.4.23	vaiśvānareṇa pracarya sarvahutena hastena mārutān juhoty upaviśya vaiśvānare vā vaiśvānaraṃ pṛthuṃ kṛtvā śukrajyotir iti pratimantram
18.4.24	vimukhenāraṇye 'nūcyam
18.4.25	indraṃ daivīr iti japati
18.4.26	imaṃ stanam iti vācayati vā
18.5.1	vasordhārāṃ juhoty audumbaryā pañcagṛhītaṃ saṃtataṃ yajamāno 'raṇye 'nūcye 'gniprāpte vājaś ca ma ity aṣṭānuvākena
18.5.2	hutvā srukprāsanam
18.5.3	agnaye svāheti ṣaṭ pārthāni juhoti
18.5.4	vājaprasavīyāni vaprāvat sambhṛtya camasavat sruveṇa vājapeyikāni vājasyemam iti
18.5.5	āgnikāni ca vājasya nv iti
18.5.6	sruvaṃ prāsya pariśritspṛkkṛṣṇājinam āstīrya puchād uttaraṃ śeṣe 'paḥ kṛtvā
18.5.7	abhiṣekasāmarthyāt
18.5.8	kṣīrodake vā vājapeyikānīti śruteḥ
18.5.9	tatrābhiṣicyate brahmavarcasakāmaś cityanvārabdho devasya tveti
18.5.10	tiṣṭhan bubhūṣuḥ
18.5.11	bhūta upaviṣṭaḥ
18.5.12	bastacarmaṇi puṣṭīchuḥ
18.5.13	ubhayechur ubhayoḥ
18.5.14	eke dakṣiṇataścitye vā
18.5.15	prāsya camasam indrāya svāheti ṣaḍ juhoti pratimantram
18.5.16	dvādaśagṛhītaṃ vigrāhaṃ juhoty ṛtāṣāḍ iti pratisvāhākāraṃ rāṣṭrabhṛto vāṭkārāntaḥ pūrvaḥpūrvo mantraḥ
18.5.17	pañcagṛhītaṃ ca rathaśirasy adhyadhy āhavanīyaṃ dhriyamāṇe pañcakṛtvaḥ sa no bhuvanasyeti
18.5.18	pradakṣiṇaṃ rathanīḍaparihāraḥ
18.5.19	puruṣāhutivad vā
18.5.20	adhvaryur abhimukho rathaśiraḥ
18.6.1	vātahomān juhoty añjalināhṛtya purastād bahirveder adho dakṣiṇasyāṃ dhury uttarata uttarasyāṃ dakṣiṇato dakṣiṇāpraṣṭeḥ samudro 'sīti pratimantram
18.6.2	yoktrapariharaṇaṃ ca sarvatra
18.6.3	pragṛhyādhvaryor āvasathaharaṇam
18.6.4	dakṣiṇākāle 'dhvaryave dadāti
18.6.5	aśvāṃś ca
18.6.6	nava juhoti yās ta iti pratimantram
18.6.7	jānan brāhmaṇoktā juhuyād vā
18.6.8	havirdhānaprakṣālanādy āgnīdhrālambhanāt kṛtvā dhiṣṇyāṃś cinoty aṣṭeṣṭakāṃ lokampṛṇābhiś catuḥsraktīṃs tiraśco nyupyanyupya
18.6.9	pṛśnyaśmā cāgnīdhrīye
18.6.10	sakṛn mantravacanam
18.6.11	hotrīye trir ekaviṃśatyā
18.6.12	brāhmaṇāchaṃsye dvir ekādaśasu ṣaṇ mārjālīye
18.6.13	yāvad iṣṭakaṃ pariśritaḥ parinidhāya
18.6.14	purīṣaṃ ca tūṣṇīm
18.6.15	anudeśādy ā puroḍāśasviṣṭakṛto 'bhiṣecanīyavat
18.6.16	agniyojanaṃ prātaranuvākam upākariṣyan paridhīn ālambhya yathāpūrvam agniṃ yunajmīti pratyṛcam
18.6.17	āgnimārutastotrapurastād vimocanaṃ paridhiṣaṃdhyor divo mūrdheti pratyṛcam
18.6.18	prāyaṇīye 'tirātre yuktvodayanīye vimokam eke
18.6.19	adhvarasamiṣṭayajuranta iṣṭo yajña iti pratyṛcam apare
18.6.20	paśupuroḍāśam anv anūbandhyasya devikāhavīṃṣi nirvapati yajñapraiṣāṇi
18.6.21	anumatirākāsinīvālīkuhūbhyaś caravo dhātro dvādaśakapālaḥ sarvahutaḥ
18.6.22	hṛdayaśūlānte sruvāhutīr juhoti yad ākūtād iti pratyṛcam aṣṭau
18.6.23	citro 'sīti cityanāma kṛtvopatiṣṭhate ye agnaya iti
18.6.24	payasyā maitrāvaruṇī tūparamithunadakṣiṇodavasānīyānte
18.6.25	varṣaty asaraṇam ataḥ
18.6.26	pakṣyabhojanam
18.6.27	savarṇopāyī
18.6.28	dvitīye svām eva
18.6.29	tṛtīye na kāṃ cana
18.6.30	yāvajjīvaṃ vratāny aviśeṣāt
18.6.31	saṃvatsraṃ vā kālasyānavasthitatvāt
18.6.32	tadvrataśruteś ca
18.6.33	cityāśaktau punaḥ somejyāyāṃ svayamātṛṇṇāviśvajyotirṛtavyānām anyatamāḥ
18.6.34	punaścitim
18.6.35	acayanaṃ vā
18.6.36	cityasyāhavanīyābhisampatteḥ
19.1.1	brāhmaṇayajñaḥ sautrāmaṇy ṛddhikāmasya
19.1.2	agnicitsomayājisomātipūtasomavāminām
19.1.3	rājño 'paruddhasya
19.1.4	alampaśor apaśoḥ
19.1.5	ādityaś caruḥ
19.1.6	ante ca
19.1.7	āmikṣāyā vā pūrvaḥ
19.1.8	dhenur dakṣiṇā
19.1.9	vatsaḥ pūrve
19.1.10	mātottare
19.1.11	abhyādadhāmīti pratyṛcam āhavanīye tisraḥ samidho 'bhyādadhāti
19.1.12	satyavādī
19.1.13	hutochiṣṭabhakṣaḥ
19.1.14	catūrātram
19.1.15	agnihotraṃ juhoti
19.1.16	aindraḥ paśuḥ
19.1.17	carupaśvor viparyāsam eke
19.1.18	antaḥpātyasthāne carmaṇi surāsomavikrayiṇaḥ sīsena śaṣpakrayas tokmānām ūrṇābhir lājānāṃ sūtraiḥ surāsomavikrayin krayyās te surāsomā ity āmantrya sarveṣu
19.1.19	klībād eke
19.1.20	dakṣiṇena hṛtvā nagnahucūrṇāni kṛtvā tāṃś ca vrīhiśyāmākaudanayoḥ pṛthag ācāmau niṣicya cūrṇaiḥ saṃsṛjya nidadhāti tan māsaram
19.1.21	odanau cūrṇamāsaraiḥ saṃsṛjya svādvīṃ tvāṃśunā ta iti trirātraṃ nidadhāti
19.1.22	ekasyāḥ payasāpākṛtenāśvinena pariṣiñcati parīto ṣiñcateti
19.1.23	śaṣpacūrṇāni cāvapati
19.1.24	sārasvatena dvayoḥ prātaḥ
19.1.25	tokmacūrṇāni ca
19.1.26	aindreṇottame tisṛṇām
19.1.27	lājacūrṇāni ca
19.2.1	vedī mimīte varuṇapraghāsavat
19.2.2	prakramatṛtīyenāvṛttenottarāṃ somavat
19.2.3	tayoḥ paścāt kharau karoti
19.2.4	śvaḥ praṇayanīyādhānādi karoty ājyāsādanāt
19.2.5	sphyādi karoti dakṣiṇasyāṃ varuṇapraghāsavat
19.2.6	sauram evāsyām
19.2.7	śvabhraṃ khātvā kharam apareṇa carmāvadhāya parisrutam āsicya kārotaram avadadhāti kārotarād vā carmaṇi mantraliṅgāt pūtām ādātte siñcanti pariṣiñcantīti
19.2.8	sate punāti go'śvavālavālena punāti te parisrutam iti
19.2.9	vāyoḥ pūta iti somātipūtasya
19.2.10	prāṅ iti tadvāminaḥ
19.2.11	uttarasyāṃ payo vaitase 'jāvilomapavitreṇa brahma kṣatram iti
19.2.12	brahmānumantraṇam adhvaryo adribhir iti
19.2.13	payograhān gṛhṇāti kuvid aṅgeti
19.2.14	pṛthag upayāmayonī
19.2.15	kharayoḥ sādanam
19.2.16	āśvinam āśvatthena
19.2.17	godhūmakuvalacūrṇāni cāvapati tejo 'sīti
19.2.18	sārasvatam audumbareṇopavākabadaracūrṇāni ca vīryam asīti
19.2.19	aindraṃ naiyagrodhena
19.2.20	yavakarkandhucūrṇāni ca balam asīti
19.2.21	sthālībhiḥ saurān nānā hi vām iti vyatyāsam
19.2.22	payograhān vā pūrvam
19.2.23	surāgrahāñ chrīṇāty ojo 'sīti vṛkavyāghrasiṃhalomabhiḥ pratimantraṃ miśraiḥ
19.2.24	eke yathāsaṃkhyam
19.2.25	somo rājety anuvākena grahānupatiṣṭhate yugapat
19.2.26	caturbhir vā payograhāñ cheṣeṇa saurān
19.2.27	dīkṣāvat pāvayato 'ntaḥpātye śyenapattrābhyāṃ yā yvāghram iti
19.2.28	agniṃ prekṣayati yad āpipeṣeti
19.2.29	payograhasaṃmarśanaṃ sampṛca stheti
19.2.30	vipṛca stheti saurāṇām
19.3.1	abhryādi karoti
19.3.2	āśvino 'jo dhūmraḥ
19.3.3	sārasvato meṣa aindra ṛṣabho madhye yūpo dakṣiṇottarāv aindravāyodhasayoḥ
19.3.4	vapāmārjanānte grahān ādāya pūrvavad anuvācanaṃ surāsomebhyo 'nubrūhīti
19.3.5	sapraiṣaṃ tu
19.3.6	prasthitam iti ca
19.3.7	tripaśoḥ sarvam
19.3.8	surāvantam iti juhoti
19.3.9	pālāśaiḥ saurān na mṛnmayam āhutim ānaśa iti śruter yas ta iti
19.3.10	adhvaryuḥ pratiprasthātāgnīd yam aśvinety āśvinaṃ bhakṣayanti dvirdvir āvartam
19.3.11	hotṛbrahmamaitrāvaruṇāḥ sārasvatam āśvinavat
19.3.12	śeṣaṃśeṣam āsiñcaty uttare pūrvasya
19.3.13	aindraṃ yajamānaḥ
19.3.14	yad atreti saurān bhakṣayanti yathābhakṣitaṃ prācīnāvītino dakṣiṇataḥ
19.3.15	prāṇabhakṣam eke
19.3.16	parikrīto vā vaiśyarājanyayor anyataraḥ
19.3.17	aṅgāreṣu vā bahiṣparidhi dakṣiṇato juhoty āśvinam uttare madhyame sārasvatam aindraṃ dakṣiṇe pitṛbhya iti pratimantram
19.3.18	akṣan pitara iti prakṣālanenopasiñcati
19.3.19	pitaraḥ śundhadhvam iti japati
19.3.20	kumbhīm āsajya kumbhavachatavitṛṇṇāṃ vālapavitrahiraṇyāny antardhāya navarcaṃ vācayati punantu meti
19.3.21	somavatāṃ barhiṣadām agniṣvāttānāṃ ca
19.3.22	pūrvavat somātipūtaś cet
19.3.23	ye samānā iti yajamāno juhoti
19.3.24	uttare ca yajñopavīty uttarayā
19.3.25	anvārabdheṣu payo juhoti dve sṛtī iti
19.3.26	śeṣaṃ yajamāno bhakṣayatīdaṃ havir iti
19.3.27	cātvāle mārjayante sapatnīkā hiraṇyam antardhāya
19.4.1	paśupuroḍāśān nirvapaty aindraṃ sāvitraṃ vāruṇaṃ daśakapālam
19.4.2	ekakapālaṃ cāvabhṛthāya
19.4.3	āsādyainān ājyabhāgau yajaty atra sviṣṭakṛdvanaspatyoḥ praiṣadarśanāt
19.4.4	yathoktaṃ vā mantrāṇām avidhānāt
19.4.5	trayastriṃśataṃ dakṣiṇā dadāty anuśiśuṃ ca vaḍabadhenum
19.4.6	ekādaśinidharmāḥ paśugaṇeṣu
19.4.7	śamitranuśāsanaprabhṛti vanaspatyantaṃ kṛtvā somāsandīvad āsandīṃ jānumātrapādīṃ vedyor nidadhāti kṣatrasya yonir iti
19.4.8	kṛṣṇājinam asyām āstṛṇāti mā tveti
19.4.9	tasminn āste yajamāno niṣasādeti
19.4.10	pādayo rukmā upāsyati rājataṃ savye mṛtyor iti
19.4.11	sauvarṇaṃ śirasy eke vidyod iti
19.4.12	khurair vasāgrahān dvātriṃśataṃ juhoti sīseneti pratyṛcam
19.4.13	dvaudvau hutvā śeṣānt sate karoti
19.4.14	sarvasurabhyunmṛditaṃ śeṣair abhiṣiñcaty ā mukhād avasrāvayan pratidiśaṃ sarvatra sāvitram aśvinoḥ sarasvatyā indrasyeti pratimantram
19.4.15	sarvābhiś caturtham
19.4.16	mahāvyāhṛtibhir eke
19.4.17	uttamena vā
19.4.18	unmardanam abhiṣeke 'vanīyaike
19.4.19	yajamānam ālabhate ko 'sīti
19.4.20	suślokety ālabdho hvayati
19.4.21	aṅgāni cālabhate yathāliṅgaṃ śiro ma iti pratimantram
19.4.22	udyachanty enaṃ śatarudriyavat pramāṇeṣu
19.4.23	kṛṣṇājine 'varohati prati kṣatra iti
19.4.24	trayastriṃśaṃ vasāgrahaṃ gṛhṇāti yo bhūtānām iti
19.4.25	ājyagraham āśvatthenaike
19.5.1	sāma preṣyati
19.5.2	aindryāṃ bṛhatyāṃ gāyati
19.5.3	saṃśravase viśravase satyaśravase śravasa iti sarve nidhanamupayanti
19.5.4	saṃjityai vijityai satyajityai jityā iti kṣatriyasya
19.5.5	sampuṣṭyai vipuṣṭyai satyapuṣṭyai puṣṭyā iti vaiśyasya
19.5.6	yathāmnātaṃ vā sarveṣām
19.5.7	āste pratigariṣyan
19.5.8	trayā devā iti śastrānte juhoti
19.5.9	śeṣam ṛtvijaḥ prāṇabhakṣaṃ bhakṣayanti prāṇapā ma iti
19.5.10	pratyakṣabhakṣaṃ yajamāno lomāni prayatir iti
19.5.11	sviṣṭakṛtprabhṛty ā barhirhomāt kṛtvā parisrutkṣīraliptāny ādāyāvabhṛthavad gamanam
19.5.12	ā śūlābhimantraṇāt kṛtvodakādhiṣṭhānaprabhṛty āvabhṛtheṣṭeḥ
19.5.13	māsarakumbhaṃ plāvayati yad devā iti
19.5.14	pūrvavan majjanam
19.5.15	sumitriyā na ity apo 'ñjalinādāya durmitriyā iti dveṣyaṃ pariṣiñcati dvau vikramā udaṅ gatvā
19.5.16	avabhṛthavat snātvā vāso 'pāsanaṃ drupadād iveti
19.5.17	somavad utkramaṇam āgamanaṃ ca
19.5.18	āhavanīyam upatiṣṭhate 'po adyeti
19.5.19	edho 'sīti samidham ādāyāhavanīye 'bhyādadhāti samid asīti
19.5.20	juhoti ca samāvavarttīti
19.5.21	udavasāya payasyā maitrāvaruṇī
19.5.22	tadante paśur indrāya vayodhase
19.6.1	sautrāmaṇyām iṣṭipaśavo bhinnatantrāḥ kālabhedāt
19.6.2	saptadaśa sāmidhenyaḥ
19.6.3	vārtraghnāv ājyabhāgau
19.6.4	vṛdhanvantau vā paśuṣu sāṃnāyyavikārāt
19.6.5	āmikṣāyāṃ ca
19.6.6	upāṃśu devateṣṭiṣu
19.6.7	virājau saṃyājye aviśeṣopadeśāt
19.6.8	vasiṣṭhaśunakānāṃ nārāśaṃsaḥ
19.6.9	atrīṇāṃ caike
19.6.10	prākṛtāḥ prathamottamayoḥ prayājānuyājapraiṣāḥ
19.6.11	aindrān eke prathamasya vāyodhasānuttamasya
19.6.12	samiddha indra ity āpriyaḥ prathamasya
19.6.13	yājyānuvākyāś ca vapāpuroḍāśapaśūnām āyātv indra iti
19.6.14	hotā yakṣat samidhāgnim iti prayājapraiṣās tripaśoḥ
19.6.15	āpriyaś ca samiddho agnir aśvineti
19.6.16	aśvinā havir iti tisro vapānāṃ yājyānuvākyāḥ
19.6.17	prathamām anūcya dvitīyā yājyā dvitīyām anūcya tṛtīyā yājyā tṛtīyām anūcya prathamā yājyā
19.6.18	ya indra iti puroḍāśānāṃ pūrvavat
19.6.19	aśvinā gobhir iti ca haviṣām
19.6.20	grahāṇāṃ yuvaṃ surāmaṃ putram iveti
19.6.21	paśusviṣṭakṛto yasminn aśvāso 'hāvy agna iti
19.6.22	hotā yakṣad aśvināv iti trayo vapānāṃ praiṣā yathāliṅgam
19.6.23	grahāṇāṃ caturthaḥ
19.6.24	haviṣām uttare yathāliṅgam
19.6.25	uttamau vanaspatisviṣṭakṛtoḥ
19.6.26	pratigariṣyaty upaviṣṭe 'dhvaryo śoṃsāvety āhūya
19.7.1	aśvinā tejasety anuvākaṃ śaṃsati
19.7.2	triḥ prathamāntye
19.7.3	tricādiṣv āhūya
19.7.4	uttamāṃ śiṣṭvā prāṅ navamyā daśamyā vā trayā devā iti
19.7.5	oṅkāraḥ ṛgante
19.7.6	antye 'kṣare svaraprabhṛti praṇave lopaḥ
19.7.7	tasmin praṇavāntaṃ caike
19.7.8	aśvinā tejasāśvinā pibatām iti yājyānuvākye saśastrasya
19.7.9	anuvācanapraiṣau samasyānuyājapraiṣā devaṃ barhir iti
19.7.10	yājyāś ca
19.7.11	agnim adyeti sūktavākapraiṣaḥ
19.7.12	prākṛtaṃ sūktavākaprabhṛti prāg avabhṛtheṣṭeḥ
19.7.13	anuktaṃ ca
19.7.14	imaṃ me tat tvety ekakapālasya
19.7.15	agnīvaruṇayos tvaṃ naḥ sa tvam iti
19.7.16	ādityasya sutrāmāṇaṃ mahīm ū ṣu mātaram iti
19.7.17	ā naḥ pra bāhaveti payasyāyāḥ
19.7.18	vājinasya śaṃ no vājevāja iti
19.7.19	anavānaṃ yājyā
19.7.20	vāyodhasāpriyaḥ samiddho agniḥ samidheti
19.7.21	yājyānuvākyāś ca vapāpuroḍāśapaśūnāṃ vasantena ṛtuneti
20.1.1	rājayajño 'śvamedhaḥ sarvakāmasya
20.1.2	aṣṭamyāṃ navamyāṃ vā phālgunīśuklasya
20.1.3	grīṣma eke
20.1.4	brahmaudanaṃ pacati caturṇāṃ pātrāṇām añjaliprasṛtānāṃ ca
20.1.5	aktvainam ādyartvigbhyaḥ prayachati
20.1.6	tebhyaś catvāri sahasrāṇi dadāti śatamānāṃś ca tāvataḥ
20.1.7	aktvājyaśeṣeṇa raśanāṃ dvādaśāratniṃ trayodaśāratniṃ vā nidadhāti
20.1.8	ādānakāle vāñjanam
20.1.9	niṣkaṃ pratimuñcan vācayati tejo 'sīti
20.1.10	vācaṃ yacheti cāha
20.1.11	ā varadānād vāgyamanam
20.1.12	patnyaś cāyanty alaṅkṛtā niṣkiṇyo mahiṣī vāvātā parivṛktā pālāgalī sānucaryaḥ śatenásatena
20.1.13	rājaduhitaraḥ prathamāyāḥ
20.1.14	rājanyānāṃ dvitīyāyāḥ
20.1.15	sūtagrāmaṇyāṃ tṛtīyāyāḥ
20.1.16	kṣāttrasaṃgrahītṝṇāṃ caturthyāḥ
20.1.17	agnyādheyavat praviśya hute 'gnihotre 'pareṇa gārhapatyam udakśirāḥ saṃviśati
20.1.18	ūrv antare vāvātāyā brahmacārī
20.1.19	itarāś cānvak
20.1.20	prātarāhutyāṃ hutāyāṃ pūrṇāhutyante vardānaṃ brahmaṇe
20.1.21	adhvaryave ca pratimuktaṃ niṣkam
20.1.22	puroḍāśo 'gnaye pathikṛte
20.1.23	śatamānaṃ dakṣiṇā sauvarṇam
20.1.24	hiraṇyaparimāṇe 'nyatrāpi
20.1.25	pauṣṇaṃ caruṃ nirvapati
20.1.26	vāsaḥśataṃ dakṣiṇā
20.1.27	devasya tveti raśanām ādāya brahmann aśvaṃ bhantsyāmīty āha
20.1.28	taṃ badhāneti brahmānujñāto 'bhidhā asīti badhnāty aśvam
20.1.29	trirūpaṃ sarvarūpaṃ vā
20.1.30	śīghram
20.1.31	dakṣiṇadhuryasamam
20.1.32	sāhasram
20.1.33	lalāmaṃ
20.1.34	kṛttikāñjiṃ vā
20.1.35	pūrvakāyakṛṣṇaṃ śuklāparam
20.1.36	kṛṣṇasāraṅgaṃ vā
20.1.37	sthāvarā apo gatvā prajāpataye tveti prokṣaty aśvaṃ pratimantram
20.1.38	āyogavam āha śvānaṃ caturakṣam abhimanyasveti
20.1.39	puṃścalūm eke
20.1.40	sidhrakamusalenainaṃ hanti
20.2.1	yo arvantam iti vācayati
20.2.2	vetasakaṭenādho 'śvaṃ plāvayati paro marta iti
20.2.3	agnisamīpam ānīyāgnaye svāheti juhoty anuvākena pratimantram
20.2.4	sahasraṃ vāvartam
20.2.5	āśvasravaṇaviramaṇād vā
20.2.6	dvādaśakapālān nirvapati bhinnatantrāñ chatamānadakṣiṇān madhyamasya rājataḥ savitre prasavitre savitra āsavitre savitre satyaprasavāyeti
20.2.7	prayājeṣu dakṣiṇato brāhmaṇo yajamānasya yajñadānayuktāḥ svayaṃkrtās tisro gāthā gāyaty uttaramandrāyām
20.2.8	rājanyo dhṛtiṣu yuddhajapayuktāḥ
20.2.9	adhvaryuyajamānau dakṣiṇe 'śvakarṇe japato vibhūr mātreti
20.2.10	paśuvad utsarjanaṃ niraṣṭe 'śvaśate
20.2.11	devā āśāpālā iti rakṣiṇo 'syādiśatyanucarījñātīyāṃs tāvatastāvataḥ kavaciniṣaṅgikalāpidaṇḍino yathāsaṃkhyam
20.2.12	vaḍabābhyo vāraṇam
20.2.13	prasneyāc codakāt
20.2.14	brāhmaṇo 'śvamedhe 'vidvān vṛttiḥ sa vaḥ
20.2.15	pakvānnaṃ ca sarveṣu
20.2.16	rathakāragṛhavāsāś ca
20.2.17	abhiṣekyā bhaviṣyata samāpnuvanta ity āha rājaputrān
20.2.18	dakṣiṇato veder hiraṇmayeṣūpaviśanti
20.2.19	adhvaryuyajamānau kūrcayoḥ
20.2.20	phalakayor vā
20.2.21	hotṛbrahmodgātāraḥ kaśipuṣu
20.2.22	hotar bhūtāny ācakṣva bhūteṣv imaṃ yajamānam adhyūheti
20.3.1	pāriplavaṃ preṣyati
20.3.2	havai hotar iti pratigṛṇāti tadante preṣyati vīṇāgaṇagino rājarṣibhir yajamānaṃ saṃgāyateti
20.3.3	dakṣiṇāgnau juhoti hiṅkārāya svāheti prakramān
20.3.4	āhavanīye 'stamite catasro dhṛtīr iha rantir iti
20.3.5	vāvātāsaṃveśanasāvitryuttaramandrāgānapāriplavadhṛtīḥ saṃvatsaram
20.3.6	ardhamāsamāsatraimāsyaṣaṇmāsyāni caike
20.3.7	vīṇāgāthibhyāṃ pṛthak śate dadāti
20.3.8	rājarṣibhiḥ saṃgāyanam ā dīkṣaṇīyāyāḥ
20.3.9	dīkṣānte devair aupavasathyāt
20.3.10	paśvādau prajāpatinā sutyāsu
20.3.11	ante ca
20.3.12	aśvāpadījyā carubhiḥ sāvityante
20.3.13	pauṣṇaḥ srāme
20.3.14	sauryo 'kṣyāmaye
20.3.15	vāruṇo 'psu mṛte
20.3.16	bhūmikapālo vaiśvānaro 'riṣṭyāmaye
20.3.17	loṣṭakapālaṃ jātūkarṇyo bhedāt
20.3.18	nāśe tantreṇa dyāvāpṛthivyaḥ payo vāyavyaṃ sauryaḥ
20.3.19	anyatrāpi
20.3.20	prajāte vāyavyam
20.3.21	mṛtādarśanayoḥ
20.4.1	anyasya raśanādānādi karoty aśvayuktam
20.4.2	paścālambhanādy ādhvaradīkṣāṇīyāyāḥ kṛtvā catvāry audgrabhaṇāni juhoty ādhvarikāṇi
20.4.3	kāya svāheti cāśvamedhikāni trīṇi
20.4.4	kṛṣṇājinadīkṣātaḥ
20.4.5	adhvaradīkṣaṇīyāyāś catvāri trīṇi trīṇi cāśvam adhikāni kṛṣṇājināntam anvaham
20.4.6	prākṛtavrato 'kṛtatvāt
20.4.7	āgnike ca saptamyāṃ nirvapati
20.4.8	abhyañjanaprabhṛti karoti
20.4.9	ṣaḍāgnikāni catusthāne
20.4.10	daśamaṃ viśvo devasyeti
20.4.11	kṛṣṇājinādy ā samidādhānāt kṛtvā brahmann iti japati
20.4.12	utsargakāla eke
20.4.13	dīkṣā dvādaśopasadaś ca
20.4.14	nityodakaṃ devayajanaṃ purastāt
20.4.15	ādyo 'gnir dviguṇas triguṇa ekaviṃśatividho vā
20.4.16	ekādaśinīvad ekaviṃśatir yūpāḥ
20.4.17	rājjudālo madhye
20.4.18	abhitaḥ paitudāravau
20.4.19	ṣaṭṣaḍ bailvakhādirapālāśāḥ
20.4.20	trayastrayo 'bhitaḥ
20.4.21	pratiyūpam agnīṣomīyāḥ
20.4.22	prātar agniṣṭomaḥ
20.4.23	ekādaśinyau savanīyāḥ paśavo bhavanti
20.4.24	madhyama āgneyau
20.4.25	uttarayoś ca
20.4.26	uttame gāvo bahurūpāḥ
20.4.27	vijayamadhyād dhotuḥ prācī dig dakṣiṇā brahmaṇo 'dhvaryoḥ pratīcy udgātur udīcī
20.4.28	tṛtīyaṃtṛtīyam anvahaṃ dadāti bhūmipuruṣabrāhmaṇasvavarjam
20.4.29	tṛtīyasavana ukthyaṃ gṛhītvāgnimārutakāle traidhaṃ vigṛhṇāti
20.4.30	taccamasān anu homabhakṣau
20.4.31	vasatīvarīr gṛhītvāgṛhītvā pratidiśaṃ samāsicya pariharati
20.4.32	ājyasaktudhānālājānām ekaikaṃ juhoti prāṇāya svāheti pratimantraṃ sarvarātram āvartam
20.4.33	vyuṣṭyā iti vyuṣṭāyām
20.4.34	svargāyety udite
20.5.1	prātarukthyaḥ
20.5.2	mahimānau gṛhṇāti sauvarṇena pūrvaṃ hiraṇyagarbha iti dvitīyaṃ rājatena yaḥ prāṇata iti
20.5.3	bahiṣpavamānāya sarpaṇam aśvam ālabhya
20.5.4	vaḍabā darśayaty abhirasati tatstotram
20.5.5	stuvīran vā
20.5.6	śatamānaṃ dadāti
20.5.7	aśvenākramayanty āstāvam
20.5.8	aikādaśinān upākṛtyāśvādīṃś ca
20.5.9	hotar aśvam abhiṣṭuhīti preṣyati
20.5.10	yunakty enaṃ yuñjanti bradhnam iti
20.5.11	itarāṃś ca yuñjanty asyeti
20.5.12	aśvāḥ sauvarṇālaṅkārāḥ
20.5.13	rathaś ca
20.5.14	apo yātvāvagāḍheṣu vācayati yad vāta iti
20.5.15	āyāya vimuktam aśvaṃ mahiṣī vāvātā parivṛktājyenābhyañjanti pūrvakāyamadhyāparakāyān yathādeśaṃ vasavas tveti pratimantram
20.5.16	abhraṃśyamānān maṇīnt sauvarṇān ekaśatamekaśataṃ kesarāpucheṣv āvayanti bhūr bhuvaḥ svar iti pratimahāvyāhṛti
20.5.17	anucaryaś ca tūṣṇīm ekeṣām
20.5.18	aśvāya rātrihutaśeṣaṃ prayachati lājī3ñ chācī3n iti
20.5.19	apsv avaharaṇam akhādati
20.5.20	brahmā pṛchati hotāraṃ yūpam abhitaḥ kaḥ svid ekākīti
20.5.20	sūrya ity ācaṣṭe
20.5.21	hotā brahmāṇaṃ kā svid āsīd iti
20.5.22	dyaur iti pratyāha
20.6.1	agnimanthanādi karoti
20.6.2	agniṣṭhe 'śvatūparagomṛgān niyunakti
20.6.3	yathoktam aśvādau devatāḥ
20.6.4	paryaṅgyān aśve
20.6.5	pañcadaśapañcadaśa rohitādīnt sauryāntān itareṣu
20.6.6	kapiñjalādīn pṛṣatāntāṃs trayodaśatrayodaśa yūpāntareṣu
20.6.7	aśvaprokṣaṇam adbhyas tvā vāyuṣ ṭveti
20.6.8	upagṛhṇāty apāṃ perur agniḥ paśur iti
20.6.9	kapiñjalādīn utsṛjanti paryagnikṛtān
20.6.10	hiraṇyavāso 'dhīvāseṣv aśvasaṃjñapanam
20.6.11	paripaśavye hutvā prāṇāya svāheti tisro 'parāḥ
20.6.12	vācayati patnīr nayan namas te 'mba iti
20.6.13	aśvaṃ tristriḥ pariyanti pitṛvan madhye gaṇānāṃ priyāṇāṃ nidhīnām iti
20.6.14	prakṣāliteṣu mahiṣyaśvam upasṃviśaty āham ajānīti
20.6.15	adhīvāsena prachādayati svarge loka iti
20.6.16	aśvaśiśnam upasthe kurute vṛṣā vājīti
20.6.17	ut sakthyā ity aśvaṃ yajamāno 'bhimantrayate
20.6.18	adhvaryubrahmodgātṛhotṛkṣattāraḥ kumārīpatnībhiḥ saṃvadante yakāsakāv iti daśarcasya dvābhyāṃ dvābhyāṃ haye haye 'sāv ity āmantryāmantrya
20.6.19	sānucaryaḥ pratyāhuḥ
20.6.20	anucarya ekeṣām
20.6.21	mahiṣīm utthāpya puruṣā dadhikrāvṇa ity āhuḥ
20.7.1	tisraḥ patnyo 'sipathān kalpayanty aśvasya sūcībhir lauharājatasauvarṇībhir maṇisaṃkhyābhir gāyatrī triṣṭub iti dvābhyāṃdvābhyām
20.7.2	rajatasuvarṇasīsābhir vā mantrāmnānāt
20.7.3	sauvarṇāsir aśvaḥ
20.7.4	lauhāḥ paryaṅgyāṇām
20.7.5	āyasā itareṣām
20.7.6	aśvaṃ viśāsty anuvākena kas tvā chyatīti
20.7.7	medo 'syoddharanti vapārthe
20.7.8	lohitaṃ cāsya śrapayanti
20.7.9	prājāpatyavapānām uttarataḥ śrapaṇaṃ homo haviṣaś ca
20.7.10	prāg vapāhomād dhotādhvaryū ca sadasi saṃvadete catasṛbhiḥ kaḥ svid ekākīti pūrvavat
20.7.11	brahmodgātāru ca pṛchāmi tveti
20.7.12	punaḥ pūrvāv apareṇottaravediṃ kā svid āsīd iti
20.7.13	uttarau ca katy asyeti
20.7.14	yajamāno 'dhvaryuṃ pṛchāmi tveti
20.7.15	iyaṃ vedir ity adhvaryuḥ
20.7.16	sarvahutena mahimnā carati yas te 'hann iti juhoti
20.7.17	atra vā grahaṇam
20.7.18	vapābhiś carati
20.7.19	chāgosrameṣāḥ paśvabhidhānād yathāliṅgam
20.7.20	guṇavacanāc codanāśabdasya
20.7.21	prakṛtau cāvacanāt
20.7.22	ekaviṃśatipradānān eke 'nvak cāturmāsyadevatāḥ pitṛtraiyambakapunaruktavarjam
20.7.23	aindrāgnavaiśvadevakāyān eke
20.7.24	devatātantreṇa tu
20.7.25	na kālabhedāt
20.7.26	vapānte dvitīyena pūrvavad yas te rātrāv iti juhoti
20.7.27	śūle 'śvaśeṣaśrapaṇam
20.7.28	sarpaṇaprabhṛty ā paśvāsādanāt kṛtvā
20.8.1	lohitam avadyati gomṛgakaṇṭhāśvaśaphayor ayasmaye carau
20.8.2	vetasaśākhāsu prājāpatyānām
20.8.3	aśvasya vā
20.8.4	sviṣṭakṛdvanaspatyantare śūlyaṃ hutvā devatāśvāṅgebhyo juhoty amuṣmai svāheti pratidevataṃ śādaprabhṛtitvagantebhyaḥ
20.8.5	vimukhāc ca parebhyaḥ
20.8.6	mā no mitra iti ca pratyṛcam anuvākābhyām
20.8.7	antyāṃ dyāvāpṛthivīyām
20.8.8	sviṣṭakṛdante 'gnibhyaḥ sviṣṭakṛdbhyaḥ svāheti lohitaṃ juhoti yathāvattam
20.8.9	aśvaśaphena vānuyājānte
20.8.10	ayamayena patnīsaṃyājānte
20.8.11	imā nu kam iti ca dvipadāḥ
20.8.12	atirātra uttamaḥ
20.8.13	sarvastomo jyotir gaur āyur abhijid viśvajin mahāvratam aptoryāmo vā
20.8.14	aptoryāme tiro 'hnīyebhyo rātriparyāya uttamaḥ
20.8.15	agniṣṭe prājāpatyau ca
20.8.16	avabhṛtheṣṭyante 'psu magnasya piṅgalakhalativiklidhaśuklasya mūrdhani juhoti jumbakāya svāheti
20.8.17	utkrānte yajamāne pāpakṛto 'bhyavayanty acaritvā vratāni
20.8.18	aśvamedhapūtākhyās te
20.8.19	nānāvabhṛthāni vā
20.8.20	kumbhopamāraṇāntaṃ pūrvayoḥ
20.8.21	śeṣe dīkṣāvratābhāvāt
20.8.22	sarvaṃ vā śruteḥ
20.8.23	ekaviṃśatiranūbandhyāḥ
20.8.24	udavasānīyānte bhāryā dadāti yathāsaṃvādaṃ sānucarīḥ
20.8.25	kumārīṃ pālāgalīṃ cādhvaryave
20.8.26	anucarīr vā phalādhikārād itarāsām
20.8.27	anārabhyatvāc ca
20.8.28	dvādaśāham āgneyaḥ puroḍāśaḥ
20.8.29	brahmaudano vā
20.8.30	pratyṛtu paśūn ālabhate ṣaṭṣaḍ vasantādy āgneyān aindrān pārjanyān mārutān vā maitrāvaruṇān aindravaiṣṇavān aindrābārhaspatyān
21.1.1	puruṣamedhas trayoviṃśatidīkṣo 'tiṣṭhākāmasya
21.1.2	brāhmaṇarājanyayoḥ
21.1.3	agniṣṭomāv antareṇātirātra ukthyapakṣaḥ
21.1.4	yūpaikādaśinī bhavati
21.1.5	tāvanto 'gnīṣomīyāḥ
21.1.6	paśūn upākariṣyann atirātre deva savitar iti pratyṛcaṃ tisro juhoti
21.1.7	aikādaśinān upākṛtya brāhmaṇādīṃś ca
21.1.8	niyojanakāle 'ṣṭācatvāriṃśatam ādyān agniṣṭhe
21.1.9	itareṣv ekādaśaikādaśa
21.1.10	dvitīyochrite śeṣān
21.1.11	niyuktān brahmābhiṣṭauti hotṛvad anuvākena sahasraśīrṣeti
21.1.12	kapiñjalādivad utsṛjanti brāhmaṇādīn
21.1.13	sviṣṭakṛdvanaspatyantare puruṣadevatābhyo juhoti
21.1.14	sapuruṣam aśvamedhavad dakṣiṇā
21.1.15	sarvasvaṃ brāhmaṇasya
21.1.16	pratidevataṃ tisrastisro 'nūbandhyāḥ pañcottamāyām
21.1.17	traidhātavyante samārohyātmann agnī sūryam upasthāyādbhyaḥ sambhṛtaḥ ity anuvākenānapekṣamāṇo 'raṇyaṃ gatvā na pratyeyāt
21.1.18	grāme vā vivatsann araṇyoḥ
21.2.1	sarvamedhaḥ sarvakāmasya
21.2.2	daśarātraḥ
21.2.3	agnir uttamaḥ
21.2.4	agniṣṭut traya ukthyā indrastut sūryastud vaiśvadevastut vājapeyo 'ptoryāmaḥ sarvam asminn ālabhate
21.2.5	avapākānāṃ tvaco juhoti
21.2.6	oṣadhivanaspatīnāṃ saṃvraścam
21.2.7	annamannaṃ juhoti vapānte
21.2.8	tṛtīyasavane ca huteṣu haviḥṣu
21.2.9	āśvamedhikaṃ madhyamaṃ vratasthāne
21.2.10	pauruṣamedhikaṃ vājapeyasya
21.2.11	triṇavatrayastriṃśā ukthyau
21.2.12	atirātro viśvajit
21.2.13	puruṣamedhavad dakṣiṇā sabhūmi
21.3.1	pitṛmedhaḥ saṃvatsarāsmṛtau
21.3.2	ayugmeṣu vā
21.3.3	ekanakṣatre
21.3.4	amāvāsyāyām
21.3.5	nidāghaśaranmāgheṣu
21.3.6	yāvanto dhuviṣyantaḥ syus tāvataḥ kumbhān ādāya chattrāṇi cāparimitāni
21.3.7	śarīrāṇi grāmasamīpam āhṛtya kumbhena talpe kṛtvāhatapakṣeṇa paritatyāyaseṣu vādyamāneṣu vīṇāyāṃ coddhatāyām amātyās tristriḥ parikrāmanty uttarīyair upavājanair vopavājayantaḥ
21.3.8	striyo vā
21.3.9	pūrvarātramadhyāpararātreṣu ca
21.3.10	viphalphānnam ahar etat
21.3.11	nṛttagītavāditravac ca
21.3.12	annam asmā upaharanty eke
21.3.13	upavyuṣasaṃ saśsarīrā dakṣiṇā gachanti
21.3.14	yathā kurvato 'bhyudiyāt sūryaḥ
21.3.15	kakṣe 'vatāpini
21.3.16	ūṣara udakpravaṇe same vā
21.3.17	dakṣiṇāpravaṇa eke
21.3.18	adarśanād grāmāt
21.3.19	ārāt pathaḥ
21.3.20	nyagrodhāśvatthatilvakaharidrusphūrjakabibhīdakapāpanāmabhyaś ca
21.3.21	citivac ca
21.3.22	śamvati kamvati vā
21.3.23	citraṃ paścāt
21.3.24	tadabhāva udakam
21.3.25	uttarato vā
21.3.26	karṣūvīriṇavati
21.3.27	grāmatas tejanīm uchritya na nyasyed gṛheṣūchrayet
21.3.28	diksrakti puruṣamātraṃ mimīte
21.3.29	uttarataḥ pṛthu paścāc ca
21.3.30	vihṛtya sraktiṣu śaṅkūn āhanti
21.3.31	pālāśaṃ purastāchāmīlavāraṇadehaśaṅkūn anyāsu
21.3.32	apasalavisṛṣṭayā rajjvā paritatyāpeto yantv iti palāśaśākhayā vyudūhati
21.3.33	dakṣiṇā śākhāṃ nirasya pariśridbhiḥ pariśrayati pūrvavad aparimitābhiḥ
21.3.34	audumbarasīra uttarato vā ṣaḍgave yujyamāne yuṅkteti sampreṣya savitā ta iti japati
21.4.1	anurajju catasraḥ sītāḥ kṛṣati vāyuḥ punātv iti pratimantram
21.4.2	uttarataḥ pratīcīṃ prathamām
21.4.3	aparimitā madhye tūṣṇīm
21.4.4	anaḍuho vimucya vimucyantām iti dakṣiṇā sīra nirasyāśvatthe va iti sarvauṣadhaṃ vapati
21.4.5	savitā ta iti śarīrāṇi nivapati madhye
21.4.6	tūṣṇīm anyaḥ kumbham ākṣṇauti dakṣiṇānavānant sṛtvā
21.4.7	pratyāgate paraṃ mṛtyav iti japati
21.4.8	śaṃ vāta iti yathāṅgaṃ kalpayitveṣṭakāṃ nidadhāti madhye tūṣṇīm
21.4.9	pratidiśam anteṣu parācīs tisrastisro 'lakṣaṇāḥ pādamātrīḥ
21.4.10	pradarāt purīṣam āhṛtya parikṛṣya vā sarvato 'purastāt
21.4.11	śarkarā anagnicitaḥ
21.4.12	ūrdhvapramāṇam āsyaṃ brāhmaṇasya
21.4.13	uraḥ kṣatriyasya
21.4.14	ūrdhvabāhu vā
21.4.15	ūrū vaiśyasya
21.4.16	upastha striyāḥ
21.4.17	jānu śūdrasya
21.4.18	sarveṣāṃ vādhojānu
21.4.19	avakābhiḥ kuśaiś ca prachādya parikṛṣṭaṃ ced yavān vapet
21.4.20	dakṣiṇataḥ kuṭile karṣū khātvā kṣīrodakābhyāṃ pūrayanti saptottarataḥ prācīr udakasya
21.4.21	trīṃstrīn āvapanty aśmanaḥ
21.4.22	adhyadhi gachanty aśmanvatīr iti
21.4.23	apāgham ity apāmārgair apamṛjate
21.4.24	sumitrayā na iti snātvāhatavāsaso 'naḍutpucham anvārabhyānaḍvāham ity ud vayam ity āgachanti
21.4.25	grāmaśmaśānāntare maryādāloṣṭaṃ nidadhātīmaṃ jīvebhya iti
21.4.26	āñjanābhyañjane kṛtvaupāsanaṃ paristīrya vāraṇān paridhīn paridhāya vāraṇena sruveṇaikām āhutiṃ juhoty agna āyūṃṣy āyuṣmān agna iti
21.4.27	athaiṣāṃ paridāṃ vadati parīme gām aneṣateti
21.4.28	advāreṇaupāsanaṃ nirasyati kravyādam iti
21.4.29	ihaivāyam iti japati
21.4.30	āsandī sopadhānā dakṣiṇānaḍvān yavāś ca sarvaṃ purāṇam
21.4.31	bhūyasīś cechan
22.1.1	athaikāhāḥ
22.1.2	avacane 'gniṣṭomaḥ
22.1.3	bhūr dhenudakṣiṇaḥ
22.1.4	jyotiḥ
22.1.5	goāyuṣī ukthyau
22.1.6	abhijidviśvajitau
22.1.7	sahasram abhijito dakṣiṇā
22.1.8	śatāśvaṃ vā
22.1.9	sahasraṃ sarvavedasaṃ viśvajitaḥ
22.1.10	jyeṣṭhaṃ putram apabhajya bhūmiśūdravarjaṃ yogāviśeṣāt sarveṣām
22.1.11	śūdradānaṃ vā darśanāvirodhābhyām
22.1.12	dravyābhāvāt tadantaḥ
22.1.13	samāptir vā coditāvabhṛthaśruteḥ
22.1.14	dīkṣāsu cāpadeśāt
22.1.15	na samatvāt
22.1.16	parimāṇe sarvamaviśeṣāt
22.1.17	adhikaṃ vā prakṛtyanugrahāt
22.1.18	nānityatvāt
22.1.19	karmaśabdāc ca
22.1.20	avabhṛthād udetya rohiṇyau vatsachavyau sakarṇapuchāvachāte paridadhāte
22.1.21	dvādaśarātraṃ parivasaty ukhāvad abhriṃ bibhrat
22.1.22	audumbarīṃ vā
22.1.23	uṣṇīṣaṃ ca
22.1.24	tisrastisraḥ
22.1.25	audumbare mūlaphalabhakṣaḥ
22.1.26	niṣāde
22.1.27	jane
22.1.28	samāne jane
22.1.29	vaiśyo jano rājanyaḥ samānajanaḥ śruteḥ
22.1.30	grāmyābhojanaṃ niṣādānāṃ mṛnmayāpānaṃ ca
22.1.31	saṃvatsaraṃ na yācet
22.1.32	dīyamānaṃ na pratyācakṣīta
22.1.33	yamābhyāṃ vā yajeta pūrvāparābhyām
22.1.34	yugapad vā
22.1.35	dakṣiṇottare devayajane
22.1.36	dakṣiṇam abhijitaḥ
22.1.37	patnīśālam uttare
22.1.38	nānartvijaḥ
22.1.39	ta eva vā prabhūtvāt
22.1.40	bāhirvedikāni samānāni
22.1.41	nānetarāṇi
22.1.42	karmasaṃnipāte pūrvaṃpūrvam abhijitaḥ
22.1.43	pṛthak sahasre dakṣiṇā
22.1.44	sarvajit samahāvrataḥ saṃvatsaradīkṣaḥ saptāhābhiṣavas tisra upasadaḥ ṣaḍ vā
22.1.45	agnivad vā dīkṣāḥ
22.2.1	śatāśvaratham adhvaryave dadāty agnau cīyamāne
22.2.2	udgātre vratakāle
22.2.3	hotre śastrakāle
22.2.4	tato brahmaṇe
22.2.5	dakṣiṇākāle sarvebhyaḥ sahasram
22.2.6	sāhasrāś catvāraḥ sahasradakṣiṇāḥ
22.2.7	tṛtīya ukthyaḥ
22.2.8	jyotir viśvajyotis trirātrasaṃmitaḥ
22.2.9	ṣaṭ sādyaḥkrāḥ
22.2.10	svargakāmapaśukāmabhrātṛvyavatāṃ prathamaḥ
22.2.11	rukmalalāṭo 'śvaḥ śveto dakṣiṇā
22.2.12	aśvābhāve gauḥ
22.2.13	tam udgātre dadāti
22.2.14	prākṛtasyānivṛttir udgātṛyogāt
22.2.15	nivṛttiḥ kratuyogāt
22.2.16	vacanād ekasya
22.2.17	dīrghavyādhipratiṣṭhākāmānnādyakāmānāṃ dvitīyaḥ
22.2.18	aśvaikaviṃśā dakṣiṇāśvo vā
22.2.19	hīnasyānukrīḥ
22.2.20	sāśvaṃ śataṃ dakṣiṇāśvo vā
22.2.21	viśvajicchilpaḥ
22.2.22	yathādravye janapade yajeta teṣāṃ yathotsāhaṃ dadyāt
22.2.23	ājāneyān aparajane
22.2.24	prācyeṣu hastinaḥ
22.2.25	aśvatarīrathānudīcyeṣu
22.2.26	sarvasvapratinidhir vā
22.2.27	dhenvanaḍutsīradhānyapalyadāsamithunamahānasārohaṇavimitaśayanāni
22.3.1	śyeno 'bhicarataḥ
22.3.2	yatrauṣadhayo na jāyeraṃs tad devayajanam
22.3.3	vidāhi vā
22.3.4	vṛkṣastambachinnam
22.3.5	vā nirvraskam
22.3.6	dakṣiṇāpravaṇam
22.3.7	acaṣālo yūpaḥ
22.3.8	sphyāgraḥ
22.3.9	tailvako bādhako vā
22.3.10	idhmo baibhīdakaḥ
22.3.11	śaramayaṃ barhiḥ
22.3.12	adhiṣavaṇe śavanabhye
22.3.13	rathau havirdhāne
22.3.14	lohitaḥ savanīyo 'gnaye rudravate
22.3.15	lohitavāsaso lohitoṣṇīṣāḥ pracaranty ṛtvijaḥ
22.3.16	nivītāḥ
22.3.17	ujjyadhanvānaḥ
22.3.18	kalāpinaḥ
22.3.19	kāṇakhorakūṭabaṇḍā hrutamiśrā navanava dakṣiṇā dadāti liṅgānām
22.3.20	puruṣāṇāṃ vā dānādhikārāt
22.3.21	prākṛtasya vā nayanaṃ bhedena
22.3.22	dakṣiṇākāle kaṇṭakair enā virujeyuḥ
22.3.23	upataptāsv anupataptānām ājyam
22.3.24	sādyaḥkradharmā hiraṇyasragvat
22.3.25	ekatrike dakṣiṇā ṣaṣṭiśataṃ ṣaṭ ca
22.3.26	sādyaḥkradharmāḥ
22.3.27	dīkṣādi sadyaḥ sarvaṃ kriyate
22.3.28	saha paśūn ālabhate
22.3.29	puroḍāśo vāgnīṣomīyasthāne
22.3.30	vapānte subrahmaṇyānivṛttiḥ
22.3.31	pratidiśaṃ vasanty ṛtvijaḥ
22.3.32	purastād yojane hotā
22.3.33	itare krośapratyavāyenakrośapratyavāyena
22.3.34	udgātottarataḥ
22.3.35	adhvaryuḥ paścāt
22.3.36	brahmā dakṣiṇataḥ
22.3.37	caturbhir aśvarathaiḥ sakṣīradṛtibhir āvahanty enān
22.3.38	yathākrośam aśvāḥ
22.3.39	tato navanītam ājyam
22.3.40	somakrayaṇas trivatsaḥ sāṇḍaḥ
22.3.41	vedir urvarā
22.3.42	vrīhīn yavān vā pakvān adhyavasyati
22.3.43	khala uttaravediḥ
22.3.44	dhānyakhalaḥ pratyayāt
22.3.45	ye vedim abhitas tān uttaravedideśe mṛdhnanti
22.3.46	pāṃsukhalo vā pratyayāviśeṣāt
22.3.47	prakṛtyanugrahāc ca
22.3.48	khalevālī yūpo lāṅgaleṣā
22.3.49	kalāpī caṣālārthe
22.3.50	nirvṛttagrahaṇāt prākṛtanivṛttiḥ
22.3.51	āveśādanivṛttiḥ
22.3.52	urvarādi vā dvitīyasya saṃnidheḥ
22.4.1	vrātyastomāś catvāraḥ
22.4.2	dvitīya ukthyaḥ
22.4.3	vrātyagaṇasya ye sampādayeyus te prathamena yajeran
22.4.4	dvitīyena ninditā nṛśaṃsāḥ
22.4.5	tṛtīyena kaniṣṭhāḥ
22.4.6	jyeṣṭhāś caturthena
22.4.7	apetaprajananā sthavirās tadākhyās teṣāṃ yo nṛśaṃsatamaḥ syād dravyavattamo vānūcānatamo vā tasya gārhapate dīkṣeran
22.4.8	tasya bhakṣam anu bhakṣayanta āsīran
22.4.9	vrātyadhanāni bhavanti
22.4.10	tiryaṅnaddham uṣṇīṣaṃ pratodaḥ
22.4.11	jyāhroḍo 'yogyaṃ dhanus tadākhyam
22.4.12	vāsaḥ kṛṣṇaśaṃ kdru
22.4.13	akṛṣṇaṃ kṛṣṇadaśaṃ vā tadākhyam
22.4.14	phalakāstīrṇo vipathaḥ
22.4.15	aśvāśvatarābhyāṃ kamprābhyāṃ yuktaḥ syād ity eke
22.4.16	niṣko rājataḥ
22.4.17	ajine pārśvasahite kṛṣṇavalakṣe āvike
22.4.18	tad gṛhapateḥ
22.4.19	evam evājinānītareṣām
22.4.20	dāmatūṣāṇi balūkāntāni dvicūḍānyāvikāni vāsāṃsi lohitāntāni kṛṣṇāntāni vā tadākhyāni
22.4.21	dāmanī dvedve upānahau ca karṇinyau kṛṣṇe syātām ity eke
22.4.22	māgadhadeśīyāya brahmabandhave dakṣiṇākāle vrātyadhanāni dadyuḥ
22.4.23	aviratebhyo vā vrātyacaraṇāt
22.4.24	teṣv eva mṛjānā yantīti śruteḥ
22.4.25	trayastriṃśataṃtrayastriṃśataṃ dakṣiṇā dadyuḥ
22.4.26	dviguṇā gṛhapatir ity eke
22.4.27	vrātyastomeneṣṭvā vrātyabhāvād virameyuḥ
22.4.28	vyavahāryā bhavanti
22.4.29	agniṣṭudbrahmavarcasavīryānnādyapratiṣṭhākāmānāṃ yaś cāpūta iva manyeta
22.4.30	yajñavibhraṣṭasya ca
22.4.31	yasmād vā vibhraṃśeran
22.5.1	chāndogye viśeṣo yathākāmam
22.5.2	subrahmaṇyāgneyī
22.5.3	evaṃ yathāstut
22.5.4	sarvam eke
22.5.5	yathotsāhaṃ dadyāt āgneyānām anaḍuddhiraṇyāśvājānām
22.5.6	trivṛtaś catvāraḥ
22.5.7	aniruktaprātaḥsavanaḥ prathamaḥ
22.5.8	īpsuyajñaḥ
22.5.9	grāmakāmasya vā
22.5.10	dakṣiṇāśvarathaś caturyuk śyāvo 'nyatamaḥ
22.5.11	tejobrahmavarcasapurodhākāmasya bṛhaspatisavaḥ
22.5.12	devasūhavīṃṣi nirvapati
22.5.13	atigrāhyavad grahaṃ gṛhṇāti bṛhaspate ati yad arya iti
22.5.14	upālambhyo bārhaspatyaḥ
22.5.15	nihiteṣu nārāśaṃseṣu prātaḥsavane 'napākurvann ekādaśa dakṣiṇā vyādiśati
22.5.16	aśvadvādaśā mādhyandine
22.5.17	apākaroty ubhayīḥ
22.5.18	ekādaśa tṛtīyasavane
22.5.19	anūbandhyavapāhomānte 'pākaraṇam
22.5.20	atikramaṇaṃ ca sarvāsām
22.5.21	ekādaśaikādaśa vā śatāni syuḥ
22.5.22	sahasrāṇi vā
22.5.23	aśvas tv eva mādhyandine 'dhikaḥ
22.5.24	vājapeyavad ājyenābhiṣicyate kṛṣṇājine
22.5.25	śukrāmanthisaṃsraveṇa vā
22.5.26	anyatas tv abhivādyaḥ
22.5.27	apratyavarohī syāt
22.5.28	sthapatir ity enaṃ brūyuḥ
22.5.29	sarājāno brāhmaṇā yaṃ puraskurvīrant sa etena yajeta
22.5.30	iṣuḥ śyenavad asadyaḥ
22.5.31	maraṇakāmasya
22.6.1	sarvasvāraḥ kṛtānnadakṣiṇaḥ
22.6.2	dīkṣādy avajighraty eva bhakṣān
22.6.3	apsvavaharaṇam asomānām
22.6.4	ārbhave stūyamāne dakṣiṇenaudumbarīṃ kṛṣṇājine saṃviśati dakṣiṇāśirāḥ
22.6.5	tad eva mriyate jīvec ced dairghaśravasaṃ svāsu yajñāyajñiyasthāne kuryuḥ
22.6.6	mṛte tadantam arthābhāvāt
22.6.7	yajamānapātrarjīṣahavīṃṣy āhavanīye prāsya yathārthaṃ gacheyuḥ
22.6.8	samāptir vobhayacodanāt
22.6.9	samiṣṭayajurante saṃ tvā hinvantīti dārvāharaṇam
22.6.10	saṃ tvā tatakṣur iti takṣaṇam
22.6.11	saṃ tvā riṇantīti prakṣālanam
22.6.12	saṃ tvā śiśantīty āsandīvivānam
22.6.13	āsandyainam avabhṛthaṃ hṛtvābhyukṣya somopanahanena prachādyānūbandhyavapāhomānte dakṣiṇasyāṃ vediśroṇau sarvakeśaśmaśrulomavapanam
22.6.14	mṛtāhitāgnyāvṛc ca
22.6.15	anūbandhyānte 'gnīn āhṛtya vedimadhyam āgnīdhrād dakṣiṇaṃ dakṣiṇāśirasaṃ citāv āhitam udgātā trir yāmena parigāyan nāke suparṇam ity etasyām
22.6.16	dhūmaprāptaṃ tveṣas te dhūma ṛṇvatīti
22.6.17	agniprāptam agne mṛḍa mahā3ṃ asīty anyatareṇa
22.6.18	udavasanīyānte vā sarvasya samāpteḥ
22.6.19	jīvec ced etenaivārambheṇa mumūrṣet
22.6.20	jijīviṣed vā
22.6.21	ṛtvigapohanīyās trayaḥ
22.6.22	sarvastomaḥ
22.6.23	ahanī cottame chāndomike pṛthak kṛtvā
22.6.24	vācastomāścatvāraḥ
22.6.25	chāndogye viśeṣaḥ
22.6.26	pṛṣṭhyastomās trivṛtpañcadaśasaptadaśaikaviṃśatriṇavatrayastriṃśāḥ
22.7.1	cāturmāsyāḥ somās triṣu parvasthāneṣu pārṣṭhikāni pṛṣṭhyo vihṛta iti śruteḥ
22.7.2	vaiśvadevasthāne prathamam
22.7.3	ayūpam
22.7.4	uttaravedyakaraṇaṃ ca
22.7.5	paridhau paśuniyojanam
22.7.6	dvitīye dvidivākhyo dvyahaḥ
22.7.7	agniṣṭomaṃ prathamam eke
22.7.8	tṛtīye tryaho 'tirātra uttamaḥ
22.7.9	agniṣṭomaṃ prathamam eke
22.7.10	jyotiṣṭomaḥ śunāsīrīyasthāne
22.7.11	pañcasu savanīyā vaiśvadevavāruṇamārutāgneyaindrāgnāḥ
22.7.12	ṣaṣṭhe caikādaśināḥ
22.7.13	vāyavyaḥ saptame
22.7.14	pañcāśataṃpañcāśataṃ pratyahaṃ dadāty uttame dvādaśaṃ śatam
22.7.15	vatsā vā pañcāśato yathartujāḥ
22.7.16	pratiparvāvabhṛthāḥ
22.7.17	parvāntareṣv ahataṃ vaste
22.7.18	astryupāyī
22.7.19	amāṃsāśī
22.7.20	anūbandhyā bārhaspatyāmaitrāvaruṇīsauryāśvinyo yathāvabhṛtham
22.7.21	pratikarma somāḥ
22.7.22	agnyādheyapunarādheyāgnihotradarśapūrṇamāsadākṣāyaṇāgrayaṇāḥ
22.7.23	ukthyaṃ paśubandham eke
22.8.1	prātaḥ savanīyān anu havīṃṣi nirvapati
22.8.2	payasī agnihotrayoḥ
22.8.3	antyadevatānūbandhyādyā savanīyā
22.8.4	ekadevateṣūbhayam
22.8.5	cāturmāsyeṣu caike
22.8.6	saptadaśāḥ
22.8.7	upahavyo 'nirukto grāmakāmasya
22.8.8	anṛtaṃ vābhiśasyamānasya
22.8.9	śyāvo 'śvo dakṣiṇā taṃ brahmaṇe dadāti
22.8.10	svargakāmasyartapeyaḥ
22.8.11	dīkṣopasado dvādaśa
22.8.12	tisra upasadaḥ
22.8.13	ṣaḍ vā
22.8.14	ubhayatra vā dvādaśatā guṇatvāt
22.8.15	ghṛtaṃ vratayati
22.8.16	camasaṃ pūrṇam aṅguliparvaṇā maulyena sarvataḥ pramitam ādyāyām upasadi
22.8.17	dvitīyena dvitīyāyām
22.8.18	tṛtīyena tṛtīyāyām
22.8.19	bhakṣayiṣyantaḥ satyaṃ brūyuḥ
22.8.20	sado vā srapsyantaḥ
22.8.21	somacamaso dakṣiṇaudumbaraḥ sagotrāya brahmaṇe deyaḥ
22.8.22	pūtabhṛtaḥ sarvārthatvāt
22.8.23	aṃśucamasam eke tena sa yajeteti śruteḥ
22.8.24	aśvavat
22.8.25	paśūpavādāc ca
22.8.26	dvināmottaro bahuhiraṇyo dūṇāśaś ca
22.9.1	dīkṣaṇīyāyāṃ hiraṇyaṃ dvādaśamānaṃ dadāti
22.9.2	uttareṣu ca dviguṇaṃ pūrvaṃpūrvam
22.9.3	prāyaṇīyātithyopasatsu
22.9.4	paśuvapānte pratisavanaṃ nihiteṣu savanamukhīyeṣu
22.9.5	udayanīyāyām anūbandhyāyām udavasānīyāyāṃ srajaṃ codgātre
22.9.6	rukmaṃ hotre 'naḍuchataṃ kāle sarvebhyaḥ
22.9.7	vaiśyapaśukāmayor vaiśyastomaḥ
22.9.8	savanāny āśīrvanti
22.9.9	prātaḥsavane pratiduhā śrayaṇam
22.9.10	śṛtena mādhyandine
22.9.11	tṛtīyasavane dadhnā
22.9.12	dakṣiṇā vatsatarāḥ pañcavarṣāḥ pṛśnayaḥ
22.9.13	vatsataryaś ca trihāyaṇyo 'pravītāḥ pañcavarṇā rājīvapṛśnayo navanītaprāśnayo 'ruṇāḥ piśaṅgyaḥ sāraṅgya iti
22.9.14	ubhayasya sahasraṃ dvādaśaṃ vā śatam
22.9.15	somātipūtasya tīvrasudukthyaḥ
22.9.16	aparuddharājanyasya
22.9.17	dīrghavyādhigrāmakāmaprajākāmapaśukāmānāṃ vā
22.9.18	pūrvavat somāḥ
22.10.1	dhenuśatam āśire duhanti
22.10.2	tad eva dakṣiṇā
22.10.3	achāvākavigraheṣu bhakṣaṇam
22.10.4	avaghrāṇam itareṣu
22.10.5	teṣv evonnayanam abhyabhi somān unnayantīti śruteḥ
22.10.6	adhvaryū camasādhvaryavaś ca sarve pratigṛṇanty achāvākāya
22.10.7	dvandvānāṃ prathamo rāḍ rājanyasya rājyakāmasya
22.10.8	yathāśakty ekaviṃśativargān dadyāt
22.10.9	ṛṣabha aindraḥ pariyajñaḥ
22.10.10	annādyakāmasya virāṭ
22.10.11	yathāśakti daśavargān dadyāt
22.10.12	paśur āgneyaḥ pariyajñaḥ
22.10.13	prajātikāmasyaupaśadaḥ
22.10.14	dakṣiṇā caturviṃśaṃ śatam
22.10.15	paśur vaiśvadevaḥ pariyajñaḥ
22.10.16	bahu pratigṛhya garagīriva yo manyeta tasya punastoma ukthyaḥ
22.10.17	dakṣiṇā dvādaśamithnā punarvatāṃ ca yathāśakti
22.10.18	paśukāmayajñau catuṣṭomau
22.10.19	ṣoḍaśy uttaraḥ
22.10.20	pūrvasmin yathāśakty ekaśaphān dadyād ubhayān uttarasmin
22.10.21	udbhidbalabhidau cāharataḥ saṃyuktau
22.10.22	pūrveṇeṣṭvottareṇāvaśyam
22.10.23	iṣuriṣṭirantareṇaināvāgneyaḥ puroḍāśaḥ
22.10.24	udvṛḍhaḥ prastaraḥ
22.10.25	bāṇavantaḥ paridhayaḥ
22.10.26	ardhamāsaṃ māsaṃ saṃvatsaraṃ vā
22.10.27	dakṣiṇā gāyatrī caturviṃśativargā yathāśakti
22.10.28	apacitikāmasyāpacitī
22.10.29	rājayajñāv ity eke
22.10.30	dakṣiṇāśvarathaś caturyugubhayataḥ
22.10.31	kāṃsyakavacaḥ
22.10.32	śatārhā aśvāḥ
22.10.33	sāgnicityāv agnestomau sarvajiddīkṣau
22.10.34	pūrvaḥ pakṣy uttaro jyotiḥ
22.11.1	dhānyācitāni catvāricatvāri dakṣiṇā
22.11.2	pūrvasya ṣaḍgavāny uttarasya caturgavāṇi
22.11.3	ṛṣabhagosavau
22.11.4	pūrvo rājñaḥ
22.11.5	dakṣiṇa ṛṣabhasahasraṃ dvādaśaṃ vā śatam
22.11.6	ukthyo gosavo 'yutadakṣiṇaḥ
22.11.7	vaiśyayajña ity eke
22.11.8	sarājāno viśo yaṃ puraskurvīrant sa etena yajeta
22.11.9	sthaṇḍile 'bhiṣicyate
22.11.10	pratiduhāhavanīyasya dakṣiṇataḥ
22.11.11	sthapatir ity enaṃ brūyuḥ
22.11.12	vaiśyastomadakṣiṇāliṅgo marutstomo gaṇayajño bhrātṝṇāṃ sakhīnāṃ vā
22.11.13	prajākāmapaśukāmayor aindrāgnakulāyaḥ kuladakṣiṇaḥ
22.11.14	dviyajño bhrātroḥ sakhyor vā
22.11.15	indrastomo rājayajñaḥ
22.11.16	sahasraṃ dakṣiṇā
22.11.17	ukthyaḥ
22.11.18	purodhākāmasyendrāgnyostomaḥ
22.11.19	rājapurohitayor vā saha yajamānayoḥ
22.11.20	pṛthag vā
22.11.21	dakṣiṇā gāyatrīsampannā brāhmaṇasya
22.11.22	jagatyā rājñaḥ
22.11.23	vighanau paśukāmasya
22.11.24	abhicarato vā
22.11.25	bṛhatīsampannāḥ paśukāmasya
22.11.26	abhicarataḥ prajñātāḥ
22.11.27	saṃdaṃśavajrāv abhicarataḥ
22.11.28	ṣoḍaśī vajraḥ
22.11.29	śuṇṭhādhī lohākarṇī ṣoḍaśinaḥ somakrayaṇī
22.11.30	ahargaṇe 'py aviśeṣāt
22.11.31	viśvajitparivāsāś ca
22.11.32	na vā svasambandhāt
22.11.33	ekarājam eva pūrveṇābhicaret
22.11.34	janapadaṃ vajreṇa
22.11.35	vyatyāsaṃ vainau prayuñjīta
22.11.36	śamitvā stṛtvā vā jyotiṣṭomena yajeta śāntyarthena
23.1.1	dvādaśopasatkā ahīnā māsāpavargāḥ
23.1.2	dīkṣāḥ sutyopasacheṣeṇa
23.1.3	dvyahaprabhṛtayo dvādaśāhaparyantāḥ
23.1.4	tatrāmnānād atirātrāṃś caike
23.1.5	dāśarātrikāṇy ahāni dvyahādiṣv ekoccayena tadguṇadarśanāt
23.1.6	sahasradakṣiṇāḥ
23.1.7	catūrātrādiṣv adhikam
23.1.8	prākṛtaṃ vā pratyaham
23.1.9	pauṇḍarīke 'yutam
23.1.10	samavibhaktāḥ pratyahaṃ dadāti
23.1.11	antye 'hany adhikāḥ
23.1.12	trayodaśātirātrāḥ
23.1.13	catvāro 'ṣoḍaśikāḥ prathamāḥ
23.1.14	prajātikāmasya navasaptadaśaḥ
23.1.15	jyeṣṭhasya jyaiṣṭhineyasya viṣuvān
23.1.16	gaur bhrātṛvyavataḥ
23.1.17	svargakāmasyāyur āmayāvino vā
23.1.18	jyotiṣṭomaviśvajittrivṛtpañcadaśasaptadaśaikaviṃśā yathāsaṃkhyam ṛddhipaśubrahmavarcasavīryānnādyapratiṣṭhākāmānām
23.1.19	aptoryāmaḥ prapreva yasmāt paśavo bhraṃśeran
23.1.20	abhijid bhrātṛvyavataḥ
23.1.21	sarvastomo bubhūṣataḥ
23.1.22	yūpaikādaśinī cāsmin
23.2.1	dvyahās trayaḥ
23.2.2	aṣoḍaśikāv atirātrā uttarayoḥ
23.2.3	āṅgirasacaitrarathakāpivanāḥ
23.2.4	dvitīyam ukthyapūrvam eke
23.2.5	prathamena yajeta yaḥ pauṇyo hīna iva syāt
23.2.6	dvitīyena prajākāmaḥ
23.2.7	tṛtīyena svargakāmaḥ paśukāmo vā
23.2.8	tryahāḥ pañca gargabaidachandomāntarvasuparākāḥ
23.2.9	dvitīye trivṛto 'tirātrāḥ sarve
23.2.10	rājyakāmasya
23.2.11	antarvasuḥ paśukāmasya
23.2.12	parākaḥ svargakāmasya
23.2.13	caturahāś catvāraḥ
23.2.14	atricaturvīrajāmadagnavasiṣṭhasaṃsarpaviśvāmitrāḥ
23.2.15	jāmadagno viṃśatidīkṣaḥ puṣṭikāmasya
23.2.16	upasadaḥ puroḍāśinyaḥ
23.2.17	anūpasadaṃ juhoti
23.2.18	ājyadharmā sthānāpatteḥ
23.2.19	auṣadhadharmā vā dravyasāmānyāt
23.2.20	anuhomāś ca puroḍāśāḥ
23.2.21	pratyupasadam ekoccayena kapālāny ekakapālaprabhṛtīnām āgneyāśvinavaiṣṇavasaumyasāvitradhātramārutabārhaspatyamaitravāruṇaindravaiśvadevāḥ
23.3.1	teṣāṃ homaḥ agne ver hotraṃ ver adhvaram ā pitaraṃ vaiśvānaram avase kar indrāya devebhyo juhutā haviḥ svāhā devāv aśvinau madhukaśayādyemaṃ yajñaṃ yajamānāya mimikṣatam indrāya devebhyo juhutā haviḥ svāhā deva viṣṇa urv adyāsmin yajñe yajamānāyādhi vikramasvendrāya devebhyo juhutā haviḥ svāhā deva soma retodhā adyāsmin yajñe yajamānāyaidhīndrāya devebhyo juhutā haviḥ svāhā deva savitaḥ susāvitram adyāsmin yajñe yajamānāyāsuvasvendrāya devebhyo juhutā haviḥ svāhā deva dhātaḥ sudhātādyāsmin yajñe yajamānāyaidhīndrāya devebhyo juhutā haviḥ svāhā devā grāvāṇo madhumatīm adyāsmin yajñe yajamānāya vācaṃ vadatendrāya devebhyo juhutā haviḥ svāhā devy anumate 'nv adyemaṃ yajñaṃ yajamānāya manyasvendrāya devebhyo juhutā haviḥ svāhā devy adite svādityam adyāsmin yajñe yajamānāyāsuvasvendrāya devebhyo juhutā haviḥ svāhā devya āpo naṃnamyadhvam adyāsmin yajñe yajamānāyendrāya devebhyo juhutā haviḥ svāhā sadaḥsadaḥ prajāvān ṛbhur juṣāṇa indrāya devebhyo juhutā haviḥ svāhā deva tvaṣṭaḥ suretodhā adyāsmin yajñe yajamānāyaidhīndrāya devebhyo juhutā haviḥ svāheti
23.3.2	etaiḥ sutyānte dvādaśāhaṃ yajate pratilomamekaikena
23.4.1	pañcāhās trayaḥ
23.4.2	devānāṃ prathamaḥ
23.4.3	dvitīyaḥ pañcaśāradīyaḥ
23.4.4	tena yakṣyamāṇaḥ pañca varṣāṇy āśvayujīśukleṣu catustriṃśataṃ paśūn ālabhate mārutān
23.4.5	vaiśyastomadakṣiṇāliṅgān
23.4.6	ukṣṇo vatsatarīr varṇānupūrveṇa
23.4.7	ardhā vatsataryaḥ
23.4.8	paryagnikṛtān utsṛjanty ukṣṇo vatsatarībhiḥ saṃsthāpayanti
23.4.9	evaṃ pañca varṣāṇy ukṣṇo niyuñjanti
23.4.10	ṣaṣṭhe savanīyā bhavanti trayastrayo 'nvaham aindrāmārutāḥ
23.4.11	pañcottame
23.4.12	yaḥ kāmayeta bahuḥ syām iti sa etena yajeta
23.4.13	paśvāpadi caravaḥ
23.4.14	aponaptriyo 'psu mṛte
23.4.15	vāyavyaḥ palāyite
23.4.16	bārhaspatyaḥ śravaṇakūṭakāṇaś cet
23.4.17	nairṛto 'vasanne
23.4.18	puroḍāśāḥ pare
23.4.19	rudrābhimāne 'gnaye rudravate
23.4.20	saṃśīrṇaś ced ekakapālo bhaumaḥ
23.4.21	prāsahā hṛtaś ced indrāya prasahvane
23.4.22	bhojanīyamṛte prājāpatyo dvādaśakapālaḥ
23.4.23	mṛtaṃ brāhmaṇān bhojayet
23.4.24	apsu prāsanam nidhānaṃ vāḍuṣṭatvāt
23.4.25	anyatrāpi doṣasaṃyogāt
23.4.26	na prakaraṇāt
23.4.27	vratavān uttamaḥ
23.4.28	jyotir gaur mahāvrataṃ gaur āyuḥ
23.4.29	ahīnā vratavantaḥ sarvajiddīkṣāḥ
23.5.1	ṣaḍahās traya ṛtūnāṃ prathamaḥ
23.5.2	dvitīye bṛhadrathantarapṛṣṭhaḥ pañcāhaḥ pṛṣṭhyāvalambākhyaḥ
23.5.3	tṛtīye tribhyas trikadrukāḥ
23.5.4	sapta saptāhāḥ catvāro vratottamāḥ prathamāḥ
23.5.5	tṛtīyaḥ paśukāmasya
23.5.6	indrasya pañcamaḥ
23.5.7	dvitīyaprabhṛti ṣaḍ ekāhāḥ
23.5.8	sarvastoma uttamaḥ
23.5.9	janakasapatarātraḥ caturbhyo viśvajin mahāvratam
23.5.10	uttame ṣaḍaho bṛhadrathantarapṛṣṭhaḥ pṛṣṭhyastomākhyaḥ
23.5.11	viśvajit paśukāmasya
23.5.12	aṣṭāhe ṣaḍahān mahāvratam
23.5.13	navarātre trikadrukāḥ
23.5.14	dvitīyaṃ trikadrukebhyaḥ pṛṣṭhyāvalambaḥ
23.5.15	daśarātrāś catvāraḥ
23.5.16	prathamas trikakup
23.5.17	ukthyo 'gniṣṭomapakṣas trirāvṛtaḥ
23.5.18	pratiṣṭhākāmasya
23.5.19	kausurubindaḥ
23.5.20	agniṣṭomās trivṛtas trayaḥ
23.5.21	pañcadaśāś cokthyāḥ
23.5.22	saptadaśāś ca
23.5.23	ekaviṃśo 'tirātraḥ
23.5.24	pūrdaśarātro 'bhicaryamāṇasya
23.5.25	ukthyo 'gniṣṭomapakṣaḥ
23.5.26	gopakṣo 'bhijit
23.5.27	āyur viśvajitpakṣaḥ
23.5.28	chandomadaśāhaḥ paśukāmasya
23.5.29	pṛṣṭhyāvalambāc catvāraś chandomāḥ
23.5.30	pauṇḍarīkaḥ sarvarddhikāmasya
23.5.31	daśarātro 'sattrotthānaḥ
23.5.32	viśvajidatirātraḥ
23.5.33	tulyam ādhvaryavam atirātreṣu viśvajidvarjam
23.5.34	yathoktamuttamaḥ
24.1.1	dvādaśarātrādīni rātrisattrāṇi
24.1.2	ekoccayena catvāriṃśadantāni
24.1.3	yathopadeśam ahāni
24.1.4	apūryamāṇe daśarātraḥ paraḥ
24.1.5	prakṛtivihiteṣu mahāvrataṃ daśarātrād uttaram ekāhārthe
24.1.6	purastād anyat
24.1.7	ṣaḍahārthe 'bhiplavaḥ
24.1.8	tasyāditaḥ pañca pañcāhārthe
24.1.9	tryahārthe jyotir gaur āyur iti trikadrukāḥ
24.1.10	vrataṃ ca yathoktaṃ caturahārthe
24.1.11	goāyuṣī dvyahārthe
24.1.12	atirātrāntaram āvāpasthānam
24.1.13	āvāpasamavetānām alpamalpaṃ pūrvam
24.1.14	dve trayodaśarātre pṛṣṭhyāt sarvastomo 'tirātraḥ
24.1.15	prakṛtivihitaṃ dvitīyam
24.1.16	sambhāryaṃ tṛtīyam
24.1.17	caturdaśarātrāṇi trīṇi
24.1.19	dvau pṛṣṭhyau
24.1.20	pratilomaḥ paraḥ
24.1.21	madhyame trikadrukāḥ pṛṣṭhyam abhitaḥ
24.1.22	pratilomāḥ pare
24.1.23	vivāhodakatalpasaṃśayitānām etat
24.1.24	prakṛtivihitaṃ tṛtīyam
24.1.25	pañcadaśarātrāṇi catvāri
24.1.26	uttare prakṛtivihite
24.1.27	caturdaśarātrābhyāṃ pūrve vyākhyāte
24.1.28	pṛṣṭhyayor madhye mahāvratam
24.1.29	atirātrād agniṣṭud dvitīyasya
24.1.30	sa prāyaṇīyas tṛtīyasya
24.2.1	prakṛtivihitāni prāg viṃśatirātrāt
24.2.2	viṃśatirātre 'bhiplavo 'bhijidviśvajitau ca
24.2.3	ekaviṃśatirātrayor atirātrāv aṣoḍaśikau
24.2.4	abhiplavās trayaḥ prathamād atirātraḥ
24.2.5	nidāghe dvitīyaṃ brahmavarcasakāmānām
24.2.6	trayastrayaḥ svarasāmāno viṣuvantam abhitaḥ pṛṣṭhyau ca
24.2.7	uttaraḥ pratilomaḥ
24.2.8	mānavyaḥ sāmidhenyaḥ
24.2.9	saumāpauṣṇa upālambhyaḥ
24.2.10	prakṛtivihitāny ā dvātriṃśadrātrāt
24.2.11	dvāviṃśatirātram annādyakāmānām
24.2.12	trayoviṃśatirātraṃ pratiṣṭhākāmānām
24.2.13	pūrvaṃ caturviṃśatirātraṃ prajākāmānāṃ paśukāmānāṃ vā
24.2.14	dvitīyaṃ saṃsadaḥ
24.2.15	aṣoḍaśikāv atirātrau
24.2.16	viśālaḥ
24.2.17	pārṣṭhikāni trīṇy uttarāṇi pratilomānulomāni
24.2.18	tam abhito 'gniṣṭomāv aniruktau
24.2.19	pṛṣṭhyastomau ca
24.2.20	uttaraḥ pratilomaḥ
24.2.21	tasmād agniṣṭomāv anirukatau
24.2.22	pañcaviṃśatirātram annādyakāmānāṃ ṣaḍviṃśatirātraṃ pratiṣṭhākāmānāṃ saptaviṃśatirātram ṛddhikāmānām aṣṭāviṃśatirātraṃ prajākāmānāṃ paśukāmānāṃ vā
24.2.23	dvātriṃśadrātraṃ ca
24.2.24	trayastriṃśadrātrāṇi trīṇi
24.2.25	pañcāhāś catvāraḥ
24.2.26	tribhyo 'tirātro viśvajit
24.2.27	vratavad dvitīyaṃ tryabhiplavam
24.2.28	abhiplavāntarayor atirātrau
24.2.29	tṛtīye trayastrayaḥ pañcāhā viśvajitam abhitaḥ
24.2.30	pratilomāḥ pare
24.2.31	prakṛtivihitānyā catvāriṃśadrātrāt
24.2.32	catustriṃśadrātram annādyakāmānām
24.2.33	ṣaṭtriṃśadrātraṃ pratiṣṭhākāmānām
24.2.34	saptatriṃśadrātram ṛddhikāmānām
24.2.35	aṣṭātriṃśadrātraṃ prajākāmānāṃ paśukāmānāṃ vā
24.2.36	catvāriṃśadrātraṃ ca
24.2.37	vratavanty uttarāṇi prathamatṛtīyavarjaṃ saptaikānnapañcāśadrātrāṇi
24.2.38	prathamo vidhṛtiḥ
24.2.39	aṣoḍaśikāv atirātrau
24.3.1	kausurubindaḥ prathamas tryahaḥ
24.3.2	ukthyau tūttarau
24.3.3	ṣoḍaśidaśamā ukthyāḥ
24.3.4	pṛṣṭhyaṃ cābhito dvādaśadvādaśa
24.3.5	vargāntareṣv atirātrāḥ
24.3.6	yamātirātram
24.3.7	abhiplavau goāyuṣī atirātrau
24.3.8	abhiplavāv abhijidviśvajitāv atirātrau
24.3.9	abhiplavaḥ sarvastomanavasaptadaśāv atirātrau
24.3.10	āñjanābhyañjanīye 'bhiplavāḥ ṣaṭ
24.3.11	caturbhyaḥ sarvastomo 'tirātraḥ
24.3.12	tasminn upasatsu sarpir vipaceyur gārhapatye gulgulusugandhitejanapītudārubhiḥ
24.3.13	yathāsavanaṃ taiḥ savaneṣv āñjanābhyañjane kurvīrann āgnīdhre 'harahaḥ
24.3.14	pṛṣṭhye vā
24.3.15	savanamukhīyeṣu bhakṣayiṣyanto vā
24.3.16	ya ātmānaṃ naiva jānīraṃs teṣām etat
24.3.17	saṃvatsarasaṃmite caturviṃśam ahaḥ
24.3.18	abhiplavāś catvāraḥ
24.3.19	goāyuṣī
24.3.20	tribhyo viṣuvanmadhyo navarātraḥ
24.3.21	ekaṣaṣṭirātre pṛṣṭhyo navarātram abhitaḥ
24.3.22	pratilomaḥ paraḥ
24.3.23	savituḥ kakubhaḥ
24.3.24	navarātrāś catvāraḥ
24.3.25	agniṣṭomāḥ prathamasaptamottamā navavargāṇām ukthyā itare
24.3.26	pare ṣaḍabhiplave
24.3.27	pūrvasya caturbhyo vratam
24.3.28	prajātikāmānām etat
24.3.29	prakṛtivihitaṃ śatarātraṃ caturdaśābhiplavaṃ caturahaś ca
24.3.30	sadohavirdhānāni cakrīvanti
24.3.31	abhiprayāyam abhiṣuṇvanti deśānaparodhena
24.3.32	aharahar abhiplaveṣu trikadrukeṣu vā
24.3.33	abhiplavābhyāsenābhipūraṇam
24.3.34	sakṛtprayogī daśarātraḥ
24.3.35	vratavanti sarvajiddīkṣāṇi
24.3.36	saptadaśarātrādīni triṃśadantāny eka ekānnapañcāśadrātre cāṣṭādaśadīkṣāṇi paurṇamāsīprakramāṇi
24.3.37	śatātirātre 'hāni śatarātrasāmānyāt
24.3.38	dvādaśāhādyaṃ vā tatprakṛteḥ
24.3.39	śatāgniṣṭome śatokthye ca
24.3.40	āśvinasyāgneyānte pratiprasthātā vyutkrāmatādi kṛtvā maitrāvaruṇāya prātaranuvākam upākṛtyāntaryāmaṃ hutvā prapīḍya pavitraṃ droṇakalaśe nidadhāti
24.3.41	saśeṣaṃ hotṛcamasam
24.3.42	tiro'hnyādi karoti pūrvasyāhnaḥ
24.3.43	grahagrahaṇādy ā vipruḍḍhomāt kṛtvā
24.4.1	savanasaṃtaniṃ juhoty agniḥ prātaḥsavana iti
24.4.2	saṃvatsaraprabhṛtīni gavāmayanaprakṛtīni tadguṇadarśanāt
24.4.3	ādityānāmayane 'bhiplavās trivṛtpañcadaśastomāḥ
24.4.4	māsāḥ pṛṣṭhyamadhyāḥ
24.4.5	bṛhaspatisavo 'bhijitsthāne
24.4.6	indrastomo viśvajitaḥ
24.4.7	viśvajitaḥ pare ye trayo 'bhiplavās teṣām uttarayo sthāne trivṛto 'gniṣṭomā daśa
24.4.8	udbhidbalabhidau ca
24.4.9	ṣaṣṭhamāsādau madhyamasthāne pṛṣṭhyaḥ
24.4.10	daśarātrasya chandomadaśāhaḥ
24.4.11	aṅgirasāmayanam ādityānāmayanavat
24.4.12	abhiplavās trivṛtaḥ
24.4.13	māsāḥ pṛṣṭhyādayaḥ pūrvapakṣe pratilomāḥ pare
24.4.14	yo 'bhiplavamadhye pṛṣṭhya uttamaḥ saḥ
24.4.15	goāyuṣī pratilome chandomadaśāhaś ca
24.4.16	dṛtivātavatorayanam ekaikena prṣṭhyastomena masaṃmāsam
24.4.17	ekāhās tachabdāt
24.4.18	nānāhāni vā saṃghātaśabdāt
24.4.19	madhye vratam
24.4.20	uttarapakṣaṃ pratilomam
24.4.21	kuṇḍapāyināmayanaṃ paurṇamāsīdīkṣam
24.4.22	caturthyaṃ vāparapakṣasya
24.4.23	māsaṃ dīkṣāḥ
24.4.24	somam upanahya sutyāsthāneṣu māsam agnihotraṃ juhvati
24.4.25	darśapūrṇamāsābhyāṃ māsam
24.4.26	pakṣādau yadyad dhavis tat sarvasmin
24.4.27	sārasvate ca prathame
24.4.28	tantreṇa vā samastacoditatvāt
24.4.29	agnihotraṃ ca
24.4.30	pṛthaṅmāsāś cāturmāsyaparvabhiḥ
24.4.31	sākamedhā darśapūrṇamāsavat
24.4.32	somā vā sāmānyāt
24.4.33	na juhotiśabdāt
24.4.34	kāmam itare
24.4.35	dṛtivātavatorayanapūrvapakṣeṇa ṣaṇmāsān
24.4.36	uttame trayo 'bhiplavā daśarātro mahāvratam
24.4.37	upariṣṭādatirātraṃ bhavati
24.4.38	ubhayato vā
24.4.39	haviryajñebhyo 'tirātram eke somān antaryāt
24.4.40	atsarukāḥ kuṇḍapratirūpāś camasāḥ
24.4.41	pañcartvijas trīṇitrīṇi karmāṇi kuryuḥ
24.4.42	hotādhvaryavapotrīye ca
24.4.43	udgātā neṣṭrachāvākīye
24.4.44	maitrāvaruṇo brahmatvaprātihartre
24.4.45	prastotā brāhmaṇāchaṃsigrāvastotrīye
24.4.46	pratiprasthātāgnīdhronnetre
24.4.47	mukhyāsanebhyo 'nusaṃsarpam itrāṇi
24.4.48	sarpasattram vyatyāsaṃ virāṭ kausurubindadvitīyaṃ ca
24.4.49	gavāmayanaṃ vābhigaraśruteḥ
24.5.1	tāpaścitam dīkṣāḥ saṃvatsaramupasadaś ca tathā sutyāḥ
24.5.2	gavāmayaneneyuḥgavāmayaneneyuḥ
24.5.3	agniṣṭomena vā
24.5.4	sarvajidabhijidviśvajitāṃ vaikaikena
24.5.5	trikadrukair vā
24.5.6	mahātāpaścitaṃ triṣaṃvatsaropasatkam
24.5.7	tulyam anyat
24.5.8	kṣullakatāpaścite caturmāsaśo dīkṣopasatsutyāni
24.5.9	viṣuvantam abhito gavāmayanapakṣayoḥ prathamottamauprathamottamau
24.5.10	sahasrasāvyam agneḥ
24.5.11	abhiplavānāṃ catuḥṣaṣṭaṃ śataṃ caturahaś ca
24.5.12	triṣaṃvatsaraṃ ṣaṣṭidīkṣam
24.5.13	yathāśakti vā
24.5.14	ādityas trayaḥ saṃvatsarāḥ sautyāḥ
24.5.15	mahāsattrāṇy ataḥ
24.5.16	caturbhāgaṃ caturbhāgamekaikasya jyotiṣṭomikai stomaiḥ
24.5.17	teṣv atirātraviṣuvantaḥ syur vā na vā
24.5.18	ādyantayor vātirātrau viṣuvāṃś ca madhyemadhye
24.5.19	dvādaśasaṃvatsaraṃ prajāpateḥ
24.5.20	ṣaṭtriṃśatsaṃvatsaraṃ śāktyānām tarasamayāḥ puroḍāśāḥ
24.5.21	sarvatrāviśeṣāt
24.5.22	savanīyā vā bahuśruteḥ
24.5.23	śatasaṃvatsaraṃ sādhyānām
24.5.24	sahasrasaṃvatsaraṃ viśvasṛjām
24.5.25	yātsattrāṇi sārasvatāni
24.5.26	sadohavirdhānāgnīdhrāṇi cakrīvanti
24.5.27	ulūkhalabudhno yūpaḥ prakṛṣyaḥ
24.5.28	vatsatarīśatam ṛṣabhādhikaṃ garbhiṇīnām utsṛjanti sahasrapūraṇāya
24.5.29	upakiranty uparavasthāneṣu na khananti
24.5.30	śuklapakṣasaptamyāṃ dīkṣā sarasvatīvinaśane
24.5.31	dvādaśāhavad dīkṣopasadaḥ
24.5.32	aṣoḍaśikāv atirātrau
24.5.33	tatraiva prāyaṇīyo 'tirātraḥ
24.5.34	sāṃnāyyaṃ ca tasmin
24.5.35	saṃsthite 'dhvaryur āhavanīyasamīpe sthitvābhyadhvaṃ śamyāṃ prāsyati tad gārhapatyasya sthānam
24.5.36	yathoktam āhavanīyasya
24.6.1	yathāsthitaṃ yajñāṅgāni haranti
24.6.2	pāṃsūn ādāya bhaumānāṃ yathādeśaṃ nivapanti
24.6.3	yajanīyayor ahnor goāyuṣī
24.6.4	parvāntareṣu darśapūrṇamāsau
24.6.5	śamyāprāseśamyāprāse vasanto yajamānāś ca yanti dakṣiṇena tīreṇa
24.6.6	dṛṣadvatyapyaye 'ponaptriyaś caruḥ
24.6.7	agnaye kāmayeṣṭiḥ plakṣe prāsravaṇe
24.6.8	tasyām aśvapuruṣyau dhenuke dadyuḥ
24.6.9	avaśiṣṭaṃ caike yajñopakaraṇam udayanīyānte
24.6.10	avabhṛtham abhyavayanti yamunāṃ kārapacavaṃ prati
24.6.11	purastād vāvabhṛthād agnaye kāmāya
24.6.12	udavasānīyānte vā
24.6.13	yathārthaṃ vipravrajeyuḥ
24.6.14	apṛṣṭhaśamanāni sārasvatāni
24.6.15	trīṇy eṣāṃ sāmyutthānāny atirātraiḥ
24.6.16	sahasrapūraṇagṛhapatimaraṇasarvajyānyaḥ
24.6.17	sahasrapūraṇe gauḥ
24.6.18	tad eva dattvā
24.6.19	āyur gṛhapatimaraṇe
24.6.20	sarvajyānyāṃ viśvajit
24.6.21	jyotiṣṭomo vā sarveṣām
24.6.22	nāvabhṛthaṃ sarasvatyām
24.6.23	paripārśveṣūdakeṣu
24.6.24	asatsūddhṛtya tataḥ
24.6.25	dvitīye dṛtivātavatorayanasyāhanī trivṛtpañcadaśastome parvāntareṣu vyatyāsam
24.6.26	tayoś ced asamāptayor āgached yajanīyakālas tam upetya śeṣam anusamāpayeyuḥ
24.6.27	śuklapakṣaś cet trivṛd agniṣṭoma ity eke
24.6.28	pañcadaśa ukthyaḥ kṛṣṇe
24.6.29	tṛtīye yajanīyayor ahnor abhijidviśvajitau
24.6.30	parvāntareṣu trikadrukāḥ
24.6.31	pūrvavadanusamāpanam
24.6.32	dārṣadvatam ṛtvigācāryayor anyatarasya gā rakṣet saṃvatsaram
24.6.33	aparaṃ vyarṇe naitandhave 'gnim indhīta
24.6.34	kurukṣetre pariṇahi sthale 'gnyādheyam anvārambhaṇīyāntaṃ bhavati
24.6.35	darśapūrṇamāsāntaṃ vā
24.6.36	āhitāgniś ced vyarṇe 'gnihotram eva juhuyāt
24.6.37	puroḍāśo 'gnaye tena yajamānaḥ pūrvavat
24.6.38	etya ca dṛṣadvatītīreṇa
24.6.39	avabhṛtham abhyavayanti yamunāṃ triplakṣāvaharaṇaṃ prati
24.6.40	svayam eva sāmagānam
24.6.41	āplavanamātraṃ vā
24.6.42	udetyaitayaiveṣṭyā yajeta
24.6.43	paśunā vā taddevatena
24.6.44	agniṣṭomena vā
24.7.1	turāyaṇaṃ vaiśākhīśuklasya pañcamyām
24.7.2	caitrasya vā
24.7.3	prātarāhutyante 'dīkṣito dīkṣārūpāṇyāsajate
24.7.4	tūṣṇīṃ kṛṣṇājinādīni
24.7.5	havīṃṣi nirvapaty āgneyam aindraṃ vaiśvadevaṃ caruṃ savanakāleṣv ekaikam
24.7.6	tantreṇa vā
24.7.7	anvaham
24.7.8	vā haviḥśeṣabhakṣaḥ
24.7.9	saṃvatsaraṃ yajate
24.7.10	aniyatodakaṃ dārṣadvatavad avabhṛthādi
24.7.11	dvādaśāhavikalpāḥ
24.7.12	sarvāgniṣṭomo bharatadvādaśāhaḥ
24.7.13	saṃkramadvādaśāhe daśarātrasya tryahaprathamāni prathamas tryahaḥ
24.7.14	tryahadvitīyāni dvitīyas tryahas tryahatṛtīyāni tṛtīyas tryahaḥ
24.7.15	prakṛtyā daśamam
24.7.16	agniṣṭudindrastutsūryastudvaiśvadevastutāṃ vaikaikena
24.7.17	trikadrukair vāhīnaikāhānāṃ vaikaikenāptoryāmarājasūyavarjam
24.7.18	goāyurbhyāṃ vā
24.7.19	abhyāsānupapattau jyotiṣṭomaḥ pūraṇaḥ
24.7.20	yathoktasya stotraṃ stotriyaṃ varcaṃ vā sāma vā yajur vāhar vānyat kṛtvā yajeta
24.7.21	vyatyāsam antataḥ
24.7.22	nāsty eṣām antaḥ
24.7.23	ayanamutsargiṇām gavāmayanavikalpāḥ
24.7.24	pañcokthyāṃs trīn abhiplavān upetya caturthaṃ caturukthyam upayanti
24.7.25	stomotsargo vaikasyāhnaḥ
24.7.26	paśor vā savanavidhikriyā
24.7.27	anārambho vā
24.7.28	tāpaścitavikalpaḥ
24.7.29	ayam eva prāyaṇīyo 'tirātraḥ sarvaṃ sattraṃ syāt
24.7.30	yathoktapṛṣṭhaḥ
24.7.31	athāparam
24.7.32	jyotiṣṭomāś catvāro 'bhijit taiḥ ṣaṇ māsān
24.7.33	vratam viṣuvatsthāne
24.7.34	viśvajijjyotiṣṭomāś catvāras tair uttarān
24.7.35	etat puruṣasya nārāyaṇasyottamam
25.1.1	karmopapāte prāyaścittaṃ tatkālam
25.1.2	codanā vākālaśabdāt
25.1.3	kālo vā pratyayāt
25.1.4	mahāvyāhṛtihomo 'nādeśe
25.1.5	hautrike bhūr iti gārhapatye
25.1.6	dakṣiṇāgnāv ādhvaryave bhuva iti
25.1.7	āgnīdhrīye some
25.1.8	svar ity audgātra āhavanīye
25.1.9	caturgṛhītāny etāni sarvatra
25.1.10	sarvaprāyaścittaṃ ca pañcabhiḥ pratyṛcam
25.1.11	tvaṃ no agna iti dvābhyām ayāś cāgne 'sy anabhiśastiś ca satyam it tvam ayā asy ayā no yajñaṃ vahāsy ayā no dhehi bheṣajaṃ svāhā ye te śataṃ varuṇa ye sahasraṃ yajñiyāḥ pāśā vitatā mahāntas tebhir no adya savitota viṣṇur viśve muñcantu marutaḥ svarkāḥ svāhod uttamam iti ca
25.1.12	avijñāte pratimahāvyāhṛti sarvābhiś caturtham
25.1.13	sarvaprāyaścittaṃ ca
25.1.14	agnihotrī ced duhānopaviśed yajuṣotthāpanam eka udasthād devy aditir āyur yajñapatāv adhād indrāya krṇvatī bhāgaṃ mitrāya varuṇāya ceti
25.1.15	dugdhvā brāhmaṇāyaināṃ dadyād yam anabhyāgamiṣyant syāt
25.1.16	daṇḍena vānupiṣyotthāpya dohanam
25.1.17	adānaṃ ca
25.1.18	aduhanāyām anyām
25.1.19	vāśyeta cet tṛṇāny ālupya grāsayet sūyavasād bhagavati hi bhūyā atho vayaṃ bhagavantaḥ syāmāddhi tṛṇam aghnye viśvadānīṃ piba śuddham udakam ācarantīti
25.2.1	tasyai payasā juhoti
25.2.2	lohitadohe dakṣiṇāgniṃ pariśritya vyutkrāmatety uktvoṣṇe bhasmani rudrāya hutvā pūrvavaddānam
25.2.3	haumyaṃ gavi sad raudram upasṛṣṭaṃ vāyavyam duhyamānam āśvinam dugdhaṃ saumyam adhiśritaṃ vāruṇam udantaṃ pauṣṇam viṣyandamānaṃ mārutam bindumat sārasvataṃ śāntaṃ maitram udvāsyamānaṃ savitur udvāsitam aditer unnīyamānaṃ vaiśvadevam unnītaṃ bārhaspatyam prahriyamāṇaṃ dhātram prahṛtaṃ vaiśvakarmaṇam antarāgnī vaiśvānarāyopasannaṃ dyāvāpṛthivyoḥ pūrvāhutir indrāgnyor uttarā prajāpater hutam aindram
25.2.4	yathākālopapāte taddevate taddaivataṃ hutvā tad vātidiśyānyena juhyāt
25.2.5	skandec ced askann adhita prājanīty abhimṛśya śeṣeṇa juhuyāt
25.2.6	bhidyeta ced avāpadyeta skannaprāyaścittenābhimṛśya vyāhṛtibhiś cādbhir upaninīya kapālāni bhasmodvāpe kuryāt
25.2.7	bhuvapataya iti hāviryajñiyam
25.2.8	devān divam agann iti some
25.2.9	yayor ojaseti vodakenopasiñcet
25.2.10	unnītasarvaskandanasrugbhedayos tatraivāsanam
25.2.11	anyad unnīyānyo 'smai prayachet tena homaḥ
25.3.1	pūrvāhutau hutāyāṃ ced āhavanīyo 'nugachet tad uktam
25.3.2	kāṣṭhaṃ hiraṇyaṃ vābhijuhuyāchruteḥ
25.3.3	triruddhṛtaś ced āhavanīyo 'nugached udaksthānāny upalipya nirmathya sakṛduddhṛte tasmint sāyamprātarhomam eke
25.3.4	gārhapatye 'nugate bhasmanāraṇī saṃspṛśya manthanam
25.3.5	āhavanīyajāgaraṇe vā tata evoddharaṇam
25.3.6	āhṛtya vā
25.3.7	ulaparājyāgatād vā
25.3.8	nirmathya vā
25.3.9	samārohyāsamārohya vā pūrvam upaśamayya pūrvavad dhomaḥ
25.3.10	trirāhṛto dakṣiṇāgnir anugachec cet anāharaṇam asya tadahar eke
25.3.11	jāgratam āhavanīyam abhyuddharec cet tad uktam
25.3.12	paścān nidhāya purastād vobhayatra homam eke
25.3.13	abhinidhāne 'gnaye 'gnimate puroḍāśaḥ
25.3.14	samitam iti vopasthānaṃ dvābhyām
25.3.15	gṛhītānugamane cānv agnir ity āhṛtya
25.3.16	anādeśe puroḍāśaḥ sarvatra
25.3.17	anuddhṛtābhyastamaye kuśabaddhe hiraṇye paścād dhriyamāṇa idhmenoddhared ārṣeyo brāhmaṇaḥ
25.3.18	āhutiḥ
25.3.19	vaiṣṇavy agnaye ca sūryavate
25.3.20	abhyudaye rajatadhāraṇaṃ purastāt vaiśvadevy āhutiḥ
25.3.21	sūryāya ca jyotiṣmate
25.3.22	saṃānam uddharaṇam
25.3.23	vaiśvadevī vobhayatrāpuroḍāśā
25.3.24	ubhayānugamane punarādheyaṃ vā
25.3.25	bhedenāpy upapātāt
25.3.26	na sahaprakl̥pteḥ
25.4.1	mathyamānaś cen na jāyeta yam adūrāt parāpaśyet tam āhṛtyābhijuhuyāt
25.4.2	brāhmaṇahaste vā
25.4.3	vāsānapanodaś ca
25.4.4	ajakarṇe vā dakṣiṇe
25.4.5	abhojanaṃ tasya
25.4.6	kuśastambe vā
25.4.7	anāsanaṃ tasmin
25.4.8	apsu vā
25.4.9	nādbhyo bībhatseteti śruteḥ
25.4.10	ahutābhyudita unnīyā tamitor āsīta
25.4.11	hutvā bhūr ity anumantraṇam
25.4.12	varadānaṃ ca
25.4.13	sarvanāśe haviṣāṃ doṣe vā tad uktam
25.4.14	ājyena vā pratisaṃkhyāya devatejyā
25.4.15	punaḥkriyā ca
25.4.16	bhede viprakl̥ptyupapātābhyām
25.4.17	antarāgamane nādriyeta
25.4.18	śvaiḍavarāheṣūdadhārā prācīdaṃ viṣṇur iti
25.4.19	bhasmano vā
25.4.20	agnaye pathikṛte
25.4.21	cakrīvaty prājñāteṣṭyatipattau ca
25.4.22	niyatāsv atipattiśruteḥ
25.4.23	stotramohe śastrasya ca
25.4.24	janamaraṇe ca
25.4.25	upapātasāmarthyāt svajane
25.4.26	nityatvāc ca
25.4.27	agnaye vratapataye vratye 'hani maithunamāṃsabhojanaṃ cet
25.4.28	āhitāgnerārtyaśrukaraṇe 'gnaye vratabhṛte
25.4.29	saṃsarge nādriyeta
25.4.30	anukrośe 'gnaye saṃsargāyāhutir vā grāmāgninā cet
25.4.31	agnaye vivicaye mithaś cet
25.4.32	agnaye saṃvargāya pradavyāc cet
25.4.33	agnaye 'psumate vaidyutāc cet
25.4.34	agnaye śucaye śucyāyatanāc cet
25.4.35	bhāryāgoṣu yamajanane mārutaṃ trayodaśakapālaṃ nirvapet
25.4.36	gehadāhe 'gnaye kṣāmavate puroḍāśaḥ
25.4.37	candramasābhyudita āmāvāsye purastāt tadvrataḥ syāt
25.4.38	dadhi havirātañcanaṃ nidadhyāt
25.4.39	saṃsṛjya vatsān punarapākaraṇam
25.4.40	nirupte vratāśaktau vā traidhaṃ taṇḍulān vibhajya madhyamān agnaye dātre sthaviṣṭhān indrāya pradātre dadhani carum aṇiṣṭhān viṣṇave śipiviṣṭāya śṛte carum
25.4.41	saṃskārāt sāṃnāyyam
25.4.42	anyad vejyāyogāt
25.4.43	tasya taṇḍulāpanayo vacanāt
25.4.44	prakṛtyā pūrvam
25.4.45	sarvaṃ vā timittāt
25.4.46	paścādabhyuddṛṣṭa āmāvāsyeneṣṭvā tadahar vaiva śvo vāgnaye pathikṛta indrāya vṛtraghna ekādaśakapālo vaiśvānaraś ca
25.4.47	trīṣukaṃ dhanur dakṣiṇā
25.4.48	daṇḍo vā
25.4.49	prākṛtāś cechan
25.4.50	anabhyuddṛṣṭasyāpi paśukāmasya
25.5.1	udvāsyamānaṃ cet kapālaṃ naśyed āśvinaḥ
25.5.2	sāyamprātardohārtāvaindraṃ pañcaśarāvam odanaṃ nirvapet puroḍāśaṃ vā
25.5.3	bhedenāpy upapātāt
25.5.4	tatpratinidhiḥ
25.5.5	prāyaścittaṃ vā devatāśruteḥ
25.5.6	carū sāṃnāyyālābhe
25.5.7	sāyaṃdohasthāne vā puroḍāśaḥ
25.5.8	asāṃnāyyavad vā
25.5.9	duṣṭasya haviṣo 'psv avaharaṇam
25.5.10	uṣṇe vā bhasmani
25.5.11	śiṣṭabhakṣapratiṣiddhaṃ duṣṭam
25.5.12	ekasyāniṣṭe tad uktam
25.5.13	sāṃnipātikāni vā tasya
25.5.14	iṣṭaṃ cedājyena śeṣam
25.5.15	havirantaraṇe prāk pradhānejyāyāḥ smṛtvānvāharet
25.5.16	prāg vā samiṣṭayajuṣaḥ saṃsthāśruteḥ
25.5.17	hutaṃ cet saṃsthāpya tad eva punar nirvapet
25.5.18	devatāviparyāse puṣkalaṃ dattvā yathānupūrvyakaraṇam
25.5.19	avadānayājyānuvākyāsu ca
25.5.20	srucye duṣṭe punargrahaṇam
25.5.21	dhruvāyā vā tato yajñaḥ prabhavatīti śruteḥ
25.5.22	aduṣṭād vānayanam eke
25.5.23	nopabhṛto dhruvāyām
25.5.24	ājyasthālīdoṣe 'nyat
25.5.25	adoṣo vā na vai devāḥ kasmāc cana bībhatsanta iti śruteḥ
25.5.26	adhikaṃ nirupya tac ca yajet
25.5.27	na vācoditatvāt
25.5.28	aitu rājā varuṇo revatībhir asmint sthāne tiṣṭhatu modamāno 'riṣṭā asmākaṃ vīrā mā parāseci matpaya iti praṇītā skannā abhimṛśet
25.5.29	bhūmir bhūmim avāgān mātā mātaram apyagād bhūyāma putraiḥ paśubhir yo no dveṣṭi sa bhidyatām iti mṛnmayaṃ bhinnam abhimṛśet
25.5.30	ya ṛte cid abhiśriṣaḥ purā jatrubhya ātṛdaḥ saṃdhātā saṃdhiṃ maghavā purūvasur iṣkartā vihrutaṃ punar iti ca gharmyam
25.6.1	parameṣṭhyādīṃś ca catustriṃśataṃ juhoti
25.6.2	gharmadhugghvāle cādohe ca
25.6.3	udīcyā dohasthāne 'nyasyāḥ
25.6.4	śālāyā vā purastātprācyāḥ
25.6.5	puchakāṇḍāddakṣiṇe 'sthani hutvā dohayet
25.6.6	pṛṣadājyaskandane caike
25.6.7	somejyopapāte caikaikāṃ yathākālaṃ hutvā yajñasya doha iti vācayati
25.6.8	āgnīdhrīye sutyāsu
25.6.9	ā pavasva hiraṇyavad ity udgātṛhomo dhvāṅkṣarohaṇe yūpasya
25.6.10	pṛṣadājyaskandane juhyād ayā viṣṭhā janayan karvarāṇi sa hi ghṛṇir urur varāya gātuḥ sa pratyudaid dharuṇo mṛdhvo agraṃ svāyāṃ yat tanvāṃ tanūm airayata svāheti
25.6.11	gharmadhukśārdūlahatā cet spṛtor juhuyāc candrāt te mana spṛṇomi svāhā sūryāt te cakṣu spṛṇomi svāhā vātāt te prāṇānt spṛṇomi svāhā digbhyas te śrotraṃ spṛṇomi svāhādbhyas te lohitaṃ spṛṇomi svāhā pṛthivyai te śarīraṃ spṛṇomi svāheti
25.6.12	hutvānyām ājateti brūyāt
25.6.13	svayaṃhomy aśaktā upāsīta
25.6.14	upasarpaṇāśaktāv āsanam adhaḥ
25.7.1	sāyamāhutyāṃ hutāyāṃ ced durbalaḥ syāt tadaiva prātarāhutis tat saṃsthāśruter agnihotrasya
25.7.2	jīvec cet punaḥ kāle
25.7.3	na vā kṛtatvāt
25.7.4	paurṇamāsānte cāmāvāsyam agnihotravat
25.7.5	haviṣyeṣu ced āhriyamāṇeṣu maraṇam dakṣiṇāgnāv enānt saṃdahet
25.7.6	na vāyuktatvāt
25.7.7	gārhapatye grahaṇādi prāg āsadanāt
25.7.8	āsādanādy āhavanīye
25.7.9	maraṇāntaṃ bhavati
25.7.10	saṃsthāpyaṃ vā prakl̥ptatvāt
25.7.11	haviṣyavad dhaumyam
25.7.12	saṃdīpanavatīḥ pratyadhiśrayanty ukhāḥ
25.7.13	saṃtāpajān agnīn ādāya saśarīrā dakṣiṇā gachanti
25.7.14	anasā
25.7.15	vitānaṃ sādhayitvā same bahulatṛṇe 'ntarāgnī citiṃ cinoti
25.7.16	uddhṛtya kṣīriṇīḥ puruṣāhvatīḥ
25.7.17	viśākhaśarāśmagnandhāpṛśniparṇyadhyāṇḍāś ca
25.7.18	keśaśmaśrunakhalomanikṛntanāni kṛtvā vipurīṣaṃ cechan
25.7.19	keśādi nikhāya sarpiṣāntar aktvā citāv enam ādadhāti kṛṣṇājinam āstīrya prākśirasam
25.7.20	saptasu prāṇāyataneṣu sapta hiraṇyaśakalān prāsyati mukhe prathamam
25.7.21	dakṣiṇahaste juhūṃ sādayati ghṛtapūrṇām
25.7.22	sphyaṃ ca
25.7.23	upabhṛtaṃ savye
25.7.24	urasi dhruvām
25.7.25	mukhe 'gnihotrahavaṇīm
25.7.26	nāsikayoḥ sruvau
25.7.27	karṇayoḥ prāśitraharaṇe śirasi camasaṃ praṇītāpraṇayanam
25.7.28	kapālāni caike
25.7.29	pārśvayoḥ śūrpe
25.7.30	udare pātrīṃ samavattadhānīṃ pṛṣadājyavatīṃ śiśne śamyām araṇī vṛṣaṇayoḥ
25.7.31	antarorū yajñapātrāṇy anyāni
25.7.32	apsv avaharaṇaṃ mṛnmayāśmamayānām
25.7.33	ayasmayāni vā brāhmaṇāya dadyāt
25.7.34	anustaraṇī cet paścāt karṇam āhatya hastayor vṛkau
25.7.35	aṅgeṣv aṅgānīti jātūkarṇyaḥ
25.7.36	na vāsthisaṃdehāt
25.7.37	vapayā mukhamavachādyāgnibhirādīpayanti
25.7.38	āhutiṃ juhoti putro bhrātānyo vā brāhmaṇo asmāt tvam adhi jāto 'si tvad ayaṃ jāyatāṃ punar asau svargāya lokāya svāheti
25.7.39	anapekṣam etyopaspṛśanty apaḥ
25.8.1	saṃcayanaṃ caturthyām ayugmān brāhmaṇān bhojayitvā palāśavṛntenāsthīni parivartyaparivartyāṅguṣṭhakaniṣṭhikābhyām ādāya palāśapuṭe prāsyati
25.8.2	śamyavakāḥ kardamaṃ ca śmaśāne
25.8.3	aktvāsthīni sarvasurabhimiśrāṇi dakṣiṇapūrvāyatāṃ karṣūṃ khātvā kuśān āstīrya vastrāvṛkṛttaṃ ca hāridraṃ vāg iti nivapaty asmin
25.8.4	etad vājasaneyakam
25.8.5	anena vā
25.8.6	tvā manasānārtena vācā brahmaṇā trayyā vidyayā pṛthivyāmakṣikāyāmapāṃ rase nivapāmyasāviti
25.8.7	śmaśānaṃ cikīrṣataḥ kumbhe saṃcayanam
25.8.8	nidhānaṃ ca tūṣṇīm
25.8.9	proṣitaś cet preyāt prācīnāvītī nivānyāṃ dugdhvā dakṣiṇato 'dhiśrayaṇodvāsane
25.8.10	tata eva haraṇam
25.8.11	adhastāt samidhaṃ dhārayan
25.8.12	udagagrān kuśān dakṣiṇāgrān kṛtvā
25.8.13	sakṛd vā pitṛvat paryasya
25.8.14	śarīrāṇy āhṛtya kṛṣṇājine puruṣavidhiṃ vidhāyorṇābhiḥ prachādyājyenābhighārya pūrvavaddāhaḥ
25.8.15	śarīranāśe trīṇi ṣaṣṭiśatāni palāśavṛntānāṃ kṛṣṇājine pūrvavat
25.8.16	aniṣṭvāgrayaṇena navasyāśnīyāt patitasya bhuktvā pratigṛhya vidviṣāṇayor vāyājyaṃ yājayitvāviṃ pratigṛhyobhayādad vā yasyāgnibhir anyaṃ yājayeyur yo vā yajeta vaiśvānaraṃ nirvapet
25.8.17	kṛṣṇaṃ vāso dakṣiṇā
25.8.18	puroḍāśe kṣāme 'vaśiṣṭaṃ samāpya tad eva punar nirvapet
25.8.19	ekadeśadagdhe 'pi saṃyogāt
25.8.20	darśanāc ca
25.8.21	na nityatvāt
25.8.22	karmārthaṃ darśanam
25.9.1	paśuś ced upākṛtaḥ palāyeta vāyave tam anudiśyānyaṃ tadvarṇaṃ tadvayasam ālabheta
25.9.2	upalabhya vāyave tam
25.9.3	anādaraṇaṃ vā
25.9.4	prāk prayājebhyaś cen niyukto mriyetānyam ālabheta
25.9.5	pūrvasya vapāṃ dakṣiṇāgnau juhuyāt
25.9.6	somaś cen mārjālīye ya ījānāḥ pitaro ye pitāmahā ye 'nījānā yajñiyāḥ somapāsas teṣām eṣa paśur ālabdho 'gnau svāhā devebhyaḥ suhuto yamāyeti
25.9.7	anapanayo vāduṣṭatvāt
25.9.8	avadānahānau nādriyeta
25.9.9	hṛdayanāśe tv anyam ālabhetety eke hṛdayaṃ paśur iti śruteḥ
25.9.10	sarveṣāṃ vājyasya yajet
25.9.11	arthavādamātraṃ paśuvacanam
25.9.12	saṃjñapyamānaś ced vāśyetāhutiṃ juhuyāt yat paśur māyum akṛtoro vā padbhir āhate 'gnir mā tasmād enaso viśvān muñcatv aṃhasa iti
25.9.13	imaṃ me varuṇeti ca pratyṛcaṃ dvābhyām
25.9.14	paśūkhā cet sravet sāṃnāyyokhā vā tām abhimantrayetokhāṃ sravantīm agadām aganma tvaṣṭā vāyuḥ pṛthivy antarikṣaṃ yata ścutad dhutam agnau tad astu na tat prāpnoti nirṛtiḥ parastād iti
25.9.15	yūpavirohaṇe 'ntas tantraṃ saṃsthite 'hani
25.10.1	tvāṣṭraṃ bahurūpam ālabheta
25.10.2	anūbandhyāyai vapām utkhidyānumarśaṃ garbham eṣṭavai brūyāt
25.10.3	darśane sthālīṃ caivoṣṇīṣaṃ copakalpayitavai brūyāt
25.10.4	vapānte 'napekṣam adhvaryuḥ preṣyati nirūhaitaṃ garbham iti virujya śroṇī pratyañcaṃ nirūhitavai brūyāt
25.10.5	niruhyamāṇam abhimantrayata ejatu daśamāsya iti paśuvad avadānaṃ garbhasya
25.10.6	kaṇṭhaṃ vāvakṛtya sthālyāṃ medhasrāvaṇam
25.10.7	avadānasahitam adhiśrityoṣṇīṣaveṣṭitaṃ garbhaṃ pārśvato nidadhāty anabhighāritam avadānavad dhṛtvā dakṣiṇato medhaṃ nidadhāti
25.10.8	pratiprasthātā vaśāvadānakāle pracaraṇyāṃ medham avadyati
25.10.9	avadānāny anu juhoti yasyai ta iti
25.10.10	aṅgāny ahrutā yasya yasyā iti yathāliṅgam
25.10.11	avijñāte puṃvat
25.10.12	sviṣṭakṛdvanaspatyantare pratyetya pratiprasthātā pracaraṇyāṃ sarvaṃ medham avadyati
25.10.13	sviṣṭakṛtam anu juhoti purudasma iti
25.10.14	sviṣṭakṛdanta uṣṇīṣaveṣṭitasya vṛkṣāsañjanaṃ vāpsv avaharaṇaṃ vākhūtkaropakiraṇaṃ vā
25.10.15	anuvyāhārabhayaṃ tv eteṣu
25.10.16	samiṣṭayajurante śāmitra eva juhuyāt tiṣṭhan maruta ity asvāhākṛtya mahī dyaur ity aṅgārair abhyūhati
25.10.17	agnihotra āsanneṣu cet pātreṣv āhavanīyo 'nugached gārhapatye juhuyāt prāṇa udānam apyagād iti
25.10.18	gārhapatyaś ced āhavanīya udānaḥ prāṇam apyagād iti
25.10.19	dakṣiṇāgniś ced gārhapatye vyāna udānam apyagād iti
25.10.20	sarve cet tūrṇaṃ mathitvā prativātam uddhṛtya vāyavyām āhutiṃ hutvā yathānupūrvyakaraṇam
25.10.21	nivātaṃ cet pūrvavan mathitvā prāñcam uddhṛtya gārhapatye saṃskṛtya paścād āhavanīyasya svayaṃ pānam
25.10.22	agnihotrātipattāv āhutiṃ juhuyān mano jyotir juṣatām ājyasya vichinnaṃ yajñaṃ sam imaṃ dadhātu yā iṣṭā uṣaso yā aniṣṭās tāḥ saṃtanomi haviṣā ghṛtena svāheti
25.11.1	sattrāyāgūryāśaktau viśvajitātirātreṇa yajeta
25.11.2	sattrāṅgaṃ vāgūrṇamātraśruteḥ
25.11.3	dīkṣitānāṃ cet sāmyutthānaṃ jāyeta somaṃ vibhajya tenaiva sarvavedasena sarvapṛṣṭhena yajeran
25.11.4	krīte vibhāgaśruteḥ
25.11.5	upapātād vobhayataḥ
25.11.6	vibhāgaḥ kriyāguṇatvāt
25.11.7	anītāsu ced dakṣiṇāsūdgātrapachedo 'dakṣiṇaṃ saṃsthāpya punarāhāraḥ
25.11.8	prastotā ced brahmaṇe varaṃ dattvā punarvaraṇam
25.11.9	pratihartā cet sarvavedasaṃ deyam
25.11.10	yugapac ced virodhād vikalpaḥ
25.11.11	pūrvadaurbalyam ānupūrvye prakṛtivat
25.11.12	yasminn ahany udgātrapachedo 'hargaṇe tasyāvṛttiḥ
25.11.13	patny udakyā dīkṣārūpāṇi nidhāya sikatāsv āsītopasravaṇāt
25.11.14	tiṣṭhet saṃdhivelayoḥ
25.11.15	vedisamīpe sutyāsu
25.11.16	trirātrānte gomūtramiśreṇodakena snāpayitvā paridhānādi karoti sāṃnipātikam
25.11.17	prajātāyāś ca daśarātrād ūrdhvaṃ snānādi
25.11.18	na garbhiṇīṃ dīkṣayed ity eke 'yajñiyā garbhā iti śruteḥ
25.11.19	nānūbandhyāprakaraṇāt
25.11.20	dīkṣito 'manojñaṃ svapnaṃ dṛṣṭvā japet paryāvarte duḥṣvapnyāt pāpaḥ svapnād abhūtyai brahmāham antaraṃ karave paraḥ svapna mukhā kṛdhīti
25.11.21	indriyaṃ skannam adbhir upasiñced yo me 'dya payaso rasaḥ pari doṣād udarpitho 'gnihotram iva somena tam ahaṃ punar ādada iti
25.11.22	udakaṃ cet taret tad abhimantrayetondatīr balaṃ dhattaujo dhatta saho dhatta mā me dīkṣāṃ mā tapo nirbadhiṣṭeti
25.11.23	avavṛṣṭaś ca
25.11.24	amedhyaṃ dṛṣṭvā sūryam upatiṣṭhetābaddhaṃ mano daridraṃ cakṣuḥ sūryo jyotiṣāṃ śreṣṭho dīkṣe mā mā hāsīd iti
25.11.25	śoṇitaṃ cet kuryād rudriyābhyo 'dbhyaḥ svāheti juhuyāt
25.11.26	niṣṭhīvec ced bībhatsābhyo 'dbhyaḥ svāheti
25.11.27	dhāvec ced vāyave svāheti
25.11.28	svidyāc cet tapasyābhyo 'dbhyaḥ svāheti
25.11.29	svapyāc cet prajāpataye svāheti
25.11.30	ārtyaśrukaraṇe tṛprābhyo 'dbhyaḥ svāheti
25.11.31	chardyāviṣṭaḥ payaḥ pītvodakaṃ vā chardayīta niṣṭhyūtavaddhomaḥ
25.11.32	vayasāvaprasrute camase 'ntarikṣeṇa patati yātudhānaprabodhitaś camasaṃ yam abhyacuścutad agniṣ ṭachundhatād iha punaḥ svāheti
25.11.33	abhyupākṛtacamasam upasthe kṛtvāgna āyāhi vītaye gṛṇāno havyadātaye ni hotā satsi barhiṣi svāheti
25.11.34	āgnīdhrīye vā hiraṇyagarbha ity ṛcā
25.11.35	hutāhutasaṃsarge 'ṅgāram antaḥparidhi nirvartya
25.12.1	kuśataruṇena juhoti hutasya cāhutasya cāhutasya hutasya ca pītāpītasya somasyendrāgnī pibataṃ sutam iti
25.12.2	vaṣaṭkṛte
25.12.3	cuknate svāhety anuvaṣaṭkṛte
25.12.4	saṃsargakāle vopapātasāmarthyāt
25.12.5	tasya bhakṣaṇam mā yajamānaṃ tamo vidan martvijo mā yaḥ somam imaṃ pibā saṃsṛṣṭam abhayaṃ kratum iti
25.12.6	avavṛṣṭabhakṣaṇam indur indum avāgāt tasya ta indav indrapītasyendriyāvato gāyatrachandasaḥ sarvagaṇasya sarvagaṇa upahūtasyopahūto bhakṣayāmīti
25.12.7	triṣṭupchandaso jagachandasa iti yathāsavanam
25.12.8	achandasam eke
25.12.9	patitaṃ camasam ālabhate 'skan parjanyaḥ pṛthivīm askan gām ṛṣabho yuvāskannemā viśvā bhūtāni pra skannāj jāyatāṃ havir iti
25.12.10	uttarapūrve juhoty uparave camasaṃ duṣṭaṃ prajāpataye svāhety atha ye 'nye 'nādiṣṭās tān khare juhuyād agnaye vaiśvānarāya svāheti nārāśaṃsaś ced upavāyāt tad uktam
25.12.11	antyād vā grahāt stokam āsicya bhakṣayeyuḥ
25.12.12	kalaśaś ced upavāyāt kṣīrāsecanam eke
25.12.13	hiraṇyavad vodakam
25.12.14	unnayane ca
25.12.15	adribhedane mārutena brahmasāmnā stuvīran
25.12.16	catustriṃśaddhomaś ca
25.12.17	somāpaharaṇe vidhāvatechateti brūyāt
25.12.18	adarśane 'ruṇapuṣpāṇy arjunāny abhiṣuṇuyāt
25.12.19	śyenahṛtaṃ pūtīkān ādārān aruṇadūrvā haritakuśān pūrvālābhepūrvālābha uttarān
25.12.20	ekāṃ gāṃ dattvā samāpya punar yajñaḥ
25.12.21	avabhṛthānte vā śrutisāmarthyāt
25.12.22	kalaśabhedane vaṣaṭkāranidhanaṃ brahmasāma
25.12.23	anulipsadhvam iti preṣyati
25.12.24	yad anulabheraṃs tad ekadhanair abhyunnīya prabhāvayantaḥ pracareyuḥ
25.12.25	āgrayaṇād vānupalabhamāneṣu pūrvavat
25.12.26	anītāsu ced dakṣiṇāsu bhedanaṃ pūrvavad dattvā tathaiva yajñaḥ
25.13.1	prātaḥsavanāc cet somo 'tiricyeta tam unnīyopākaraṇam asti somo ayam iti
25.13.2	marutvatīṣu gāyatreṇa stuvīran
25.13.3	aindrāvaiṣṇavaṃ hotā śaṃsati
25.13.4	yasmāt stomād atiricyeta sa eva kāryaḥ sarvatra
25.13.5	mādhyandināc cet pūrvavad upākaraṇam
25.13.6	baṇ mahā3ṃ asīti bṛhatīṣv ādityavatīṣu gaurīvitena stuvīran
25.13.7	pūrvavad dhotā
25.13.8	tṛtīyasavanāc ced viṣṇoḥ śipiviṣṭavatīṣu gaurīvitena
25.13.9	etat kṛtvokthyaṃ vā gṛhītvā vigṛhṇīyāt
25.13.10	ukthyāc cet ṣoḍaśī kāryaḥ
25.13.11	ṣoḍaśinaś cet atirātraḥ
25.13.12	atirātrāc cet bṛhat
25.13.13	mahāvratam eke yathoktam
25.13.14	aptoryāmo vā
25.13.15	antyāc cet tasyaivāvṛttir nātīreko 'stīti śruteḥ
25.13.16	pūrvāt savanād atiriktasyottare sampāvanam eke
25.13.17	taṃ nikāmayamāno 'bhyatiricyata iti śruteḥ
25.13.18	tṛtīyasavanāc ced dhāriyojane 'vanīya homaḥ
25.13.19	asmṛtāv ṛjīṣamiśrasyāpsv avaharaṇam
25.13.20	dīkṣitaś ced upatapyetopyānāṃ yenechet tena cikitset
25.13.21	āgnīdhram enaṃ nayateti brūyāt kṛtaṃ cet
25.13.22	akṛte 'py aviśeṣāt
25.13.23	taddeśe vāsaḥ
25.13.24	vāsatīvaram udakam ācāmed ity eke cātvālagatābhyaḥ
25.13.25	āpaḥ prajāpatir yajño yajñasya bheṣajam asīti
25.13.26	anusavanam enam ālabheran vasava etad vaḥ prātaḥsavanaṃ tad rakṣadhvaṃ tad gopāyadhvaṃ tad vo mā vyavachaitsīd iti
25.13.27	rudrā ādityā ity uttarayoḥ savanayoḥ
25.13.28	mriyeta cen nirmanthyena dagdhvā śāmitrād vāsthīny upanahya nediṣṭhinam upadīkṣya tena saha yajeran
25.13.29	sattragaṇayajñe sahatvaśabdāt
25.13.30	ekayajñe darśapūrṇamāsavat
25.13.31	etat kṛtvā rājānam abhiṣutyāgṛhītvā grahān dakṣiṇapūrvasyāṃ vedisraktyāṃ yāmena stuvīran
25.13.32	tisṛṣu parākṣu sārparājñīṣu
25.13.33	mārjālīye vā
25.13.34	stute mārjālīyaṃ triḥ pariyanty apasavyaṃ savyorūn āghnānā stotriyā japantaḥ
25.13.35	agna āyūṃṣi pavasa iti pratipad bhavati
25.13.36	saṃvatsare 'sthīni yājayeyuḥ
25.13.37	karmāpavargād asambhavān maraṇasya
25.13.38	aparimitastomena yajeran
25.13.39	trivṛdbahiṣpavamānena vā
25.13.40	saptadaśam anyat
25.13.41	maitrāvaruṇāgrān grahān gṛhṇīyāt
25.13.42	prātinidhiko yājamānaṃ kuryāt
25.13.43	dīkṣaṇīyāpuruṣasaṃskārāśīrvarjam
25.13.44	samāpte 'sthīni sapātrāṇy araṇye nivapeyuḥ
25.13.45	punardāho vā yuktatvāt pātrāṇām
25.13.46	tataḥ saṃcayanādi
25.14.1	ukhāṃ ced bibhran mriyeta sopakaraṇam āhitāgnyāvṛtā dagdhvā nediṣṭhyagniṃ citvā tam asmā anudiśed ity eke
25.14.2	na karmaphalāsambhavāt
25.14.3	upadīkṣī sveṣv agniṣu nakhanikṛntanādy udvādanāntaṃ sāṃnipātikam
25.14.4	teṣūpahavam iṣṭvāgnī saṃsṛjeta
25.14.5	anāhitāgniś cet teṣv evety eke vaiśvānaraṃ nirvaped yasyāgnibhir anyaṃ yājayeyur iti vacanāt
25.14.6	nāśruteḥ
25.14.7	āpadi vaiśvānaraḥ
25.14.8	samānajanapadasaṃsave mahārātre prātaranuvākam upākṛtya pūrvaḥpūrvaḥ karma pravartayet
25.14.9	susamiddhahomaḥ
25.14.10	saṃsthottaraṃ ca kuryāt
25.14.11	ichan vṛṣaṇvatī pratipat
25.14.12	anusavanaṃ vā
25.14.13	bṛhadrathantarapṛṣṭhaḥ
25.14.14	tauraśravase mādhyandine pavamāne tadāvapanaśruteḥ
25.14.15	ābhīkam abhinidhanam ābhīśavāni caike
25.14.16	prātaḥsavane juhoti saṃveśāyopaveśāya gāyatryai chandase 'bhibhūtyai svāheti
25.14.17	triṣṭubhe jagatyā ity uttarayoḥ savanayoḥ
25.14.18	vihavīyasajanīyakayāśubhīyāni hotā śaṃsati
25.14.19	sākhyamaraṇam ichantaḥ prājāpatyarcā juhuyuḥ
25.14.20	prātaḥsavane 'dhvaryur mādhyandine hotodgātā tṛtīyasavane
25.14.21	anusavanaṃ brahmā gṛhapatiś ca
25.14.22	sarvamaraṇam ichantaḥ sarve 'nusavanam
25.14.23	nadyantare 'saṃsavo giribhic cet
25.14.24	girau
25.14.25	rathāhne ca
25.14.26	sarvatrāvidviṣāṇānām
25.14.27	vidveṣe 'py ayaṃ vāyur mahānt samudra iti śruteḥ
25.14.28	somadāhe yathāsvaṃ vṛttāntān dhārayeyuḥ
25.14.29	pratinidhāya yathāpūrvaṃ yajñena careyuḥ
25.14.30	pañca gā dattvā prāg dvādaśyāḥ punar yajñaḥ
25.14.31	tatra tad dadyād yat pūrvasmin dāsyant syāt sattre 'py aviśeṣāt
25.14.32	dānaṃ prāyaścittasaṃyogāt
25.14.33	na vādakṣiṇatvāt
25.14.34	tasya tv ahnaḥ punar āhāraḥ
25.14.35	brahmā prāyaścittāni juhuyādanādiṣṭāni
25.14.36	brahmā viliṣṭaṃ saṃdadhātīti śruteḥ
25.14.37	trivedasaṃyogāc ca
26.1.1	dīkṣāsu mahāvīrānt sambharati
26.1.2	antaḥpātyadeśe sambhārān nidadhāti mṛdaṃ valmīkavapāṃ varāhavihataṃ pūtīkān ajāpayo gavedhukāḥ kṛṣṇājinam abhriṃ cottarataḥ
26.1.3	devasya tvety abhrim ādāyaudumbarīṃ vaikaṅkatīṃ vāratnimātrīṃ savye kṛtvā dakṣiṇenālabhya japati yuñjata iti
26.1.4	mṛdam ādatte piṇḍavad devī dyāvāpṛthivī iti
26.1.5	kṛṣṇājine nidadhāty uttarataḥ
26.1.6	devyo vamrya iti valmīkavapām
26.1.7	iyaty agra iti varāhavihatam
26.1.8	indrasyauja stheti pūtīkān
26.1.9	makhāyeti payaḥ
26.1.10	tūṣṇīṃ gavedhukāḥ
26.1.11	sambhṛtān abhimṛśati makhāyeti
26.1.12	kṛṣṇājinaṃ parigṛhyottarataḥ parivṛtaṃ gachanti praitu brahmaṇaspatir iti
26.1.13	parivṛte nidadhāti sambhārān
26.1.14	uddhatāvokṣite sikatopakīrṇe prāgdvāre makhāyeti
26.1.15	sambhāraiḥ saṃsṛjati makhāyeti
26.1.16	mṛdam ādāya makhāyeti mahāvīraṃ karoti prādeśamātram ūrdhvam āsecanavantaṃ mekhalāvantaṃ madhyasaṃgṛhītam ūrdhvaṃ mekhalāyās tryaṅgulam
26.1.17	niṣṭhitam abhimṛśati makhasya śira iti
26.1.18	ādānam eke
26.1.19	evam itarau pratimantram
26.1.20	srukpuṣkarākṛtī pinvane rauhiṇakapāle parimaṇḍale
26.1.21	mṛdam upaśayāṃ nidadhāti
26.1.22	gavedhukābhiḥ ślakṣṇayati makhāyeti pratimantram
26.1.23	aśvaśakṛtā dhūpayaty aśvasya tveti pratimantram
26.1.24	ukhāvad agniḥ pradahanaṃ ca makhāyeti pratimantram
26.1.25	pakvānuddharaty ṛjave tveti pratimantram
26.1.26	ajāpayasāvasiñcati makhāyeti pratimantram
26.1.27	tūṣṇīṃ pinvanādīnāṃ karaṇābhimarśanaślakṣṇanadhūpanapradahanoddharaṇāvasecanāni
26.2.1	upasadā cariṣyaṃścariṣyan pravargyeṇa carati sapravargye
26.2.2	apihitadvāre pravargyacaraṇam
26.2.3	patnyadarśanam
26.2.4	ananūktibhiś ca
26.2.5	yāvaduktam
26.2.6	parigharmyam audumbaram
26.2.7	mauñjaṃ trivṛdrajjavyam
26.2.8	bālvajaṃ vivānamāsandyaudumbaryā skandhamātryāḥ
26.2.9	pūrveṇa gārhapatyaṃ prācaḥ kuśān āstīrya pātrāsādanaṃ dvandvam
26.2.10	upayamanīṃ mahāvīram parīśāsau pinvane rauhiṇakapāle rauhiṇahavanyau ca srucāvanutkīrṇe sthūṇāmayūkham dhṛṣṭī śatamāne muñjapralavān vikaṅkataśakalān viṃśatiṃ prādeśamātrān sruvaṃ muñjavedam dhavitrāṇi paridhīṃś ca rajjusaṃdānam āsandīṃ kṛṣṇājinam abhriṃ sikatāḥ kharārthā arthavac ca
26.2.11	prokṣaṇīḥ saṃskṛtyodyamyotthāyāha brahman pracariṣyāmo hotar abhiṣṭuhi prastotaḥ sāmāni gāyeti
26.2.12	brahmānujñāto yamāya tveti mahāvīraṃ prokṣati
26.2.13	pratimantraṃ vā vākyabhedāt
26.2.14	parigharmyaṃ ca tūṣṇīm
26.2.15	pūrvayā dvārā sthūṇāmayūkhaṃ nirhṛtya dakṣiṇato nidhanati hotuḥ saṃdarśane
26.2.16	gārhapatyāhavanīyā uttareṇa kharau nivapati dakṣiṇato 'nubhitty uchiṣṭakharam
26.2.17	pūrveṇāhavanīyaṃ samrāḍāsandīṃ paryāhṛtya dakṣiṇataḥ prācīm āsādayati rājāsandyā uttarataḥ kṛṣṇājinam asyām āstṛṇāti tasminn abhryupaśaye nidadhāti mahāvīrau cāvachādayed vā
26.2.18	anyo vā parigharmyayojanam adhvaryoḥ kālasampatteḥ
26.2.19	añjantīty ucyamāne devas tvety anakti mahāvīram ājyaṃ saṃskṛtya
26.2.20	rajataśatamānaṃ khara upagūhati pṛthivyāḥ saṃspṛśa iti
26.3.1	śukraṃ gāyeti preṣyati
26.3.2	patnī śiraḥ prorṇute
26.3.3	saṃsīdasvety ucyamāne muñjapralavān dviguṇān ādīpya pratidiśaṃ khare karoti
26.3.4	teṣu mahāvīram ājyavantam arcir asīti
26.3.5	anādhṛṣṭeti vācayati prādeśam adhyadhi dhārayantam
26.3.6	pratidiśam eke
26.3.7	viśvābhyo meti dakṣiṇata uttānaṃ pāṇiṃ nidadhāti
26.3.8	manor aśveti prādeśam uttarataḥ
26.3.9	dhṛṣṭilbhyāṃ bhasmanā parikīryāṅgāraiś ca vikaṅkataśakalaiḥ pariśrayati trayodaśabhiḥ prāgudagbhiḥ svāhā marudbhir iti
26.3.10	adhikaṃ dakṣiṇato dvau mantreṇa
26.3.11	suvarṇaśatamānenāpidadhāti divaḥ saṃspṛśa iti
26.4.1	candraṃ gāyeti ca preṣyati
26.4.2	kṛṣṇājināvakṛttair dhavitrair upavājayati tribhir daṇḍavadbhir madhu madhv iti
26.4.3	ekaṃ prayachati pratiprasthātre 'param agnīdhe dhūnvantas tristriḥ parikrāmanti pitṛvad devavac ca
26.4.4	rucite vottaram
26.4.5	arciṣi prāpte suvarṇaśatamānaṃ nidhāyājyena mahāvīraṃ pariṣiñcati sruveṇa pratipraṇavam
26.4.6	rauhiṇāv adhiśrayati tūṣṇīṃ grāmapiṣṭānām
26.4.7	ājyadharmā sthānāpatteḥ
26.4.8	auṣadhadharmā vā saṃskāraśabdāt
26.4.9	īḍe dyāvāpṛthivī ity ucyamāne paridhīn paridhāya rauhiṇā udvāsya srucor āsādayaty āhavanīyād dakṣiṇottarau
26.4.10	apnasvatīm ity ucyamāne rucito gharma ity āhopottiṣṭhan gharmasya tanvau gāyeti preṣyati
26.4.11	parikramyopatiṣṭhante 'kṛtaṃ ced garbho devānām iti
26.4.12	aporṇauti patnīśiraḥ
26.4.13	tvaṣṭṛmanta ity enāṃ vācayati mahāvīram īkṣamāṇām
26.4.14	ahaḥ ketuneti dakṣiṇaṃ rauhiṇaṃ juhoti mantrakrameṇottaraṃ rātrir iti sāyam
26.5.1	devasya tveti rajjusaṃdānam ādāyeḍa ehīti gām āhvayati nāmnā ca trir uccair apareṇa gārhapatyaṃ gachan
26.5.2	dhenu gāyeti preṣyati
26.5.3	adityai rāsneti gāṃ pāśena pratimucya sthūṇāyāṃ baddhvā pūṣāsīti vatsam utsṛjati
26.5.4	saṃdāya gharmāya dīṣveti vatsam unnayati
26.5.5	aśvibhyāṃ pinvasveti pinvane dogdhi
26.5.6	svāhendravad iti vipruṣo 'bhimantrayate
26.5.7	yas te stana iti stanam ālabhate
26.5.8	evaṃ pratiprasthātājām mayūkhe tūṣṇīm
26.5.9	payo gāyeti preṣyati
26.5.10	uttiṣṭha brahmaṇaspata ity ucyamāna upottiṣṭhati
26.5.11	upadrava payasety ucyamāne gachaty urv antarikṣam iti
26.5.12	parīśāsāv ādatte gāyatraṃ chando 'sīti pratimantram
26.5.13	vasiṣṭhaśaphau gāyeti preṣyati
26.5.14	tābhyāṃ mahāvīraṃ parigṛhṇāti dyāvāpṛthivībhyāṃ tvā parigṛhṇāmīti
26.5.15	udyamya muñjavedenopamṛjyopayamanyopagṛhṇāty antarikṣeṇopayachāmīti
26.5.16	ajāpayasāvasicya śānte goḥ payo 'vanayatīndrāśvineti
26.5.17	praitu brahmaṇaspatir ity ucyamāne
26.6.1	samudrāya tveti vātanāmāni japati gachann āhavanīyam
26.6.2	svāhā gharmāyety upayamanyāsiñcati
26.6.3	svāhā gharmaḥ pitra iti japitvātikramyāśrāvyāha gharmasya yajeti
26.6.4	vaṣaṭkṛte juhoti viśvā āśā iti
26.6.5	divi dhā iti trir utkampayati
26.6.6	svāhāgnaya ity anuvaṣaṭkṛte
26.6.7	aśvinā gharmam iti brahmānumantrayate
26.6.8	apātām iti yajamānaḥ
26.6.9	iṣe pinvasveti pinvamānam anumantrayate
26.6.10	dharmāsīty utkrāmaty uttarapūrvārdham
26.6.11	ameny asme iti khare karoti
26.6.12	vikaṅkataśakalair juhoti gharme nyajyanyajya svāhā pūṣṇe śarasa iti pratimantram
26.6.13	hutvāhutvā prathamaparidhā upaśrayati
26.6.14	caturtham ahutam udaṅṅ īkṣamāṇo dakṣiṇato barhiṣy upagūhati
26.6.15	saptamaṃ ca sarvalepāktaṃ dakṣiṇekṣamāṇaḥ pratiprasthātre prayachati
26.6.16	taṃ sa uttarataḥ śālāyā udañcaṃ nirasyati
26.6.17	svāhā saṃ jyotiṣety upayamanyām āsiñcati gharmyam
26.6.18	rauhiṇaṃ juhoti
26.6.19	upaśritāni ca praharati
26.6.20	agnihotrāvṛtā hutvā vājinavad bhakṣayanti madhu hutam iti
26.6.21	ucchiṣṭakhare prakṣālyopayamanīṃ nidadhāty atra vopaśritapraharaṇaṃ saṃsādyamānāyānuvācayati
26.6.22	saṃsādyamānebhya ity eke
26.6.23	sūyavasād bhagavatīty ucyamāne yavasodake dhenave prayachanty eke
26.6.24	sarvam āsandyāṃ karoti
26.6.25	abhīmam iti mahāvīram
26.6.26	sakṛdāsādanaprokṣaṇe kharasthūṇāmayūkhakṛṣṇājinābhryupaśayāsandīnām
26.6.27	āvṛttir vā pradhānakālatvāt
26.7.1	upasadante pravargyotsādanam
26.7.2	antaḥpātye parigharmyaṃ nidhāya dakṣiṇena nirhṛtyochiṣṭakharam
26.7.3	āhavanīye trīñ chālākān pradīpyapradīpyāgnīdhro dhārayati śatarudriyavat pratilomaṃ pramāṇeṣu śatarudriyavat pratilomaṃ pramāṇeṣu
26.7.4	caturgṛhītenābhijuhoti yā te gharma divyā śug iti pratimantram
26.7.5	prāsya tṛtīyamupaviśya
26.7.6	kṣatrasya tveti niṣkramaṇaṃ purastāt patnīm antardhāya
26.7.7	sāma preṣyaty avabhṛthavat
26.7.8	deśāḥ
26.7.9	nidhanaṃ ca
26.7.10	utsādanadeśaṃ gachanti
26.7.11	anagnā uttaravedim
26.7.12	triḥ praiṣicyācikradad iti
26.7.13	mantrakrameṇa vā
26.7.14	nābhispṛśaṃ pravṛñjanīyaṃ nidadhāti catuḥsraktir iti
26.7.15	prāñcāv itarau
26.7.16	upaśayāṃ ca tūṣṇīm
26.7.17	parīśāsāv abhitaḥ
26.7.18	rauhiṇahavanyau cāvakṛṣṭe bāhye
26.7.19	abhrim uttarataḥ
26.7.20	āsandīṃ dakṣiṇataḥ
26.7.21	kṛṣṇājinam uttarataḥ
26.7.22	sarvato dhavitrāṇi
26.7.23	paridhīṃś ca
26.7.24	rajjusaṃdānaṃ vedam upayamanyām ādhāya paścāt
26.7.25	paścāt pinvane cābhito daṇḍam
26.7.26	sthūṇāmayūkhaṃ paścāt
26.7.27	rauhiṇakapāle ca
26.7.28	dhṛṣṭī ca
26.7.29	madhye 'nyat
26.7.30	kharā uttarataḥ
26.7.31	dakṣiṇato mārjālīyadeśaṃ bahirvedy uchiṣṭakharam
26.7.32	āsecanavanti payasaḥ pūrayati gharmaitat ta iti
26.7.33	śeṣaṃ vratamiśraṃ dīkṣitāya prayachati
26.7.34	prattaṃ cet kevalam
26.7.35	atra vā pariśecanam
26.7.36	vārṣāhareṣṭāhotrīye sāmanī gāyeti preṣyati
26.7.37	cātvāle mārjayante sapatnīkāḥ sumitriyā na iti
26.7.38	ud vayam ity utkrāmaty uttarapūrvārdham
26.7.39	anapekṣam etyaidho 'sīti samidham ādāyāhavanīye 'bhyādadhāti samid asīti
26.7.40	patnī ca gārhapatye tūṣṇīm
26.7.41	pravṛñjanīyau śatamānau brahmaṇe dadāti
26.7.42	gharmadughām adhvaryave
26.7.43	yajamānavratadughāṃ hotre
26.7.44	patnyā udgātre
26.7.45	agnīdhe 'jām
26.7.46	gharmabhede yathoktam
26.7.47	ukhāvac cānyaṃ kuryāt
26.7.48	abhinnena caret
26.7.49	svāhā prāṇebhyaḥ sādhipatikebhya iti pūrṇāhutim ādyām uttamāṃ ca manasaḥ kāmam ākūtim iti
26.7.50	prajāpatiḥ sambhriyamāṇa iti ca yathākālam
26.7.51	savitā prathame 'hann iti ca pratyaham
26.7.52	avakāśyasya pravṛñjyāt
26.7.53	na prathamayajñe
26.7.54	yāvatī dyāvāpṛthivī iti dadhigharmagrahaṇam
26.7.55	mayi tyad iti bhakṣaṇam
26.7.56	tviṣaḥ saṃvṛg iti mahāvratīye
26.7.57	cātvāle mārjanam
26.7.58	śāntikaraṇam ādyantayoḥ svādhyāyadarśanāt
