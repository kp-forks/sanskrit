#Text:Baudhāyanaśrautasūtra
#Edition:Kashikar
#Data entry:M. Fushimi
#Notes:BaudhŚS 30 moved to folder 'Sulba texts' (see Gonda, Hist. 516). Translation (Kashikar): 6-9 aligned.



1.1.1	āmāvāsyena vā paurṇamāsena vā haviṣā yakṣyamāṇo bhavati
1.1.2	sa purastād eva havirātañcanam upakalpayate
1.1.3	ekāhena vā dvyahena vā yathartu
1.1.4	atha vai brāhmaṇaṃ bhavati
1.1.5	dadhnātanakti sendratvāyāgnihotroccheṣaṇam abhyātanakti yajñasya saṃtatyā iti
1.1.6	candramasaṃ vānirjñāya saṃpūrṇaṃ vā vijñāyāgnīn anvādadhāti
1.1.7	trīṇi kāṣṭhāni gārhapatye 'bhyādadhāti trīṇy anvāhāryapacane trīṇy āhavanīye
1.1.8	parisamūhanti
1.1.9	upavasathasya rūpaṃ kurvanti
1.1.10	athāsya vratopetasya parṇaśākhām ācchaiti prāṅ vodaṅ vā vācaṃyamo yatra vā vetsyan manyate
1.1.11	sā yā prācī vodīcī vā bahuparṇā bahuśākhāpratiśuṣkāgrā bhavati tām ācchinattīṣe tvorje tveti
1.1.12	tayā vatsān apākaroti vāyava sthopāyava stheti
1.1.13	athaiṣāṃ mātṝḥ prerayati devo vaḥ savitā prārpayatu śreṣṭhatamāya karmaṇa āpyāyadhvam aghniyā devabhāgam ūrjasvatīḥ payasvatīḥ prajāvatīr anamīvā ayakṣmā mā va stena īśata māghaśaṃso rudrasya hetiḥ pari vo vṛṇaktv iti
1.1.14	dhruvā asmin gopatau syāta bahvīr iti yajamānam īkṣate
1.1.15	athaitāṃ śākhām agreṇāhavanīyaṃ paryāhṛtya pūrvayā dvārā prapādya jaghanena gārhapatyam agniṣṭhe 'nasyuttarārdhe vāgnyagārasyodgūhati yajamānasya paśūn pāhīti nu yadi saṃnayati
1.1.16	yady u vai na saṃnayati barhiḥ pratipad eva bhavati
1.2.1	atha jaghanena gārhapatyaṃ tiṣṭhann asidaṃ vāśvaparśuṃ vādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
1.2.2	ādāyābhimantrayate yajñasya ghoṣad asīti
1.2.3	gārhapatye pratitapati pratyuṣṭaṃ rakṣaḥ pratyuṣṭā arātaya iti triḥ
1.2.4	athāhavanīyam abhipraiti preyam agād dhiṣaṇā barhir accha manunā kṛtā svadhayā vitaṣṭā ta āvahanti kavayaḥ purastād devebhyo juṣṭam iti
1.2.5	iha barhir āsada iti vediṃ pratyavekṣate
1.2.6	atha tāṃ diśam eti yatra barhir vetsyan manyate
1.2.7	darbhastambaṃ parigṛhṇāti yāvantam alaṃ prastarāya manyate devānāṃ pariṣūtam asīti
1.2.8	athainam ūrdhvam unmārṣṭi varṣavṛddham asīti
1.2.9	asidenopayacchati devabarhir mā tvānvaṅ mā tiryak parva te rādhyāsam iti
1.2.10	ācchinatty ācchettā te mā riṣam iti
1.2.11	ācchedanāny abhimṛśati devabarhiḥ śatavalśaṃ viroheti
1.2.12	sahasravalśā vi vayaṃ ruhemety ātmānaṃ pratyabhimṛśate
1.2.13	sarvaśa evainaṃ stambaṃ lunoti
1.2.14	kṛtvā prastaraṃ nidadhāti pṛthivyāḥ saṃpṛcaḥ pāhīti
1.2.15	tūṣṇīm ata ūrdhvam ayujo muṣṭīn lunoti
1.2.16	trīn vā pañca vā sapta vā nava vaikādaśa vā yāvato vālaṃ manyate
1.2.17	atha trir anvāhitaṃ śulbaṃ kṛtvāpasalair āveṣṭayaty adityai rāsnāsīti
1.2.18	tad udīcīnāgraṃ nidhāya
1.2.19	tasmin prastaram abhisaṃbharati susaṃbhṛtā tvā saṃbharāmīti
1.2.20	saṃnahyatīndrāṇyai saṃnahanam iti
1.2.21	granthiṃ karoti pūṣā te granthiṃ grathnātv iti
1.2.22	sa te māsthād iti paścāt prāñcam upagūhati
1.2.23	athainad udyacchata indrasya tvā bāhubhyām udyaccha iti
1.2.24	śīrṣann adhinidhatte bṛhaspater mūrdhnā harāmīti
1.2.25	aity urv antarikṣam anvihīti
1.2.26	etyottareṇa gārhapatyam anadhaḥ sādayati devaṃgamam asīti
1.2.27	tad uparīva nidadhāti yatra guptaṃ manyate
1.2.28	tūṣṇīṃ paribhojanīyāni lunoti
1.2.29	sakṛdācchinnaṃ pitṛbhya ācchinatti
1.2.30	atha tathaiva trir anvāhitaṃ śulbaṃ kṛtvaikaviṃśatidārum idhmaṃ saṃnahyati yat kṛṣṇo rūpaṃ kṛtvā prāviśas tvaṃ vanaspatīn / tatas tvām ekaviṃśatidhā saṃbharāmi susaṃbhṛteti
1.2.31	vedaṃ karoti vatsajñuṃ paśukāmasya mūtakāryam annādyakāmasya trivṛtaṃ tejaskāmasyordhvāgraṃ svargakāmasya
1.2.32	vediṃ karoti prāguttarāt parigrāhāt
1.2.33	athāparāhṇe piṇḍapitṛyajñena carati
1.3.1	athaitasyai śākhāyai parṇāni pracchidyāgreṇa gārhapatyaṃ nivapati
1.3.2	athainām adhastāt parivāsya jaghanena gārhapatyaṃ sthavimad upaveṣāya nidadhāti
1.3.3	athāsyāḥ prādeśamātraṃ pramāya darbhanāḍīḥ praveṣṭya tat trivṛc chākhāpavitraṃ karoti trivṛt palāśe darbha iyān prādeśasaṃmitaḥ / yajñe pavitraṃ potṛtamaṃ payo havyaṃ karotu ma iti
1.3.4	atha sāyaṃ hute 'gnihotra uttareṇa gārhapatyaṃ tṛṇāni saṃstīrya teṣu catuṣṭayaṃ saṃsādayati dohanaṃ pavitraṃ sāṃnāyyatapanyau sthālāv iti
1.3.5	athaināny adbhiḥ prokṣati śundhadhvaṃ daivyāya karmaṇe devayajyāyā iti triḥ
1.3.6	atha jaghanena gārhapatyam upaviśyopaveṣeṇodīco 'ṅgārān nirūhati mātariśvano gharmo 'sīti
1.3.7	teṣu sāṃnāyyatapanīm adhiśrayati dyaur asi pṛthivy asi viśvadhāyā asi parameṇa dhāmnā dṛṃhasva mā hvār iti
1.3.8	tasyāṃ prācīnāgraṃ śākhāpavitraṃ nidadhāti vasūnāṃ pavitram asi śatadhāraṃ vasūnāṃ pavitram asi sahasradhāram iti
1.3.9	tad anvārabhya vācaṃyama āste
1.3.10	atha gā āyatīḥ pratīkṣata etā ācaranti madhumad duhānāḥ prajāvatīr yaśaso viśvarūpāḥ / bahvīr bhavantīr upajāyamānā iha va indro ramayatu gāva iti mahendra iti vā yadi mahendrayājī bhavati
1.3.11	athāhopasṛṣṭāṃ me prabrūtād iti
1.3.12	upasṛṣṭāṃ prāhuḥ
1.3.13	dohyamānām anumantrayate huta stoko huto drapsaḥ
1.3.14	agnaye bṛhate nākāya svāhā dyāvāpṛthivībhyām iti
1.3.15	atha purastāt pratyag ānayantaṃ pṛcchati kām adhukṣa iti
1.3.16	amūm itītaraḥ pratyāha
1.3.17	tām anumantrayate sā viśvāyur iti
1.3.18	dvitīyam ānayantaṃ pṛcchati kām adhukṣa iti
1.3.19	amūm ity evetaraḥ pratyāha
1.3.20	tām anumantrayate sā viśvavyacā iti
1.3.21	tṛtīyam ānayantaṃ pṛcchati kām adhukṣa iti
1.3.22	amūm ity evetaraḥ pratyāha
1.3.23	tām anumantrayate sā viśvakarmeti
1.3.24	tisṛṣu dugdhāsu vācaṃ visṛjate bahu dugdhīndrāya devebhyo havyam āpyāyatāṃ punaḥ / vatsebhyo manuṣyebhyaḥ punardohāya kalpatām iti mahendrāyeti vā yadi mahendrayājī bhavati
1.3.25	visṛṣṭavāg ananvārabhya tūṣṇīm uttarā dohayitvā
1.3.26	dohane 'pa ānīya saṃkṣālanam ānayati saṃpṛcyadhvam ṛtāvarīr ūrmiṇīr madhumattamā mandrā dhanasya sātaya iti
1.3.27	athainat taptvodag udvāsya śītīkṛtvā tiraḥ pavitraṃ dadhnātanakti somena tvā tanacmīndrāya dadhīti mahendrāyeti vā yadi mahendrayājī bhavati
1.3.28	yāvatā mūrcchayiṣyan manyate tāvad ānayati
1.3.29	agnihotroccheṣaṇam abhyātanakti yajñasya saṃtatir asi yajñasya tvā saṃtatim anusaṃtanomīti
1.3.30	athainad udanvatā kaṃsena vā camasena vāpidadhāty adastam asi viṣṇave tvā yajñāyāpidadhāmy aham / adbhir ariktena pātreṇa yāḥ pūtāḥ pariśerata iti
1.3.31	tad uparīva nidadhāti yatra guptaṃ manyate viṣṇo havyaṃ rakṣasveti
1.3.32	etasmin kāle darbhaiḥ prātardohāya vatsān apākaroti tūṣṇīm
1.4.1	atha prātarhute 'gnihotre hastau saṃmṛśate karmaṇe vāṃ devebhyaḥ śakeyam iti
1.4.2	naktaṃ paristīrṇā evaite 'gnayo bhavanti
1.4.3	yady u vā aparistīrṇā bhavanty āhavanīyam evāgre purastāt paristṛṇāty atha dakṣiṇato 'tha paścād athottarataḥ
1.4.4	evam evānvāhāryapacanaṃ paristṛṇāti
1.4.5	evaṃ gārhapatyam
1.4.6	athāgreṇa gārhapatyaṃ tṛṇāni saṃstīrya teṣu dvandvaṃ nyañci yajñāyudhāni saṃsādayati
1.4.7	sphyaṃ ca kapālāni cāgnihotrahavaṇīṃ ca śūrpaṃ ca kṛṣṇājinaṃ ca śamyāṃ colūkhalaṃ ca musalaṃ ca dṛṣadaṃ copalāṃ ca juhūṃ copabhṛtaṃ ca sruvaṃ ca dhruvāṃ ca prāśitraharaṇaṃ ceḍāpātraṃ ca mekṣaṇaṃ ca piṣṭodvapanīṃ ca prāṇītāpraṇayanaṃ cājyasthālīṃ ca vedaṃ ca dārupātrīṃ ca yoktraṃ ca vedaparivāsanaṃ ca dhṛṣṭiṃ cedhmapravraścanaṃ cānvāhāryasthālīṃ ca madantīṃ ca yāni cānyāni pātrāṇi tāny evam eva dvandvaṃ saṃsādya
1.4.8	brahmāṇaṃ dakṣiṇata upaveśya
1.4.9	pṛṣṭhyāṃ stṛṇāti saṃtatāṃ gārhapatyādāhavanīyād yajñasya saṃtatir asi yajñasya tvā saṃtatyai stṝṇāmi saṃtatyai tvā yajñasya stṝṇāmīti
1.4.10	atha barhiṣaḥ pavitre kurute prādeśamātre same apraticchinnāgre anakhacchinne imau prāṇāpānau yajñasyāṅgāni sarvaśaḥ / āpyāyayantau saṃcaratāṃ pavitre havyaśodhane iti
1.4.11	athaine adbhir anumārṣṭi pavitre stho vaiṣṇavī stho yajñiye stho vāyupūte stho viṣṇor manasā pūte stho yajñasya pavane stha iti
1.4.12	athottareṇa gārhapatyam upaviśya kaṃsaṃ vā camasaṃ vā praṇītāpraṇayanam yācati
1.4.13	tasmiṃs tiraḥ pavitram apa ānayann āha brahmann apaḥ praṇeṣyāmi yajamāna vācaṃ yaccheti
1.4.14	prasūtaḥ samaṃ prāṇair dhārayamāṇo 'viṣiñcan hṛtvottareṇāhavanīyaṃ darbheṣu sādayitvā darbhaiḥ pracchādya
1.4.15	[pavitram ādāya] pradakṣiṇam āvṛtya pratyaṅṅ ādrutyādatte dakṣiṇenāgnihotrahavaṇīṃ savyena śūrpaṃ veṣāya tveti
1.4.16	gārhapatye pratitapati pratyuṣṭaṃ rakṣaḥ pratyuṣṭā arātaya iti triḥ
1.4.17	atha jaghanena gārhapatyam agniṣṭham ano bhavati
1.4.18	tasyottarāṃ dhuram abhimṛśati dhūr asi dhūrva dhūrvantaṃ dhūrva taṃ yo 'smān dhūrvati taṃ dhūrva yaṃ vayaṃ dhūrvāma iti
1.4.19	ano 'bhimantrayate tvaṃ devānām asi sasnitamaṃ papritamaṃ juṣṭatamaṃ vahnitamaṃ devahūtamam ahrutam asi havirdhānaṃ dṛṃhasva mā hvār iti
1.5.1	atha viṣṇoḥ kramo 'sīti dakṣiṇam akṣapāliṃ kramitvābhyāruhya prauge śūrpaṃ nidadhāti
1.5.2	śūrpe srucaṃ sruci pavitre
1.5.3	atha puroḍāśīyān prekṣate mitrasya tvā cakṣuṣā prekṣe mā bher mā saṃvikthā mā tvā hiṃsiṣam iti
1.5.4	uru vātāyeti tṛṇaṃ vā kiṃśāru vā nirasyati
1.5.5	athāpa upaspṛśya daśahotāraṃ vyākhyāya havir nirvapsyāmīti yajamānam āmantrya pavitravatyāgnihotrahavaṇyā nirvapati
1.5.6	yady u vai nāno bhavati jaghanena gārhapatyaṃ sphyaṃ nidadhāti sphyopari pātrīṃ pātryāṃ puroḍāśīyān āvapati
1.5.7	atha pūrvārdhaṃ pātryā abhimṛśati dhūr asi dhūrva dhūrvantaṃ dhūrva taṃ yo 'smān dhūrvati taṃ dhūrva yaṃ vayaṃ dhūrvāmas tvaṃ devānām asi sasnitamaṃ papritamaṃ juṣṭatamaṃ vahnitamaṃ devahūtamam ahrutam asi havirdhānaṃ dṛṃhasva mā hvār iti
1.5.8	atha puroḍāśīyān prekṣate mitrasya tvā cakṣuṣā prekṣe mā bher mā saṃvikthā mā tvā hiṃsiṣam iti
1.5.9	uru vātāyeti tṛṇaṃ vā kiṃśāru vā nirasyati
1.5.10	athāpa upaspṛśya daśahotāraṃ vyākhyāya havir nirvapsyāmīti yajamānam āmantrya pavitravatyāgnihotrahavaṇyā nirvapati
1.5.11	oṃ nirvapeti yajamāno 'nujānāti
1.5.12	atha nirvapati
1.5.13	devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭaṃ nirvapāmīti trir etena yajuṣā
1.5.14	sakṛt tūṣṇīm
1.5.15	etām eva pratipadaṃ kṛtvāgnīṣomābhyām iti paurṇamāsyām indrāya vaimṛdhāyeti cendrāgnibhyām ity amāvāsyāyām asaṃnayata indrāyeti saṃnayato mahendrāyeti vā yadi mahendrayājī bhavati
1.5.16	atha niruptān abhimṛśatīdaṃ devānām iti
1.5.17	idam u naḥ saheti ye 'tiśiṣṭā bhavanti
1.5.18	sphātyai tvā nārātyā iti
1.5.19	athāhavanīyam īkṣate suvar abhivikhyeṣaṃ vaiśvānaraṃ jyotir iti
1.5.20	atha gṛhān anvīkṣate dṛṃhantāṃ duryā dyāvāpṛthivyor iti
1.5.21	athainān ādāyopottiṣṭhati
1.5.22	aity urv antarikṣam anvihīti
1.5.23	etyottareṇa gārhapatyam upasādayaty adityās tvopasthe sādayāmīti
1.5.24	gārhapatyam abhimantrayate 'gne havyaṃ rakṣasveti
1.6.1	athaitasyām eva sruci tiraḥ pavitram apa ānīyodīcīnāgrābhyāṃ pavitrābhyāṃ trir utpunāti devo vaḥ savitotpunātv acchidreṇa pavitreṇa vasoḥ sūryasya raśmibhir iti pacchaḥ
1.6.2	athainā unmahayann upottiṣṭhaty āpo devīr agrepuvo agreguvo 'gra imaṃ yajñaṃ nayatāgre yajñapatiṃ dhatta yuṣmān indro 'vṛṇīta vṛtratūrye yūyam indram avṛṇīdhvaṃ vṛtratūrya iti
1.6.3	adbhir evāpaḥ prokṣati prokṣitā stha prokṣitā stheti triḥ
1.6.4	atha puroḍāśīyān prokṣati devasya tvā savituḥ prasave 'śvinor bāhubhyāṃ pūṣṇo hastābhyām agnaye vo juṣṭaṃ prokṣāmy agnīṣomābhyām amuṣmā amuṣmā iti yathādevataṃ triḥ
1.6.5	uttānāni pātrāṇi kṛtvā prokṣati śundhadhvaṃ daivyāya karmaṇe devayajyāyā iti triḥ
1.6.6	atiśiṣṭāḥ prokṣaṇīr nidhāya
1.6.7	kṛṣṇājinam avadhūnoty ūrdhvagrīvam udaṅṅ āvṛtyāvadhūtaṃ rakṣo 'vadhūtā arātaya iti triḥ
1.6.8	athainat purastāt pratīcīnagrīvam uttaralomopastṛṇāty adityās tvag asi prati tvā pṛthivī vettv iti
1.6.9	tasminn ulūkhalam adhyūhaty adhiṣavaṇam asi vānaspatyaṃ prati tvādityās tvag vettv iti
1.6.10	tasmin puroḍāśīyān āvapaty agnes tanūr asi vāco visarjanaṃ devavītaye tvā gṛhṇāmīti
1.6.11	musalam avadadhāty adrir asi vānaspatyaḥ sa idaṃ devebhyo havyaṃ suśami śamiṣveti
1.6.12	atha haviṣkṛtam āhvayati haviṣkṛd ehi haviṣkṛd ehīti triḥ
1.6.13	[uccaiḥ samāhantavā iti ca] atha dṛṣadupale vṛṣāraveṇoccaiḥ samāhantīṣam āvadorjam āvada dyumad vadata vayaṃ saṃghātaṃ jeṣmeti
1.6.14	avahatyottuṣān kṛtvottarataḥ śūrpam upayacchati varṣavṛddham asīti
1.6.15	tasmin puroḍāśīyān udvapati prati tvā varṣavṛddhaṃ vettv iti
1.6.16	athodaṅ paryāvṛtya parāpunāti parāpūtaṃ rakṣaḥ parāpūtā arātaya iti
1.6.17	savyena tuṣān upahatyemāṃ diśaṃ nirasyati rakṣasāṃ bhāgo 'sīti
1.6.18	athāpa upaspṛśya vivinakti vāyur vo vivinaktv iti
1.6.19	pātryāṃ taṇḍulān praskandayati devo vaḥ savitā hiraṇyapāṇiḥ pratigṛhṇātv iti
1.6.20	avahantryai prayacchann āha triṣ phalīkartavai triṣphalīkṛtān me prabrūtād iti
1.6.21	triṣphalīkṛtān prāhuḥ
1.6.22	triṣ phalīkriyamāṇānāṃ yo nyaṅgo avaśiṣyate / rakṣasāṃ bhāgadheyam āpas tat pravahatād ita iti taṇḍulaprakṣālanam antarvedi ninayaty utkaradeśe vā
1.6.23	etasmin kāle prātardohaṃ dhenūr dohayaty udagagreṇa pavitreṇa
1.6.24	nātrātanakti
1.7.1	atha prokteṣu triṣphalīkṛteṣu tathaiva kṛṣṇājinam avadhūnoty ūrdhvagrīvam udaṅṅ āvṛtyāvadhūtaṃ rakṣas avadhūtā arātaya iti triḥ
1.7.2	athainat purastāt pratīcīnagrīvam uttaralomopastṛṇāty adityās tvag asi prati tvā pṛthivī vettv iti
1.7.3	tasminn udīcīnakumbāṃ śamyāṃ nidadhāti diva skambhanir asi prati tvādityās tvag vettv iti
1.7.4	tasyāṃ prācīṃ dṛṣadam adhyūhati dhiṣaṇāsi parvatyā prati tvā diva skambhanir vettv iti
1.7.5	dṛṣady upalām adhyūhati dhiṣaṇāsi pārvateyī prati tvā parvatir vettv iti
1.7.6	tasyāṃ puroḍāśīyān adhivapati devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭam adhivapāmy agnīṣomābhyām amuṣmā amuṣmā iti yathādevatam
1.7.7	adhivadate dhānyam asi dhinuhi devān dhinuhi yajñaṃ dhinuhi yajñapatiṃ dhinuhi māṃ yajñaniyam iti
1.7.8	piṃṣati prāṇāya tvāpānāya tvā vyānāya tveti
1.7.9	bāhū anvavekṣate dīrghām anu prasitim āyuṣe dhām iti
1.7.10	kṛṣṇājine piṣṭāni praskandayati devo vaḥ savitā hiraṇyapāṇiḥ pratigṛhṇātv iti
1.7.11	haviḥpeṣyai prayacchann āhāsaṃvapantī piṃṣāṇūni kurutād iti
1.7.12	piṃṣanti puroḍāśīyān
1.7.13	ni caravyān dadhati
1.7.14	yadi caruṃ kariṣyan bhavati prāgadhivapanāc carupuroḍāśīyān vibhajeran
1.8.1	athaitāni kapālāni prakṣālitāni jaghanena gārhapatyam upasādayati
1.8.2	aṣṭau dakṣiṇata ekādaśottarataḥ
1.8.3	atha jaghanena gārhapatyam upaviśya dhṛṣṭim ādatte dhṛṣṭir asi brahma yaccheti
1.8.4	gārhapatyam abhimantrayate 'pāgne 'gnim āmādaṃ jahīti
1.8.5	niṣkravyādaṃ sedheti dakṣiṇāṅgāraṃ nirasyati
1.8.6	athānyam āvartayaty ā devayajaṃ vaheti
1.8.7	taṃ dakṣiṇeṣāṃ kapālānāṃ madhyamenābhyupadadhāti dhruvam asi pṛthivīṃ dṛṃhāyur dṛṃha prajāṃ dṛṃha sajātān asmai yajamānāya paryūheti
1.8.8	aṅgāram adhivartayati nirdagdhaṃ rakṣo nirdagdhā arātaya iti
1.8.9	atha pūrvārdhyam upadadhāti dhartram asy antarikṣaṃ dṛṃha prāṇaṃ dṛṃhāpānaṃ dṛṃha sajātān asmai yajamānāya paryūheti
1.8.10	athāparārdhyam upadadhāti dharuṇam asi divaṃ dṛṃha cakṣur dṛṃha śrotraṃ dṛṃha sajātān asmai yajamānāya paryūheti
1.8.11	atha dakṣiṇārdhyam upadadhāti dharmāsi diśo dṛṃha yoniṃ dṛṃha prajāṃ dṛṃha sajātān asmai yajamānāya paryūheti
1.8.12	atha pūrvam upadhim upadadhāti cita stha prajām asmai rayim asmai sajātān asmai yajamānāya paryūheti
1.8.13	athāparam evam eva
1.8.14	dve uttarataḥ saṃspṛṣṭe upadadhāti cita stha prajām asmai rayim asmai sajātān asmai yajamānāya paryūheti
1.8.15	athaināny aṅgārair adhivāsayati bhṛgūṇām aṅgirasāṃ tapasā tapyadhvam iti
1.8.16	athaināni yogena yunakti yāni gharme kapālāny upacinvanti vedhasaḥ / pūṣṇas tāny api vrata indravāyū yuṅktām iti
1.8.17	evam evottarāṇi kapālāny upadadhāti
1.8.18	abhīndhate kapālāni
1.8.19	upendhate carusthālīm
1.8.20	adhyasyanti śrapaṇāni
1.8.21	tapanti piṣṭasaṃyavanīyā āpaḥ
1.9.1	athottareṇa gārhapatyam upaviśya vācaṃyamas tiraḥ pavitraṃ pātryāṃ kṛṣṇājināt piṣṭāni saṃvapati devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭaṃ saṃvapāmy agnīṣomābhyām amuṣmā amuṣmā iti yathādevatam
1.9.2	atha parikarmiṇam āhāharāpa ānayeti
1.9.3	āharati praiṣakāraḥ praṇītābhyaḥ sruveṇopahatya vedenopayamya pāṇiṃ vāntardhāya
1.9.4	evaṃ madantībhyaḥ
1.9.5	tā ubhayīr ānīyamānāḥ pratimantrayate sam āpo adbhir agmata sam oṣadhayo rasena saṃ revatīr jagatībhir madhumatīr madhumatībhiḥ sṛjyadhvam iti
1.9.6	athānupariplāvayaty adbhyaḥ pari prajātā stha sam adbhiḥ pṛcyadhvam iti
1.9.7	saṃyauti janayatyai tvā saṃyaumīti
1.9.8	saṃyutya vyūhyābhimṛśaty agnaye tvāgnīṣomābhyām amuṣmā amuṣmā iti yathādevatam
1.9.9	piṇḍaṃ karoti makhasya śiro 'sīti
1.9.10	taṃ dakṣiṇeṣāṃ kapālānāṃ pratyūhyāṅgārāṃs teṣv adhipṛṇakti gharmo 'si viśvāyur iti
1.9.11	prathayaty uru prathasvoru te yajñapatiḥ prathatām iti
1.9.12	taṃ tanvantaṃ kūrmaprakāraṃ karoti
1.9.13	sarvāṇi kapālāny abhiprathayatīti brāhmaṇam
1.10.1	atha tiraḥ pavitram ājyasthālyām ājyaṃ nirvapati mahīnāṃ payo 'sy oṣadhīnāṃ rasas tasya te 'kṣīyamāṇasya nirvapāmi devayajyāyā iti
1.10.2	athottarato bhasmamiśrān aṅgārān nirūhya teṣv adhiśrayati
1.10.3	evam evottaraṃ puroḍāśam adhipṛṇakti
1.10.4	atha śṛtam atha dadhi
1.10.5	atha pātryām apa ānīya dakṣiṇasya puroḍāśasya tvacaṃ grāhayati tvacaṃ gṛhṇīṣva tvacaṃ gṛhṇīṣveti triḥ
1.10.6	athottarasya
1.10.7	atha paryagni karoty antaritaṃ rakṣo 'ntaritā arātaya iti triḥ
1.10.8	atha dakṣiṇaṃ puroḍāśaṃ śrapayati devas tvā savitā śrapayatu varṣiṣṭhe adhi nāke 'gnis te tanuvaṃ māti dhāg iti
1.10.9	gārhapatyam abhimantrayate agne havyaṃ rakṣasveti
1.10.10	evam evottaraṃ puroḍāśaṃ śrapayati
1.10.11	atha dakṣiṇaṃ puroḍāśaṃ bhasmanābhivāsya vedenābhivāsayati saṃ brahmaṇā pṛcyasva saṃ brahmaṇā pṛcyasveti triḥ
1.10.12	athottaram
1.10.13	avidahanta śrapayateti vācaṃ visṛjate
1.10.14	atraitat pātrīsaṃkṣālanaṃ gārhapatyād aṅgāreṇābhitapya hṛtvāntarvedi pratīcīnaṃ tisṛṣu lekhāsu ninayaty ekatāya svāhā dvitāya svāhā tritāya svāheti
1.10.15	atha vedam ādatte 'yaṃ vedaḥ pṛthivīm anvavindad guhā satīṃ gahane gahvareṣu / sa vindatu yajamānāya lokam acchidraṃ yajñaṃ bhūrikarmā karotv iti
1.10.16	vedena vediṃ triḥ saṃmārṣṭi vedena vediṃ vividuḥ pṛthivīṃ sā paprathe pṛthivī pārthivāni / garbhaṃ bibharti bhuvaneṣv antas tato yajño jāyate viśvadānir iti
1.11.1	atha jaghanena vedyai tiṣṭhan sphyam ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
1.11.2	ādāyābhimantrayata indrasya bāhur asi dakṣiṇaḥ sahasrabhṛṣṭiḥ śatatejā iti
1.11.3	athainaṃ barhiṣā saṃśyati vāyur asi tigmatejāḥ śatabhṛṣṭir asi vānaspatyo dviṣato vadha iti
1.11.4	athāntarvedy udīcīnāgraṃ barhir nidadhāti pṛthivyai varmāsi varma yajamānāya bhaveti
1.11.5	tasmiṃ sphyena praharati pṛthivi devayajany oṣadhyās te mūlaṃ mā hiṃsiṣam iti
1.11.6	apahato 'raruḥ pṛthivyā ity ādatte
1.11.7	vrajaṃ gaccha gosthānam iti harati
1.11.8	vediṃ pratyavekṣate varṣatu te dyaur iti
1.11.9	hṛtvotkare nivapati badhāna deva savitaḥ paramasyāṃ parāvati śatena pāśair yo 'smān dveṣṭi yaṃ ca vayaṃ dviṣmas tam ato mā maug iti
1.11.10	dvitīyaṃ praharati pṛthivi devayajany oṣadhyās te mūlaṃ mā hiṃsiṣam iti
1.11.11	apahato 'raruḥ pṛthivyai devayajanyā ity ādatte
1.11.12	vrajaṃ gaccha gosthānam iti harati
1.11.13	vediṃ pratyavekṣate varṣatu te dyaur iti
1.11.14	hṛtvotkare nivapati badhāna deva savitaḥ paramasyāṃ parāvati śatena pāśair yo 'smān dveṣṭi yaṃ ca vayaṃ dviṣmas tam ato mā maug iti
1.11.15	tṛtīyaṃ praharati pṛthivi devayajany oṣadhyās te mūlaṃ mā hiṃsiṣam iti
1.11.16	apahato 'raruḥ pṛthivyā adevayajana ity ādatte
1.11.17	vrajaṃ gaccha gosthānam iti harati
1.11.18	vediṃ pratyavekṣate varṣatu te dyaur iti
1.11.19	hṛtvotkare nivapati badhāna deva savitaḥ paramasyāṃ parāvati śatena pāśair yo 'smān dveṣṭi yaṃ ca vayaṃ dviṣmas tam ato mā maug ararus te divaṃ mā skān ity atrānuvartayati
1.11.20	tūṣṇīṃ caturthaṃ harati saha barhiṣā
1.11.21	atha pūrvaṃ parigrāhaṃ parigṛhṇāti vasavas tvā parigṛhṇantu gāyatreṇa chandaseti dakṣiṇato rudrās tvā parigṛhṇantu traiṣṭubhena chandaseti paścād ādityās tvā parigṛhṇantu jāgatena chandasety uttarataḥ
1.11.22	atha karaṇaṃ japatīmāṃ narāḥ kṛṇuta vedim etya vasumatīṃ rudravatīm ādityavatīṃ varṣman divo nābhā pṛthivyā yathāyaṃ yajamāno na riṣyed iti
1.11.23	atha prācīṃ sphyena vedim uddhanti devasya savituḥ save karma kṛṇvanti vedhasa iti
1.11.24	athāgnīdhram āhāgnīd itas trir hareti
1.11.25	tatas trir āgnīdhro harati
1.11.26	yad āgnīdhras trir haraty atha saṃpraiṣam āha brahmann uttaraṃ parigrāhaṃ parigrahīṣyāmīti
1.11.27	prasūta uttaraṃ parigrāhaṃ parigṛhṇāty ṛtam asīti dakṣiṇata ṛtasadanam asīti paścād ṛtaśrīr asīty uttarataḥ
1.11.28	atha pratīcīṃ sphyena vediṃ yoyupyate dhā asi svadhā asy urvī cāsi vasvī cāsi purā krūrasya visṛpo virapśinn udādāya pṛthivīṃ jīradānur yām airayañ candramasi svadhābhis tāṃ dhīrāso anudṛśya yajanta iti
1.11.29	athāntarvedi tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhi patnīṃ saṃnahyājyenodehīti
1.11.30	āharanty etāḥ prokṣaṇīr abhipūrya
1.11.31	dakṣiṇenādhvaryus tā sphya upaninīya sphyasya vartman sādayati
1.11.32	athotkare sphyaṃ nihanti yo mā hṛdā manasā yaś ca vācā yo brahmaṇā karmaṇā dveṣṭi devāḥ / yaḥ śrutena hṛdayeneṣṇatā ca tasyendravajreṇa śiraś chinadmīti
1.11.33	hastau prakṣālya sphyaṃ ca prakṣālayati
1.11.34	upasādayanty etad idhmābarhir dakṣiṇam idhmam uttaraṃ barhiḥ
1.12.1	athaitāḥ srucaḥ samādatte dakṣiṇena sruvaṃ juhūpabhṛtau savyena dhruvāṃ prāśitraharaṇaṃ vedaparivāsanānīti
1.12.2	gārhapatye pratitapati pratyuṣṭaṃ rakṣaḥ pratyuṣṭā arātayo 'gner vas tejiṣṭhena tejasā niṣṭapāmīti
1.12.3	atha sruvaṃ saṃmārṣṭi goṣṭhaṃ mā nirmṛkṣaṃ vājinaṃ tvā sapatnasāhaṃ saṃmārjmīti
1.12.4	trir antaratas trir bāhyatas trir evaṃ mūlair daṇḍaṃ saṃmṛjyādbhiḥ saṃsparśya pratitapyotprayacchati
1.12.5	atha juhūṃ saṃmārṣṭi vācaṃ prāṇaṃ mā nirmṛkṣaṃ vājinīṃ tvā sapatnasāhīṃ saṃmārjmīti
1.12.6	tathaiva saṃmṛjyādbhiḥ saṃsparśya pratitapyotprayacchati
1.12.7	athopabhṛtaṃ saṃmārṣṭi cakṣuḥ śrotraṃ mā nirmṛkṣaṃ vājinīṃ tvā sapatnasāhīṃ saṃmārjmīti
1.12.8	tathaiva saṃmṛjyādbhiḥ saṃsparśya pratitapyotprayacchati
1.12.9	atha dhruvāṃ saṃmārṣṭi prajāṃ yoniṃ mā nirmṛkṣaṃ vājinīṃ tvā sapatnasāhīṃ saṃmārjmīti
1.12.10	tathaiva saṃmṛjyādbhiḥ saṃsparśya pratitapyotprayacchati
1.12.11	atha prāśitraharaṇaṃ saṃmārṣṭi rūpaṃ varṇaṃ paśubhyo mā nirmṛkṣaṃ vājinaṃ tvā sapatnasāhaṃ saṃmārjmīti
1.12.12	tathaiva saṃmṛjyādbhiḥ saṃsparśya pratitapyotprayacchati
1.12.13	athaitāni sruksaṃmārjanāny adbhiḥ saṃsparśya gārhapatye 'nupraharati divaḥ śilpam avatataṃ pṛthivyāḥ kakubhiḥ śritaṃ tena vayaṃ sahasravalśena sapatnaṃ nāśayāmasi svāheti
1.12.14	athāgreṇotkaraṃ tṛṇāni saṃstīrya teṣu srucaḥ sādayitvā
1.12.15	athaitāṃ patnīm antareṇa vedyutkarau prapādya jaghanena dakṣiṇena gārhapatyam udīcīm upaveśya yoktreṇa saṃnahyaty āśāsānā saumanasaṃ prajāṃ saubhāgyaṃ tanūm agner anuvratā bhūtvā saṃnahye sukṛtāya kam iti
1.12.16	[athaināṃ vācayati yuktaṃ kriyātā āśīḥ kāme yujyātā iti]
1.12.17	athaināṃ tiraḥ pavitram apa ācāmayati payasvatīr oṣadhayaḥ payasvad vīrudhāṃ payaḥ / apāṃ payaso yat payas tena mām indra saṃsṛjeti
1.12.18	athaināṃ gārhapatye samidha ādhāpayaty agne vratapate vrataṃ cariṣyāmi tac chakeyaṃ tan me rādhyatāṃ svāhā vāyo vratapata āditya vratapate vratānāṃ vratapate vrataṃ cariṣyāmi tac chakeyaṃ tan me rādhyatāṃ svāheti
1.12.19	atha jaghanena gārhapatyam upasīdati suprajasas tvā vayaṃ supatnīr upasedima / agne sapatnadambhanam adabdhāso adābhyam indrāṇīvāvidhavā bhūyāsam aditir iva suputrā / asthūri tvā gārhapatyopaniṣade suprajāstvāya mama putrāḥ śatruhaṇo 'tho me duhitā virāṭ utāham asmi saṃjayā patyur me śloka uttama iti
1.12.20	[athaināṃ vācayaty ūne 'tiriktaṃ dhīyātā iti ca]
1.12.21	athaināṃ gārhapatyam īkṣayaty agne gṛhapata upa mā hvayasva devānāṃ patnīr upa mā hvayadhvaṃ patni patny eṣa te loko namas te astu mā mā hiṃsīr iti
1.12.22	athainām ājyam avekṣayati mahīnāṃ payo 'sy oṣadhīnāṃ raso 'dabdhena tvā cakṣuṣāvekṣe suprajāstvāyeti
1.12.23	athainad gārhapatye 'dhiśrayati tejo 'sīti
1.12.24	samidham upayatya prāṅ harati tejo 'nu prehīti
1.12.25	athainad āhavanīye 'dhiśrayaty agnis te tejo mā vinaid iti
1.12.26	atraitāṃ samidhaṃ madhyata āhavanīyasyābhyādadhāti [svāheti]
1.12.27	athainad agreṇa prokṣaṇīḥ paryāhṛtya dakṣiṇārdhe vedyai nidhāya yajamānam ājyam avekṣayati nimīlyāvekṣeteti brāhmaṇam
1.12.28	athainad yathāhṛtaṃ pratiparyāhṛtyottarārdhe vedyai nidhāyādhvaryur avekṣate 'gner jihvāsi subhūr devānāṃ dhāmnedhāmne devebhyo yajuṣeyajuṣe bhaveti
1.12.29	athainad udīcīnāgrābhyāṃ pavitrābhyāṃ punarāhāraṃ trir utpunāti śukram asi jyotir asi tejo 'sīti
1.12.30	atha prokṣaṇīr utpunāti devo vaḥ savitotpunātv acchidreṇa pavitreṇa vasoḥ sūryasya raśmibhir iti pacchaḥ
1.12.31	prokṣaṇīṣu pavitre avadhāyādatte dakṣiṇena sruvaṃ savyena juhūṃ vede pratiṣṭhāpya tasyāṃ gṛhṇīte śukraṃ tvā śukrāyāṃ dhāmnedhāmne devebhyo yajuṣeyajuṣe gṛhṇāmīty etena yajuṣā caturgṛhītaṃ gṛhītvā saṃmṛśyotprayacchati
1.12.32	athopabhṛti gṛhṇīte jyotis tvā jyotiṣi dhāmnedhāmne devebhyo yajuṣeyajuṣe gṛhṇāmīty etena yajuṣāṣṭagṛhītaṃ gṛhītvā bhūyaso grahān gṛhṇānaḥ kanīya ājyaṃ gṛhṇīte
1.12.33	tathaiva saṃmṛśyotprayacchati
1.12.34	atha dhruvāyāṃ gṛhṇīte 'rcis tvārciṣi dhāmnedhāmne devebhyo yajuṣeyajuṣe gṛhṇāmīty etena yajuṣā caturgṛhītaṃ gṛhītvābhipūrya tathaiva saṃmṛśyotprayacchati
1.13.1	athaitām ājyasthālīṃ sasruvāṃ jaghanena vedyai nidhāya prokṣaṇīr unmahayann upottiṣṭhaty āpo devīr agrepuvo agreguvo 'gra imaṃ yajñaṃ nayatāgre yajñapatim dhatta yuṣmān indro 'vṛṇīta vṛtratūrye yūyam indram avṛṇīdhvaṃ vṛtratūrya iti
1.13.2	adbhir evāpaḥ prokṣati prokṣitā stha prokṣitā stheti triḥ
1.13.3	athedhmaṃ visrasya prokṣati kṛṣṇo 'sy ākhareṣṭho 'gnaye tvā svāheti
1.13.4	vediṃ prokṣati vedir asi barhiṣe tvā svāheti
1.13.5	barhiḥ prokṣati barhir asi srugbhyas tvā svāheti
1.13.6	āharanty etad barhir antareṇa praṇītāś cāhavanīyaṃ ca
1.13.7	tad antarvedi purogranthyāsādya prokṣati dive tvety agrāṇy antarikṣāya tveti madhyāni pṛthivyai tveti mūlāni
1.13.8	saha srucā purastātpratyañcaṃ granthiṃ pratyukṣyātiśiṣṭāḥ prokṣaṇīr ninayati dakṣiṇāyai śroṇer ottarāyai śroṇeḥ svadhā pitṛbhya ūrg bhava barhiṣadbhya ūrjā pṛthivīṃ gacchatety udūhya prokṣaṇīdhānaṃ barhir visrasya purastāt prastaraṃ gṛhṇāti viṣṇo stūpo 'sīti
1.13.9	tasmin pavitre apisṛjati yajamāne prāṇāpānau dadhāmīti vā tūṣṇīṃ vā
1.13.10	taṃ yajamānāya vā brahmaṇe vā prayacchati
1.13.11	athaitāni barhiḥsaṃnahanāny āyātayati dakṣiṇāyai śroṇer ottarād aṃsāt
1.13.12	atha dakṣiṇe vedyante barhirmuṣṭiṃ stṛṇāti devabarhir ūrṇāmradasaṃ tvā stṝṇāmi svāsasthaṃ devebhya iti
1.13.13	tāṃ bahulāṃ purastāt pratīcīṃ trivṛtam anatidṛśnaṃ stṛṇāti
1.13.14	atha prastarapāṇiḥ prāṅ abhisṛpya paridhīn paridadhāti gandharvo 'si viśvāvasur viśvasmād īṣato yajamānasya paridhir iḍa īḍita iti madhyamam indrasya bāhur asi dakṣiṇo yajamānasya paridhir iḍa īḍita iti dakṣiṇaṃ mitrāvaruṇau tvottarataḥ paridhattāṃ dhruveṇa dharmaṇā yajamānasya paridhir iḍa īḍita ity uttaram
1.13.15	atha sūryeṇa purastāt paridadhāti sūryas tvā purastāt pātu kasyāś cid abhiśastyā iti
1.13.16	ūrdhve samidhāv ādadhāti vītihotraṃ tvā kave dyumantaṃ samidhīmahy agne bṛhantam adhvara iti dakṣiṇāṃ tūṣṇīm uttarām abhyādhāya
1.13.17	antarvedy udīcīnāgre vidhṛtī tiraścī sādayati viśo yantre stha iti
1.13.18	vidhṛtyoḥ prastaraṃ vasūnāṃ rudrāṇām ādityānāṃ sadasi sīdeti
1.13.19	prastare juhūṃ juhūr asi ghṛtācī nāmnā priyeṇa nāmnā priye sadasi sīdeti
1.13.20	uttarām upabhṛtam upabhṛd asi ghṛtācī nāmnā priyeṇa nāmnā priye sadasi sīdeti
1.13.21	uttarāṃ dhruvāṃ dhruvāsi ghṛtācī nāmnā priyeṇa nāmnā priye sadasi sīdeti
1.13.22	atha srucaḥ sannā abhimṛśaty etā asadant sukṛtasya loke tā viṣṇo pāhi pāhi yajñaṃ pāhi yajñapatiṃ pāhi māṃ yajñaniyam iti
1.13.23	atha viṣṇūni stha vaiṣṇavāni dhāmāni stha prājāpatyānīty ājyāny abhimantrayate
1.14.1	athādatte dakṣiṇenājyasthālīṃ sasruvāṃ savyena pātrīṃ vedam iti
1.14.2	etat samādāya pradakṣiṇam āvṛtya pratyaṅṅ ādrutya jaghanena gārhapatyam upaviśya pātryāṃ dvedhopastṛṇīte syonaṃ te sadanaṃ karomi ghṛtasya dhārayā suśevaṃ kalpayāmi / tasmint sīdāmṛte pratitiṣṭha vrīhīṇāṃ medha sumanasyamāna iti
1.14.3	atha dhṛṣṭim ādāya dakṣiṇasya puroḍāśasyāṅgārān apohatīdam ahaṃ senāyā abhītvaryai mukham apohāmīti
1.14.4	athainaṃ vidarśayati sūryajyotir vibhāhi mahata indriyāyeti
1.14.5	vedena virajasaṃ kṛtvābhighārayaty āpyāyatāṃ ghṛtayonir agnir havyānumanyatām / kham aṅkṣva tvacam aṅkṣva surūpaṃ tvā vasuvidaṃ paśūnāṃ tejasāgnaye juṣṭam abhighārayāmīti
1.14.6	yaddevatyo vā bhavati
1.14.7	athainam udvāsayati śṛta utsnāti janitā matīnām iti
1.14.8	ājyena susaṃtarpayaty ārdraḥ prathasnur bhuvanasya gopā iti
1.14.9	upariṣṭād abhyajyādhastād upānakti yas ta ātmā paśuṣu praviṣṭas tam aṅkṣveti
1.14.10	evam evottaraṃ puroḍāśam udvāsayati
1.14.11	atha śṛtam atha dadhi
1.14.12	atha sāṃnāyye alaṃkaroti yas ta ātmā paśuṣu praviṣṭo devānāṃ viṣṭhām anu yo vitasthe / ātmanvānt soma ghṛtavān hi bhūtvā devān gaccha suvar vinda yajamānāya mahyam iti
1.14.13	pratyajya kapālāny udvāsayatīrā bhūtiḥ pṛthivyai raso motkramīd iti
1.14.14	saṃkhyāyodvāsayati yajamānasya gopīthāyeti brāhmaṇam
1.14.15	athainaṃ sruvam ājyasya pūrayitvānatareṇa puroḍāśāv avadadhāti
1.14.16	athaināni saṃparigṛhyāntarvedy āsādayati bhūr bhuvaḥ suvar ity etābhir vyāhṛtībhiḥ
1.14.17	madhyataḥ puroḍāśāv āsādayati dakṣiṇataḥ śṛtam uttarato dadhi
1.14.18	athainaṃ sruvam agreṇa srucaḥ paryāhṛtya dakṣiṇena juhūṃ prastare sādayati syono me sīda suṣadaḥ pṛthivyāṃ prathayi prajayā paśubhiḥ suvarge loke / divi sīda pṛthivyām antarikṣe 'ham uttaro bhūyāsam adhare mat sapatnā iti
1.14.19	athainaṃ yathāhṛtaṃ pratiparyāhṛtya dhruvāyām avadadhāty ṛṣabho 'si śākvaro ghṛtācīnāṃ sūnuḥ priyeṇa nāmnā priye sadasi sīdeti
1.15.1	athedhmāt samidham ādadāna āhāgnaye samidhyamānāyānubrūhīti
1.15.2	atha yatra hotur abhijānāti pra vo vājā abhidyava iti tatprathamām abhyādadhāti
1.15.3	praṇavepraṇave 'bhyādadhāti
1.15.4	atha yatra hotur abhijānāti samiddho agna āhuteti tadantato 'bhyādadhāti
1.15.5	pari samidhaṃ śinaṣṭi
1.15.6	atha yatra hotur abhijānāty ājuhotā duvasyateti tad etena vedena trir āhavanīyam upavājayati
1.15.7	anūktāsu sāmidhenīṣu dhruvājyāt sruveṇopahatya vedenopayamya prājāpatyaṃ tiryañcam āghāram āghārayati prajāpataye svāheti manasā
1.15.8	atha saṃpraiṣam āhāgnīd agnīṃs tristriḥ saṃmṛḍḍhīti
1.15.9	athaiṣa āgnīdhra idhmasaṃnahanāni sphya upasaṃgṛhya paridhīn saṃmārṣṭi trir madhyamaṃ trir dakṣiṇārdhyaṃ trir uttarārdhyaṃ trir āhavanīyam upavājayaty agne vājajid vājaṃ tvāgne sariṣyantaṃ vājaṃ jeṣyantaṃ vājinaṃ vājajitaṃ vājajityāyai saṃmārjmy agnim annādam annādyāyeti
1.15.10	athāgreṇa juhūpabhṛtau prāñcam añjaliṃ karoti bhuvanam asi viprathasvāgne yaṣṭar idaṃ nama iti
1.15.11	athādatte dakṣiṇena juhūṃ juhv ehy agnis tvā hvayati devayajyāyā iti
1.15.12	savyenopabhṛtam upabhṛd ehi devas tvā savitā hvayati devayajyāyā iti
1.15.13	savyenātyākrāmañ japaty agnāviṣṇū mā vām avakramiṣaṃ vijihāthāṃ mā mā saṃtāptaṃ lokaṃ me lokakṛtau kṛṇutam iti
1.15.14	sthānaṃ kalpayate viṣṇo sthānam asīti
1.15.15	anvārabdhe yajamāne madhyame paridhau saṃsparśyarjum āghāram āghārayati saṃtataṃ prāñcam avyavacchindann ita indro akṛṇod vīryāṇi samārabhyordhvo adhvaro divispṛśam ahruto yajño yajñapater indrāvānt svāheti
1.15.16	bṛhad bhā iti srucam udgṛhṇāti
1.15.17	athāsaṃsparśayan srucāv udaṅṅ atyākrāmañ japati pāhi māgne duścaritād ā mā sucarite bhajeti
1.15.18	juhvā dhruvāṃ samanakti makhasya śiro 'si saṃ jyotiṣā jyotir aṅktām iti triḥ
1.15.19	atha yathāyatanaṃ srucau sādayitvā pravaraṃ pravṛṇīte
1.15.20	utkara idhmasaṃnahanāni sphya upasaṃgṛhya pṛṣṭham āgnīdhro 'nūpaśliṣyati
1.15.21	athāśrāvayaty o śrāvayāstu śrauṣaḍ agnir devo hotā devān yakṣad vidvāṃś cikitvān manuṣvad bharatavad amuvad amuvad brahmaṇvad eha vakṣad brāhmaṇā asya yajñasya prāvitāra ity asau mānuṣa iti hotur nāma gṛhṇāti
1.15.22	upotthāya hotā vimuñcati
1.15.23	vimukto 'dhvaryur upaviśati
1.15.24	prasavam ākāṅkṣann āste
1.16.1	atha yatra hotur abhijānāti ghṛtavatīm adhvaryo srucam āsyasveti taj juhūpabhṛtāv ādāyātyākramyāśrāvyāha samidho yajeti
1.16.2	vaṣaṭkṛte juhoti yaja yajeti
1.16.3	caturthaṃ yakṣyann ardham aupabhṛtasyājyasya juhvāṃ samānayate
1.16.4	pañca prayājān iṣṭvodaṅṅ atyākramya saṃsrāveṇānupūrvaṃ havīṃṣy abhighārayati dhruvām evāgre 'tha dakṣiṇaṃ puroḍāśam atha dhruvām athottaraṃ puroḍāśam atha śṛtam atha dadhy upabhṛtam antataḥ
1.16.5	atha catura ājyasya gṛhṇāna āhāgnaye 'nubrūhīti
1.16.6	atyākramyāśrāvyāhāgniṃ yajeti
1.16.7	vaṣaṭkṛta uttarārdhapūrvārdhe pratimukhaṃ prabāhug juhoti
1.16.8	athodaṅṅ atyākramya catura evājyasya gṛhṇāna āha somāyānubrūhīti
1.16.9	atyākramyāśrāvyāha somaṃ yajeti
1.16.10	vaṣaṭkṛte dakṣiṇārdhapūrvārdhe pratimukhaṃ prabāhug juhoti
1.16.11	athopastīrya dakṣiṇasya puroḍāśasya pūrvārdhād avadyann āhāgnaye 'nubrūhīti
1.16.12	athainam upatiṣṭhate mā bher mā saṃvikthā mā tvā hiṃsiṣaṃ mā te tejo 'pakramīd iti
1.16.13	athainam abhimṛśati bharatam uddharem anuṣiñcāvadānāni te pratyavadāsyāmi namas te astu mā mā hiṃsīr iti
1.16.14	pūrvārdhād avadāyāparārdhād avadyati
1.16.15	abhighārayati pratyanakti yad avadānāni te 'vadyan vilomākārṣam ātmanaḥ / ājyena pratyanajmy enat tat ta āpyāyatāṃ punar iti
1.16.16	atyākramyāśrāvyāhāgniṃ yajeti
1.16.17	vaṣaṭkṛte juhoti
1.16.18	atha catura ājyasya gṛhṇāna āha prajāpataya ity upāṃśv anubrūhīty uccaiḥ
1.16.19	atyākramyāśrāvyāha prajāpatim ity upāṃśu yajety uccaiḥ
1.16.20	vaṣaṭkṛte juhoti
1.16.21	athopastīryottarasya puroḍāśasyāparārdhād avadyann āhāgnīṣomābhyām iti paurṇamāsyām indrāya vaimṛdhāyeti cendrāgnibhyām ity amāvāsyāyām asaṃnayata indrāyeti saṃnayato mahendrāyeti vā yadi mahendrayājī bhavati
1.17.1	samāna upasthānaḥ
1.17.2	samāno 'bhimarśanaḥ
1.17.3	aparārdhād avadāya pūrvārdhād avadyati
1.17.4	abhighārayati
1.17.5	samānaḥ pratyañjanaḥ
1.17.6	atyākramyāśrāvyāhāgnīṣomau yajeti
1.17.7	vaṣaṭkṛte juhoti
1.17.8	athopastīrya dviḥ puroḍāśasyāvadyann āhendrāyānubrūhīti mahendrāyeti vā yadi mahendrayājī bhavati
1.17.9	dviḥ puroḍāśasyāvadyati dviḥ śṛtasya dvir dadhnaḥ
1.17.10	abhighārayati
1.17.11	pratyanakti
1.17.12	atyākramyāśrāvyāhendraṃ yajeti mahendram iti vā yadi mahendrayājī bhavati
1.17.13	vaṣaṭkṛte juhoti
1.17.14	athopastīrya dakṣiṇasya puroḍāśasyottarārdhād avadyann āhāgnaye sviṣṭakṛte 'nubrūhīti
1.17.15	sakṛd dakṣiṇasya puroḍāśasyottarārdhād avadyati sakṛd dhruvājyāt sakṛd uttarasya puroḍāśasya sakṛc chṛtasya sakṛd dadhnaḥ
1.17.16	dvir abhighārayati
1.17.17	na pratyanakti
1.17.18	avatte sviṣṭakṛti sruveṇa pārvaṇau homau juhoty ṛṣabhaṃ vājinaṃ vayaṃ pūrṇamāsaṃ yajāmahe / sa no dohatāṃ suvīryaṃ rāyaspoṣaṃ sahasriṇam / prāṇāya surādhase pūrṇamāsāya svāheti paurṇamāsyām
1.17.19	amāvāsyā subhagā suśevā dhenur iva bhūya āpyāyamānā / sā no dohatāṃ suvīryaṃ rāyaspoṣaṃ sahasriṇam / apānāya surādhase 'māvāsyāyai svāhety amāvāsyāyām
1.17.20	atyākramyāśrāvyāhāgniṃ sviṣṭakṛtaṃ yajeti
1.17.21	vaṣaṭkṛta uttarārdhapūrvārdhe 'tihāya pūrvā āhutīr juhoti
1.17.22	atraitan mekṣaṇam āhavanīye 'nupraharati
1.17.23	athainat saṃsrāveṇābhijuhoti
1.17.24	athodaṅṅ atyākramya juhvām apa ānīya saṃkṣālanam antaḥparidhi ninayati vaiśvānare havir idaṃ juhomi sāhasram utsaṃ śatadhāram etam / sa naḥ pitaraṃ pitāmahaṃ prapitāmahaṃ suvarge loke gacchatu pinvamānaṃ svadhā nama iti
1.17.25	nirṇijya srucaṃ niṣṭapyādbhiḥ pūrayitvā bahiḥparidhi ninayatīmaṃ samudraṃ śatadhāram utsaṃ vyacyamānaṃ bhuvanasya madhye / ghṛtaṃ duhānām aditiṃ janāyāgne mā hiṃsīḥ parame vyomann iti
1.17.26	atraitad aupabhṛtam ājyaṃ sarvaśa eva juhvāṃ samānayate
1.17.27	atha yathāyatanaṃ srucau sādayitvā prāśitram avadyati dakṣiṇasya puroḍāśasyottarārdhād yavamātram ajyāyo yavamātrād āvyādhāt kṛtyatām idam / mā rūrupāma yajñasya śuddhaṃ sviṣṭam idaṃ havir iti
1.17.28	athainat sruvadaṇḍenābhighārya jaghanena praṇītāḥ sādayitvādbhiḥ sruvadaṇḍaṃ saṃsparśyāvadadhāti
1.18.1	atha kaṃsaṃ vā camasaṃ veḍopahavanaṃ yācati
1.18.2	tam antarvedi nidhāya tasminn upastīrya dakṣiṇasya puroḍāśasya dakṣiṇārdhāt prarujyāvadadhāti manunā dṛṣṭāṃ ghṛtapadīṃ mitrāvaruṇasamīritām / dakṣiṇārdhād asaṃbhindann avadyāmy ekatomukhām iti
1.18.3	dvitīyam avadānāni saṃbhidyāvadadhāti
1.18.4	atha dakṣiṇasyaiva puroḍāśasya pūrvārdhāt tryaṅgulaṃ vā caturaṅgulaṃ vājyena susaṃtṛptaṃ saṃtarpyāgreṇa dhruvāṃ yajamānabhāgaṃ nidadhāti
1.18.5	dvir dhruvājyād avadyati dvir uttarasya puroḍāśasya dviḥ śṛtasya dvir dadhnaḥ
1.18.6	abhighārayati
1.18.7	atha hotur dvir aṅgulāv anakti
1.18.8	jighreṇa bhakṣayitvā
1.18.9	caturavāntareḍām avadyati
1.18.10	upastṛṇāti
1.18.11	dvir ādadhāti
1.18.12	abhighārayati
1.18.13	samanvārabhante 'dhvaryuś ca yajamānaś ca brahmā cāgnīdhraś ca
1.18.14	atha yatra hotur abhijānāti daivyā adhvaryava upahūtās upahūtā manuṣyā iti tad dakṣiṇaṃ puroḍāśaṃ caturdhā kṛtvā barhiṣadaṃ karoti
1.18.15	atha yatra hotur abhijānāty upahūto 'yaṃ yajamāna iti tarhi yajamāno hotāram īkṣamāṇo vāyuṃ manasā dhyāyed iti
1.18.16	upahūtāyām iḍāyām agnīdha ādadhāti ṣaḍavattam
1.18.17	upastṛṇāty ādadhāty abhighārayaty upastṛṇāty ādadhāty abhighārayati
1.18.18	prāśnanti
1.18.19	mārjayante
1.18.20	athāha brahmaṇe prāśitraṃ parihareti
1.18.21	pari prāśitraṃ haranti
1.18.22	anv apo 'nu vedena brahmabhāgam
1.18.23	athānvāhāryaṃ yācati
1.18.24	udvāsayanty etad dhavir ucchiṣṭam
1.19.1	atha saṃpraiṣam āha brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
1.19.2	prasūto 'traitāṃ samidhaṃ madhyata āhavanīyasyābhyādadhāti
1.19.3	athaiṣa āgnīdhro 'sphyair evedhmasaṃnahanaiḥ paridhīn saṃmārṣṭi sakṛn madhyaṃ sakṛd dakṣiṇārdhyaṃ sakṛd uttarārdhyam
1.19.4	sakṛd āhavanīyam upavājayaty agne vājajid vājaṃ tvāgne sasṛvāṃsaṃ vājaṃ jigivāṃsaṃ vājinaṃ vājajitaṃ vājajityāyai saṃmārjmy agnim annādam annādyāyeti
1.19.5	athaitānīdhmasaṃnahanāny adbhiḥ saṃsparśyāhavanīye 'nupraharati yo bhūtānām adhipatī rudras tanticaro vṛṣā / paśūn asmākaṃ mā hiṃsīr etad astu hutaṃ tava svāheti
1.19.6	atha juhūpabhṛtāv ādāyātyākramyāśrāvyāha devān yajeti
1.19.7	vaṣaṭkṛte juhoti yaja yajeti
1.19.8	trīn pratīco 'nūyājān yajati
1.19.9	prācāntataḥ saṃbhinatti
1.19.10	athodaṅṅ atyākramya yathāyatanaṃ srucau sādayitvā vājavatībhyāṃ srucau vyūhati vājasya mā prasavenodgrābheṇodagrabhīd iti
1.19.11	dakṣiṇena juhūm udgṛhṇāti
1.19.12	athā sapatnāṃ indro me nigrābheṇādharāṃ akar iti savyenopabhṛtaṃ nigṛhṇāti
1.19.13	udgrābhaṃ ca nigrābhaṃ ca brahma devā avīvṛdhann iti prācīṃ juhūm ūhati
1.19.14	athā sapatnān indrāgnī me viṣūcīnān vyasyatām iti pratīcīm upabhṛtaṃ pratyūhati
1.19.15	prācyā paridhīn anakti vasubhyas tveti madhyamaṃ rudrebhyas tveti dakṣiṇam ādityebhyas tvety uttaram
1.19.16	athopabhṛtam adbhiḥ saṃsparśya yathāyatanaṃ srucau sādayitvā srukṣu prastaram anakti
1.19.17	aktaṃ rihāṇā iti juhvām agrāṇi viyantu vaya ity upabhṛti madhyāni prajāṃ yoniṃ mā nirmṛkṣam iti dhruvāyāṃ mūlāni
1.19.18	atha prastarāt tṛṇaṃ pracchidya juhvām avadadhāti
1.19.19	athāśrāvayaty o śrāvayāstu śrauṣaḍ iṣitā daivyā hotāro bhadravācyāya preṣito mānuṣaḥ sūktavākāya sūktā brūhīti
1.19.20	tam uparīva prāñcaṃ praharati nāty agraṃ praharati na purastāt pratyasyati na pratiśṛṇāti na viṣvañcaṃ viyauty ūrdhvam udyauty āpyāyantām āpa oṣadhayo marutāṃ pṛṣataya stha divaṃ gaccha tato no vṛṣṭim erayeti
1.19.21	athāgnīdhram īkṣate 'gnīd iti
1.19.22	tam āhāgnīdhraḥ saṃvadasveti
1.19.23	agān agnīd ity āhādhvaryuḥ
1.19.24	agann ity āhāgnīdhraḥ
1.19.25	śrāvayety āhādhvaryuḥ
1.19.26	śrauṣaḍ ity āhāgnīdhraḥ
1.19.27	idaṃ brūhīty āhādhvaryuḥ
1.19.28	anupraharety āhāgnīdhraḥ
1.19.29	anupraharati
1.19.30	svagā daivyā hotṛbhyaḥ svastir mānuṣebhyaḥ śaṃyor brūhīti
1.19.31	athopotthāyāhavanīyam upatiṣṭhata āyuṣpā agne 'sy āyur me pāhi cakṣuṣpā agne 'si cakṣur me pāhīti
1.19.32	athemām abhimṛśati dhruvāsīti
1.19.33	madhyamaṃ paridhim anupraharati yaṃ paridhiṃ paryadhatthā agne deva paṇibhir vīyamāṇaḥ / taṃ ta etam anu joṣaṃ bharāmi ned eṣa tvad apacetayātā iti
1.19.34	athetarāv upasamasyati yajñasya pātha upa samitam iti
1.19.35	athainān saṃsrāveṇābhijuhoti
1.19.36	juhvām upabhṛtaṃ saṃprasrāvayati saṃsrāvabhāgā stheṣā bṛhantaḥ prastareṣṭhā barhiṣadaś ca devā imāṃ vācam abhi viśve gṛṇanta āsadyāsmin barhiṣi mādayadhvaṃ svāheti
1.19.37	atha pradakṣiṇam āvṛtya pratyaṅṅ ādrutya dhuri srucau vimuñcaty agner vām apannagṛhasya sadasi sādayāmi sumnāya sumninī sumne mā dhattaṃ dhuri dhuryau pātam iti
1.19.38	yady u vai nāno bhavaty utkara evaine sphye vimuñcaty etenaiva mantreṇa
1.20.1	athādatte dakṣiṇenājyasthālīṃ sasruvāṃ savyena juhūṃ hotre vedaṃ pradāya
1.20.2	pradakṣiṇam āvṛtya pratyañcāv ādravataḥ
1.20.3	dakṣiṇenādhvaryur gārhapatyaṃ parikrāmaty uttareṇa hotā
1.20.4	tau jaghanena gārhapatyaṃ paścāt prāñcāv upaviśato dakṣiṇa evādhvaryur uttaro hotā
1.20.5	athādhvaryur vedam upabhṛtaṃ kṛtvā catura ājyasya gṛhṇāna āha somāyety upāṃśv anubrūhīty uccaiḥ
1.20.6	āśrāvyāha somam ity upāṃśu yajety uccaiḥ
1.20.7	vaṣaṭkṛte juhoti
1.20.8	catura evājyasya gṛhṇāna āha tvaṣṭra ity upāṃśv anubrūhīty uccaiḥ
1.20.9	āśrāvyāha tvaṣṭāram ity upāṃśu yajety uccaiḥ
1.20.10	vaṣaṭkṛte juhoti
1.20.11	catura evājyasya gṛhṇāna āha devānāṃ patnībhya ity upāṃśv anubrūhīty uccaiḥ
1.20.12	āśrāvyāha devānāṃ patnīr ity upāṃśu yajety uccaiḥ
1.20.13	vaṣaṭkṛte pariśrite devānāṃ patnīr juhoti
1.20.14	atha catura evājyasya gṛhṇāna āhāgnaye gṛhapataya ity upāṃśv anubrūhīty uccaiḥ
1.20.15	āśrāvyāhāgniṃ gṛhapatim ity upāṃśu yajety uccaiḥ
1.20.16	vaṣaṭkṛta uttarārdhapūrvārdhe 'tihāya pūrvā āhutīr juhoti
1.20.17	athāgreṇa hotāram upātītya hotur dvir aṅgulāv anakti
1.20.18	nighreṇa bhakṣayitvā
1.20.19	caturhasteḍāṃ saṃpādayaty ājyasyaiva
1.20.20	samanvārabhete adhvaryuś caiva patnī ca
1.20.21	upahūtāyām iḍāyām agnīdha ādadhāti ṣaḍavattam
1.20.22	prāśnītaḥ
1.20.23	mārjayete
1.20.24	atha sruci caturgṛhītaṃ gṛhītvāpasalaiḥ paryāvṛtyānvāhāryapacane prāyaścittaṃ juhoty ulūkhale musale yac ca śūrpa āśiśleṣa dṛṣadi kṛṣṇājine yat kapāle / avapruṣo vipruṣaḥ saṃyajāmi viśve devā havir idaṃ juṣantām / yajñe yā vipruṣaḥ santi bahvīr agnau tāḥ sarvāḥ sviṣṭāḥ sahutā juhomi svāheti
1.20.25	aparaṃ caturgṛhītaṃ gṛhītvānvāhāryapacana evedhmapravraścanāny abhyādhāya phalīkaraṇān opya phalīkaraṇahomaṃ juhoty agne 'dabdhāyo 'śītatano pāhi mādya divaḥ pāhi prasityai pāhi duriṣṭyai pāhi duradmanyai pāhi duścaritād aviṣaṃ naḥ pituṃ kṛṇu suṣadā yoniṃ svāheti
1.20.26	athaitenaiva yathetam etya [vede yajamānaṃ vācayati vedo 'si vittir asīty āntād anuvākasya] hotre vedaṃ pradāya patnīṃ viṣyatīmaṃ viṣyāmi varuṇasya pāśaṃ yam abadhnīta savitā suketaḥ / dhātuś ca yonau sukṛtasya loke syonaṃ me saha patyā karomīti
1.20.27	athāsyai yoktram añjalāv ādhāyodapātram ānayati sam āyuṣā saṃ prajayā sam agne varcasā punaḥ / saṃ patnī patyāhaṃ gacche sam ātmā tanuvā mamety atha mukhaṃ vimṛṣṭe yad apsu te sarasvati goṣv aśveṣu yan madhu / tena me vājinīvati mukham aṅdhi sarasvatīti
1.20.28	apo ninayaty avabhṛthasyaiva rūpaṃ kṛtvottiṣṭhatīti brāhmaṇam
1.21.1	athaināṃ tathaiva tiraḥ pavitram apa ācāmayati payasvatīr oṣadhayaḥ payasvad vīrudhāṃ payaḥ / apāṃ payaso yat payas tena mām indra saṃsṛjeti
1.21.2	athaināṃ gārhapatye samidha ādhāpayaty agne vratapate vratam acāriṣaṃ tad aśakaṃ tan me 'rādhi svāhā vāyo vratapata āditya vratapate vratānāṃ vratapate vratam acāriṣaṃ tad aśakaṃ tan me 'rādhi svāheti
1.21.3	atha yathāprapannaṃ niṣkrāmayati
1.21.4	atha prāṅ etya dhruvām āpyāyayaty āpyāyatāṃ dhruvā ghṛtena yajñaṃyajñaṃ prati devayadbhyaḥ / sūryāyā ūdho 'dityā upastha urudhārā pṛthivī yajñe asminn iti
1.21.5	athājyasthālyāḥ sruveṇopaghātaṃ prāyaścittāni juhoty āśrāvitam atyāśrāvitaṃ vaṣaṭkṛtam atyanūktaṃ ca yajñe / atiriktaṃ karmaṇo yac ca hīnaṃ yajñaḥ parvāṇi pratirann eti kalpayan / svāhākṛtāhutir etu devānt svāheti
1.21.6	atha yajñasamṛddhīr juhotīṣṭebhyaḥ svāhā vaṣaḍ aniṣṭebhyaḥ svāhā bheṣajaṃ duriṣṭyai svāhā niṣkṛtyai svāhā daurārddhyai svāhā daivībhyas tanūbhyaḥ svāhā ṛddhyai svāhā samṛddhyai svāhā sarvasamṛddhyai svāhā bhūḥ svāhā bhuvaḥ svāhā suvaḥ svāhā bhūr bhuvaḥ suvaḥ svāhemaṃ me varuṇa tat tvā yāmi tvaṃ no agne sa tvaṃ no agne tvam agne ayāsy ayā san manasā hitaḥ / ayā san havyam ūhiṣe ayā no dhehi bheṣajaṃ svāhāyāś cāgne 'sy anabhiśastīś ca satyam it tvam ayā asi / ayasā manasā dhṛto 'yasā havam ūhiṣe 'yā no dhehi bheṣajaṃ svāhā yad asmin karmaṇy antar agāma mantrataḥ karmato vā / anayāhutyā tac chamayāmi sarvaṃ tṛpyantu devā āvṛṣantāṃ ghṛtena svāhā yad asya karmaṇo 'tyarīricaṃ yad vā nyūnam ihākaram / agniṣ ṭat sviṣṭakṛd vidvān sarvaṃ sviṣṭaṃ suhutaṃ karotu me / agnaye sviṣṭakṛte suhutahuta āhutīnāṃ kāmānāṃ samardhayitre svāhā / prajāpate na tvad etāny anyo viśvā jātāni pari tā babhūva / yatkāmās te juhumas tan no astu vayaṃ syāma patayo rayīṇāṃ svāheti
1.21.7	atha barhiṣo dhātūnāṃ saṃpralupya dhruvāyāṃ samanakti samaṅktāṃ barhir haviṣā ghṛtena sam ādityair vasubhiḥ saṃ marudbhiḥ / sam indreṇa viśvebhir devebhir aṅktām iti
1.21.8	athainad āhavanīye 'nupraharati divyaṃ nabho gacchatu yat svāheti
1.21.9	athopotthāya dakṣiṇena padā vedim avakramya dhruvayā samiṣṭayajur juhoti devā gātuvido gātuṃ vittvā gātum ita manasaspata imaṃ no deva deveṣu yajñaṃ svāhā vāci svāhā vāte dhāḥ svāheti
1.21.10	udūhati srucam
1.21.11	ninayati praṇītāḥ
1.21.12	upotthāya yajamāno dakṣiṇena padā viṣṇukramān kramate
1.21.13	saṃtiṣṭhata āmāvāsyaṃ vā paurṇamāsyaṃ vā haviḥ
2.1.1	athopavyāharaṇam
2.1.2	vijñāyate kratvādau kratukāmaṃ kāmayīta yajñāṅgādau yajñāṅgakāmam iti
2.1.3	prāktūlān darbhān saṃstīrya teṣu prāṅmukho yajamāna upaviśya japati yāḥ purastāt prasravanty upariṣṭāt sarvataś ca yāḥ / ābhī raśmipavitrābhiḥ śraddhāṃ yajñam ārabhe devā gātuvido gātuṃ yajñāya vindata / manasaspatinā devena vātād yajñaḥ prayujyatām iti śraddha ehi satyena tvāhvayāmīti
2.1.4	ākūtyā vedanaṃ karoty ākūtyai tvā kāmāya tvā samṛdhe tvā puro dadhe / amṛtatvāya jīvase
2.1.5	ākūtim asyāvase kāmam asya samṛdhyai / indrasya yuñjate dhiyaḥ
2.1.6	ākūtiṃ devīṃ manasaḥ puro dadhe yajñasya mātā suhavā me astu / yad icchāmi manasā sakāmo videyam enad dhṛdaye niviṣṭam iti
2.1.7	manasā triḥ saṃkalpayate trir uccaiḥ
2.1.8	sarvakāmo 'gnīn ādhāsya ity agnyādheye
2.1.9	svargakāmo darśapūrṇamāsābhyāṃ yakṣya iti darśapūrṇamāsayoḥ
2.1.10	svargakāmaś cāturmāsyair yakṣya iti cāturmāsyeṣu
2.1.11	svargakāmaḥ paśunā yakṣya iti paśubandhe
2.1.12	svargakāmaḥ somena yakṣya iti some
2.1.13	svargakāmo 'gniṃ ceṣya ity agnicaye
2.1.14	ahīne 'hargaṇe vā yathākāmo yatkāmo vā yajate
2.1.15	tan ma ṛdhyatāṃ tan me samṛdhyatāṃ tan me saṃpadyatāṃ kāma iti
2.1.16	athartvijāṃ prativacanaṃ tat ta ṛdhyatāṃ tat te samṛdhyatāṃ tat te saṃpadyatāṃ kāma iti
2.1.17	oṃ tatheti prativacanam
2.2.1	athartvijo devayajanaṃ yācate
2.2.2	adhvaryo devayajanaṃ me dehīty adhvaryum
2.2.3	ādityo devo daivo 'dhvaryuḥ sa te devayajanaṃ dadātv iti
2.2.4	oṃ tatheti prativacanam
2.2.5	brahman devayajanaṃ me dehīti brahmāṇam
2.2.6	candramā devo daivo brahmā sa te devayajanaṃ dadātv iti
2.2.7	oṃ tatheti prativacanam
2.2.8	hotar devayajanaṃ me dehīti hotāram
2.2.9	agnir devo daivo hotā sa te devayajanaṃ dadātv iti
2.2.10	oṃ tatheti prativacanam
2.2.11	udgātar devayajanaṃ me dehīty udgātāram
2.2.12	parjanyo devo daiva udgātā sa te devayajanaṃ dadātv iti
2.2.13	oṃ tatheti prativacanam
2.2.14	sadasya devayajanaṃ me dehīti sadasyam
2.2.15	ākāśo devo daivaḥ sadasyaḥ sa te devayajanaṃ dadātv iti
2.2.16	oṃ tatheti prativacanam
2.2.17	hotrakā devayajanaṃ me datteti hotrakān
2.2.18	āpo devyo daivyā hotrāśaṃsinyas tās te devayajanaṃ dadatv iti
2.2.19	oṃ tatheti prativacanam
2.2.20	camasādhvaryavo devayajanaṃ me datteti camasādhvaryūn
2.2.21	raśmayo devā daivāś camasādhvaryavas te te devayajanaṃ dadatv iti
2.2.22	oṃ tatheti prativacanam
2.2.23	api vā na devayajanaṃ yācate
2.2.24	ādita eva tīrthe snātvodetyāhataṃ vāsaḥ paridhāya
2.2.25	śuddho haiva śuciḥ pūto medhyo vipāpmā brahmacārī sahakāripratyaya ā caturthāt karmaṇo 'bhisamīkṣamāṇo vedakarmāṇi prayojayet
2.2.26	prāgapavargāṇy udagapavargāṇi vā prāṅmukhaḥ pradakṣiṇaṃ yajñopavītī daivāni karmāṇi karoti
2.2.27	dakṣiṇāmukhaḥ prasavyaṃ prācīnāvītī pitryāṇi
2.2.28	tiṣṭhann āsīnaḥ prahvo vā yathānyāyam
2.2.29	chandogabrāhmaṇaṃ yathā vai dakṣiṇaḥ pāṇir evaṃ devayajanam
2.2.30	yathā savyas tathā pitṛyajanam
2.2.31	yathā pitṛyajanaṃ tathā śmaśānakaraṇam
2.2.32	yathā śmaśānakaraṇaṃ tathābhicaraṇīyeṣv iṣṭipaśusomeṣu
2.2.33	ādita eva purodakaṃ devayajanaṃ yasmād anyat purastāt samantikaṃ devayajanaṃ na vindeyuḥ
2.2.34	uttarato devayajanamātram atiśinaṣṭi
2.3.1	athartvijāṃ varaṇam
2.3.2	vijñāyate brāhmaṇā ṛtvijo yonigotraśrutavṛttasaṃpannā aviguṇāṅgā atrikiṇinaḥ
2.3.3	na parikhātikrāntā nāntagā nāntyajā nānanūcānāḥ
2.3.4	hāleyavāleyaputrikāputraparakṣetrasahoḍhakānīnānujāvaradvipravarān parihāpya
2.3.5	āṅgiraso 'dhvaryur vāsiṣṭho brahmā vaiśvāmitro hotāyāsya udgātā kauṣītakaḥ sadasyaḥ
2.3.6	avaśiṣṭā bhṛgavo 'ṅgiraso vā
2.3.7	yonivṛttaṃ vidyā ca pramāṇam ity eke
2.3.8	tāṃś ced vṛṇītāvyāpannāṅgān eva vṛṇītākunakhinam adhvaryum akilāsinaṃ brahmāṇam akhaṇḍaṃ hotāram akarālam udgātāram aśipiviṣṭaṃ sadasyam
2.3.9	atha pratiprasthātā neṣṭonnetety adhvaryupuruṣāḥ
2.3.10	brāhmaṇācchaṃsy āgnīdhraḥ poteti brahmaṇaḥ
2.3.11	maitrāvaruṇo 'cchāvāko grāvastud iti hotuḥ
2.3.12	prastotā pratihartā subrahmaṇya ity udgātuḥ
2.3.13	abhigaro dhruvagopaḥ saṃśrāva iti sadasyasya
2.3.14	svapradhānāḥ
2.3.15	asvapradhānā ity eke
2.3.16	daśa vaikādaśa vā camasādhvaryavaḥ
2.3.17	anyadakṣiṇābhiḥ parikrītā bhavantīti vijñāyate
2.3.18	tasmād agnihotrasya yajñakrator eka ṛtvig
2.3.19	darśapūrṇamāsayoś catvāra ṛtvijo 'dhvaryur brahmā hotāgnīdhra iti
2.3.20	cāturmāsyeṣu pratiprasthātā pañcamaḥ
2.3.21	paśubandhe maitrāvaruṇaḥ ṣaṣṭhaḥ
2.3.22	sarve saumye 'dhvare
2.3.23	tān karmaṇaḥkarmaṇo vṛṇīta
2.3.24	ekaikam upasaṃgṛhya codayed asāv aham ādhvaryaveṇa tvā gacchāmi yājayatu māṃ bhavān iti
2.3.25	brahmatvena hautreṇaudgātreṇa sādasyeneti
2.3.26	na sadasyo vidyata ity eke
2.3.27	svenasvena karmaṇā hotrakān
2.3.28	na hotrakān ity eke
2.3.29	tatpuruṣā hotrakāś camasādhvaryavaś ca
2.3.30	adhvaryur vā ṛtvijāṃ prathamo yujyate tena stomo yoktavya iti
2.4.1	ādityo devo daivo 'dhvaryuḥ sa me 'dhvaryur adhvaryo 'dhvaryuṃ tvā vṛṇa ity adhvaryum
2.4.2	ādityo devo daivo 'dhvaryuḥ sa te 'dhvaryus tenānumataḥ karmaivāhaṃ kariṣyāmīti
2.4.3	oṃ tatheti prativacanam
2.4.4	candramā devo daivo brahmā sa me brahmā brahman brahmāṇaṃ tvā vṛṇa iti brahmāṇam
2.4.5	candramā devo daivo brahmā sa te brahmā tenānumataḥ karmaivāhaṃ kariṣyāmīti
2.4.6	oṃ tatheti prativacanam
2.4.7	agnir devo daivo hotā sa me hotā hotar hotāraṃ tvā vṛṇa iti hotāram
2.4.8	agnir devo daivo hotā sa te hotā tenānumataḥ karmaivāhaṃ kariṣyāmīti
2.4.9	oṃ tatheti prativacanam
2.4.10	parjanyo devo daiva udgātā sa ma udgātodgātar udgātāraṃ tvā vṛṇa ity udgātāram
2.4.11	parjanyo devo daiva udgātā sa ta udgātā tenānumataḥ karmaivāhaṃ kariṣyāmīti
2.4.12	oṃ tatheti prativacanam
2.4.13	ākāśo devo daivaḥ sadasyaḥ sa me sadasyaḥ sadasya sadasyaṃ tvā vṛṇa iti sadasyam
2.4.14	ākāśo devo daivaḥ sadasyaḥ sa te sadasyas tenānumataḥ karmaivāhaṃ kariṣyāmīti
2.4.15	oṃ tatheti prativacanam
2.4.16	āpo devyo daivyā hotrāśaṃsinyas tā me hotrāśaṃsinyo hotrakā hotrakān vo vṛṇa iti hotrakān
2.4.17	āpo devyo daivyā hotrāśaṃsinyas tās te hotrāśaṃsinyas tābhir anumatāḥ karmaiva vayaṃ kariṣyāma iti
2.4.18	oṃ tatheti prativacanam
2.4.19	raśmayo devā daivāś camasādhvaryavas te me camasādhvaryavaś camasādhvaryavaś camasādhvaryūn vo vṛṇa iti camasādhvaryūn
2.4.20	raśmayo devā daivāś camasādhvaryavas te te camasādhvaryavas tair anumatāḥ karmaiva vayaṃ kariṣyāma iti
2.4.21	oṃ tatheti prativacanam
2.4.22	vṛto vṛto japati mahan me 'voco yaśo me 'voco bhago me 'voco bhargo me 'vocas tapo me 'voca stomaṃ me 'vocaḥ k.lptiṃ me 'voco bhuktiṃ me 'voco viśvaṃ me 'vocaḥ sarvaṃ me 'vocaḥ sarvaṃ me kalyāṇam avocas tan māvatu tan māviśatu tan mā jinvatu tena bhukṣiṣīya devo devam etu somaḥ somam etv iti
2.4.23	oṃ tatheti prativacanam
2.5.1	siṃhe me manyuḥ
2.5.2	vyāghre me 'ntarāmayaḥ
2.5.3	vṛke me kṣut
2.5.4	aśve me ghasiḥ
2.5.5	dhanvani me pipāsā
2.5.6	rājagṛhe me 'śanāyā
2.5.7	aśmani me tandriḥ
2.5.8	gardabhe me 'rśaḥ
2.5.9	śalyake me hrīḥ
2.5.10	aśvatthe me vepathuḥ
2.5.11	kūrme me 'ṅgarogaḥ
2.5.12	baste me 'pasaryā
2.5.13	apriye me mṛtyuḥ
2.5.14	bhrātṛvye me pāpmā
2.5.15	sapatne me nirṛtiḥ
2.5.16	duṣkīrtau me vyṛddhiḥ
2.5.17	parasvati me 'samṛddhiḥ
2.5.18	khaḍge ma ārtiḥ
2.5.19	gavaye ma āndhyam
2.5.20	gaure me bādhiryam
2.5.21	ṛkṣe me śokaḥ
2.5.22	godhāyāṃ me khedaḥ
2.5.23	jarāyāṃ me himaḥ
2.5.24	kṛṣṇaśakunau me bhīrutā
2.5.25	kaśe me pāpo gandhaḥ
2.5.26	ulūke me śvabhyaśaḥ
2.5.27	kloke ma īrṣyā
2.5.28	markaṭe me durṛddhiḥ
2.5.29	kulale me maṃsyā
2.5.30	ulale me pradhyā
2.5.31	uṣṭre me tṛṣṇā
2.5.32	ṛśye me śramaḥ
2.5.33	avyāṃ ma āvyam
2.5.34	kośe me gandhaḥ
2.5.35	kumāryāṃ me 'laṅkāraḥ
2.5.36	sūkare me kladathuḥ
2.5.37	pṛdākhuni me svapnaḥ
2.5.38	ajagare me dusvapnaḥ
2.5.39	vidyuti me smayaśaḥ
2.5.40	lobhāyāṃ me kledaḥ
2.5.41	śalabhe me pāpmālakṣmī
2.5.42	strīṣu me 'nṛtam
2.5.43	ajāsu me karkaśaḥ
2.5.44	vrātye ma ītyā
2.5.45	śūdre me steyam
2.5.46	vaiśye me 'kārmakṛtyam
2.5.47	rājanyabandhuni me 'jñānam
2.5.48	naiṣāde me brahmahatyā
2.5.49	kuliṅge me kṣavathuḥ
2.5.50	ulale me vilāsaḥ
2.5.51	udriṇi me vamatiḥ
2.5.52	kiṃpuruṣe me rodaḥ
2.5.53	dvīpini me niṣṭapat
2.5.54	hastini me kilāsaḥ
2.5.55	śuni me duripram
2.5.56	snāvanyeṣu me mlecchaḥ
2.5.57	videheṣu me śīpathaḥ
2.5.58	mahāvarṣeṣu me glauḥ
2.5.59	mūjavatsu me tapnā
2.5.60	dundubhau me kāsikā
2.5.61	ikṣvākuṣu me pittam
2.5.62	kaliṅgeṣu me 'medhyam
2.5.63	aśvataryāṃ me 'prajastā
2.5.64	puṃścalyāṃ me duścaritam
2.5.65	ākhuni me dantarogaḥ
2.5.66	makṣikāyāṃ me śvalkaśaḥ
2.5.67	śuke me harimā
2.5.68	mayūre me jalpyā
2.5.69	vṛṣe me jarā
2.5.70	cāṣe me pāpavādaḥ
2.5.71	apsu me śramaḥ
2.5.72	brahmojjhe me kilbiṣam
2.5.73	apehi pāpman punar apanāśito bhavā naḥ pāpman sukṛtasya loke pāpman dhehy avihṛto yo naḥ pāpman na jahāti tam u tvā jahimo vayam
2.5.74	anyatrāsman niviśatāṃ sahasrākṣo amartyo yo no dveṣṭi sa riṣyatu yam u dviṣmas tam u jahīti
2.5.75	athāñjalināpa upahanti sumitrā na āpa oṣadhayaḥ santv iti
2.5.76	tāṃ diśam etā apa utsiñcati yasyām asya diśi dveṣyo bhavati durmitrās tasmai bhūyāsur yo 'smān dveṣṭi yaṃ ca vayaṃ dviṣma iti
2.5.77	athāpa upaspṛśya yathetaṃ praviśanti
2.6.1	athedam agnyādheyam
2.6.2	tasya kaḥ karmaṇa upakramo bhavatīti
2.6.3	uktāny ṛtunakṣatrāṇy uktam ātmanaḥ puraścaraṇam
2.6.4	katham atrānupūrvyaṃ bhavati
2.6.5	snānapavanamantraprokṣaṇapuṇyāhavācanāni śraddhām āhūyākūtyā vedanaṃ kṛtvopavyāhṛtyartvijo vṛtvārhayitvā devayajanaṃ yācitvā devayajanam ādāya sphyam ādāyāntareṇa vedyutkarāv uddeśena prapadya jaghanena gārhapatyaṃ tiṣṭhan prācīnaṃ sphyena gārhapatyasyāyatanam uddhanty uddhanyamānam asyā amedhyam apa pāpmānaṃ yajamānasya hantu / śivā naḥ santu pradiśaś catasraḥ śaṃ no mātā pṛthivī tokasāteti
2.6.6	athainad adbhir avokṣati śaṃ no devīr abhiṣṭaya āpo bhavantu pītaye / śaṃ yor abhisravantu na iti
2.6.7	evam evānvāhāryapacanasyāyatanam uddhanti
2.6.8	evam evāhavanīyasya
2.6.9	evam itarayor yadi kariṣyan bhavati
2.6.10	athāntareṇa vedyutkarāv uddeśenodaṅṅ upaniṣkramya tāṃ diśaṃ yanti yatrāsya saṃbhārā upak.lptā bhavanti
2.6.11	api vottareṇa śālāyāḥ sarve saṃbhārā upak.lptā bhavanti
2.6.12	api vāntarvedi prācīnaṃ tān mantrānupūrvyam ekaikaṃ saṃbhāram ekaikena yajuṣā saṃbharati
2.6.13	vaiśvānarasya rūpaṃ pṛthivyāṃ parisrasā / syonam āviśantu na iti sikatāḥ saṃbhṛtya nidadhāti
2.6.14	evam evottaramuttaraṃ saṃbhāram uttareṇottareṇa yajuṣā saṃbhṛtyasaṃbhṛtyaiva nidadhāti
2.6.15	ūṣāś ca sikatāś cākhūtkaraṃ ca valmīkavapāṃ ca sūdaṃ ca varāhavihataṃ ca puṣkaraparṇaṃ ca śarkarāś cety aṣṭau pārthivāḥ
2.6.16	athottareṇa yajuṣā ṣaḍ ḍhiraṇyaśalkān āharati
2.6.17	atha vānaspatyābhir vānaspatyāḥ
2.6.18	śākhā ārdrāḥ sapalāśāḥ saprārohāḥ prādeśamātrīr apratiśuṣkāgrā āharati
2.6.19	api vā yathālābham
2.6.20	parṇaṃ dvābhyām
2.6.21	citriyasyāśvatthasya tisraḥ samidha ārdrāḥ sapālāśāḥ saprārohāḥ prādeśamātrīr apratiśuṣkāgrā āharati citriyād aśvatthāt saṃbhṛtā bṛhatyaḥ śarīram abhisaṃskṛtā stha / prajāpatinā yajñamukhena saṃmitās tisras trivṛdbhir mithunāḥ prajātyā iti
2.6.22	atha muñjakulāyam āharati yā te agna ojasvinī tanūr oṣadhīṣu praviṣṭā / tāṃ ta iha saṃbharāmīti
2.6.23	athāsmā araṇī āharaty āśvatthīṃ śamīgarbhīm apy aśamīgarbhīṃ vā caturaṅgulam utsedhāṃ dvādaśāṅgulaṃ vistīrṇāṃ ṣoḍaśāṅgulam āyatām api vā prādeśamātrīṃ sarvataḥ samāṃ caturaṅgulam evotsedhām
2.6.24	tasyā uttānāyā anulomam adhastāt pratīcīnapravaṇaṃ prajananaṃ kurvanti
2.6.25	tāvatīm evottarāraṇim
2.6.26	athaine āharaty aśvatthād dhavyavāhād dhi jātām agnes tanūṃ yajñiyāṃ saṃbharāmi / śāntayoniṃ śamīgarbham agnaye prajanayitave
2.6.27	yo aśvatthaḥ śamīgarbha āruroha tve sacā / taṃ te harāmi brahmaṇā yajñiyaiḥ ketubhiḥ saheti
2.6.28	athaitān susaṃbhṛtān saṃbhārān punar eva saṃbharati yaṃ tvā samabharaṃ jātavedo yathā śarīraṃ bhūteṣu nyaktam / sa saṃbhṛtaḥ sīda śivaḥ prajābhya uruṃ no lokam anuneṣi vidvān iti
2.7.1	atha vai bhavati
2.7.2	indro vṛtraṃ hatvāsurān parābhāvya so 'māvāsyāṃ pratyāgacchat
2.7.3	te pitaraḥ pūrvedyur āgacchan
2.7.4	pitṝn yajño 'gacchat
2.7.5	taṃ devāḥ punar ayācanta
2.7.6	tam ebhyo na punar adadus te 'bruvan varaṃ vṛṇāmahā atha vaḥ punar dāsyāmo 'smabhyam eva pūrvedyuḥ kriyātā iti
2.7.7	tam ebhyaḥ punar adaduḥ
2.7.8	tasmāt pitṛbhyaḥ pūrvedyuḥ kriyate
2.7.9	yat pitṛbhyaḥ pūrvedyuḥ karoti pitṛbhya eva tad yajñaṃ niṣkrīya yajamānaḥ pratanuta iti brāhmaṇam
2.7.10	atha yadi gāṃ na labhate meṣam ajaṃ vā labhate
2.7.11	api vā dyūtam odanaṃ paktvā tasyopariṣṭāt prabhūtam ājyaṃ payo vānīya tasmād etat sarvaṃ karoti yad gavā kāryam
2.7.12	vijñāyate ca dhenvai vā etad reto yad ājyaṃ payo vānaḍuhas taṇḍulā iti
2.7.13	gaur evāṅgasāmānyāt
2.7.14	saṃpracchannā ambarīṣaṃ vottapanīyaṃ vābhipravrajanti
2.7.15	api vaupāsanam evābhipravrajanti
2.7.16	ardham aupāsanaṃ kurvanti sarvaṃ vā
2.7.17	brāhmaudanikam aupāsanaṃ kurvanti
2.7.18	so 'tra vaiva hi hūyata iti
2.7.19	samānaṃ karmā saṃbhāranivapanāt
2.7.20	atha tṛtīyaṃ saṃbhārāṇāṃ tredhā vibhajya sabhyāvasathyayoḥ
2.7.21	āhavanīye vā sabhyāvasathyayoḥ saṃkalpaḥ
2.7.22	samānaṃ karmā samidādhānāt
2.7.23	pañcapañca nānāvṛkṣyāḥ samidho 'bhyajyādadhāti
2.7.24	katham atrānupūrvyaṃ bhavati
2.7.25	aśvatthaś codumbaraś ca parṇaś ca śamī ca vikaṅkataś cety etad atrānupūrvyam bhavati
2.7.26	katham u khalv aindrāgnādityayor anta iti
2.7.27	aindrāgnādityayor anta udaśvapadikaṃ sṛjet
2.7.28	tato 'nyaṃ daśahotrartham uddhared iti
2.7.29	tantrasamāsa evaitad upapadyate nānyatra praṇītasyāgner laukikatvāt
2.7.30	yasmin hotrā hutaṃ syāt so 'gniḥ
2.7.31	karmāntaṃ tasya dhāraṇam iti
2.7.32	apavṛtte karmaṇi laukikaḥ saṃpadyate
2.7.33	prasiddhāni tanūhavīṃṣi
2.7.34	prasiddhā agnyādheyadakṣiṇā dadāti
2.7.35	tāś cen nādhigacched vāsāṃsy etāvanti manthān vaudanān vaitāvato dadyāt
2.7.36	teno haivaitaṃ kāmam avāpnotīti
2.7.37	apy ekāṃ gāṃ dakṣiṇāṃ dadyād iti paiṅgalāyanibrāhmaṇaṃ bhavati
2.7.38	na tv evānāhitāgniḥ syāt
2.7.39	vijñāyate ca devānāṃ vā eṣo 'nyatamo ya āhitāgnir iti
2.7.40	atha yad asyāgnim uddharati sahasraṃ tena kāmadughā avarunddhe
2.7.41	atha yad agnihotraṃ juhoti sahasraṃ teneti
2.7.42	aparimitam evedam uktaṃ bhavati
2.8.1	athāgnyādheyasyopavasatha ity upakalpayate gāṃ māṃsalām ahataṃ vāsaś catura udakumbhāṃs trīn audumbarāñ chūlān audumbarīṃ darvīm ekāṃ vapāśrapaṇīm aviśākhām audumbarīm eva sarvān evānyān sthālīpākāt paitṛyajñikān saṃbhārān erakopabarhaṇe āñjanābhyañjane ājyaṃ tṛṇamuṣṭiṃ sphyaṃ sūtram iti
2.8.2	dakṣiṇata etat pariśritaṃ bhavati
2.8.3	tasyaitasmin pariśrite prāṅāvṛttasya keśāntaṃ karoti tūṣṇīm
2.8.4	trīṇi darbhapuñjīlāny upaniyatya vapati vape pravape devena savitrā prasūto brahmaṇā saṃśito 'haṃ yāni ma ita ūrdhvaṃ lomāni tāni me svastaye santv iti
2.8.5	athainam uptakeśaśmaśruṃ nikṛttanakham udakumbhenābhyavanayan vācayatīmā ma āpaḥ śivāḥ santu duṣkṛtaṃ pravahantu me / śuddhāḥ prayuñjīmahi kratūn iti
2.8.6	snātaḥ prāṅ utsṛpyāhataṃ vāsaḥ paridhāyālaṅkṛtyāṅkte
2.8.7	athainam ekaviṃśatyā darbhapuñjīlais tredhā vibhaktaiḥ saptabhiḥsaptabhis tūṣṇīṃ pavayitvodapātram ādāyemāṃ diśaṃ nītvā catuṣpatha etasminn evodapātre 'vekṣamāṇaṃ pāpmano vinidhīn vācayati siṃhe me manyur vyāghre me 'ntarāmaya iti
2.8.8	āntam etam anuvākaṃ nigadya ninīyāpaḥ parāsya pātram anavekṣamāṇā āyanti
2.8.9	hastapādān prakṣālyaitenaiva yathetam etya pavamānaḥ suvarjana ity etam anuvākaṃ yajamānaṃ vācayann adbhir mārjayati
2.8.10	āmātyād idhmam ādīpyānvāhāryapacanavelāyāṃ sādayitvā śodhayitvā barhiṣā paristīryājyaṃ vilāpyotpūyottarata etān upasādayati catura udakumbhāṃs trīn audumbarāñ chūlān audumbarīṃ darvīm ekāṃ vapāśrapaṇīm aviśākhām audumbarīm eva dakṣiṇataḥ sarvān evānyān sthālīpākāt paitṛyajñikān saṃbhārān erakopabarhaṇe āñjanābhyañjane ājyaṃ tṛṇamuṣṭiṃ sphyaṃ sūtram iti
2.8.11	dakṣiṇato 'dhidevanaṃ karoti
2.8.12	tad ekānnapañcāśato 'kṣān nivapati
2.8.13	atha sphyam ādāya sakṛd eva dakṣiṇoddhanty apahatā asurā rakṣāṃsi piśācā ye kṣayanti pṛthivīm anu / anyatreto gacchantu yatraiṣāṃ gataṃ mana iti
2.8.14	athainad adbhir avokṣaty ud īratām avara ut parāsa un madhyamāḥ pitaraḥ somyāsaḥ / asuṃ ya īyur avṛkā ṛtajñās te no 'vantu pitaro haveṣv iti
2.9.1	atholmukam ādatte ya ādadānāḥ svadhayā navāni pitryāṇi rūpāṇy asurāś caranti / parāpuro nipuro ye bharanty agniṣ ṭān asmāt praṇunottu yajñād iti
2.9.2	tenoddhatam abhitapaty agniḥ pāvakaḥ sudināni kṛṇvann ito 'surān nudatād dūram okasaḥ / pitṝṇāṃ ye varṇaṃ kṛtveha bhāgam icchanta iti
2.9.3	tad atraiva vyantaṃ karoti
2.9.4	tasminn ulmuka ājyastokaṃ praścotayati
2.9.5	tad dakṣiṇāgraṃ barhi stṛṇāti sakṛdācchinnaṃ barhir ūrṇāmṛdu syonaṃ pitṛbhyas tvā bharāmy aham / asmint sīdantu me pitaraḥ somyāḥ pitāmahāḥ prapitāmahāś cānugaiḥ saheti
2.9.6	atha pitṝn āvāhayaty udīrāṇā iha santu naḥ somyāḥ pitaraḥ pitāmahāḥ prapitāmahāś cānugaiḥ saha / asuṃgamāḥ satyayujo 'vṛkāsa ā no havaṃ pitaro 'dyāgamantu
2.9.7	eha gacchantu pitaro haviṣe attave / asmin yajñe barhiṣy ā niṣadya mā vīraḥ pra mā yunag iti
2.9.8	athaibhya erakopabarhaṇe nivedayata āsanaṃ śayanaṃ ceme tayoḥ somyāsa āgatāḥ / priyā janāya no bhūtvā śivā bhavata śaṃkarā iti
2.9.9	athaibhyaḥ pānāny āharati madhupānaṃ kṣīrapānaṃ saktupānaṃ yad vā bhavati
2.9.10	anyad brāhmaṇebhyo dadāti
2.9.11	anyad upaninayati etad vaḥ pitaraḥ pitāmahāḥ prapitāmahāḥ pānam iti
2.9.12	atraikenodakumbhena mārjayati tūṣṇīm
2.9.13	tad akṣān paryupaviśanti catvāraḥ pitāputrāḥ
2.9.14	pitā purastāj jyeṣṭho dakṣiṇato 'nujaḥ paścāt kaniṣṭha uttarataḥ
2.9.15	dvādaśākṣān pitā pracchinatti
2.9.16	tad vijayate
2.9.17	dvādaśa jyeṣṭhaḥ
2.9.18	tad vijayate
2.9.19	dvādaśānujaḥ
2.9.20	tad vijayate
2.9.21	atha ye 'tiśiṣyante tān kanīyāṃsam upasamūhanti
2.9.22	atha yadi dvau bhavato dvirāyāmaḥ pitā
2.9.23	atha yady eko jāyā tṛtīyā
2.9.24	atha yadi naiva bhavanty ubhau dvirāyāmau jāyāpatī
2.9.25	eṣa eva triṣu nyāyaḥ
2.9.26	eṣa eva dvayoḥ
2.9.27	kṛtaṃkṛtam ity eva vyapagacchanti
2.9.28	dyūtā gaur ity uktvottiṣṭhanti
2.9.29	athaibhyo barhir ādāya gām upākaroti pitṛbhyas tvā pitāmahebhyas tvā prapitāmahebhyas tvā juṣṭām upākaromīti
2.9.30	tūṣṇīm ity eke
2.9.31	athainām adbhiḥ prokṣati pitṛbhyas tvā pitāmahebhyas tvā prapitāmahebhyas tvā juṣṭāṃ prokṣāmīti
2.9.32	tūṣṇīm ity eke
2.9.33	tām atraiva pratīcīnaśirasīṃ dakṣiṇāpadīṃ saṃjñapayanti
2.9.34	tasyai saṃjñaptāyā adbhir abhiṣekaṃ prāṇān āpyāyayati tūṣṇīm
2.9.35	tūṣṇīṃ vapām utkhidya hṛdayam uddharati prajñātāni cāvadānāni prajñātau ca matasnū tāny eteṣv eva śūleṣūpanikṣyaitasminn evāgnau śrapayanti
2.9.36	śṛtāyāṃ vapāyāṃ pañca sruvāhutīr juhoti
2.10.1	yāḥ prācīḥ saṃbhavanty āpa uttarataś ca yāḥ / adbhir viśvasya bhuvanasya dhartrībhir antar anyaṃ pitur dadhe svadhā namaḥ svāhā
2.10.2	antar dadhe parvatair antar mahyā pṛthivyā / divā digbhir anantābhir ūtibhir antar anyaṃ pitāmahād dadhe svadhā namaḥ svāhā
2.10.3	antar dadha ṛtubhiḥ sarvair ahorātraiḥ susandhikaiḥ / ardhamāsaiś ca māsaiś cāntar anyaṃ prapitāmahād dadhe svadhā namaḥ svāhā
2.10.4	yan me mātā pralulobha caraty ananuvratā / tan me retaḥ pitā vṛṅktām ābhur anyopapadyatām svadhā namaḥ svāhā
2.10.5	yad vaḥ kravyād aṅgam adahal lokān nayan praṇayañ jātavedāḥ / tad vo 'haṃ punar āveśayāmy ariṣṭāḥ sarvair aṅgaiḥ saṃbhavata pitaraḥ svadhā namaḥ svāheti
2.10.6	tredhā vapāṃ vicchidyaudumbaryā darvyā juhoti somāya pitṛmate śuṣmiṇe juhumo haviḥ / vājinn idaṃ juṣasva naḥ svajā havyaṃ devebhyaḥ pitṛbhyaḥ svadhā namaḥ svāhā
2.10.7	aṅgirasvantam ūtaye yamaṃ pitṛmantam āhuve / vaivasvatedam addhi naḥ svajā havyaṃ devebhyaḥ pitṛbhyaḥ svadhā namaḥ svāhā
2.10.8	yad agne kavyavāhana pitṝn yakṣy ṛtāvṛdhaḥ / pra devebhyo vahā havyaṃ pitṛbhyaś ca svajā havyaṃ devebhyaḥ pitṛbhyaḥ svadhā namaḥ svāheti
2.10.9	tūṣṇīṃ darvīm abhyādhāya piṇḍānām āvṛtaitāny avadānāni dadāti hṛdayam evāgre 'tha savyaṃ matasnum atha dakṣiṇam
2.10.10	etat te tatāsau ye ca tvām anu yāṃś ca tvam atrānv asy eṣā te tata svadhākṣitir yāvatī pṛthivī tāvatī te mātrā tāvatīṃ ta etāṃ mātrāṃ bhūtāṃ dadāmi pṛthivyā mitam asi tatāya mā kṣeṣṭhā iti
2.10.11	dvitīyaṃ dadāty etat te pitāmahāsau ye ca tvām anu yāṃś ca tvam atrānv asy eṣā te pitāmaha svadhākṣitir yāvad antarikṣaṃ tāvatī te mātrā tāvatīṃ ta etāṃ mātrāṃ bhūtāṃ dadāmy antarikṣeṇa mitam asi pitāmahāya mā kṣeṣṭhā iti
2.10.12	tṛtīyaṃ dadāty etat te prapitāmahāsau ye ca tvām anu yāṃś ca tvam atrānv asy eṣā te prapitāmaha svadhākṣitir yāvatī dyaus tāvatī te mātrā tāvatīṃ ta etāṃ mātrāṃ bhūtāṃ dadāmi divā mitam asi prapitāmahāya mā kṣeṣṭhā iti
2.10.13	atra pitaro yathābhāgaṃ mandadhvam ity uktvātraikenodakumbhena mārjayati tūṣṇīm
2.10.14	athaibhyo gām upaparetya lohitam upapravartayati yāni rakṣāṃsy asṛgbhāgāni ye cāpi pitaro harantāṃ viharantāṃ tṛpyantu rudhirasya te ye naḥ patitā garbhā asṛgbhāja upāsate / tebhyaḥ svajā svadhā namas tṛpṇuvantu madantu ca ya āmā ye ca pakvās ye ca duṣṭāḥ patanti naḥ / tebhyaḥ svajā svadhā namas tṛpṇuvantu madantu ca ye kumārā yā striyo ye 'vijñātāḥ patanti naḥ / tebhyaḥ svajā svadhā namas tṛpṇuvantu madantu ceti
2.10.15	āgatyāñjanaṃ dadāti
2.10.16	athābhyañjanaṃ dadāti
2.10.17	atha vāsāṃsi dadāti
2.10.18	atha ṣaḍbhir namaskārair viparyāsam upatiṣṭhate
2.10.19	atha vīraṃ yācate
2.10.20	athainān utthāpya pravāhya tiṣṛbhir mana āhvayate mano nv āhuvāmaha ā na etu manaḥ punaḥ punar naḥ pitaro mana iti
2.10.21	atraitad ahataṃ vāsa evaṃvide brāhmaṇāya dattvānyad asanīyaṃ vāsaḥ paridhāya dakṣiṇopaparetyādbhir mārjayate
2.11.1	yāsu gandhā rasā varṇā balaṃ ca nihite ubhe / tā ma āpaḥ śivāḥ santu duṣkṛtaṃ pravahantu me
2.11.2	yā ūrjam abhiṣiñcanti devapreṣitā mahīm / tā ma āpaḥ śivāḥ santu duṣkṛtaṃ pravahantu me yāsāṃ niṣkramaṇe sarvam idaṃ jāyate jagat / tā ma āpaḥ śivāḥ santu duṣkṛtaṃ pravahantu me yāsām ime trayo lokās tejasā yaśasāvṛtāḥ / tā ma āpaḥ śivāḥ santu duṣkṛtaṃ pravahantu me yāḥ prācīr yā dakṣiṇā yāḥ pratīcīr yā udīcīr yā ūrdhvā revatīr madhumatīr āpaḥ sravanti śukrāḥ / tā ma āpaḥ śivāḥ santu duṣkṛtaṃ pravahantu ma iti
2.11.3	atraitad asanīyaṃ vāso vimucyānyat paridhāya prājāpatyayarcāgner udeti prajāpate na tvad etāny anya iti
2.11.4	atholmukam apisṛjaty abhūd dūto haviṣo jātavedā avāḍ ḍhavyāni surabhīṇi kṛtvā / prādāḥ pitṛbhyaḥ svadhayā te akṣan prajānann agne punar apyehi devān iti
2.11.5	atraitāny avadānāni brāhmaṇebhyo dadāti hṛdayam evāgre 'tha savyaṃ matasnum atha dakṣiṇaṃ yathāśraddham annaṃ kurute
2.11.6	gām etām aṃśaśaḥ kṛtvā brāhmaṇebhyo varaṃ dadāti
2.11.7	sa ye ha ke caitasyai māṃsaṃ labhante sarve ha vā asyai te gobhājaśo bhavanti
2.11.8	āmātye jayān abhyātānān rāṣṭrabhṛta iti hutvāmātyahomāñ juhoti
2.11.9	eṣa ha vā upavasathaḥ
2.11.10	upa hy asmin devā vasanti prātar jeṣyāmo vāmaṃ vasv iti
2.11.11	etad dha vai devānāṃ vāmaṃ vasu yad āgneyo 'ṣṭākapālaḥ
2.11.12	upa hainaṃ vāmaṃ vasu gacchati yasya ha vā etām evaṃ vidvān gāṃ kalpayate
2.11.13	sarvaṃ pāpmānaṃ tarati
2.11.14	tarati brahmahatyām
2.11.15	apa punarmṛtyuṃ jayatīti hovāca prajāpatiḥ
2.11.16	tāni ha vā etāni kūśmāṇḍānīty ācakṣate kājavānīti vāmātyahomā iti vātīmokṣā iti vā
2.11.17	sa yat kiṃ cāsmin loke pāpaṃ karma karoti sarvasmāt tasmān nirmucyānṛṇaḥ svargaṃ lokam etīti hovāca prajāpatiḥ
2.12.1	agnīn ādhāsyamāno bhavati sa upakalpayata ūṣāś ca sikatāś cākhūtkaraṃ ca valmīkavapāṃ ca sūdaṃ ca varāhavihataṃ ca puṣkaraparṇaṃ ca śarkarāś cety aṣṭau pārthivāḥ
2.12.2	atha vānaspatyā aśvatthaś codumbaraś ca parṇaś ca śamī ca vikaṅkataś cāśanihataś ca śamīgarbhāv araṇī muñjakulāyaṃ citriyasyāśvatthasya tisraḥ samidha ārdrāḥ sapalāśāḥ saprārohāḥ prādeśamātrīr apratiśuṣkāgrāḥ ṣaḍ ḍhiraṇyaśalkāṃs trīn sauvarṇāṃs trīn rājatān aśvaṃ pūrvavāhaṃ rathacakraṃ brāhmaudanikān vrīhīn sarvauṣadhaṃ rohitaṃ carmānaḍuhaṃ navāni yajñapātrāṇīti
2.12.3	athāsmā araṇī āharati yo aśvatthaḥ śamīgarbha āruroha tve sacā / taṃ te harāmi brahmaṇā yajñiyaiḥ ketubhiḥ saheti
2.12.4	athāto nakṣatrāṇām eva mīmāṃsā
2.12.5	kṛttikāsv agnim ādadhīta
2.12.6	rohiṇyām agnim ādadhīta
2.12.7	punarvasvor agnim ādadhīta
2.12.8	pūrvayoḥ phalguṇyoḥ
2.12.9	uttarayoḥ phalguṇyoḥ
2.12.10	citrāyām iti
2.12.11	athāta ṛtūnām eva mīmāṃsā
2.12.12	vasante brāhmaṇo 'gnim ādadhīta
2.12.13	grīṣme rājanyaḥ
2.12.14	śaradi vaiśyaḥ
2.12.15	varṣāsu rathakāra iti
2.12.16	atho khalu yadaivainaṃ śraddhopanamed athādadhīta
2.12.17	saivāsyarddhir iti
2.12.18	tad etad ārtasyātivelaṃ vā śraddhāyuktasya
2.12.19	atha vai brāhmaṇaṃ bhavati
2.12.20	yo rohiṇyām agnim ādhatta ṛdhnoty eva sarvān rohān rohatīti
2.12.21	sā yā vaiśākhyāḥ paurṇamāsyā upariṣṭād amāvāsyā bhavati sā sakṛt saṃvatsarasya rohiṇyā saṃpadyate tasyām ādadhīteti
2.12.22	athāsyaitat purastād eva juṣṭe devayajane 'gāraṃ vā vimitaṃ vā kāritaṃ bhavati
2.12.23	tasya dve dvārau kurvanti prācīṃ ca dakṣiṇāṃ ca
2.12.24	madhye gārhapatyasyāyatanaṃ kurvanti
2.12.25	purastād dvādaśasu vikrāmeṣv āhavanīyasya
2.12.26	api vā cakṣur nimite
2.12.27	dakṣiṇato viṣuvaty anvāhāryapacanasya
2.12.28	api vā yathā dvau bhāgau prāk syātām ekaḥ paścād ity evam
2.12.29	tredhoddhatyāvokṣya keśaśmaśru vapate
2.12.30	nakhāni nikṛntate
2.12.31	evaṃ patnī keśavarjam
2.12.32	ubhau mānuṣeṇālaṅkāreṇālaṅkṛtau bhavato 'hatavāsasau
2.12.33	athābhyāṃ vratopāyanīyaṃ pācayati
2.12.34	tasyāśitau bhavataḥ sarpirmiśrasya payomiśrasya
2.13.1	athādhivṛkṣasūrye yācati sarvauṣadham ājyasthālīṃ sasruvāṃ srucaṃ barhir vāso dīpyāñ chakalān iti
2.13.2	etat samādāya saṃpracchannā ambarīṣaṃ vottapanīyaṃ vābhipravrajanti
2.13.3	tasmin dīpyāñ chakalān saṃprakīrya barhiṣā paristīryājyaṃ vilāpyotpūyāñjalinopastīrṇābhighāritaṃ sarvauṣadhaṃ juhoty agnaye sarvauṣadhāya puṣṭyai prajananāya svāheti
2.13.4	atha jayān abhyātānān rāṣṭrabhṛta iti hutvāmātyahomāñ juhoti
2.13.5	atha sruci caturgṛhītaṃ gṛhītvā prājāpatyāṃ juhoti prajāpate na tvad etāny anya iti
2.13.6	aparaṃ caturgṛhītaṃ gṛhītvānukhyāṃ juhoty anv agnir uṣasām agram akhyad anv ahāni prathamo jātavedāḥ / anu sūryasya purutrā ca raśmīn anu dyāvāpṛthivī ātatāna svāheti
2.13.7	athaitān aṅgārān sate vā śarāve vā yajamāno gṛhṇāti āyuṣe vo gṛhṇāmi tejase vo gṛhṇāmi tapase vo gṛhṇāmi vīryāya vo gṛhṇāmi brahmavarcasāya vo gṛhṇāmīti
2.13.8	athainān ādāyopottiṣṭhaty āyur mām āviśatu bhūtir mām āviśatu brahmavarcasaṃ mām āviśatv iti
2.13.9	tān adhvaryave saṃpradāyodāyanty anvārabdhe yajamāne
2.13.10	etenaiva yathetam etyottareṇāgāraṃ parītya pūrvayā dvārā prapādya gārhapatyasyāyatane nyupyopasamādadhāti
2.13.11	paristṛṇanti
2.13.12	dakṣiṇata upaviśato brahmā ca yajamānaś ca
2.13.13	athaitad rohitaṃ carmānaḍuhaṃ jaghanenāgniṃ prācīnagrīvam uttaralomopastṛṇāti
2.13.14	tasya vahasaḥ kāle caturaḥ pātrān vrīhīn nirvapati brahmaṇe juṣṭaṃ nirvapāmīti vā tūṣṇīṃ vā
2.13.15	atha niruptān abhimṛśaty ākūtyai tvā kāmāya tvā samṛdhe tveti
2.13.16	athaitān vrīhīñ chūrpe samupyādbhir abhyukṣya carmodūhati
2.13.17	athaitasminn eva carmaṇy ulūkhalamusale nidhāyāvahanti
2.13.18	athaitenaiva pātreṇa catura udapātrān ānayati yadi vīḍitā sthālī bhavati
2.13.19	yady u vā avīḍitā pañca vā bhūyaso vā
2.13.20	sa samodakaḥ saṃpadyate
2.14.1	taṃ ya eva kaś ca kuśalaḥ parīndhena śrapayitvābhighāryodañcam udvāsayati
2.14.2	athainam āyatigava ṛtvigbhyaḥ prāhuḥ
2.14.3	upasaṃgacchanta enam eta ṛtvijaḥ
2.14.4	athaitāṃ pātrīṃ nirṇijyopastīrya tasyām enam asaṃghnann ivoddharati
2.14.5	sarpirāsecanaṃ kṛtvā prabhūtam ājyam ānīya
2.14.6	athaitasyaivaudanasyopaghātaṃ juhoty upatiṣṭhate vā pra vedhase kavaye medhyāya vaco vandāru vṛṣabhāya vṛṣṇe / yato bhayam abhayaṃ tan no astv ava devān yaje heḍyān svāheti
2.14.7	athaitāṃś catura ārṣeyān uttarato 'nudiśam upaveśya tān anupūrvam ācamayya tebhya enaṃ bhūmiṃ spṛśann anucchindann ivopohati
2.14.8	triḥ prāśya praśaṃsanti rāddhas te brahmaudana iti
2.14.9	tebhyaḥ sāṇḍaṃ vatsataraṃ dadāti
2.14.10	athaiṣa uttarata āsīno brāhmaṇaḥ kṣāmakāṣaṃ prāśnāti
2.14.11	tasmai yad asyopakalpate tad dadāti
2.14.12	atha yad ājyam ucchiṣyate tena samidho 'bhyajyādadhāti samidhāgniṃ duvasyata ghṛtair bodhayatātithim / āsmin havyā juhotana svāhā upa tvāgne haviṣmatīr ghṛtācīr yantu haryata / juṣasva samidho mama svāhā taṃ tvā samidbhir aṅgiro ghṛtena vardhayāmasi / bṛhacchocā yaviṣṭhya svāheti gāyatrībhir brāhmaṇasya
2.14.13	triṣṭugbhī rājanyasya jigharmy agnim ā tvā jigharmy āyurdā agne haviṣo juṣāṇa iti
2.14.14	jagatībhir vaiśyasya janasya gopā ajaniṣṭa jāgṛvis tvām agne mānuṣīr īḍate viśaḥ sapta te agne samidhaḥ sapta jihvā iti
2.14.15	samitsu vatsatarīṃ dadāti
2.15.1	athāsmā araṇī prayacchann āha vācaṃyamo bhaviṣyasi saṃśādhi yat te saṃśiṣyam iti
2.15.2	sa āha brāhmaṇān āśayatāśvaṃ gopāyata saṃbhārān nidhatteti
2.15.3	tasya subhikṣam agnyādheyaṃ bhavati
2.15.4	sāgnyādheyasya samṛddhiḥ
2.15.5	tad āhur nāgnyādheye gāṃ kurvīta ghorarūpam iti
2.15.6	kurvītaivāpi tv eva na kurvīta
2.15.7	api bahvīr api kurvīta
2.15.8	anu caitasya bhavet puṇyā praśaṃseti kātyaḥ
2.15.9	athāsmā araṇī prayacchati
2.15.10	te pratigṛhṇāti mahī viśpatnī sadane ṛtasyārvācī etaṃ dharuṇe rayīṇām / antarvatnī janyaṃ jātavedasam adhvarāṇāṃ janayathaḥ purogām ārohataṃ daśataṃ śakvarīr mamartenāgna āyuṣā varcasā saha / jyog jīvanta uttarāmuttarāṃ samāṃ darśam ahaṃ pūrṇamāsaṃ yajñaṃ yathā yajā iti
2.15.11	athaine upanigṛhṇāty ṛtviyavatī stho agniretasau garbhaṃ dadhāthāṃ te vām ahaṃ dade / tat satyaṃ yad vīraṃ bibhṛtho vīraṃ janayiṣyathaḥ / te mat prātaḥ prajaniṣyethe te mā prajāte prajanayiṣyathaḥ / prajayā paśubhir brahmavarcasena suvarge loka iti
2.15.12	athainam anṛtāt satyam upanayati mānuṣād daivyam upanayatīdam aham anṛtāt satyam upaimi mānuṣād daivyam upaimi daivīṃ vācaṃ yacchāmīti
2.15.13	taṃ vācaṃyamaṃ rātriṃ jāgarayanta āsate
2.15.14	śalkais tāṃ rātrim agnim indhate śalkair agnim indhāna ubhau lokau sanem aham / ubhayor lokayor ṛddhvāti mṛtyuṃ tarāmy aham iti
2.15.15	uttareṇa gārhapatyasyāyatanaṃ kalmāṣam ajaṃ badhnāti tenainam ādhāsyamānaṃ saṃkhyāpayati prajā agne saṃvāsayāśāś ca paśubhiḥ saha / rāṣṭrāṇy asmā ādhehi yāny āsant savituḥ sava iti
2.16.1	athādhvaryur apararātra ādrutyāraṇī niṣṭapati jātavedo bhuvanasya reta iha siñca tapaso yaj janiṣyate / agnim aśvatthād adhi havyavāhaṃ śamīgarbhāj janayan yo mayobhūḥ
2.16.2	ayaṃ te yonir ṛtviyo yato jāto arocathāḥ / taṃ jānann agna ārohāthā no vardhayā rayim iti
2.16.3	athaitam agniṃ sate samupya dakṣiṇato jvalayanta āsate
2.16.4	athaitāny agnyāyatanāni śakṛtpiṇḍena parilepayati
2.16.5	atha tṛtīyaṃ saṃbhārāṇām ādāya gārhapatyasyāyatane nivapati yat pṛthivyā anāmṛtaṃ saṃbabhūva tve sacā / tad agnir agnaye 'dadāt tasminn ādhīyatām ayam iti
2.16.6	sa yatroṣān upādhigacchati taj japati yad adaś candramasi kṛṣṇaṃ tad apīheti
2.16.7	athainān ādadhāti divas tvā vīryeṇa pṛthivyai mahimnā / antarikṣasya poṣeṇa sarvapaśum ādadha iti
2.16.8	athainān saṃprayauti saṃ vaḥ sṛjāmi hṛdayāni saṃsṛṣṭaṃ mano astu vaḥ / saṃsṛṣṭaḥ prāṇo astu vaḥ
2.16.9	saṃ yā vaḥ priyās tanuvaḥ saṃ priyā hṛdayāni vaḥ / ātmā vo astu saṃpriyaḥ saṃpriyās tanuvo mameti
2.16.10	athainān kalpayati kalpetāṃ dyāvāpṛthivī kalpantām āpa oṣadhīḥ / kalpantām agnayaḥ pṛthaṅ mama jyaiṣṭhyāya savratāḥ
2.16.11	ye 'gnayaḥ samanaso 'ntarā dyāvāpṛthivī / vāsantikāv ṛtū abhikalpamānā indram iva devā abhisaṃviśantv iti
2.16.12	athātiśiṣṭānāṃ saṃbhārāṇām ardhān ādāya dakṣiṇayā dvāropanirhṛtyānvāhāryapacanasyāyatane nivapati yad antarikṣasyānāmṛtaṃ saṃbabhūva tve sacā / tad vāyur agnaye 'dadāt tasminn ādhīyatām ayam iti
2.16.13	sa yatroṣān upādhigacchati taj japati yad adaś candramasi kṛṣṇaṃ tad apīheti
2.16.14	tathādadhāti
2.16.15	tathā saṃprayauti
2.16.16	tathā kalpayati
2.16.17	athaitenaiva yathetam etyātiśiṣṭān saṃbhārān ādāya pūrvayā dvāropanirhṛtyāhavanīyasyāyatane nivapati yad divo 'nāmṛtaṃ saṃbabhūva tve sacā tad ādityo 'gnaye 'dadāt tasminn ādhīyatām ayam iti
2.16.18	sa yatroṣān upādhigacchati taj japati yad adaś candramasi kṛṣṇaṃ tad apīheti
2.16.19	tathādadhāti
2.16.20	tathā saṃprayauti
2.16.21	tathā kalpayati
2.16.22	atha goptāraṃ samādiśati
2.16.23	sa āha vihṛtā agnayo mā kaś canāntareṇa saṃcārīd iti
2.16.24	athādhvaryuḥ pradakṣiṇam āvṛtya pratyaṅṅ ādrutya gārhapatyasyāyatana upari saṃbhāreṣu muñjakulāyaṃ nidadhāti
2.16.25	tasmin pratīcīnaprajananām araṇiṃ nidhāya daśahotrottarāraṇim avadadhāti
2.16.26	sa āha manthateti
2.16.27	yajamānaḥ prathamo manthati
2.16.28	yajamāna uttamo manthati
2.16.29	janayati
2.16.30	jāte varaṃ dadāmīti vācaṃ visṛjate
2.16.31	athainam upatiṣṭhate 'jījanann amṛtaṃ martyāso 'sremāṇaṃ taraṇiṃ vīḍujambham / daśa svasāro agruvaḥ samīcīḥ pumāṃsaṃ jātam abhisaṃrabhantām iti
2.16.32	athainam abhiprāṇiti prajāpates tvā prāṇenābhiprāṇimi pūṣṇaḥ poṣeṇa mahyam / dīrghāyutvāya śataśāradāya śataṃ śaradbhya āyuṣe varcase jīvātvai puṇyāya
2.16.33	prāṇe tvāmṛtam ādadhāmy annādam annādyāya goptāraṃ guptyā iti
2.16.34	athodgātāram āha rathantaraṃ brūhīti
2.16.35	athainam ādadhāti
2.16.36	bhūr bhuvar gharmaḥ śiras tad ayam agniḥ saṃpriyaḥ paśubhir bhuvat / chardistokāya tanayāya yaccha
2.16.37	bhṛgūṇāṃ tvāṅgirasāṃ vratapate vratenādadhāmīti bhṛgvaṅgirasām ādadhyāt
2.16.38	ādityānāṃ tvā devānāṃ vratapate vratenādadhāmīty anyāsāṃ brāhmaṇīnāṃ prajānāṃ varuṇasya tvā rājño vratapate vratenādadhāmīti rājñaḥ
2.16.39	indrasya tvendriyeṇa vratapate vratenādadhāmīti rājanyasya
2.16.40	manos tvā grāmaṇyo vratapate vratenādadhāmīti vaiśyasya
2.16.41	ṛbhūṇāṃ tvā devānāṃ vratapate vratenādadhāmīti rathakārasyeti
2.16.42	yatharṣi yathāgotram
2.16.43	gāyatreṇa chandaseti
2.16.44	uttarato hiraṇyaśalkam upāsyati svayā tanuvā saṃbhaveti
2.16.45	athaitaṃ rājataṃ vṛṣalāya vājñātāya vātiprayacchati
2.16.46	ārtim evātiprayacchatīti brāhmaṇam
2.16.47	athainam upatiṣṭhate ahaṃ tvad asmi mad asi tvam etan mamāsi yonis tava yonir asmi / mamaiva san vaha havyāny agne putraḥ pitre lokakṛj jātavedaḥ
2.16.48	sugārhapatyo vidahann arātīr uṣasaḥ śreyasīḥśreyasīr dadhat / agne sapatnāṃ apabādhamāno rāyaspoṣam iṣam ūrjam asmāsu dhehīti
2.17.1	athaitam agnim ādadate ya eṣa sate samupto bhavati
2.17.2	taṃ dakṣiṇayā dvāropanirhṛtyānvāhāryapacanam ādadhāti bhūr bhuvar vātaḥ prāṇas tad ayam agniḥ saṃpriyaḥ paśubhir bhuvat / svaditaṃ tokāya tanayāya pituṃ paca
2.17.3	amīṣāṃ tvā devānāṃ vratapate vratenādadhāmīti
2.17.4	yatharṣi yathāgotram
2.17.5	gāyatreṇa chandaseti
2.17.6	uttarato hiraṇyaśalkam upāsyati svayā tanuvā saṃbhaveti
2.17.7	athaitaṃ rājataṃ vṛṣalāya vājñātāya vātiprayacchati
2.17.8	ārtim evātiprayacchatīti brāhmaṇam
2.17.9	api vā gārhapatyād evānvāhāryapacanam ādadhāti
2.17.10	prajāpatir agnim asṛjata so 'bibhet pra mā dhakṣyatīti tasya tredhā mahimānaṃ vyauhac chāntyā apradāhāyety etasmād brāhmaṇāt
2.17.11	athainam upatiṣṭhata imā u mām upatiṣṭhantu rāya ābhiḥ prajābhir iha saṃvaseya / iho iḍā tiṣṭhatu viśvarūpī madhye vasor dīdihi jātaveda iti
2.17.12	athaitenaiva yathetam etyābhyādadhātīdhmaṃ praṇayanīyam
2.17.13	taṃ tathābhyādadhāti yathā manyate 'rdhodite sūrya āhavanīya ādhīyamānaḥ saṃpatsyata iti
2.17.14	tasya tathā saṃpadyate
2.17.15	upopayamanīḥ kalpayanti
2.17.16	aśva eṣa pūrvavāṭ palpūlitaḥ purastāt tiṣṭhati
2.17.17	athodgātāram āha vāmadevyaṃ brūhīti
2.17.18	athainam udyacchata ojase balāya tvodyacche vṛṣaṇe śuṣmāyāyuṣe varcase / sapatnatūr asi vṛtratūḥ
2.17.19	yas te deveṣu mahimā suvargo yas ta ātmā paśuṣu praviṣṭaḥ / puṣṭir yā te manuṣyeṣu paprathe tayā no agne juṣamāṇa ehi
2.17.20	divaḥ pṛthivyāḥ pary antarikṣād vātāt paśubhyo adhy oṣadhībhyaḥ / yatrayatra jātavedaḥ saṃbabhūtha tato no agne juṣamāṇa ehīti
2.17.21	iyaty agre harati
2.17.22	atheyati
2.17.23	atheyati
2.17.24	adho'dhaḥ śiro haratīti brāhmaṇam
2.17.25	ādadāna evaitā mātrā abhisaṃpādayed ity etad aparam
2.17.26	aśvaṃ pūrvaṃ nayanti
2.17.27	tam anumantrayate prācīm anu pradiśaṃ prehi vidvān agner agne puro agnir bhaveha / viśvā āśā dīdyāno vibhāhy ūrjaṃ no dhehi dvipade catuṣpada iti
2.17.28	viṣuvaty uparamanti vikramasva mahāṃ asi vediṣan mānuṣebhyas triṣu lokeṣu jāgṛhīti
2.17.29	athopātiyanty anv agnir uṣasām agram akhyad anv ahāni prathamo jātavedāḥ / anu sūryasya purutrā ca raśmīn anu dyāvāpṛthivī ātatāneti
2.17.30	athaitenāśvena prācottarataḥ pārśvataḥ saṃbhārāṇām ākramayati yathāhitasyāgner aṅgārā abhyavavarterann iti
2.17.31	athainaṃ pradakṣiṇam āvartyādbhir abhyukṣyodañcam utsṛjati
2.17.32	sa eṣo 'dhvaryor bhavati
2.17.33	anyaṃ brahmaṇe dadāti
2.17.34	atha pradakṣiṇam āvṛtyedhmaṃ pratiṣṭhāpayati yad idaṃ divo yad adaḥ pṛthivyāḥ saṃvidāne rodasī saṃbabhūvatuḥ / tayoḥ pṛṣṭhe sīdatu jātavedāḥ śambhūḥ prajābhyas tanuve syonaḥ
2.17.35	prāṇaṃ tvām ṛta ādadhāmy annādam annādyāya goptāraṃ guptyā iti
2.17.36	athodgātāram āha bṛhad vāravantīyaṃ śyaitam iti gāyeti
2.17.37	sarvāṇi saṃpreṣyati
2.17.38	bṛhati gīyamāna āhavanīyam ādadhāti bhūr bhuvaḥ suvar arkaś cakṣus tad asau sūryas tad ayam agniḥ saṃpriyaḥ paśubhir bhuvat / yat te śukra śukraṃ varcaḥ śukrā tanūḥ śukraṃ jyotir ajasraṃ tena me dīdihi tena tvādadhe 'gnināgne brahmaṇā amīṣāṃ tvā devānāṃ vratapate vratenādadhāmīti
2.17.39	yatharṣi yathāgotram
2.17.40	gāyatreṇa chandaseti
2.17.41	uttarato hiraṇyaśalkam upāsyati svayā tanuvā saṃbhaveti
2.17.42	athaitaṃ rājataṃ vṛṣalāya vājñātāya vātiprayacchati
2.17.43	ārtim evātiprayacchatīti brāhmaṇam
2.17.44	athainam upatiṣṭhata ānaśe vyānaśe sarvam āyur vyānaśa iti
2.17.45	atraitāv agnī ādadhāti sabhyaṃ cāvasathīyaṃ ca
2.17.46	rathacakraṃ pravartayati saṃtataṃ gārhapatyād āhavanīyāt
2.18.1	sarvauṣadhena vyāhṛtībhir agnīñ chamayitvā pañcapañca nānāvṛkṣyāḥ samidho 'bhyajyābhidadhāti samidhyamānaḥ prathamo nu dharma ity etābhiḥ pañcabhir āyurdā agne haviṣo juṣāṇa ity etām apoddhṛtya
2.18.2	atha pradakṣiṇam āvṛtya pratyaṅṅ ādrutya jaghanena gārhapatyaṃ tiṣṭhaṃs tanūbhir upatiṣṭhate ye te agne śive tanuvau virāṭ ca svarāṭ ca te mā viśatāṃ te mā jinvatām / ye te agne śive tanuvau samrāṭ cābhibhūś ca te mā viśatāṃ te mā jinvatām / ye te agne śive tanuvau vibhūś ca paribhūś ca te mā viśatāṃ te mā jinvatām / ye te agne śive tanuvau prabhvī ca prabhūtiś ca te mā viśatāṃ te mā jinvatām / yās te agne śivās tanuvas tābhis tvādadha iti
2.18.3	sarvābhir gārhapatyam
2.18.4	sarvābhir anvāhāryapacanam
2.18.5	sarvābhir āhavanīyam
2.18.6	atha ghorās tanūr anudiśati yās te agne ghorās tanuvas tābhir amuṃ gaccheti
2.18.7	atra yaṃ yajamāno dveṣṭi taṃ manasā dhyāyati
2.18.8	athāpa upaspṛśya virājakramair upatiṣṭhate
2.18.9	narya prajāṃ me gopāya / amṛtatvāya jīvase / jātāṃ janiṣyamāṇāṃ ca / amṛte satye pratiṣṭhitām iti gārhapatyam
2.18.10	atharva pituṃ me gopāya / rasam annam ihāyuṣe / adabdhāyo 'śītatano / aviṣaṃ naḥ pituṃ kṛṇv ity anvāhāryapacanam
2.18.11	śaṃsya paśūn me gopāya / dvipādo ye catuṣpadaḥ / aṣṭāśaphāś ca ya ihāgne / ye caikaśaphā āśugā ity āhavanīyam
2.18.12	sapratha sabhāṃ me gopāya / ye ca sabhyāḥ sabhāsadaḥ / tān indriyāvataḥ kuru / sarvam āyur upāsatām iti sabhyam
2.18.13	ahe budhniya mantraṃ me gopāya / yam ṛṣayas trayividā viduḥ / ṛcaḥ sāmāni yajūṃṣi / sā hi śrīr amṛtā satām ity āvasathīyam
2.18.14	atha gārhapatya ājyaṃ vilāpyotpūya sruci caturgṛhītaṃ gṛhītvā samidvatyāhavanīye pūrṇāhutiṃ juhoti sapta te agne samidhaḥ sapta jihvā iti
2.18.15	pūrṇāhutau varaṃ dadāti
2.18.16	athaitāny agnihotrapātrāṇi prakṣālitāny uttareṇa gārhapatyam upasādayati kūrce vā sūnāyāṃ vā sthālīṃ sasruvāṃ srucam abhidyotanaṃ samidham iti
2.18.17	athaitām agnihotrīṃ dakṣiṇata udīcīṃ sthāpayitvā brāhmaṇo dogdhi
2.18.18	pūrvau duhyāt
2.18.19	aparau duhyāt
2.18.20	na saṃmṛśet
2.18.21	dvayor duhyāt paśukāmasyeti
2.18.22	adhiśrityottaram ānayati
2.18.23	athaitad agnihotram agreṇāhavanīyaṃ paryāhṛtya pūrvayā dvārā prapādya jaghanena gārhapatyam upasādya tasminn agnihotravidhiṃ ceṣṭitvā samidham upayatya prāṅ harati
2.18.24	jaghanenāhavanīyam upasādayati kūrce
2.18.25	atraitāṃ samidhaṃ madhyata āhavanīyasyābhyādadhāti tūṣṇīm
2.18.26	tasyām ādīptāyāṃ pratimukhaṃ dvir juhoty uc ca mārṣṭy ava ca mārṣṭy ubhayam avāpnotīti brāhmaṇam
2.18.27	dvir aṅgulyā prāśyodaṅ paryāvṛtya prācīnadaṇḍayā srucā bhakṣayati
2.18.28	nirṇijya srucaṃ niṣṭapyādbhiḥ pūrayitvodag uddiśati
2.18.29	saptarṣīn eva prīṇātīti brāhmaṇam
2.18.30	hutvopasaminddhe brahmavarcasasya samiddhyai
2.18.31	apo ninayaty avabhṛthasyaiva rūpam akar iti brāhmaṇam
2.19.1	atha parikarmiṇaṃ barhirlāvaṃ prahiṇoti
2.19.2	āhṛtaṃ vā yajuṣā karoti
2.19.3	atha pṛṣṭhyāṃ stīrtvāpaḥ praṇīyāgneyam aṣṭākapālaṃ nirvapsyan daśahotāraṃ vyācakṣīta
2.19.4	sāmidhenīr anuvakṣyan daśahotāraṃ vyācakṣīta
2.19.5	śrapayitvāsādayati
2.19.6	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
2.19.7	atha haviṣo 'gnir mūrdhā bhuva iti
2.19.8	triṣṭubhau saṃyājye
2.19.9	anvāhāryam āsādyāgnyādheyadakṣiṇā dadāti
2.19.10	ā dvādaśabhyo dadāti
2.19.11	kāmaṃ bhūyasīr dadāti
2.19.12	saṃtiṣṭhata eṣeṣṭiḥ sapūrṇapātraviṣṇukramā
2.19.13	visṛjate vratam
2.19.14	atha tadānīm eva pṛṣṭhyāṃ stīrtvāpaḥ praṇīyaindrāgnam ekādaśakapālaṃ nirvapaty ādityaṃ carum
2.19.15	ghṛta eṣa carur bhavati
2.19.16	śṛte nedīyasi vājyam ānayati
2.19.17	śrapayitvāsādayati
2.19.18	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
2.19.19	atha haviṣor indrāgnī rocanā divaḥ śnathad vṛtram ity aindrāgnasya
2.19.20	aditir na uruṣyatu mahīm ū ṣu mātaram ity ādityasya
2.19.21	triṣṭubhau saṃyājye
2.19.22	anvāhāryam āsādyāthaitaṃ caruṃ vyuddhṛtya catvāra ārṣeyāḥ prāśnanti
2.19.23	diśām eva jyotiṣi juhotīti brāhmaṇam
2.19.24	saṃtiṣṭhata eṣeṣṭiḥ sapūrṇapātraviṣṇukramā
2.19.25	visṛjate vratam
2.20.1	atraitad dvādaśāhaṃ vrataṃ carati
2.20.2	tasyaitad vratam
2.20.3	nānṛtaṃ vadati
2.20.4	na māṃsam aśnāti
2.20.5	na striyam upaiti
2.20.6	nāsya palpūlanena vāsaḥ palpūlayanti
2.20.7	amṛnmayapāyy aśūdrocchiṣṭī
2.20.8	svayaṃ pādau prakṣālayate
2.20.9	na lavaṇam aśnāti
2.20.10	na kauśīdhānyam anyatra tilebhyaḥ
2.20.11	prāṅ uccāraḥ svayaṃ samidha āharamāṇo 'gnīnām ante saṃviśati
2.20.12	ajasrā asyaite dvādaśāham agnayo bhavanti
2.20.13	nāsya brāhmaṇo 'nāśvān gṛhe vasati
2.20.14	agnihotroccheṣaṇavrato vā yajamāno bhavati
2.20.15	bhaktam u patnyā āharanti
2.20.16	atha dvādaśasu vyuṣṭāsu pṛṣṭhyāṃ stīrtvāpaḥ praṇīyāgnaye pavamānāya puroḍāśam aṣṭākapālaṃ nirvapati
2.20.17	śrapayitvāsādayati
2.20.18	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
2.20.19	atha haviṣo 'gna āyūṃṣi pavase 'gne pavasveti
2.20.20	triṣṭubhau saṃyājye
2.20.21	anvāhāryam āsādya triṃśanmānaṃ hiraṇyaṃ dadāti
2.20.22	saṃtiṣṭhata eṣeṣṭiḥ sapūrṇapātraviṣṇukramā
2.20.23	visṛjate vratam
2.20.24	atha tadānīm eva pṛṣṭhyāṃ stīrtvāpaḥ praṇīyāgnaye pāvakāya puroḍāśam aṣṭākapālaṃ nirvapaty agnaye śucaye
2.20.25	śrapayitvāsādayati
2.20.26	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
2.20.27	atha haviṣor agne pāvaka sa naḥ pāvakāgniḥ śucivratatama ud agne śucayas taveti
2.20.28	triṣṭubhau saṃyājye
2.20.29	anvāhāryam āsādya triṃśanmānacatvāriṃśanmāne hiraṇye dadāti
2.20.30	saṃtiṣṭhata eṣeṣṭiḥ sapūrṇapātraviṣṇukramā
2.20.31	visṛjate vratam
2.21.1	athāto 'nvārambhasyaiva mīmāṃsā
2.21.2	anvārambhaṃ paurṇamāsyāḥ samānopavasathaṃ karoti
2.21.3	atha prātarhute 'gnihotre purāpāṃ praṇayanād gārhapatya ājyaṃ vilāpyotpūya sruci caturgṛhītaṃ gṛhītvā caturhotāraṃ manasānudrutyāhavanīye juhoty anvārabdhe yajamāne svāheti
2.21.4	aparaṃ caturgṛhītaṃ gṛhītvā sārasvatau homau juhoti
2.21.5	pūrṇā paścād ity anudrutyāgnīṣomāv iti juhoti
2.21.6	aparaṃ caturgṛhītaṃ gṛhītvā niveśanī saṃgamanī vasūnām ity anudrutya yat te devā adadhur bhāgadheyam iti juhoti
2.21.7	atha pṛṣṭhyāṃ stīrtvāpaḥ praṇīyāgnāvaiśṇavam ekādaśakapālaṃ nirvapati sarasvatyai caruṃ sarasvate dvādaśakapālam iti
2.21.8	śrapayitvāsādayati
2.21.9	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
2.21.10	atha haviṣām agnāviṣṇū agnāviṣṇū pra ṇo devy ā no divaḥ pīpivāṃsaṃ sarasvata stanaṃ ye te sarasva ūrmaya iti
2.21.11	triṣṭubhau saṃyājye
2.21.12	anvāhāryam āsādya mithunau gāvau dadāti
2.21.13	saṃtiṣṭhata eṣeṣṭiḥ sapūrṇapātraviṣṇukramā
2.21.14	visṛjate vratam
2.21.15	atha paurṇamāsavaimṛdhābhyāṃ yajate
2.21.16	saṃtiṣṭhate 'gnyādheyaṃ saṃtiṣṭhate 'gnyādheyam
3.1.1	agnīn punarādhāsyamāno bhavati
3.1.2	tad āhur kṛtayajuḥ saṃbhṛtasaṃbhāro bhavati na saṃbhṛtyāḥ saṃbhārā na yajuḥ kartavyam iti
3.1.3	atho khalu saṃbhṛtyā eva saṃbhārāḥ kartavyaṃ yajuḥ punarādheyasya samṛddhyā iti
3.1.4	sa upakalpayate punarniṣkṛtaṃ rathaṃ punarutsyūtaṃ vāsaḥ punarutsṛṣṭam anaḍvāhaṃ darbhakulāyaṃ tisro darbhamayīr visūrmikāḥ
3.1.5	prajñātā āgnyādheyikāḥ saṃbhārāḥ
3.1.6	sā yāṣāḍhyāḥ paurṇamāsyāḥ purastād amāvāsyā bhavati sā sakṛt saṃvatsarasya punarvasubhyāṃ saṃpadyate tasyām ādadhīteti
3.1.7	tasyā upavasathe 'raṇyor agnīn samārohyodavasāya mathitvāgnīn vihṛtyāgneyam aṣṭākapālaṃ nirvapati vaiśvānaraṃ dvādaśakapālam agnim udvāsayiṣyann iti
3.1.8	sā prasiddheṣṭiḥ saṃtiṣṭhate
3.1.9	atha tadānīm evādbhir agnīn samukṣya brahmaudanaṃ śrapayitvopavasati
3.1.10	atha prātar āgnyādheyikaṃ karma tāyate
3.1.11	etāvad eva nānā
3.1.12	yad amutra muñjakulāyaṃ tad iha darbhakulāyam
3.1.13	yo 'mutredhmaḥ praṇayanīyaḥ sa iha darbhamayīr visūrmikāḥ
3.1.14	darbhair gārhapatyam ādadhāti darbhair anvāhāryapacanaṃ darbhair āhavanīyam
3.1.15	darbhair gārhapatyam ādadhāti
3.1.16	ādhāne sarparājñīr ṛco 'nuvartayati
3.2.1	bhūmir bhūmnā dyaur variṇeti catasro gārhapatye tisra āhavanīye
3.2.2	samānaṃ karmā rathacakrāt
3.2.3	etāvad eva nānā
3.2.4	yad amutra tūṣṇīm agnihotraṃ tad iha sapta te agne samidhaḥ sapta jihvā iti juhoti
3.2.5	yo 'mutrāgneyo 'ṣṭākapālaḥ sa ihāgneyaḥ pañcakapālaḥ
3.2.6	tasya prayājeṣu catasro vibhaktīr dadhāty agna āyāhi vītaye samidho agna ājyasya viyantv agniṃ dūtaṃ vṛṇīmahe tanūnapād agna ājyasya vetv agnināgniḥ samidhyata iḍo agna ājyasya viyantv agnir vṛtrāṇi jaṅghanad barhir agna ājyasya vetv iti
3.2.7	svayaṃ saṃpanna uttamaḥ prayājaḥ
3.2.8	athāta ājyabhāgayor eva mīmāṃsā
3.2.9	vārtraghnāv ājyabhāgau syātām ity eke
3.2.10	vṛdhanvantāv ājyabhāgau syātām ity eke
3.2.11	agniṃ stomena bodhaya tvaṃ naḥ somety etau syātām ity eke
3.2.12	agna āyūṃṣi pavase 'gne pavasvety etau syātām ity eke
3.2.13	yat pavamānaṃ tat somarūpam
3.2.14	paṅktyau haviṣo 'gne tam adyādhā hy agna iti
3.2.15	atha punar ūrjā saha rayyety abhitaḥ puroḍāśam āhutī juhoti
3.2.16	agniṃ prati sviṣṭakṛtaṃ nirāhābhiṣ ṭe adya ebhir no arkair iti saṃyājye
3.2.17	anvāhāryam āsādya
3.3.1	punarādheyadakṣiṇā dadāti punarniṣkṛtaṃ rathaṃ punarutsyūtaṃ vāsaḥ punarutsṛṣṭam anaḍvāham
3.3.2	tasyānūyājeṣu vibhaktī dadhāty agnā yo martyo duvo dhiyaṃ jujoṣa dhītibhiḥ / bhasan nu ṣa pra pūrvya iṣaṃ vurītāvase / devaṃ barhir vasuvane vasudheyasya vetv agne stomaṃ manāmahe sidhram adya divispṛśaḥ / devasya draviṇasyavo devo narāśaṃso vasuvane vasudheyasya vetv iti
3.3.3	svayaṃ saṃpanna uttamo 'nūyājaḥ
3.3.4	saṃtiṣṭhata eṣeṣṭiḥ sapūrṇapātraviṣṇukramā
3.3.5	visṛjate vratam
3.3.6	atha tadānīm eva pṛṣṭhyāṃ stīrtvāpaḥ praṇīyāgnivāruṇam ekādaśakapālam anunirvapati
3.3.7	śrapayitvāsādayati
3.3.8	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
3.3.9	atha haviṣas tvaṃ no agne sa tvaṃ no agna iti
3.3.10	triṣṭubhau saṃyājye
3.3.11	anvāhāryam āsādyānaḍvāhaṃ dadāti
3.3.12	saṃtiṣṭhata eṣeṣṭiḥ sapūrṇapātraviṣṇukramā
3.3.13	visṛjate vratam
3.3.14	saṃtiṣṭhate punarādheyam iti
3.3.15	vṛddhipunarādheyam
3.3.16	atha vai bhavati
3.3.17	yaḥ parācīnaṃ punarādheyād agnim ādadhīta sa etān homāñ juhuyād iti
3.3.18	tṛtīyam ādhāna āgneyasya pañcakapālasya purastāt sviṣṭakṛtaḥ sruvāhutīr upajuhoti lekaḥ salekaḥ sulekas te na ādityā ājyaṃ juṣāṇā viyantu svāhā / ketaḥ saketaḥ suketas te na ādityā ājyaṃ juṣāṇā viyantu svāhā / vivasvāṃ aditir devajūtis te na ādityā ājyaṃ juṣāṇā viyantu svāheti
3.3.19	saṃtiṣṭhate tṛtīyam ādhānam
3.3.20	athāpahṛtāgner naṣṭāraṇīkasya ca brahmaudanenaiva pratipadyate
3.3.21	siddham agnyādheyam
3.4.1	purādityasyāstamayād gārhapatyam upasamādhāyānvāhāryapacanam āhṛtya jvalantam āhavanīyam uddharati sāyamāhutaye
3.4.2	purādityasyodayād gārhapatyam upasamādhāyānvāhāryapacanam āhṛtya jvalantam āhavanīyam uddharati prātarāhutaye
3.4.3	vācā tvā hotrā prāṇenodgātrā cakṣuṣādhvaryuṇā manasā brahmaṇā śrotreṇāgnīdhaitais tvā pañcabhir daivyair ṛtvigbhir uddharāmi bhūr bhuvaḥ suvar uddhriyamāṇa uddhara pāpmano mā yad avidvān yac ca vidvāṃś cakāra / ahnā yad enaḥ kṛtam asti pāpaṃ sarvasmān moddhṛto muñca tasmād iti sāyam
3.4.4	rātriyā yad enaḥ kṛtam asti pāpaṃ sarvasmān moddhṛto muñca tasmād iti prātar
3.4.5	agniṃ nidadhāty amṛtāhutim amṛtāyāṃ juhomy agniṃ pṛthivyām amṛtasya jityai / tayānantaṃ kāmam ito jayema prajāpatir yaṃ prathamo jigāyāgnim agnau vaiśvānare 'mṛtaṃ juhomi svāheti sāyam
3.4.6	sūryam agnau vaiśvānare 'mṛtaṃ juhomi svāheti prātaḥ
3.4.7	sāyaṃprātar evaiṣā patny anvāste
3.4.8	sāyaṃsāyam ity eke
3.4.9	athaitāny agnihotrapātrāṇi prakṣālitāny uttareṇa gārhapatyam upasādayati kūrce vā sūnāyāṃ vā sthālīṃ sasruvāṃ srucam abhidyotanaṃ samidham iti
3.4.10	athaitām agnihotrīṃ dakṣiṇata udīcīṃ sthāpayitvā brāhmaṇo dogdhi
3.4.11	pūrvau duhyāj jyeṣṭhasya jyaiṣṭhineyasya yo vā gataśrīḥ syāt
3.4.12	aparau duhyāt kaniṣṭhasya kāniṣṭhineyasya yo vā bubhūṣet
3.4.13	na saṃmṛśet
3.4.14	dvayor duhyāt paśukāmasyeti
3.4.15	adhiśrityottaram ānayati
3.4.16	athaitad agnihotram agreṇāhavanīyaṃ paryāhṛtya pūrvayā dvārā prapādya jaghanena gārhapatyam upasādyātha pariṣiñcati
3.5.1	ṛtaṃ tvā satyena pariṣiñcāmīti sāyaṃ pariṣiñcati
3.5.2	satyaṃ tvartena pariṣiñcāmīti prātar
3.5.3	evam eva hutvā pariṣiñcati
3.5.4	atha pradakṣiṇam āvṛtya pratyaṅṅ ādrutya jaghanena gārhapatyam upaviśyodīco 'ṅgārān nirūhya vyantān kṛtvā teṣv adhiśrityābhidyotanenābhidyotayaty agnis te tejo mā pratidhākṣīd iti
3.5.5	sruveṇāpaḥ pratyānayaty amṛtam asīti
3.5.6	punar evābhidyotya triḥ paryagni karoty antaritaṃ rakṣo 'ntaritā arātaya iti
3.5.7	vartma kurvann udag udvāsya pratyūhyāṅgārān ādatte dakṣiṇena sruvaṃ samidhaṃ ca savyenāgnihotrahavaṇīṃ devasya tvā savituḥ prasave 'śvinor bāhubhyāṃ pūṣṇo hastābhyām ādada iti
3.5.8	gārhapatye pratitapati pratyuṣṭaṃ rakṣaḥ pratyuṣṭā arātaya iti triḥ
3.5.9	atha kūrce srucaṃ nidhāya yajamānam āmantrayata om unneṣyāmīti
3.5.10	om unnayeti yajamāno 'nujānāti
3.5.11	atha caturaḥ sruvān unnayati pūrṇān vānūco vā bhūr iḍā bhuva iḍā suvar iḍā bhūr bhuvaḥ suvar iḍeti
3.5.12	sthālyāṃ sruvaṃ pratyavadhāyāthaine saṃmṛśati sajūr devaiḥ sāyaṃyāvabhiḥ sāyaṃyāvāno mā devāḥ svasti saṃpārayantu paśubhir iti sāyam
3.5.13	sajūr devaiḥ prātaryāvabhiḥ prātaryāvāṇo mā devāḥ svasti saṃpārayantu paśubhir iti prātar
3.5.14	atraitāṃ samidhaṃ srugdaṇḍa upasaṃgṛhya jaghanena gārhapatyam upasādayati kūrce nama īśānāya prajāḥ paśavo me vardhantām ahaṃ yajamāno mā riṣam iti
3.5.15	daśahotroddrutya prāṅ harati bhūr bhuvaḥ suvar urv antarikṣam anvihy ayaṃ panthā vitato devayāno yenāyann ṛṣayaḥ svargakāmās tena gacchāmi paramaṃ vyoma yathā na hīye sukṛtāṃ sakāśād iti
3.5.16	jaghanenāhavanīyam upasādayati kūrce nama īśānāya prajā me vardhatām ahaṃ yajamāno mā riṣam iti
3.5.17	atraitāṃ samidhaṃ madhyata āhavanīyasyābhyādadhāti
3.6.1	rajatāṃ tvāgnijyotiṣaṃ vāyumatīṃ svargyāṃ svargāya lokāya rātrim akṣitim iṣṭakām upadadhe 'mṛtaṃ prāṇe dadhāmi prajāpatis tvā sādayatv iti
3.6.2	tayādevataṃ karoti tayā devatayāṅgirasvad dhruvā sīdeti
3.6.3	atha sūdadohasaṃ karoti tā asya sūdadohasaḥ somaṃ śrīṇanti pṛśnayaḥ / janman devānāṃ viśas triṣv ā rocane diva iti sāyam
3.6.4	atha prātar hariṇīṃ tvā sūryajyotiṣaṃ vāyumatīṃ svargyāṃ svargāya lokāyāhar akṣitim iṣṭakām upadadhe 'mṛtam apāne dadhāmi prajāpatis tvā sādayatv iti
3.6.5	tayādevataṃ kṛtvā sūdadohasaṃ karoti
3.6.6	tasyām ādīptāyāṃ pratimukhaṃ juhoty agnir jyotir jyotiḥ sūryaḥ svāheti sāyam
3.6.7	sūryo jyotir jyotir agniḥ svāheti prātar
3.6.8	iti nu saṃsṛṣṭam
3.6.9	athāsaṃsṛṣṭam agnir jyotir jyotir agniḥ svāheti sāyam
3.6.10	sūryo jyotir jyotiḥ sūryaḥ svāheti prātar
3.6.11	atha sakṛd ativālya kūrce srucaṃ nidhāya dakṣiṇāvṛd gārhapatyaṃ pratīkṣata upapreta saṃgacchadhvaṃ mā bhāgināṃ bhāgadheyaṃ pramāyi / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhatteti
3.6.12	atihāya pūrvām āhutim uttarāṃ bhūyaḥ samidhy eva juhoti prajāpataye svāheti manasā
3.6.13	atha trir ativālya kūrce srucaṃ nidhāyāvācīnam avamṛjya pratīcā nīcā pāṇinauṣadhīṣu lepaṃ nimārṣṭy oṣadhībhyas tvauṣadhīr jinveti
3.6.14	evam eva dvitīyam avamṛjyauṣadhīṣv eva nimārṣṭi dakṣiṇataḥ prācīnāvītī pitṛbhyas tvā pitṝñ jinveti sāyam
3.6.15	atha prātar ūrdhvam unmṛjya prācottānena pāṇinauṣadhīṣu lepam unmārṣṭy oṣadhībhyas tvauṣadhīr jinveti
3.6.16	evam eva dvitīyam avamṛjyauṣadhīṣv eva nimārṣṭi dakṣiṇataḥ prācīnāvītī pitṛbhyas tvā pitṝñ jinveti
3.6.17	athāpa upaspṛśya dvir aṅgulyā prāśnāti prajā jyotir iti
3.6.18	athodaṅ paryāvṛtya prācīnadaṇḍayā srucā bhakṣayati
3.7.1	idaṃ haviḥ prajananaṃ me astu daśavīraṃ sarvagaṇaṃ svastaye / ātmasani prajāsani paśusany abhayasani lokasani vṛṣṭisani
3.7.2	agniḥ prajāṃ bahulāṃ me karotv annaṃ payo reto asmāsu dhatta / rāyaspoṣam iṣam ūrjam asmāsu dīdharat svāheti sāyam
3.7.3	sūryaḥ prajāṃ bahulāṃ me karotv iti prātar
3.7.4	nirṇijya srucaṃ niṣṭapyādbhiḥ pūrayitvodag uddiśati saptarṣīn prīṇīhi saptarṣīñ jinva saptarṣibhyaḥ svāheti
3.7.5	saptarṣīn eva prīṇātīti brāhmaṇam
3.7.6	atha jaghanena gārhapatyam apo ninayatīdam aham agnau vaiśvānare 'mṛtaṃ juhomi svāheti
3.7.7	akṣityām akṣitāhutiṃ juhomi svāhety antarvedi ninayati
3.7.8	hutvopasaminddhe brahmavarcasasya samiddhyai
3.7.9	apo ninayaty avabhṛthasyaiva rūpam akar iti brāhmaṇam
3.8.1	atha sāyaṃ hute 'gnihotre yajñopavīty apa ācamya yajamānāyatane tiṣṭhann āhavanīyam upatiṣṭhata upaprayanto adhvaram iti ṣaḍbhir anucchandasam
3.8.2	ṣaḍbhir evottarābhir āgnipāvamānībhir āhavanīyam evopatiṣṭhate 'gna āyūṃṣi pavase 'gne pavasvāgne pāvaka sa naḥ pāvakāgniḥ śucivratatama ud agne śucayas taveti
3.8.3	athāhavanīyam evopatiṣṭhata āyurdā agne 'sy āyur me dehi varcodā agne 'si varco me dehi tanūpā agne 'si tanuvaṃ me pāhy agne yan me tanuvā ūnaṃ tan ma āpṛṇeti
3.8.4	atha rātrim upatiṣṭhate citrāvaso svasti te pāram aśīyeti
3.8.5	athāhavanīye samidham ādadhātīndhānās tvā śataṃ himā dyumantaḥ samidhīmahi vayasvanto vayaskṛtaṃ yaśasvanto yaśaskṛtaṃ suvīrāso adābhyam / agne sapatnadambhanaṃ varṣiṣṭhe adhi nāke svāheti
3.8.6	athāhavanīyam evopatiṣṭhate saṃ tvam agne sūryasya varcasāgathāḥ sam ṛṣīṇāṃ stutena saṃ priyeṇa dhāmnā
3.8.7	tvam agne sūryavarcā asi saṃ mām āyuṣā varcasā prajayā sṛjeti
3.8.8	atha vai bhavati
3.8.9	yathā vai puruṣo 'śvo gaur jīryaty evam agnir āhito jīryati saṃvatsarasya parastād āgnipāvamānībhir upatiṣṭhata iti
3.8.10	sa saṃvatsarasya parastād āgnipāvamānībhir gārhapatyam upatiṣṭhate
3.8.11	punarnavam evainam ajaraṃ karotīti brāhmaṇam
3.8.12	atha gṛhāṃś ca paśūṃś copatiṣṭhate saṃpaśyāmi prajā aham iḍaprajaso mānavīḥ / sarvā bhavantu no gṛhe
3.8.13	ambha sthāmbho vo bhakṣīya maha stha maho vo bhakṣīya saha stha saho vo bhakṣīyorja sthorjaṃ vo bhakṣīya / revatī ramadhvam asmin loke 'smin goṣṭhe 'smin kṣaye 'smin yonāv ihaiva steto māpa gāta bahvīr me bhūyāsteti
3.8.14	athāgnihotriyai vatsam abhimṛśati saṃhitāsi viśvarūpīr ā morjā viśā gaupatyenā rāyas poṣeṇa / sahasrapoṣaṃ vaḥ puṣyāsaṃ mayi vo rāyaḥ śrayantām iti
3.8.15	atha dvipadatripadābhir gārhapatyam upatiṣṭhata upa tvāgne divedive doṣāvastar dhiyā vayam / namo bharanta emasi
3.8.16	rājantam adhvarāṇāṃ gopām ṛtasya dīdivim / vardhamānaṃ sve dame
3.8.17	sa naḥ piteva sūnave agne sūpāyano bhava / sacasvā naḥ svastaye
3.8.18	agne tvaṃ no antama uta trātā śivo bhava varūthyaḥ
3.8.19	taṃ tvā śociṣṭha dīdivaḥ sumnāya nūnam īmahe sakhibhyaḥ
3.8.20	vasur agnir vasuśravā acchā nakṣi dyumattamo rayiṃ dā iti
3.8.21	atha gṛhāṃś caiva paśūṃś caivopatiṣṭhate
3.9.1	ūrjā vaḥ paśyāmy ūrjā mā paśyata rāyaspoṣeṇa vaḥ paśyāmi rāyaspoṣeṇa mā paśyateḍā stha madhukṛtaḥ syonā māviśaterā madaḥ / sahasrapoṣaṃ vaḥ puṣyāsaṃ mayi vo rāyaḥ śrayantām iti
3.9.2	athāhavanīyam upatiṣṭhate tat savitur vareṇyaṃ bhargo devasya dhīmahi / dhiyo yo naḥ pracodayād iti
3.9.3	āhavanīyam evopatiṣṭhate somānaṃ svaraṇaṃ kṛṇuhi brahmaṇas pate / kakṣīvantaṃ ya auśijam iti
3.9.4	atha rātrim upatiṣṭhate kadā cana starīr asi nendra saścasi dāśuṣe / upopen nu maghavan bhūya in nu te dānaṃ devasya pṛcyata iti
3.9.5	atha gārhapatyam upatiṣṭhate pari tvāgne puraṃ vayaṃ vipraṃ sahasya dhīmahi / dhṛṣadvarṇaṃ divedive bhettāraṃ bhaṅgurāvata iti
3.9.6	atha gārhapatyam evopatiṣṭhate 'gne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatir mayā tvaṃ gṛhapatinā bhūyāḥ śataṃ himās tām āśiṣam āśāse mahyam amuṣmai jyotiṣmatīṃ tām āśiṣam āśāse 'muṣmā amuṣmā iti
3.9.7	yāvanto 'sya putrā jātā bhavanti tantava ity antataḥ
3.9.8	atha vai bhavati
3.9.9	yo vā agniṃ pratyaṅṅ upatiṣṭhate praty enam oṣati yaḥ parāṅ viṣvaṅ prajayā paśubhir eti kavātiryaṅṅ ivopatiṣṭheteti
3.9.10	sa kavātiryaṅṅ ivopatiṣṭhate naiva pratyaṅ na parāṅ
3.10.1	piṇḍapitṛyajñaṃ kariṣyann upakalpayate sakṛdāchinnaṃ barhir darbhāṃś ca paristaraṇīyān vrīhīṃś ca śūrpaṃ ca prakṣālite colūkhalamusale sthālīṃ sruvāṃ samekṣaṇām erakopabarhaṇe āñjanābhyañjane daśāṃ sphyam udakumbhaṃ yajñāyudhānīti
3.10.2	athānvāhāryapacanaṃ paristṛṇāti
3.10.3	tam uttareṇaikaikaṃ saṃsādayaty erakopabarhaṇe āñjanābhyañjane daśāṃ sphyam udakumbhaṃ yajñāyudhānīti
3.10.4	atha prācīnāvītaṃ kṛtvā jaghanenānvāhāryapacanam upaviśya pavitravatyāṃ sthālyāṃ vrīhīn nirvapati pitṛbhyo vo juṣṭaṃ nirvapāmīti vā tūṣṇīṃ vā
3.10.5	uparyardhāṃ sthālīṃ kṛtvaitasminn eva carmaṇy ulūkhalamusale nidhāyāvahanti sakṛd eva dakṣiṇāmukhaḥ
3.10.6	athainān avivicya
3.10.7	athaitasyām eva sthālyāṃ tiraḥ pavitram apa ānīyādhiśritya tiraḥ pavitraṃ taṇḍulān āvapati
3.10.8	athājyaṃ nirvapati
3.10.9	athājyam adhiśrayati
3.10.10	ubhayaṃ paryagni kṛtvā mekṣaṇaṃ sruvaṃ ca saṃmārṣṭi
3.10.11	athaitaṃ caruṃ śrapayitvābhighāryodañcam udvāsayati
3.10.12	atha yajñopavītaṃ kṛtvānvāhāryapacanam upasamādhāya mekṣaṇenopaghātaṃ tisra āhutīr juhoti somāya pitṛpītāya svadhā namaḥ svāhā yamāyāṅgirasvate pitṛmate svadhā namaḥ svāhāgnaye kavyavāhanāya sviṣṭakṛte svadhā namaḥ svāheti dakṣiṇārdhapūrvārdhe
3.10.13	tūṣṇīṃ mekṣaṇam abhyādhāya prācīnāvītaṃ kṛtvā dakṣiṇenānvāhāryapacanaṃ sphyenoddhatyāvokṣya dakṣiṇāgraṃ barhi stīrtvādbhir mārjayati mārjayantāṃ pitaro mārjayantāṃ pitāmahā mārjayantāṃ prapitāmahā iti
3.10.14	atha sruveṇopastīrṇābhighāritāṃs trīn piṇḍān dadāty etat te tatāsau ye ca tvām anv etat te pitāmahāsau ye ca tvām anv etat te prapitāmahāsau ye ca tvām anv iti
3.10.15	atra pitaro yathābhāgaṃ mandadhvam ity uktvodaṅ paryāvṛtyoṣmaṇo vyāvṛta upāste
3.10.16	vyāvṛtta ūṣmeti prāhuḥ
3.10.17	athābhiparyāvṛtyaitaṃ carum avajighrati
3.11.1	ye samānāḥ samanasaḥ pitaro yamarājye / teṣāṃ lokaḥ svadhā namo yajño deveṣu kalpatām
3.11.2	ye sajātāḥ samanaso jīvā jīveṣu māmakāḥ / teṣāṃ śrīr mayi kalpatām asmiṃ loke śataṃ samā iti
3.11.3	atha tathaivādbhir mārjayati mārjayantāṃ pitaro mārjayantāṃ pitāmahā mārjayantāṃ prapitāmahā iti
3.11.4	athāñjanaṃ dadāty āñjatāṃ pitara āñjatāṃ pitāmahā āñjatāṃ prapitāmahā iti
3.11.5	athābhyañjanaṃ dadāty abhyañjatāṃ pitaro 'bhyañjatāṃ pitāmahā abhyañjatāṃ prapitāmahā iti
3.11.6	atha vāsāṃsi dadāty etāni vaḥ pitaro vāsāṃsy etāni vaḥ pitāmahā vāsāṃsy etāni vaḥ prapitāmahā vāsāṃsīti
3.11.7	uttara āyuṣi loma chindīteti brāhmaṇam
3.11.8	atha ṣaḍbhir namaskārair viparyāsam upatiṣṭhate namo vaḥ pitaro rasāya namo vaḥ pitaraḥ śuṣmāya namo vaḥ pitaro jīvāya namo vaḥ pitaraḥ svadhāyai namo vaḥ pitaro manyave namo vaḥ pitaro ghorāya pitaro namo vo ya etasmiṃ loke stha yuṣmāṃs te 'nu ye 'smiṃ loke māṃ te 'nu ya etasmiṃ loke stha yūyaṃ teṣāṃ vasiṣṭhā bhūyāsta ye 'smiṃ loke 'haṃ teṣāṃ vasiṣṭho bhūyāsam iti
3.11.9	atha vīraṃ yācate vīraṃ me pitaro datta vīraṃ me pitāmahā datta vīram me prapitāmahā datta pitṛmān ahaṃ yuṣmābhir bhūyāsaṃ suprajaso mayā yūyaṃ bhūyāsteti
3.11.10	athainān utthāpayaty uttiṣṭhata pitaraḥ preta śūrā yamasya panthām anuyātā purāṇam / dhattād asmāsu draviṇaṃ yac ca bhadraṃ pra ṇo brūtād bhāgadhān devatāsv iti
3.11.11	athainān saṃsādhayati yantu pitaro yathālokaṃ manasā javena pareta pitaraḥ somyās gambhīraiḥ pathibhiḥ pūrvyaiḥ / athā pitṝnt suvidatrāṃ apīta yamena ye sadhamādaṃ madantīti
3.11.12	atha tisṛbhir mana āhvayate mano nv āhuvāmaha ā na etu manaḥ punaḥ punar naḥ pitaro mana iti
3.11.13	atraitān piṇḍān saha barhiṣāgnāv anupraharati
3.11.14	athaiteṣāṃ śastrāṇāṃ dvedve udāharanti
3.11.15	atha yajñopavītaṃ kṛtvā prājāpatyayarcā gārhapatyam upatiṣṭhate prajāpate na tvad etāny anya iti
3.11.16	atraitāṃ dvitīyāṃ japati yad antarikṣaṃ pṛthivīm uta dyām iti
3.11.17	saṃtiṣṭhate piṇḍapitṛyajñaḥ
3.12.1	varṣāsu śyāmākānām āgrayaṇaṃ kariṣyan bhavati
3.12.2	tasya prajñāta upavasathaḥ
3.12.3	atha prātar hute 'gnihotre pṛṣṭhyāṃ stīrtvāpaḥ praṇīya saumyaṃ śyāmākaṃ caruṃ nirvapati
3.12.4	haviṣkṛtā vācaṃ visṛjya gārhapatya ājyaṃ vilāpyotpūya sruci caturgṛhītaṃ gṛhītvāhavanīye 'jyānīr juhoti śatāyudhāya śatavīryāyeti pañca
3.12.5	śrapayitvāsādayati
3.12.6	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
3.12.7	atha haviṣa āpyāyasva saṃ ta iti
3.12.8	triṣṭubhau saṃyājye
3.12.9	anvāhāryam āsādya vāso dadāti
3.12.10	atha yajamānabhāgaṃ prāśnāty agniḥ prathamaḥ prāśnātu sa hi veda yathā haviḥ / śivā asmabhyam oṣadhīḥ kṛṇotu viśvacarṣaṇir iti
3.12.11	saṃtiṣṭhata eṣeṣṭiḥ sapūrṇapātraviṣṇukramāḥ
3.12.12	visṛjate vratam
3.12.13	atha śaradi vrīhīṇām āgrayaṇaṃ kariṣyan bhavati
3.12.14	tasya prajñāta upavasathaḥ
3.12.15	atha prātar hute 'gnihotre pṛṣṭhyāṃ stīrtvāpaḥ praṇīyaindrāgnaṃ dvādaśakapālaṃ nirvapati vaiśvadevaṃ caruṃ dyāvāpṛthivyam ekakapālam iti
3.12.16	haviṣkṛtā vācaṃ visṛjya gārhapatya ājyaṃ vilāpyotpūya sruci caturgṛhītaṃ gṛhītvāhavanīye 'jyānīr juhoti śatāyudhāya śatavīryāyeti pañca
3.12.17	śrapayitvāsādayati
3.12.18	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
3.12.19	atha haviṣām indrāgnī rocanā divaḥ śnathad vṛtram ity aindrāgnasya
3.12.20	viśve devā viśve devā iti vaiśvadevasya
3.12.21	dyāvā naḥ pṛthivī pra pūrvaje pitareti dyāvāpṛthivyasya
3.12.22	triṣṭubhau saṃyāje
3.12.23	anvāhāryam āsādya prathamajaṃ vatsaṃ dadāti
3.12.24	atha yajamānabhāgaṃ prāśnāti bhadrān naḥ śreyaḥ samanaiṣṭa devās tvayāvasena sam aśīmahi tvā / sa no mayobhūḥ pito ā viśasva śaṃ tokāya tanuve syona iti
3.12.25	saṃtiṣṭhata eṣeṣṭiḥ sapūrṇapātraviṣṇukramāḥ
3.12.26	visṛjate vratam
3.12.27	atha vasante yavānām āgrayaṇaṃ kariṣyan bhavati
3.12.28	tasya prajñāta upavasathaḥ
3.12.29	samānaṃ karma yathā vrīhyāgrayaṇasya
3.12.30	etāvad eva nānā
3.12.31	atha yajamānabhāgaṃ prāśnāty etam u tyaṃ madhunā saṃyutaṃ yavaṃ sarasvatyā adhi manāv acarkṛṣuḥ / indra āsīt sīrapatiḥ śatakratuḥ kīnāśā āsan marutaḥ sudānava iti
3.12.32	saṃtiṣṭhata eṣeṣṭiḥ sapūrṇapātraviṣṇukramāḥ
3.12.33	visṛjate vratam
3.13.1	agnibhyaḥ pravatsyan yajñopavīty apa ācamyāgreṇāhavanīyaṃ parītya yajamānāyatane tiṣṭhann āhavanīyam upatiṣṭhate mama nāma prathamaṃ jātavedaḥ pitā mātā ca dadhatur yad agre / tat tvaṃ bibhṛhi punar ā mad aitos tavāhaṃ nāma bibharāṇy agna iti
3.13.2	atha vācaṃyamo 'bhipravrajati
3.13.3	agnīnām asakāśe vācaṃ visṛjate
3.13.4	so 'dhaḥsaṃveśy amāṃsāśy astryupāyī pravasati
3.13.5	na dvādaśīm atipravasati
3.13.6	nopavasatham upātyeti
3.13.7	āyan prapathe samidhaḥ kurute
3.13.8	agnīn parākhyāya vācaṃ yacchati
3.13.9	āhavanīyam evopatiṣṭhate mama nāma tava ca jātavedo vāsasī iva vivasānau ye carāvaḥ / āyuṣe tvaṃ jīvase vayaṃ yathāyathaṃ viparidadhāvahai punas ta iti
3.13.10	atha gārhapatyam upatiṣṭhate namo 'gnaye 'pratividdhāya namo 'nādhṛṣṭāya namaḥ samrāje / aṣāḍho agnir bṛhadvayā viśvajit sahantyaḥ śreṣṭho gandharva iti
3.13.11	athānvāhāryapacanam upatiṣṭhate tvatpitāro agne devās tvāmāhutayas tvadvivācanāḥ / saṃ mām āyuṣā saṃ gaupatyena suhite mā dhā iti
3.13.12	athāhavanīyam upatiṣṭhate
3.14.1	ayam agniḥ śreṣṭhatamo 'yaṃ bhagavattamo 'yaṃ sahasrasātamaḥ / asmā astu suvīryam iti
3.14.2	sa yady asmai yajñabhreṣam ācakṣate na te 'hauṣīd iti tad gārhapatya ājyaṃ vilāpyotpūya sruci caturgṛhītaṃ gṛhītvāhavanīye saṃtanīṃ juhoti mano jyotir juṣatām ājyaṃ vicchinnaṃ yajñaṃ sam imaṃ dadhātu / yā iṣṭā uṣaso nimrucaś ca tāḥ saṃdadhāmi haviṣā ghṛtena svāheti
3.14.3	athāgnaye tantumate puroḍāśam aṣṭākapālaṃ nirvapati
3.14.4	śarāvaṃ dakṣiṇāṃ dadāti
3.14.5	sā prasiddheṣṭiḥ saṃtiṣṭhate
3.14.6	athātipannāḥ pratijuhoti
3.14.7	etena ha sma vai pūrve śrotriyā ṛtāyavas tejaskāmā yaśaskāmā brahmavarcasakāmā upatiṣṭhante
3.14.8	tad etad utsannaṃ vratasyaiva garimṇā
3.14.9	athāto vairājam evopasthānam
3.14.10	narya prajāṃ me gopāyeti gārhapatyam
3.14.11	atharva pituṃ me gopāyety anvāhāryapacanam
3.14.12	śaṃsya paśūn me gopāyety āhavanīyam
3.14.13	sapratha sabhāṃ me gopāyeti sabhyam
3.14.14	ahe budhniya mantraṃ me gopāyety āvasathīyam
3.14.15	so 'parimitaṃ pravasati
3.14.16	punarāyan prapathe samidhaḥ kurute
3.14.17	agnīn parākhyāya vācaṃ yacchati
3.14.18	āgatyaitenaivopatiṣṭhate
3.14.19	samānī prāyaścittiḥ
3.15.1	athopavasathīye 'han yajñopavīty apa ācamyāgreṇāhavanīyaṃ parītya yajamānāyatana upaviśya tiraḥ pavitram apa ācāmati payasvatīr oṣadhayaḥ payasvad vīrudhāṃ payaḥ / apāṃ payaso yat payas tena mām indra saṃsṛjeti
3.15.2	athāhavanīye samidha ādadhāty agne vratapate vrataṃ cariṣyāmi tac chakeyaṃ tan me rādhyatāṃ svāhā vāyo vratapata āditya vratapate vratānāṃ vratapate vrataṃ cariṣyāmi tac chakeyaṃ tan me rādhyatāṃ svāheti
3.15.3	atha śvo bhūte havir nirupyamāṇam abhimantrayate 'gniṃ hotāram iha taṃ huve devān yajñiyān iha yān havāmahe / āyantu devāḥ sumanasyamānā viyantu devā haviṣo me asyeti
3.15.4	tad uditvā vācaṃ yacchaty ā haviṣkṛtaḥ
3.15.5	haviṣkṛtā vācaṃ visṛjya yajñaṃ yogena yunakti kas tvā yunakti sa tvā yunaktv iti
3.15.6	kāle kapālāni yunakti yāni gharme kapālāny upacinvanti vedhasaḥ / pūṣṇas tāny api vrata indravāyū yuṅktām iti
3.15.7	teṣāṃ yajuṣkṛtānāṃ yad bhidyate tad utkara udasyaty abhinno gharmo jīradānur yata āttas tad agan punar iti
3.15.8	atha gārhapatya ājyaṃ vilāpyotpūya sruci caturgṛhītaṃ gṛhītvāhavanīye saṃtanīṃ juhotīdhmo vediḥ paridhayaś ca sarve yajñasyāyur anusaṃcaranti / trayastriṃśat tantavo ye vitatnire ya imaṃ yajñaṃ svadhayā dadante teṣāṃ chinnaṃ praty etad dadhāmi svāheti
3.15.9	athānyad apisṛjati gharmo devāṃ apyetv iti
3.15.10	atha vai bhavati
3.15.11	yadi naśyed āśvinaṃ dvikapālaṃ nirvaped dyāvāpṛthivyam ekakapālam iti
3.15.12	sā prasiddheṣṭiḥ saṃtiṣṭhate
3.15.13	atha tathaiva gārhapatya ājyaṃ vilāpyotpūya sruci caturgṛhītaṃ gṛhītvāhavanīye saṃtanīṃ juhotīdhmo vediḥ paridhayaś ca sarve yajñasyāyur anusaṃcaranti / trayastriṃśat tantavo ye vitatnire ya imaṃ yajñaṃ svadhayā dadante teṣāṃ chinnaṃ praty etad dadhāmi svāheti
3.15.14	athānyad apisṛjati gharmo devāṃ apyetv iti
3.15.15	atha yady ājyasya vā sāṃnāyyasya vānyatra barhiṣaḥ purottamāt prayājāt skandati tasya svadhāṃ saṃbharati
3.16.1	saṃ tvā siñcāmi yajuṣā prajām āyur dhanaṃ ca / bṛhaspatiprasūto yajamāna iha mā riṣad iti
3.16.2	skannam anumantrayate bhūpataye svāhā bhuvanapataye svāhā bhūtānāṃ pataye svāheti
3.16.3	atha yāvat pariśiṣṭena pracaraty atha yajamānam ājyam avekṣayaty ājyam asi satyam asi satyasyādhyakṣam asi havir asi vaiśvānaraṃ vaiśvadevam utpūtaśuṣmaṃ satyaujāḥ saho 'si sahamānam asi sahasvārātīḥ sahasvārātīyataḥ sahasva pṛtanāḥ sahasva pṛtanyataḥ sahasravīryam asi tan mā jinvājyasyājyam asi satyasya satyam asi satyāyur asi satyaśuṣmam asi satyena tvābhighārayāmi tasya te bhakṣīyeti
3.16.4	athājyagrahāṇām
3.16.5	gṛhītaṃgṛhītam anumantrayate pañcānāṃ tvā vātānāṃ yantrāya dhartrāya gṛhṇāmi pañcānāṃ tvartūnāṃ yantrāya dhartrāya gṛhṇāmi pañcānāṃ tvā diśāṃ yantrāya dhartrāya gṛhṇāmi pañcānāṃ tvā pañcajanānāṃ yantrāya dhartrāya gṛhṇāmīti caturbhir juhūm
3.16.6	aṣṭābhir upabhṛtaṃ caros tvā pañcabilasya yantrāya dhartrāya gṛhṇāmi brahmaṇas tvā tejase yantrāya dhartrāya gṛhṇāmi kṣatrasya tvaujase yantrāya dhartrāya gṛhṇāmi viśe tvā yantrāya dhartrāya gṛhṇāmi suvīryāya tvā gṛhṇāmi suprajāstvāya tvā gṛhṇāmi rāyaspoṣāya tvā gṛhṇāmi brahmavarcasāya tvā gṛhṇāmīti
3.16.7	caturbhir dhruvāṃ bhūr asmākaṃ havir devānām āśiṣo yajamānasya devānāṃ tvā devatābhyo gṛhṇāmīti
3.16.8	abhipūryamāṇām anumantrayate kāmāya tvā gṛhṇāmīti
3.16.9	paridhīn paridhīyamānān anumantrayate dhruvo 'si dhruvo 'haṃ sajāteṣu bhūyāsaṃ dhīraś cettā vasuvid iti madhyam
3.16.10	ugro 'sy ugro 'haṃ sajāteṣu bhūyāsam ugraś cettā vasuvid iti dakṣiṇam
3.16.11	abhibhūr asy abhibhūr ahaṃ sajāteṣu bhūyāsam abhibhūś cettā vasuvid ity uttaram
3.16.12	athāgniṃ yogena yunakti yunajmi tvā brahmaṇā daivyena havyāyāsmai voḍhave jātaveda iti
3.16.13	samidhor abhyādhīyamānayor japatīndhānās tvā suprajasaḥ suvīrā jyog jīvema balihṛto vayaṃ ta iti
3.16.14	athāntarvedi havīṃṣy āsannāny abhimantrayate yan me agne asya yajñasya riṣyād yad vā skandād ājyasyota viṣṇo / tena hanmi sapatnaṃ durmarāyum ainaṃ dadhāmi nirṛtyā upastha iti
3.17.1	atha bhūr bhuvaḥ suvar ity agnihotram etābhir vyāhṛtībhir upasādayet
3.17.2	yajñamukhaṃ vā agnihotraṃ brahmaitā vyāhṛtayaḥ
3.17.3	yajñamukha eva brahma kurute
3.17.4	saṃvatsare paryāgata etābhir evopasādayet
3.17.5	brahmaṇaivobhayataḥ saṃvatsaraṃ parigṛhṇātīti brāhmaṇam
3.17.6	atha vai bhavati
3.17.7	darśapūrṇamāsāv ālabhamāna etābhir vyāhṛtībhir havīṃṣy āsādayet
3.17.8	yajñamukhaṃ vai darśapūrṇamāsau brahmaitā vyāhṛtayaḥ
3.17.9	yajñamukha eva brahma kurute
3.17.10	saṃvatsare paryāgata etābhir evāsādayet
3.17.11	brahmaṇaivobhayataḥ saṃvatsaraṃ parigṛhṇātīti brāhmaṇam
3.17.12	atha vai bhavati
3.17.13	cāturmāsyāny ālabhamāna etābhir vyāhṛtībhir havīṃṣy āsādayet
3.17.14	yajñamukhaṃ vai cāturmāsyāni brahmaitā vyāhṛtayaḥ
3.17.15	yajñamukha eva brahma kurute
3.17.16	saṃvatsare paryāgata etābhir evāsādayet
3.17.17	brahmaṇaivobhayataḥ saṃvatsaraṃ parigṛhṇātīti brāhmaṇam
3.17.18	atha vai bhavati
3.17.19	yad vai yajñasya sāmnā kriyate rāṣṭraṃ yajñasyāśīr gacchati yad ṛcā viśaṃ yajñasyāśīr gacchati
3.17.20	atha brāhmaṇo 'nāśīrkeṇa yajñena yajate
3.17.21	sāmidhenīr anuvakṣyann etā vyāhṛtīḥ purastād dadhyāt
3.17.22	brahmaiva pratipadaṃ kurute
3.17.23	tathā brāmaṇaḥ sāśīrkeṇa yajñena yajata iti brāhmaṇam
3.17.24	atha vai bhavati
3.17.25	yaṃ kāmayeta yajamānaṃ bhrātṛvyam asya yajñasyāśīr gacched iti tasyaitā vyāhṛtīḥ puro'nuvākyāyāṃ dadhyāt
3.17.26	bhrātṛvyadevatyā vai puro'nuvākyā
3.17.27	bhrātṛvyam evāsya yajñasyāśīr gacchatīti brāhmaṇam
3.17.28	atha vai bhavati
3.17.29	yān kāmayeta yajamānānt samāvaty enān yajñasyāśīr gacched iti teṣām etā vyāhṛtīḥ puro'nuvākyāyā ardharca ekāṃ dadhyād yājyāyai purastād ekāṃ yājyāyā ardharca ekām
3.17.30	tathainānt samāvatī yajñasyāśīr gacchatīti brāhmaṇam
3.17.31	atha vai bhavati
3.17.32	yathā vai parjanyaḥ suvṛṣṭaḥ varṣaty evaṃ yajño yajamānāya varṣati
3.17.33	sthalayodakaṃ parigṛhṇanti
3.17.34	āśiṣā yajñaṃ yajamānaḥ parigṛhṇātīti brāhmaṇam
3.17.35	vyāhṛtībhir brāhmaṇasya pratipadyate hiṅkāreṇa rājanyasyarcā vaiśyasya sarvam evaitat trayaṃ kuryād ity etad aparam
3.17.36	idhmam abhyādhīyamānam anumantrayate
3.18.1	ucchuṣmo agne yajamānāyaidhi niśuṣmo abhidāsate / agne deveddha manviddha mandrajihveti
3.18.2	pravaraṃ pravriyamāṇam anumantrayate 'martyasya te hotar mūrdhann ājigharmi rāyas poṣāya suprajāstvāya suvīryāyeti
3.18.3	sruveṇāghāram āghāryamāṇam anumantrayate mano 'si prajāpatyaṃ manasā mā bhūtenāviśeti
3.18.4	srucyam āghāram āghāryamāṇam anumantrayate vāg asy aindrī sapatnakṣayaṇī vācā mendriyeṇāviśeti
3.18.5	prayājānām iṣṭamiṣṭam anumantrayate vasantam ṛtūnāṃ prīṇāmi sa mā prītaḥ prīṇātu grīṣmam ṛtūnāṃ prīṇāmi sa mā prītaḥ prīṇātu varṣā ṛtūnāṃ prīṇāmi tā mā prītāḥ prīṇantu śaradam ṛtūnāṃ prīṇāmi sā mā prītā prīṇātu hemantaśiśirāv ṛtūnāṃ prīṇāmi tau mā prītau prīṇītām iti
3.18.6	ājyabhāgāv iṣṭāv anumantrayate 'gnīṣomayor ahaṃ devayajyayā cakṣuṣmān bhūyāsam iti
3.18.7	agnim iṣṭam anumantrayate 'gner ahaṃ devayajyayānnādo bhūyāsam iti
3.18.8	upāṃśuyājam iṣṭam anumantrayate dabdhir asy adabdho bhūyāsam amuṃ dabheyam iti
3.18.9	atra yaṃ yajamāno dveṣṭi taṃ manasā dhyāyati
3.18.10	athāpa upaspṛśya
3.18.11	agnīṣomāv iṣṭāv anumantrayate 'gnīṣomayor ahaṃ devayajyayā vṛtrahā bhūyāsam iti
3.18.12	indrāgnī iṣṭāv anumantrayata indrāgniyor ahaṃ devayajyayendriyāvy annādo bhūyāsam iti
3.18.13	indram iṣṭam anumantrayata indrasyāhaṃ devayajyayendriyāvī bhūyāsam iti
3.18.14	mahendram iṣṭam anumantrayate mahendrasyāhaṃ devayajyayā jemānaṃ mahimānaṃ gameyam iti
3.18.15	sviṣṭakṛtam iṣṭam anumantrayate 'gneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam iti
3.18.16	prāśitre 'vadīyamāne japaty agnir mā duriṣṭāt pātu savitāghaśaṃsād iti
3.18.17	yajamānabhāge yo me 'nti dūre 'rātīyati tam etena jeṣam iti
3.18.18	iḍām āhriyamāṇām anumantrayate surūpavarṣavarṇa ehīti pratipadya maghonīty ātaḥ
3.18.19	avāntareḍāṃ prāśyamānām anumantrayate juṣṭir asi juṣasva no juṣṭā no 'si juṣṭiṃ te gameyam iti
3.18.20	athāntarvedy adbhir mārjayate mano jyotir juṣatām ājyaṃ vicchinnaṃ yajñaṃ sam imaṃ dadhātu / bṛhaspatis tanutām imaṃ no viśve devā iha mādayantām iti
3.18.21	barhiṣadaṃ puroḍāśam abhimantrayate bradhna pinvasva dadato me mā kṣāyi kurvato me mopadasad iti
3.18.22	athānvāhāryaṃ yācati
3.18.23	tam antarvedy āsannam abhimantrayate prajāpater bhāgo 'sy ūrjasvān payasvān ity āntād anuvākasya
3.19.1	anūyājānām iṣṭamiṣṭam anumantrayate barhiṣo 'haṃ devayajyayā prajāvān bhūyāsaṃ narāśaṃsasyāhaṃ devayajyayā paśumān bhūyāsam agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam iti
3.19.2	atha yatra hotur abhijānāty agnir idaṃ havir ajuṣateti tad yajamānam ujjitiṃ vācayaty agner aham ujjitim anūjjeṣam iti yatheṣṭam
3.19.3	uktaṃ vājavatyor vyūhanam
3.19.4	atha yatra hotur abhijānāty āśāste 'yaṃ yajamāno 'sāv iti tad yajamānaṃ yajñasya dohaṃ vācayaty emā agmann āśiṣo dohakāmā indravanto vanāmahe dhukṣīmahi prajām iṣam iti
3.19.5	prastaraṃ prahriyamāṇam anumantrayate rohitena tvāgnir devatāṃ gamayatu haribhyāṃ tvendro devatāṃ gamayatv etaśena tvā sūryo devatāṃ gamayatv iti
3.19.6	paridhīn vimucyamānān anumantrayate vi te muñcāmi raśanā vi raśmīn vi yoktrā yāni paricartanāni / dhattād asmāsu draviṇaṃ yac ca bhadraṃ pra ṇo brūtād bhāgadhān devatāsv iti
3.19.7	śaṃyuvākam uktam anumantrayate viṣṇoḥ śaṃyor ahaṃ devayajyayā yajñena pratiṣṭhāṃ gameyam iti
3.19.8	patnīsaṃyājānām iṣṭamiṣṭam anumantrayate
3.20.1	somasyāhaṃ devayajyayā suretā reto dhiṣīya tvaṣṭur ahaṃ devayajyayā paśūnāṃ rūpaṃ puṣeyam iti
3.20.2	athetarāv upasamasyati devānāṃ patnīr agnir gṛhapatir yajñasya mithunaṃ tayor ahaṃ devayajyayā mithunena prabhūyāsam iti
3.20.3	vede yajamānaṃ vācayati vedo 'si vittir asi videyety āntād anuvākasya
3.20.4	dhruvām āpyāyyamānām anumantrayata āpyāyatāṃ dhruvā ghṛtena yajñaṃyajñaṃ prati devayadbhyaḥ / sūryāyā ūdho 'dityā upastha urudhārā pṛthivī yajñe asminn iti
3.20.5	atha yajamānabhāgaṃ prāśnāti prajāpater vibhān nāma lokas tasmiṃs tvā dadhāmi saha yajamāneneti saṃ yajñapatir āśiṣeti vā
3.20.6	atraitat pūrṇapātraṃ yācati
3.20.7	tam antarvedi nidhāya pūrṇapātre yajamānaṃ vācayati sad asi san me bhūyāḥ sarvam asi sarvaṃ me bhūyāḥ pūrṇam asi pūrṇaṃ me bhūyā akṣitam asi mā me kṣeṣṭhā iti
3.20.8	atha diśo vyunnayati prācyāṃ diśi devā ṛtvijo mārjayantāṃ dakṣiṇāyāṃ diśi māsāḥ pitaro mārjayantāṃ pratīcyāṃ diśi gṛhāḥ paśavo mārjayantām udīcyāṃ diśy āpa oṣadhayo vanaspatayo mārjayantām ūrdhvāyāṃ diśi yajñaḥ saṃvatsaro yajñapatir mārjayantām iti
3.20.9	athainā ninayati samudraṃ vaḥ prahiṇomy akṣitāḥ svāṃ yonim apigacchata / acchidraḥ prajayā bhūyāsaṃ mā parāseci matpaya iti
3.20.10	athopotthāya dakṣiṇena padā viṣṇukramān kramate
3.21.1	viṣṇoḥ kramo 'sy abhimātihā gāyatreṇa chandasā pṛthivīm anu vikrame nirbhaktaḥ sa yaṃ dviṣma iti caturbhir anucchandasam
3.21.2	tṛtīye caturtham anuvartayati
3.21.3	na caturthāya prakrāmati
3.21.4	nāhavanīyam upātyeti
3.21.5	athātraiva tiṣṭhann āhavanīyam upatiṣṭhate 'ganma suvaḥ suvar aganma saṃdṛśas te mā chitsi yat te tapas tasmai te mā vṛkṣīti
3.21.6	athādityam upatiṣṭhate subhūr asi śreṣṭho raśmīnām āyurdhā asy āyur me dhehi varcodhā asi varco mayi dhehīti
3.21.7	athaibhyo lokebhyo bhrātṛvyaṃ nirbhajatīdam aham amuṃ bhrātṛvyam ābhyo digbhyo 'syai divo 'smād antarikṣād asyai pṛthivyā asmād annādyān nirbhajāmi nirbhaktaḥ sa yaṃ dviṣma iti
3.21.8	athāpa upaspṛśya
3.21.9	saṃ jyotiṣābhuvam ity uraḥ praty ātmānaṃ pratyabhimṛśate
3.21.10	atha dakṣiṇam aṃsam abhi paryāvartate 'indrīm āvṛtam anvāvarta iti
3.21.11	athodaṅ paryāvartate sam ahaṃ prajayā saṃ mayā prajā sam ahaṃ rāyas poṣeṇa saṃ mayā rāyas poṣa iti
3.21.12	athāhavanīye samidham ādadhāti samiddho agne me dīdihi sameddhā te agne dīdyāsaṃ svāheti
3.21.13	athāhavanīyam upatiṣṭhate vasumān yajño vasīyān bhūyāsam iti
3.21.14	athāgnipāvamānībhyāṃ gārhapatyam upatiṣṭhate 'gna āyūṃṣi pavase 'gne pavasveti
3.21.15	atha gārhapatyam evopatiṣṭhate 'gne gṛhapate sugṛhapatir ahaṃ tvayā gṛhapatinā bhūyāsaṃ sugṛhapatir mayā tvaṃ gṛhapatinā bhūyāḥ śataṃ himās tām āśiṣam āśāse mahyam amuṣmai jyotiṣmatīṃ tām āśiṣam āśāse 'muṣmā amuṣmā iti
3.21.16	yāvanto 'sya putrā jātā bhavanti tantava ity antataḥ
3.22.1	atha vai bhavati
3.22.2	yo vai yajñaṃ prayujya na vimuñcaty apratiṣṭhāno vai sa bhavati
3.22.3	kas tvā yunakti sa tvā vimuñcatv iti
3.22.4	kāle kapālāni vimuñcati yāni gharme kapālāny upacinvanti vedhasaḥ / pūṣṇas tāny api vrata indravāyū vimuñcatām iti
3.22.5	athaitenaiva yathetam etya yajamānāyatana upaviśya tathaiva tiraḥ pavitram apa ācāmati payasvatīr oṣadhayaḥ payasvad vīrudhāṃ payaḥ / apāṃ payaso yat payas tena mām indra saṃsṛjeti
3.22.6	athāhavanīye samidha ādadhāty agne vratapate vratam acāriṣaṃ tad aśakaṃ tan me 'rādhi svāhā vāyo vratapata āditya vratapate vratānāṃ vratapate vratam acāriṣaṃ tad aśakaṃ tan me 'rādhi svāheti
3.22.7	athopotthāya yajñasya punar ālambhaṃ japati yajño babhūva sa ābabhūva sa prajajñe sa vāvṛdhe / sa devānām adhipatir babhūva so asmāṃ adhipatīn karotu vayaṃ syāma patayo rayīṇām iti
3.22.8	atha prāṅ utkramya japati gomāṃ agne 'vimāṃ aśvī yajño nṛvatsakhā sadam id apramṛṣyaḥ / iḍāvāṃ eṣo asura prajāvān dīrgho rayiḥ pṛthubudhnaḥ sabhāvān iti
3.22.9	atha brāhmaṇāṃs tarpayitavā iti saṃpreṣyati
3.23.1	brahmatvaṃ kariṣyan yajñopavīty apa ācamyāgreṇāhavanīyaṃ parītya dakṣiṇata udaṅmukhas tiṣṭhan brahmasadanam upatiṣṭhate namo brahmaṇe namo brahmasadanāyeti
3.23.2	athāsanāt tṛṇaṃ nirasyaty ahe daidhiṣavyod atas tiṣṭhānyasya sadane sīda yo 'smat pākatara iti
3.23.3	upaviśaty un nivata ud udvataś ca geṣam iti
3.23.4	atheme samīkṣate pātaṃ mā dyāvāpṛthivī adyāhna iti
3.23.5	upaviśya japati bhūr bhuvaḥ suvaḥ ka idaṃ brahmā bhaviṣyati sa idaṃ brahmā bhaviṣyati prāṇaḥ prajāpatiyukto 'haṃ yujye brahmaṇārveva vājī sudhura iva vahnir balīvarda iva yukto havyaṃ vakṣyāmy ahaṃ devatābhyo bhūḥ prapadye bhuvaḥ prapadye suvaḥ prapadye bhūr bhuvaḥ suvaḥ prapadye vāyuṃ prapadye brahma prapadye kṣatraṃ prapadye 'śmānam ākhaṇaṃ prapadye prajāpater brahmakośaṃ prapadye 'nārtāṃ devatāṃ vācaṃ prapadya oṃ prapadya iti
3.23.6	taṃ yajamāno brahmāṇaṃ vṛṇīte bhūpate bhuvanapate mahato bhūtasya pate brahmāṇaṃ tvā vṛṇīmahe vītahavye purohitaṃ yenāyann uttamaṃ suvar devā aṅgiraso divam iti
3.23.7	vṛto brahmā japaty ahaṃ bhūpatir ahaṃ bhuvanapatir ahaṃ mahato bhūtasya patir devena savitrā prasūta ārtvijyaṃ kariṣyāmi brahmāṇaṃ māvṛthā vītahavye purohitaṃ yenāyann uttamaṃ suvar devā aṅgiraso divaṃ deva savitar etaṃ tvā vṛṇate bṛhaspatiṃ daivyaṃ brahmāṇaṃ tad ahaṃ manase prabravīmi mano gāyatriyai gāyatrī triṣṭubhe triṣṭub jagatyai jagaty anuṣṭubhe 'nuṣṭup paṅktyai paṅktiḥ prajāpataye prajāpatir viśvebhyo devebhyo viśve devā bṛhaspataye bṛhaspatir brahmaṇe brahma bhūr bhuvaḥ suvar bṛhaspatir devānāṃ brahmāhaṃ manuṣyāṇāṃ bṛhaspate yajñaṃ gopāyeti
3.23.8	sa yatrāha brahmann apaḥ praṇeṣyāmi yajamāna vācaṃ yaccheti tad brahmā prasauti
3.24.1	deva savitaḥ praṇaya yajñaṃ devatā vardhayaitā nākasya pṛṣṭhe suvarge loke yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehy oṃ praṇayeti
3.24.2	sa vācaṃyamo bhavati praṇītāsu praṇīyamānāsv ā haviṣkṛtaḥ
3.24.3	sāṃnāyye dohyamāna ā tato yad āha bahu dugdhīndrāya devebhyo havyam iti mahendrāyeti vā yadi mahendrayājī bhavati
3.24.4	adhivapane vācaṃ yacchaty ā kapālopadhānāt
3.24.5	saṃvapane vācaṃ yacchaty ā samabhivāsanāt
3.24.6	stambayajuṣy āhriyamāṇa ā prokṣaṇīnām āsādanāt
3.24.7	sa yatrāha brahmann uttaraṃ parigrāhaṃ parigrahīṣyāmīti tad brahmā prasauti bṛhaspate parigṛhāṇa vediṃ brahmaṇā yajñaṃ parigṛhṇīhīmam / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehy oṃ parigṛhāṇeti
3.24.8	ājyeṣu gṛhyamāṇeṣu vācaṃ yacchaty ā dhruvāsādanāt
3.24.9	sāmidhenīṣv anūcyamānāsv ā pravarād anūktāyāṃ puro'nuvākyāyām ā vaṣaṭkārāt
3.24.10	prāśitre 'vadīyamāna ā prasavāt
3.24.11	pariharanty asmā etat prāśitram agreṇāhavanīyam
3.24.12	tad āhriyamāṇaṃ pratipaśyati
3.25.1	sūryasya tvā cakṣuṣā pratipaśyāmīti
3.25.2	athainad ubhābhyāṃ hastābhyāṃ pratigṛhṇāti devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmīti
3.25.3	athainat sādayati pṛthivyās tvā nābhau sādayāmīti
3.25.4	athainad avekṣate suparṇasya tvā garutmataś cakṣuṣāvekṣa iti
3.25.5	athainad aṅguṣṭhena ca mahānāmnyā copasaṃgṛhyātihāya dataḥ pūrvaṃ jihvāgre nidadhāty agnes tvāsyena prāśnāmīti
3.25.6	prāśyāpa ācamya sahādbhir avagirati brāhmaṇasyodareṇa bṛhaspater brahmaṇeti
3.25.7	athādbhir mārjayitvā prāṇān saṃmṛśate vāṅ ma āsan nasoḥ prāṇo 'kṣyoś cakṣuḥ karṇayoḥ śrotraṃ bāhuvor balam ūruvor ojo 'riṣṭā viśvāny aṅgāni tanūs tanuvā me saha namas te astu mā mā hiṃsīr iti
3.25.8	mayi prāṇā mayi prāṇā iti vā
3.25.9	āhṛtaṃ brahmabhāgaṃ prāśitraharaṇe nidadhāti
3.25.10	athānvāhāryaṃ yācati
3.25.11	tam antarvedy āsannam abhimantrayate
3.26.1	brahman brahmāsi namas te brahman brahmaṇe pāhi mām ahutādya sarvo mahyaṃ huto bhaveti
3.26.2	athāsya yāvanmātram avadāya prāśitraharaṇe nidadhāti śrīr asy ehi mām abhy annavān annādo bhūyāsam iti
3.26.3	athainam agreṇa sruca udañcaṃ nīyamānam anumantrayate yajño divaṃ rohatu yajño divaṃ gacchatu yo devayānaḥ panthās tena yajño devāṃ apyetv iti
3.26.4	sa yatrāha brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti tad brahmā prasauti deva savitar etat te prāha tat pra ca suva pra ca yaja bṛhaspatir brahmā sa yajñaṃ pāhi sa yajñapatiṃ pāhi sa māṃ pāhy oṃ pratiṣṭheti
3.26.5	pracarateti pravargye
3.26.6	so 'traivāsta ā samiṣṭayajuṣo homād dhute samiṣṭayajuṣy upotthāyāhavanīyam upatiṣṭhate 'yāḍ yajñaṃ haviṣo jātavedā adabdho 'ntataḥ pūrvo asmin niṣadya / sanvan saniṃ suvimucā no vimuñca dhehy asmāsu draviṇaṃ jātavedo yac ca bhadram iti
3.26.7	sa etenaiva brahmā bhavati darśapūrṇamāsayor iṣṭīnāṃ cāturmāsyānāṃ paśubandhasya sautrāmaṇyā iti
3.27.1	havīṃṣy āsādya hotāram āmantrayate
3.27.2	sa yajñopavīty apa ācamya hastau saṃmṛśate karmaṇe vāṃ devebhyaḥ śakeyaṃ śaktyai vāṃ sukṛtāya vām iti
3.27.3	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
3.27.4	athāntareṇa vedyutkarau prapadyate satyaṃ prapadya ṛtaṃ prapadye 'mṛtaṃ prapadye prajāpateḥ priyāṃ tanuvam anārtāṃ prapadya idam ahaṃ pañcadaśena vajreṇa dviṣantaṃ bhrātṛvyam avakrāmāmi yo 'smān dveṣṭi yaṃ ca vayaṃ dviṣmo bhūr bhuvaḥ suvar viṣṇo sthāne tiṣṭhāmīti
3.27.5	dakṣiṇena prapadenottaraṃ vedyantam avakramya tiṣṭhati
3.27.6	yadā jānāty agnaye samidhyamānāyānubrūhīti tadedaṃ hautraṃ japati kaṃ prapadye taṃ prapadye yat te prajāpate śaraṇaṃ chandas tat prapadye yāvat te viṣṇo veda tāvat te kariṣyāmi devena savitrā prasūta ārtvijyaṃ kariṣyāmi namo 'gnaya upadraṣṭre namo vāyava upaśrotre nama ādityāyānukhyātre juṣṭām adya devebhyo vācam udyāsaṃ śuśrūṣeṇyāṃ manuṣyebhyaḥ svadhāvatīṃ pitṛbhyaḥ pratiṣṭhāṃ viśvasmai bhūtāya bhūr bhuvaḥ suvaḥ praśāsta ātmanā prajayā paśubhiḥ prajāpatiṃ prapadye abhayaṃ me astu prājāpatyam anuvakṣyāmi vācaṃ prapadye vāg ārtvijyaṃ kariṣyati yaśase tvā dyumnāya tvendriyāya tvā bhūtyai tvā yajño yajñāya mahi śarma yacchatām iti
3.27.7	atra trir abhihiṅkṛtyānavānam abhi hiṅkārād ṛcam upasaṃdadhāti
3.27.8	pra vo vājā abhidyava iti triḥ prathamām anvāha
3.27.9	trir uttamām
3.27.10	sarvā ardharcaśo 'pāniti
3.27.11	anūktāsu sāmidhenīṣu devatā āvāhya bhūmau prādeśaṃ kṛtvopaviśatīdam ahaṃ gāyatreṇa chandasā trivṛtā stomena rathantareṇa sāmnā vaṣaṭkāreṇa vajreṇa dviṣantaṃ bhrātṛvyam avabādhe 'vabāḍho dviṣann iti
3.27.12	sa āhavanīyaṃ prekṣamāṇa āste praṇītā vobhayaṃ vāntareṇa
3.27.13	neti veti vā vīkṣate
3.27.14	anapragalbho hāsmāj jāyate
3.27.15	yadā jānāty agnir devo hotety etaj japati deva savitar etaṃ tvā vṛṇate 'gniṃ hotrāya saha pitrā vaiśvānareṇeti
3.27.16	athopotthāya dakṣiṇena hastena dakṣiṇe 'ṃse 'dhvaryum anvārabhate savyena dakṣiṇe 'ṃsa āgnīdhram
3.27.17	yady u vai svayaṃ pratyāśrāvayen nīvideśa enaṃ dakṣiṇasyāṃ śroṇyām anvārabhetāgnim anvārabhāmahe hotṛvūrye purohitam / yenāyann uttamaṃ svar devā aṅgiraso divam
3.27.18	devā deveṣu parākramadhvaṃ prathamā dvitīyeṣu dvitīyās tṛtīyeṣu trir ekādaśā anusaṃrabhadhvam iti
3.27.19	athādhvaryave nāma prabrūte
3.27.20	atha dakṣiṇam aṃsam abhi paryāvartate 'indrīm āvṛtam anvāvarta iti
3.27.21	atha hotṛṣadanam abhivrajañ japati
3.28.1	ṣaṇ morvīr aṃhasas pāntu dyauś ca pṛthivī cāhaś ca rātriś cāpaś cauṣadhayaś ca tā mā rakṣantu tā mā gopāyantu tābhyo nama iti
3.28.2	athāsanāt tṛṇaṃ nirasyati śuṣkaṃ vā praticchinnāgraṃ vā dakṣiṇāyai ca sandhim anu pratīcyai ca nirastaḥ parāvasur iti
3.28.3	athāpa upaspṛśyopastīryopaviśatīdam aham arvāvasoḥ sadane sīdāmīti dakṣiṇottarī
3.28.4	atha dakṣiṇāvṛd gārhapatyaṃ pratīkṣate viśvakarmaṃs tanūpā asi tanuvaṃ me pāhīti
3.28.5	ubhau samīkṣata āhavanīyaṃ cāgnāviṣṇū mā vām avakramiṣam ojo 'śiṣṭaṃ vijihāthāṃ mā mā saṃtāptaṃ lokaṃ me lokakṛtau kṛṇutam iti
3.28.6	eṣa vāṃ loka iti manāg ivodaṅ sarpati
3.28.7	atha tisra ṛco japati viśve devāḥ śāstana mā yatheha hotā vṛto manavai yan niṣadya / pra me brūta bhāgadheyaṃ yathā vo yena pathā havyam ā vo vahāni
3.28.8	tad adya vācaḥ prathamaṃ masīya yenāsurāṃ abhi devā asāma / ūrjāda uta yajñiyāsaḥ pañca janā mama hotraṃ juṣadhvam
3.28.9	namo mahadbhyo namo arbhakebhyo namo yuvabhyo nama āśinebhyaḥ / yajāma devān yadi śaknavāma mā jyāyasaḥ śaṃsam ā vṛkṣi devā iti
3.28.10	atha srugādāpanena srucāv ādāpya yathādevataṃ haviṣo yajati
3.28.11	atha vaṣaṭkārāṇām anumantraṇo vaṣaṭkāra mā me pravṛṇmo ahaṃ tvāṃ bṛhatā mana upahvaye mātariśvanā prāṇān na me vācaṃ havyaṃ devebhyo 'bhivahāmy ojaḥ sahaḥ saha ojo vāg iti
3.28.12	yady u vā abhyagrā vaṣaṭkārāḥ syur etāvataivānumantrayata ojaḥ saha ojo vāg iti
3.28.13	atha hotur dvir aṅgulāv anakti
3.28.14	yat pūrvāktaṃ tad uttaroṣṭhe prohati vācaspataye tvā hutaṃ prāśnāmīṣe prāṇāyeti
3.28.15	sadasaspataye tvā hutaṃ prāśnāmy ūrje 'pānāyety adharoṣṭhe 'pohati
3.28.16	athāpa upaspṛśya caturavāntareḍām avadāpayate 'prasṛtena pāṇināsamastena
3.28.17	iḍāṃ mukhasaṃmitām upahvayate
3.29.1	upahūtaṃ rathantaraṃ saha pṛthivyā sahāgninā sahānnādyena saha vācopa mā rathantaraṃ saha pṛthivyā sahāgninā sahānnādyena saha vācā hvayatām
3.29.2	upahūtaṃ vāmadevyaṃ sahāntarikṣeṇa saha vāyunā saha prāṇena saha paśubhir upa mā vāmadevyaṃ sahāntarikṣeṇa saha vāyunā saha prāṇena saha paśubhir hvayatām
3.29.3	upahūtaṃ bṛhat saha divā sahādityena saha cakṣuṣopa mā bṛhat saha divā sahādityena saha cakṣuṣā hvayatām
3.29.4	upahūtaṃ sthāsnu bhuvanam upa mā sthāsnu bhuvanaṃ hvayatām
3.29.5	upahūtaṃ cariṣṇu bhuvanam upa mā cariṣṇu bhuvanaṃ hvayatām
3.29.6	upahūtāḥ sapta hotrā upa mā sapta hotrā hvayantām
3.29.7	upahūtā gāvaḥ sahāśirā upa mā gāvaḥ sahāśirā hvayantām
3.29.8	upahūtā dhenuḥ saharṣabhopa mā dhenuḥ saharṣabhā hvayatām
3.29.9	upahūteḍā vṛṣṭir upa mām iḍā vṛṣṭir hvayatām
3.29.10	upahūto bhakṣaḥ sakhopa mā bhakṣaḥ sakhā hvayatām
3.29.11	upahūtāṃ ho iḍā
3.29.12	upahūtā he sāsi juṣasva meḍa ity upāṃśūktvoccair niruktām upahvayate
3.29.13	sa yadi sarvāṃ prāśiṣyan syāt pāṇau kṛtāni prāśya camasād eva prāśnīyāt
3.29.14	atha yadi ditsed vā nidhitseta vā puroḍāśaśakalam avacchidyaiva prāśnīyād iḍāsi syonāsi syonakṛt sā no rāyaspoṣe suprajāstve dhā mukhasya tvā dyumnāya surabhyāsyatvāya prāśnāmīti
3.29.15	prāśyāpa ācamya prācīṃ vodīcīṃ vodakarājiṃ ninayati tūṣṇīm iti nv evājyasya vacaḥ
3.29.16	athāpy etaṃ japaṃ japati mano jyotir juṣatām ājyaṃ vicchinnaṃ yajñaṃ sam imaṃ dadhātu / bṛhaspatis tanutām imaṃ no viśve devā iha mādayantām iti
3.29.17	anūyājān iṣṭvā śaṃyuvākam uktvā barhiṣy añjaliṃ kṛtvā nihnute yajña śaṃ ca ma upa ca me prajāpate yajña yat te nyūnaṃ yad u te 'tiriktaṃ karma prajāpatau yajña tad iti
3.29.18	atha dakṣiṇārdhe vedyai vedaṃ nidhāya yajamānaṃ vācayati
3.30.1	yena tvaṃ deva veda devebhyo vedo 'bhavas tenāsmabhyaṃ veda edhi / vedo 'si vittir asi videyāhaṃ prajāṃ paśūn svargaṃ lokam / karmāsi karuṇam asi kriyāsam ahaṃ puṇyaṃ karma / sanir asi sanitāsi saneyam aham ado ghṛtavantaṃ kulāyinaṃ rāyaspoṣaṃ sahasriṇaṃ vedo dadātu vājinam iti
3.30.2	patnīsaṃyājān iṣṭvā phalīkarahome hute vede patnīṃ vācayati vedo 'si vittir asi videyāham adaḥ / karmāsi karuṇam asi kriyāsam aham adaḥ sanir asi sanitāsi saneyam aham ado ghṛtavantaṃ kulāyinaṃ rāyaspoṣaṃ sahasriṇaṃ vedo dadātu vājinam iti
3.30.3	visrasya vedam ardhāni patnyai prayacchati
3.30.4	tāni patny antarorū vā nyasyati dakṣiṇena voruṇopanigṛhṇīte
3.30.5	athetarāṇi prāṅ āvṛtta stṛṇann eti tantuṃ tanvan rajaso bhānum anvihi jyotiṣmataḥ patho rakṣa dhiyā kṛtān anulbaṇaṃ vayata joguvām apo manur bhava janayā daivyaṃ janam iti
3.30.6	atha yāny atiśiṣyante tāni barhiṣi saṃnyasyaty āpṛṇo 'si saṃpṛṇa prajayā mā paśubhir āpṛṇeti
3.30.7	atha yathāprapannaṃ niṣkramyāgreṇāhavanīyaṃ parītya dakṣiṇata udaṅmukhas tiṣṭhann āhavanīyam upatiṣṭhate 'yāḍ yajñaṃ haviṣo jātavedā adabdho 'ntataḥ pūrvo asmin niṣadya / sanvan saniṃ suvimucā no vimuñca dhehy asmāsu draviṇaṃ jātavedo yac ca bhadram
3.30.8	etenāgne brahmaṇā vāvṛdhasva śaktī vā yat te cakṛmā vidā vā / uta praṇeṣy abhi vasyo asmān saṃ naḥ sṛja sumatyā vājavatyā
3.30.9	ye te śataṃ varuṇa ye sahasraṃ yajñiyāḥ pāśā vitatā mahāntaḥ / tebhir no agnir indro bṛhaspatir viśve muñcantu marutaḥ svarkā iti
3.30.10	ete nv eva japā darśapūrṇamāsayor iṣṭīnāṃ cāturmāsyānāṃ paśubandhasya sautrāmaṇyā iti
3.31.1	atha paśāv upadhīyante
3.31.2	yadā jānāty agnaye mathyamānāyānubrūhīti tad ete ṛcau japati yad vo vayaṃ pramināma vratāni
3.31.3	yat pākatrā manasā dīnadakṣā na yajñasya manvate martyāsaḥ / agniṣ ṭad dhotā kratuvid vijānan yajiṣṭho devāṃ ṛtuśo yajātīti
3.31.4	maitrāvaruṇadaṇḍe 'dhvaryur yajamānaṃ vācayati tvāṃ gāvo 'vṛṇata rājyāya tvāṃ havanta marutaḥ svarkāḥ / varṣman kṣatrasya kakubhi śiśriyāṇas tato na ugro vibhajā vasūnīti
3.31.5	tam agre gṛhītvā maitrāvaruṇāya prayacchati mitrāvaruṇayos tvā praśāstroḥ praśiṣā prayacchāmīti
3.31.6	taṃ sa sthūrataḥ pratigṛhṇāti mitrāvaruṇayos tvā praśāstroḥ praśiṣā pratigṛhṇāmīti dakṣiṇottarī
3.31.7	athainam ūrdhvam unmārṣṭy avakro 'vidhuro bhūyāsam iti
3.31.8	tam ādāya saṃpreṣyati hotā yakṣad agniṃ samidhā suṣamidhā samiddham itīdhmāntaṃ paśoḥ
4.1.1	paśunā yakṣyamāṇo bhavati
4.1.2	sa upakalpayate pautudravān paridhīn gulgulu sugandhitejanaṃ śuklām ūrṇāstukāṃ yā petvasyāntarā śṛṅge dve raśane dviguṇāṃ ca triguṇāṃ ca dve vapāśrapaṇī viśākhāṃ cāviśākhāṃ ca hṛdayaśūlaṃ kārṣmaryamayān paridhīn audumbaraṃ maitrāvaruṇadaṇḍaṃ mukhena saṃmitam idhmābarhir idhmaṃ praṇayanīyaṃ plakṣaśākhām iḍasūnaṃ yavān yavamatībhyaḥ saktūn saktuhomāya pṛṣadājyāya dadhi hiraṇyam iti
4.1.3	athāmāvāsyena vā haviṣeṣṭvā nakṣatre vā gārhapatya ājyaṃ vilāpyotpūya sruci caturgṛhītaṃ gṛhītvā ṣaḍḍhotāraṃ manasānudrutyāhavanīye juhoty anvārabdhe yajamāne svāheti
4.1.4	aparaṃ caturgṛhītaṃ gṛhītvā yūpāhutiṃ juhoty uru viṣṇo vikramasvoru kṣayāya naḥ kṛdhi / ghṛtaṃ ghṛtayone piba prapra yajñapatiṃ tira svāheti
4.1.5	aparaṃ caturgṛhītaṃ gṛhītvātha yācaty ājyasthālīṃ sasruvāṃ barhir hiraṇyam udapātram
4.1.6	hvayanti takṣāṇaṃ saparaśum
4.1.7	āhaihi yajamāneti pūrvayā dvāropaniṣkramya tāṃ diśaṃ yanti yatrāsya yūpa spaṣṭo bhavati yatra vā vetsyan manyate
4.1.8	sa yaḥ same bhūmyai svād yone rūḍho bahuparṇo bahuśākho 'pratiśuṣkāgraḥ pratyaṅṅ upanatas tam upatiṣṭhate 'ty anyān agāṃ nānyān upāgām arvāk tvā parair avidaṃ paro 'varais taṃ tvā juṣe vaiṣṇavaṃ devayajyāyā iti
4.1.9	athainam ājyenānakti devas tvā savitā madhvānaktv iti
4.1.10	ūrdhvāgraṃ barhir anūcchrayaty oṣadhe trāyasvainam iti
4.1.11	svadhitinā tiryañcaṃ praharati svadhite mainaṃ hiṃsīr iti
4.1.12	yaḥ prathamaḥ śakalaḥ parāpatati taṃ prajñātaṃ nidadhāti
4.1.13	tam aparibhindann anakṣasaṅgaṃ vṛścati
4.1.14	prāñcaṃ vodañcaṃ vā prayāntam anumantrayate divam agreṇa mā lekhīr antarikṣaṃ madhyena mā hiṃsīḥ pṛthivyā saṃbhaveti
4.1.15	athāvraścane hiraṇyaṃ nidhāya saṃparistīryābhijuhoti vanaspate śatavalśo viroha svāheti
4.1.16	sahasravalśā vi vayaṃ ruhemety ātmānaṃ pratyabhimṛśate
4.1.17	anvagraṃ śākhāḥ prasūdayati yaṃ tvāyaṃ svadhitis tetijānaḥ praṇināya mahate saubhagāyeti
4.1.18	pañcāratniṃ tasmai vṛśced iti
4.1.19	eṣa brāhmaṇavatām avamaḥ
4.1.20	taṃ pariṣvaṅgaparamaṃ prādeśāvamaṃ caṣālasya kāle parivāsayaty acchinno rāyaḥ suvīra iti
4.1.21	yat paraṃ bhavati tasya caturaṅgulaṃ caṣālāya pracchedayati
4.1.22	taṃ caturaśriṃ vāṣṭāśriṃ vā kṛtvāvāhayaty ā vā hārayati
4.1.23	ohya nistiṣṭhati
4.1.24	avatakṣaṇānām eva svaruṃ kurute
4.1.25	athāsyaiṣā pūrvedyur eva paśubandhikī vedir vimitā bhavati
4.1.26	daśapadā paścāttiraścī dvādaśapadā prācy aṣṭāpadā purastāttiraścī
4.1.27	tāṃ paristīrya stambayajur harati
4.2.1	idam eva prasiddhaṃ pauroḍāśikam
4.2.2	trir yajuṣā tūṣṇīṃ caturtham
4.2.3	pūrvaṃ parigrāhaṃ parigṛhṇāti
4.2.4	karaṇaṃ japati
4.2.5	uddhanti
4.2.6	uddhatād āgnīdhras trir harati
4.2.7	yad āgnīdhras trir haraty atha yācati sphyam udapātraṃ barhiḥ śamyām iti
4.2.8	etat samādāyāhaihi yajamāneti
4.2.9	uttareṇa vediṃ dvayor vā triṣu vā prakrameṣu sphyenoddhatyāvokṣya śamyayā cātvālaṃ parimimīte
4.2.10	vittāyanī me 'sīti purastād udīcīnakumbayāntarata sphyenālikhati
4.2.11	tiktāyanī me 'sīti dakṣiṇataḥ prācīnakumbayāntarata sphyenālikhati
4.2.12	avatān mā nāthitam iti paścād udīcīnakumbayāntarata sphyenālikhati
4.2.13	avatān mā vyathitam ity uttarataḥ prācīnakumbayāntarata sphyenālikhati
4.2.14	atha cātvāle barhir nidhāya tasmin sphyena praharati vider agnir nabho nāmāgne aṅgiro yo 'syāṃ pṛthivyām asīti
4.2.15	ādatta āyuṣā nāmnehīti
4.2.16	hṛtvottaravedyāṃ nivapati yat te 'nādhṛṣṭaṃ nāma yajñiyaṃ tena tvādadha iti
4.2.17	dvitīyaṃ praharati vider agnir nabho nāmāgne aṅgiro yo dvitīyasyāṃ pṛthivyām asīti
4.2.18	ādatta āyuṣā nāmnehīti
4.2.19	hṛtvottaravedyāṃ nivapati yat te 'nādhṛṣṭaṃ nāma yajñiyaṃ tena tvādadha iti
4.2.20	tṛtīyaṃ praharati vider agnir nabho nāmāgne aṅgiro yas tṛtīyasyāṃ pṛthivyām asīti
4.2.21	ādatta āyuṣā nāmnehīti
4.2.22	hṛtvottaravedyāṃ nivapati yat te 'nādhṛṣṭaṃ nāma yajñiyaṃ tena tvādadha iti
4.2.23	tūṣṇīṃ caturthaṃ harati saha barhiṣāthādhvaryu sphyena cātvālāt purīṣam uddhanti
4.2.24	athāgnīdhram āhāgnīd itas trir hareti
4.2.25	tatas trir āgnīdhro harati
4.2.26	yad āgnīdhras trir haraty athādhvaryur uttaravedyai purīṣaṃ saṃprayauti siṃhīr asi mahiṣīr asīti
4.2.27	prathayaty uru prathasvoru te yajñapatiḥ prathatām iti
4.2.28	sphyena saṃhanti dhruvāsīti
4.2.29	athainām adbhir avokṣati
4.2.30	devebhyaḥ śundhasveti devebhyaḥ śumbhasveti sikatābhir anuprakirati
4.2.31	tāṃ prādeśamātrīṃ caturaśrāṃ niṣṭhāya śamyayā parimimīte
4.2.32	uttaranābhim utsādya
4.2.33	athaināṃ praticchādyābhrim ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
4.2.34	ādāyābhimantrayate 'bhrir asi nārir asīti
4.2.35	tayā yūpāvaṭaṃ parilikhati yathāntarvedy ardhaṃ syād bahirvedy ardhaṃ parilikhitaṃ rakṣaḥ parilikhitā arātaya idam ahaṃ rakṣaso grīvā api kṛntāmi yo 'smān dveṣṭi yaṃ ca vayaṃ dviṣma idam asya grīvā api kṛntāmīti
4.2.36	athāgnīdhram āhāgnīd ehīmaṃ yūpāvaṭaṃ khanoparasaṃmitaṃ prāk purīṣam udvapatāc caturaṅgulenoparam atikhanatād iti
4.2.37	taṃ sa khanati vā khānayati vā
4.2.38	yāvad evātrādhvaryuś ceṣṭati tāvad eṣa pratiprasthātābhyādadhātīdhmaṃ praṇayanīyam
4.2.39	upopayamanīḥ kalpayanti cātvālāt
4.2.40	ātmanendraghoṣavatīḥ prokṣaṇīr adhvaryur ādatte
4.2.41	parikarmiṇe pañcagṛhītam ājyaṃ prayacchati
4.2.42	brahmaṇi saṃbhārā bhavanti
4.2.43	atha saṃpraiṣam āhāgnaye praṇīyamānāyānubrūhy agnīd ekasphyayānusaṃdhehīti
4.2.44	triruktāyām udyacchante
4.2.45	hoturvaśaṃ yanti
4.2.46	uttareṇa vediṃ pratipadyante
4.2.47	dhārayanty etam agnim
4.2.48	athādhvaryur indraghoṣavatībhiḥ prokṣaṇībhir uttaravediṃ prokṣati
4.3.1	indraghoṣas tvā vasubhiḥ purastāt pātv iti purastāt
4.3.2	manojavās tvā pitṛbhir dakṣiṇataḥ pātv iti dakṣiṇataḥ
4.3.3	pracetās tvā rudraiḥ paścāt pātv iti paścāt
4.3.4	viśvakarmā tvādityair uttarataḥ pātv ity uttarataḥ
4.3.5	atha yat prokṣaṇīnām ucchiṣyate tad dakṣiṇata uttaravedyai ninayati
4.3.6	yad eva tatra krūraṃ tat tena śamayatīti brāhmaṇam
4.3.7	athaināṃ hiraṇyam antardhāyākṣṇayā pañcagṛhītena vyāghārayati
4.3.8	siṃhīr asi sapatnasāhī svāheti dakṣiṇe 'ṃse
4.3.9	siṃhīr asi suprajāvaniḥ svāhety uttarasyāṃ śroṇyām
4.3.10	siṃhīr asi rāyaspoṣavaniḥ svāheti dakṣiṇasyāṃ śroṇyām
4.3.11	siṃhīr asy ādityavaniḥ svāhety uttare 'ṃse
4.3.12	siṃhīr asy āvaha devān devayate yajamānāya svāheti madhye
4.3.13	atha bhūtebhyas tveti srucam udgṛhṇāti
4.3.14	atha pautudravān paridhīn paridadhāti
4.3.15	viśvāyur asi pṛthivīṃ dṛṃheti madhyamam
4.3.16	dhruvakṣid asy antarikṣaṃ dṛṃheti dakṣiṇam
4.3.17	acyutakṣid asi divaṃ dṛṃhety uttaram
4.3.18	athātiśiṣṭān saṃbhārān nivapati gulgulu sugandhitejanaṃ śuklām ūrṇāstukām agner bhasmāsy agneḥ purīṣam asīti
4.3.19	athainān saṃsrāveṇābhighārayati
4.3.20	atha pradakṣiṇam āvṛtyedhmaṃ pratiṣṭhāpayati yajña pratitiṣṭha sumatau suśevā suśevāḥ ā tvā vasūni purudhā viśantu / dīrgham āyur yajamānāya kṛṇvann athāmṛtena jaritāram aṅdhīti
4.3.21	athainaṃ visrasyāhutiṣāhaṃ kṛtvādhvarāhutibhir abhijuhoti
4.3.22	agnir yajñaṃ nayatu prajānan mainaṃ yajñahano vidan / devebhyaḥ prabrūtād yajñaṃ prapra yajñapatiṃ tira svāhā
4.3.23	vāyur yajñaṃ nayatu prajānan mainaṃ yajñahano vidan / devebhyaḥ prabrūtād yajñaṃ prapra yajñapatiṃ tira svāhā
4.3.24	sūryo yajñaṃ nayatu prajānan mainaṃ yajñahano vidan / devebhyaḥ prabrūtād yajñaṃ prapra yajñapatiṃ tira svāhā
4.3.25	yajño yajñaṃ nayatu prajānan mainaṃ yajñahano vidan / devebhyaḥ prabrūtād yajñaṃ prapra yajñapatiṃ tira svāheti
4.3.26	athaitā yajamāna eva svayaṃ juhoty agnir annādo 'nnapatir annasyeśe sa me 'nnaṃ dadātu svāhā / vāyuḥ prāṇadāḥ prāṇasyeśe sa me prāṇaṃ dadātu svāhā / ādityo bhūridā bhūyiṣṭhānāṃ paśūnām īśe sa me bhūyiṣṭhān paśūn dadātu svāheti
4.3.27	agnivaty uttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ svadhitiṃ srucaś ca saṃmṛḍḍhi tūṣṇīṃ pṛṣadājyagrahaṇīṃ patnīṃ saṃnahyājyena ca dadhnā codehīti
4.3.28	āhṛtāsu prokṣaṇīṣūdasya sphyaṃ mārjayitvedhmābarhir upasādya pradakṣiṇam āvṛtya pratyaṅṅ ādrutya sruvaṃ svadhitiṃ srucaś ca saṃmārṣṭi tūṣṇīṃ pṛṣadājyagrahaṇīm
4.3.29	patnīṃ saṃnahyājyena ca dadhnā codetyājyaṃ ca prokṣaṇīś cotpūya prasiddham ājyāni gṛhītvā pṛṣadājyagrahaṇyām upastṛṇīte mahīnāṃ payo 'sīti
4.3.30	viśveṣāṃ devānāṃ tanūr iti dvitīyam
4.3.31	barhiṣī antardhāya dadhy ānayaty ṛdhyāsam adya pṛṣatīnāṃ grahaṃ pṛṣatīnāṃ graho 'sīti
4.3.32	apoddhṛtya barhiṣī athābhighārayati viṣṇor hṛdayam asīti
4.3.33	ekam iṣa viṣṇus tvānu vicakrama iti dvitīyam
4.4.1	atha prokṣaṇībhir upottiṣṭhatīdhmaṃ prokṣati
4.4.2	vediṃ prokṣati barhiḥ prokṣati
4.4.3	barhir āsannaṃ prokṣyopaninīya purastāt prastaraṃ gṛhṇāti
4.4.4	pañcavidhaṃ barhi stīrtvā prastarapāṇiḥ prāṅ abhisṛpya kārṣmaryamayān paridhīn paridadhāti
4.4.5	ūrdhve samidhāv ādadhāti
4.4.6	vidhṛtī tiraścī sādayati
4.4.7	vidhṛtyoḥ prastaram
4.4.8	prastare juhūm
4.4.9	barhiṣītarāḥ
4.4.10	etā asadann iti samabhimṛśya pradakṣiṇam āvṛtya pratyaṅṅ ādrutya yācati yavamatīḥ prokṣaṇīr barhirhastam ājyasthālīṃ sasruvāṃ svaruraśanaṃ maitrāvaruṇadaṇḍaṃ yūpaśakalaṃ hiraṇyam udapātram iti
4.4.11	etat saṃnidhāya yūpaṃ prakṣālayati yat te śikvaḥ parāvadhīt takṣā hastena vāsyā / āpas te tad vanaspate 'panudantu śundhanīr iti
4.4.12	yūpa eṣa prakṣālitaḥ prapannaḥ saṃpannacaṣālaḥ prāg avaṭād upaśete
4.4.13	tam uttareṇāhavanīyaṃ tiṣṭhan parāñcaṃ prokṣati pṛthivyai tvāntarikṣāya tvā dive tveti
4.4.14	avaṭe 'po 'vanayati śundhatāṃ lokaḥ pitṛṣadana iti
4.4.15	yavān praskandayati yavo 'si yavayāsmad dveṣo yavayārātīr iti
4.4.16	barhirhastaṃ vyatiṣajyāvastṛṇāti pitṝṇāṃ sadanam asīti
4.4.17	athainad dhiraṇyam antardhāya sruvāhutyābhijuhoti pitṛbhyaḥ svāheti
4.4.18	yūpaśakalam avāsyati svāveśo 'sy agregā netṝṇāṃ vanaspatir adhi tvā sthāsyati tasya vittād iti
4.4.19	athādatta ājyasthālīṃ sasruvāṃ svaruraśanaṃ maitrāvaruṇadaṇḍam udapātram iti
4.4.20	etat samādāyāhaihi yajamāneti
4.4.21	anvag yajamāno 'nūcī patny agreṇa yūpaṃ parītya dakṣiṇata udaṅmukhās tiṣṭhanti pūrva evādhvaryur aparo yajamāno 'parā patnī
4.4.22	atha pravṛhya caṣālaṃ yūpasyāgram anakti devas tvā savitā madhvānaktv ity antarataś ca bāhyataś ca
4.4.23	svabhyaktaṃ kṛtvā caṣālaṃ pratimuñcati supippalābhyas tvauṣadhībhya iti
4.4.24	atha sruveṇāgniṣṭhām aśrim abhighārayann āha yūpāyājyamānāyānubrūhīti
4.4.25	āntam anakty āntam eva yajamānaṃ tejasānakti
4.4.26	noparam anakti
4.4.27	patny uparam anakti
4.4.28	sarvataḥ parimṛśaty aparivargam evāsmin tejo dadhātīti brāhmaṇam
4.4.29	ucchrayann āhocchrīyamāṇāyānubrūhīti
4.4.30	ucchrayaty ud divaṃ stabhānāntarikṣaṃ pṛṇa pṛthivīm upareṇa dṛṃheti
4.4.31	athainaṃ vaiṣṇavībhyām ṛgbhyāṃ kalpayati te te dhāmāni viṣṇoḥ karmāṇi paśyateti dvābhyām
4.4.32	sa yatrāgniṣṭhām aśrim āhavanīyena saṃpādayati tad dhruvasya caṣālaṃ parekṣayati tad viṣṇoḥ paramaṃ padaṃ sadā paśyanti sūrayaḥ / divīva cakṣur ātatam iti
4.4.33	athainaṃ pradakṣiṇaṃ purīṣeṇa paryūhati brahmavaniṃ tvā kṣatravaniṃ suprajāvaniṃ rāyaspoṣavaniṃ paryūhāmīti
4.4.34	maitrāvaruṇadaṇḍena saṃhanti brahma dṛṃha kṣatraṃ dṛṃha prajāṃ dṛṃha rāyaspoṣaṃ dṛṃheti
4.4.35	anyūnam anatiriktaṃ parinyasyodapātram upaninīya
4.4.36	athaitāṃ triguṇāṃ raśanāṃ triḥ saṃbhujya madhyamena guṇena nābhidaghne parivyayann āha parivīyamāṇāyānubrūhīti
4.4.37	triḥ pradakṣiṇaṃ parivyayati parivīr asi pari tvā daivīr viśo vyayantāṃ parīmaṃ rāyaspoṣo yajamānaṃ manuṣyā iti
4.4.38	upānte vyatiṣajati
4.4.39	āntaṃ praveṣṭayati
4.4.40	aṇimati sthavimat pravayati
4.4.41	athottareṇāgniṣṭhām aśriṃ madhyame guṇe svarum avagūhaty antarikṣasya tvā sānāv avagūhāmīti
4.4.42	svarvantaṃ yūpam utsṛjati
4.5.1	athaitaṃ paśuṃ palpūlitam antareṇa cātvālotkarau prapādyāgreṇa yūpaṃ purastātpratyaṅmukham upasthāpayati
4.5.2	tam iṣe tveti barhiṣī ādāyopākaroty upavīr asy upo devān daivīr viśaḥ prāgur vahnīr uśijo bṛhaspate dhārayā vasūni havyā te svadantāṃ deva tvaṣṭar vasu raṇva revatī ramadhvaṃ prajāpater jāyamānā imaṃ paśuṃ paśupate te adyendrāgnibhyāṃ tvā juṣṭam upākaromīti
4.5.3	yaddevatyo vā bhavati
4.5.4	prajñāte barhiṣī nidhāyādhimanthanaṃ śakalaṃ nidadhāty agner janitram asīti
4.5.5	vṛṣaṇāv anvañcau vṛṣaṇau stha iti
4.5.6	athāraṇī ādatta urvaśy asy āyur asi purūravā iti
4.5.7	athaite ājyasthālyāṃ samanakti ghṛtenākte vṛṣaṇaṃ dadhāthām iti
4.5.8	atha prajātīr vācayati gāyatraṃ chando 'nu prajāyasva traiṣṭubhaṃ chando 'nu prajāyasva jāgataṃ chando 'nu prajāyasveti
4.5.9	athāhāgnaye mathyamānāyānubrūhīti
4.5.10	jāta āha jātāyānubrūhīti
4.5.11	praharann āha prahriyamāṇāyānubrūhīti
4.5.12	praharati bhavataṃ naḥ samanasāv iti
4.5.13	prahṛtyābhijuhoty agnāv agniś carati praviṣṭa iti
4.5.14	atha raśanām ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
4.5.15	tayākṣṇayā paśum abhidadhāti dakṣiṇam adhyardhaśīrṣam ṛtasya tvā devahaviḥ pāśenārabha iti
4.5.16	dviguṇāyai ca triguṇāyai cāntau saṃdadhāti dharṣā mānuṣān iti
4.5.17	niyunakti
4.5.18	athainam adbhiḥ prokṣaty adbhyas tvauṣadhībhya indrāgnibhyāṃ tvā juṣṭaṃ prokṣāmīti
4.5.19	yaddevatyo vā bhavati
4.5.20	pāyayaty apāṃ perur asīti
4.5.21	svāttaṃ cit sadevaṃ havyam āpo devīḥ svadatainam ity upariṣṭāt prokṣyādhastād upokṣati
4.5.22	sarvata evainaṃ medhyaṃ karotīti brāhmaṇam
4.5.23	udūhya prokṣaṇīdhānam
4.6.1	athedhmāt samidham ādadāna āhāgnaye samidhyamānāyānubrūhīti
4.6.2	abhyādadhātīdhmam
4.6.3	pari samidhaṃ śinaṣṭi
4.6.4	vedenopavājayati
4.6.5	anūktāsu sāmidhenīṣu sruveṇāghāram āghārayati
4.6.6	saṃmṛṣṭe srugbhyām uttaram
4.6.7	athāsaṃsparśayan srucāv udaṅṅ atyākramya juhvā paśuṃ samanakti
4.6.8	saṃ te prāṇo vāyunā gacchatām iti lalāṭe
4.6.9	saṃ yajatrair aṅgānīti kakudi
4.6.10	saṃ yajñapatir āśiṣeti dakṣiṇasyāṃ śroṇyām
4.6.11	atha yathāyatanaṃ srucau sādayitvā pravaraṃ pravṛṇīte
4.6.12	prasiddhaṃ hotāraṃ vṛṇīte
4.6.13	athāśrāvayaty o śrāvayāstu śrauṣaṇ mitrāvaruṇau praśāstārau praśāstrād ity asau mānuṣa iti maitrāvaruṇasya nāma gṛhṇāti
4.6.14	athāśrāvayati
4.6.15	yady atrātyāśrāvayaty o śrāvayāstu śrauṣaḍ agnir ha daivīnāṃ viśāṃ puraetāyaṃ yajamāno manuṣyāṇāṃ tayor asthūri gārhapatyaṃ dīdayac chataṃ himā dvā yū rādhāṃsīt saṃpṛñcānāv asaṃpṛñcānau tanva iti
4.6.16	sīdati hotā
4.6.17	prasavam ākāṅkṣati
4.6.18	prasūtaḥ srucāv ādāyātyākramyāśrāvyāha samidbhyaḥ preṣyeti
4.6.19	vaṣaṭkṛte juhoti preṣya preṣyeti
4.6.20	caturthāṣṭamayoḥ samānayamāno 'ṣṭame sarvaṃ samānayate
4.6.21	pari svāhākṛtībhyaḥ saṃsrāvaṃ śinaṣṭi
4.6.22	daśa prayājān iṣṭvodaṅṅ atyākramya svaruṃ ca śāsaṃ ca yācati
4.6.23	tau juhvām aṅktvā tābhyāṃ paśuṃ samanakti ghṛtenāktau paśuṃ trāyethām iti
4.6.24	prayacchati śāsam
4.6.25	avagūhati svarum
4.6.26	atha yathāyatanaṃ srucau sādayitvāha paryagnaye kriyamāṇāyānubrūhīti
4.6.27	athaiṣa āgnīdhra āhavanīyād ulmukam ādāyāntareṇa cātvālotkarāv uttareṇa śāmitradeśam agreṇa paśuṃ jaghanena sruca ity evaṃ triḥ pradakṣiṇaṃ paryeti
4.6.28	athānuparisaraṇam apāvyāni juhoti prajānantaḥ pratigṛhṇanti pūrve yeṣām īśe paśupatiḥ paśūnāṃ ye badhyamānam anu badhyamānā ya āraṇyāḥ paśavo viśvarūpāḥ pramuñcamānā bhuvanasya reta iti
4.6.29	nidhāyāgnīdhra ulmukaṃ yathetaṃ triḥ punaḥ pratiparyeti
4.6.30	atholmukaprathamāḥ pratipadyante
4.6.31	anvak chamitā paśunā
4.6.32	paśum adhvaryur vapāśrapaṇībhyām anvārabhate
4.6.33	vapāśrapaṇī yajamānaḥ
4.6.34	athāśrāvya saṃpreṣyaty upapreṣya hotar havyā devebhya iti
4.6.35	athaitaṃ paśum antareṇa cātvālotkarāv udañcaṃ nīyamānam anumantrayate nānā prāṇo yajamānasya paśunā revatīr yajñapatiṃ priyadhā viśateti dvābhyām
4.6.36	sa yatraitad āgnīdhra ulmukaṃ nidadhāti tad agreṇa vottareṇa vā paśave nihanyamānāya barhir upāsyati pṛthivyāḥ saṃpṛcaḥ pāhīti
4.6.37	tad etaṃ paśuṃ pratīcīnaśirasam udīcīnapādaṃ nighnanty akṛṇvantaṃ māyuṃ saṃjñapayatety uktvaitenaiva yathetam etya pṛṣadājyāvakāśa āsata iha prajā viśvarūpā ramantām asmin yajñe viśvavido ghṛtācīḥ / agniṃ kulāyam abhisaṃvasānā asmāṃ avantu payasā ghṛteneti
4.6.38	saṃjñaptaṃ prāhuḥ
4.6.39	juhoti saṃjñaptāhutiṃ yat paśur māyum akṛteti
4.6.40	athābhyaiti śamitāra upetaneti
4.6.41	pāśāt paśuṃ pramucyamānam anumantrayate 'ditiḥ pāśaṃ pramumoktv etam iti
4.6.42	aviśākhayopasajyemāṃ diśaṃ nirasyaty arātīyantam adharaṃ kṛṇomi yaṃ dviṣmas tasmin pratimuñcāmi pāśam iti
4.6.43	atha pratiprasthātā patnīm udānayaty udakamaṇḍalum utthāpya
4.6.44	athainām ādityam udīkṣayati namas ta ātāneti
4.6.45	athainām antareṇa cātvālotkarāv udaṅṅ upaniṣkramya prācīm udānayan vācayaty anarvā prehi ghṛtasya kulyām anu saha prajayā saha rāyaspoṣeṇeti
4.6.46	āgatām adhvaryur apsu vācayaty āpo devīḥ śuddhāyuvaḥ śuddhā yūyaṃ devāṃ ūḍhvaṃ śuddhā vayaṃ pariviṣṭāḥ pariveṣṭāro vo bhūyāsmeti
4.6.47	sānupūrvaṃ paśoḥ prāṇān āpyāyayati
4.6.48	vāk ta āpyāyatām iti vācam
4.6.49	prāṇas ta āpyāyatām iti prāṇam
4.6.50	cakṣus ta āpyāyatām iti cakṣuḥ
4.6.51	śrotraṃ ta āpyāyatām iti śrotram
4.6.52	etān eva punaḥ saṃmṛśati yā te prāṇāñ chug jagāma yā cakṣur yā śrotraṃ yat te krūraṃ yad āsthitaṃ tat ta ā pyāyatāṃ tat ta etena śundhatām iti
4.6.53	nābhis ta āpyāyatām iti nābhim
4.6.54	pāyus ta āpyāyatām iti pāyum
4.6.55	saṃpragṛhya padaḥ prakṣālayati śuddhāś caritrāḥ śam adbhyaḥ śam oṣadhībhyaḥ śaṃ pṛthivyā iti
4.6.56	śam ahobhyām ity atiśiṣṭā dakṣiṇato 'nupṛṣṭhaṃ ninayati
4.6.57	nayanti patnīm
4.6.58	uttānaṃ paśuṃ paryasyanti
4.6.59	tasya dakṣiṇasya pārśvasya vivṛttam anu prācīnāgraṃ barhir nidadhāty oṣadhe trāyasvainam iti
4.6.60	svadhitiṃ tiryañcaṃ nidadhāti svadhite mainaṃ hiṃsīr iti
4.6.61	chinatti barhiḥ
4.6.62	vi tvacaṃ kṛṇatti
4.6.63	athaitasyaiva barhiṣo 'ṇimat sacate
4.6.64	sthavimad ubhayato lohitenāṅktvemāṃ diśaṃ nirasyati rakṣasāṃ bhāgo 'sīdam ahaṃ rakṣo 'dhamaṃ tamo nayāmi yo 'smān dveṣṭi yaṃ ca vayaṃ dviṣma idam enam adhamaṃ tamo nayāmīti
4.6.65	athāpa upaspṛśya varīya ācchāyeṣe tveti vapām utkhidati
4.6.66	tayā vapāśrapaṇī prorṇoti ghṛtena dyāvāpṛthivī prorṇvāthām iti
4.6.67	aviśākhayopatṛdyādhastāt parivāsayaty acchinno rāyaḥ suvīra iti
4.6.68	athaināṃ pradakṣiṇam āvṛtyādbhir abhyukṣya śāmitre pratitapati
4.6.69	atholmukaprathamāḥ pratipadyante
4.7.1	anvag adhvaryur vapayā
4.7.2	atra vapāśrapaṇī punar anvārabhate yajamānaḥ
4.7.3	aity urv antarikṣam anvihīti
4.7.4	etyāhavanīyasyāntam eṣv aṅgāreṣu vapāyai pratitapyamānāyai barhiṣo 'gram upāsyati vāyo vīhi stokānām iti
4.7.5	athainām antareṇa yūpaṃ cāhavanīyaṃ copātihṛtya tāṃ dakṣiṇata udaṅmukhaḥ pratiprasthātā śrapayati
4.7.6	athaināṃ sruvāhutyābhijuhoti tvām u te dadhire havyavāham iti
4.7.7	athāha stokebhyo 'nubrūhīti
4.7.8	parihitāsu stokīyāsu śṛtāyāṃ vapāyāṃ juhūpabhṛtāv ādāyātyākramyāśrāvyāha svāhākṛtībhyaḥ preṣyeti
4.7.9	vaṣaṭkṛte juhoti
4.7.10	athodaṅṅ atyākramya saṃsrāveṇa pṛṣadājyam abhighārya vapām abhighārayati
4.7.11	athopastīrya dviḥ sruveṇa vapāṃ samavalumpann āhendrāgnibhyāṃ chāgasya vapāyā medaso 'vadīyamānasyānubrūhīti
4.7.12	dvir abhighārayati
4.7.13	atyākramyāśrāvyāhendrāgnibhyāṃ chāgasya vapāṃ medaḥ prasthitaṃ preṣyeti
4.7.14	atha purastātsvāhākṛtiṃ sruvāhutiṃ juhoti svāhā devebhya iti
4.7.15	vaṣaṭkṛte vapāṃ juhoti jātavedo vapayā gaccha devān tvaṃ hi hotā prathamo babhūtha / ghṛtena tvaṃ tanuvo vardhayasva svāhākṛtaṃ havir adantu devāḥ svāheti
4.7.16	athopariṣṭātsvāhākṛtiṃ sruvāhutiṃ juhoti devebhyaḥ svāheti
4.7.17	atra vapāśrapaṇī anupraharati prācīṃ viśākhāṃ pratīcīm aviśākhāṃ svāhordhvanabhasaṃ mārutaṃ gacchatam iti
4.7.18	athaine saṃsrāveṇābhijuhoti
4.7.19	athodaṅṅ atyākramya yathāyatanaṃ srucau sādayitvā samutkramya cātvāle mārjayante
4.7.20	hvayanti patnīṃ hvayanti hotāraṃ hvayanti brahmāṇaṃ hvayanti pratiprasthātāraṃ hvayanti praśāstāraṃ hvayanty āgnīdhram ehi yajamānetīdam āpaḥ pravahatāvadyaṃ ca malaṃ ca yat / yac cābhidudrohānṛtaṃ yac ca śepe abhīruṇam nir mā muñcāmi śapathān nir mā varuṇād uta / nir mā yamasya paḍbīśāt sarvasmād devakilbiṣād atho manuṣyakilbiṣād iti
4.7.21	athāñjalināpa upahanti sumitrā na āpa oṣadhayaḥ santv iti
4.7.22	tāṃ diśam nirukṣati yasyām asya diśi dveṣyo bhavati durmitrās tasmai bhūyāsur yo 'smān dveṣṭi yaṃ ca vayaṃ dviṣma iti
4.7.23	athāpa upaspṛśya yathāyatanam upaviśanti
4.8.1	atha saṃpraiṣam āhāgnīt paśupuroḍāśaṃ nirvapa pratiprasthātaḥ paśuṃ viśādhīti
4.8.2	nirvapaty eṣa āgnīdhra aindrāgnam ekādaśakapālam
4.8.3	atha pratiprasthātā paśuṃ viśāsti śamitar hṛdayaṃ jihvāṃ vakṣas tāni sārdhaṃ kurutāt tanima matasnau tāni sārdhaṃ savyaṃ dor ekacaraṃ kurutān nānā pārśve avadhattād dakṣiṇāṃ śroṇim adhyuddhiṃ kurutād dakṣiṇaṃ doḥ savyāṃ śroṇim aṇimad gudasya tāni tryaṅgāni kurutād vaniṣṭhuṃ ca jāghanīṃ cāvadhattād bahu yūḥ kurutāt triḥ paśuṃ pracyāvayatāt triḥ pracyutasya paśor hṛdayam uttamaṃ kurutād iti
4.8.4	śṛte paśau paśupuroḍāśaṃ yācati
4.8.5	tam upastīrṇābhighāritam udvāsyāntarvedy āsādayati
4.8.6	atha juhūpabhṛtor upastṛṇāna āhendrāgnibhyāṃ puroḍāśasyāvadīyamānasyānubrūhīti
4.8.7	pūrvārdhād avadāyāparārdhād avadyati
4.8.8	abhighārayati
4.8.9	pratyanakti
4.8.10	athopabhṛti sviṣṭakṛte sakṛd uttarārdhād avadyati
4.8.11	dvir abhighārayati
4.8.12	na pratyanakti
4.8.13	atyākramyāśrāvyāhendrāgnibhyāṃ puroḍāśaṃ prasthitaṃ preṣyeti
4.8.14	vaṣaṭkṛte juhoti
4.8.15	atha samāvapamāna āhāgnaye 'nubrūhīti
4.8.16	āśrāvyāhāgnaye preṣyeti
4.8.17	vaṣaṭkṛta uttarārdhapūrvārdhe 'tihāya pūrvā āhutīr juhoti
4.8.18	athodaṅṅ atyākramya yathāyatanaṃ srucau sādayitvā prāśitram avadāyeḍām avadyati
4.8.19	upahūtāyām iḍāyām agnīdha ādadhāti ṣaḍavattam
4.8.20	prāśnanti
4.8.21	mārjayante
4.8.22	atha saṃpraiṣam āhāgnīd uttarabarhir upasādaya pratiprasthātaḥ paśau saṃvadasveti
4.8.23	athaiṣa āgnīdhraḥ plakṣaśākhāyām iḍasūnam upagūhati
4.8.24	tad uttarabarhir bhavati
4.8.25	atha pratiprasthātā pṛṣadājyaṃ vihatya juhvāṃ samānīyāntareṇa cātvālotkarāv udaṅṅ upaniṣkramya pṛcchati śṛtaṃ havī3ḥ śamitar iti
4.8.26	śamitaiṣa uttarato hṛdayaśūlaṃ dhārayaṃs tiṣṭhati
4.8.27	sa śṛtam iti pratyāha
4.8.28	taṃ tathaiva dvitīyam utkramya pṛcchati
4.8.29	taṃ tathaivetaraḥ pratyāha
4.8.30	taṃ tathaiva tṛtīyam utkramya pṛcchati
4.8.31	taṃ tathaivetaraḥ pratyāhātha śamitur hṛdayaśūlam ādāya tena hṛdayam upatṛdya taṃ śamitre saṃpradāya pṛṣadājyena hṛdayam abhighārayati saṃ te manasā manaḥ saṃ prāṇena prāṇo juṣṭaṃ devebhyo havyaṃ ghṛtavat svāheti
4.8.32	viyūḥ kṛtvā haratety uktvaitenaiva yathetam etya catasṛṣūpastṛṇīte juhūpabhṛtor iḍādhāne yasmiṃś ca vasāhomaṃ grahīṣyan bhavati
4.8.33	āharanti taṃ paśum antareṇa cātvālotkarāv antareṇa yūpaṃ cāhavanīyaṃ copātihṛtya taṃ dakṣiṇataḥ pañcahotrāsādayati
4.8.34	etenaiva yūr āharanti
4.8.35	etenaiveḍasūnam
4.8.36	atha plakṣaśākhāyāṃ hṛdayaṃ nidhāya svadhitinā tasyāgre 'vadyann āha
4.9.1	manotāyai haviṣo 'vadīyamānasyānubrūhīti
4.9.2	hṛdayasyaivāgre dvir avadyati
4.9.3	atha jihvāyā atha vakṣaso 'tha tanimno 'tha vṛkyayor atha savyasya doṣṇo 'tha dakṣiṇasya pārśvasyātha savyasyātha dakṣiṇāyai śroṇer adhyuddhyai
4.9.4	traidhaṃ gudaṃ kṛtvāṇimat sviṣṭakṛte nidadhāti sthavimad upayaḍbhyo madhyaṃ dvaidhaṃ kṛtvā juhvām avadadhāti
4.9.5	atha vṛkyamedo yūṣann avadhāya tena juhūṃ prorṇoti
4.9.6	yūṣṇopasiñcati
4.9.7	abhighārayati
4.9.8	athopabhṛti sviṣṭakṛte sarveṣāṃ tryaṅgāṇāṃ sakṛtsakṛt samavadyati
4.9.9	sakṛd dakṣiṇasya doṣṇaḥ piśitaṃ pracchidyāvadadhāti sakṛt savyāyai śroṇer aṇimad gudasyātha vṛkyamedo yūṣann avadhāya tenopabhṛtaṃ prorṇoti
4.9.10	yūṣṇopasiñcati
4.9.11	dvir abhighārayati
4.9.12	atha hṛdayaṃ jihvāṃ vakṣas tanima matasnau vaniṣṭhum iti pātryāṃ samavadhāya yūṣṇopasiñcati
4.9.13	abhighārayati
4.9.14	atha kaṃse vā camase vā vasāhomaṃ gṛhṇāti
4.9.15	yūṣṇopasiñcati
4.9.16	abhighārayati
4.9.17	atha paśor avadānāni saṃmṛśaty aindraḥ prāṇo aṅgeaṅge nidedhyad aindro 'pāno aṅgeaṅge vibobhuvad deva tvaṣṭar bhūri te saṃsam etu viṣurūpā yat salakṣmāṇo bhavatha / devatrā yantam avase sakhāyo 'nu tvā mātā pitaro madantv iti
4.9.18	atha dakṣiṇena pārśvena vasāhomaṃ prayauti kumbataḥ śrīr asy agnis tvā śrīṇātv āpaḥ sam ariṇan vātasya tvā dhrajyai pūṣṇo raṃhyā apām oṣadhīnāṃ rohiṣyā iti
4.9.19	saṃmṛṣṭasya paśoḥ pratīcīṃ jāghanīṃ haranti
4.9.20	pratipariharanti paśum
4.9.21	atha juhūpabhṛtāv ādadāna āhendrāgnibhyāṃ chāgasya haviṣo 'nubrūhīti
4.9.22	atyākramyāśrāvyāhendrāgnibhyāṃ chāgasya haviḥ prasthitaṃ preṣyeti
4.9.23	pratiprasthātaiṣa uttarato vasāhomaṃ dhārayaṃs tiṣṭhati
4.9.24	so 'rdharce yājyāyai vasāhomaṃ juhoti ghṛtaṃ ghṛtapāvānaḥ pibata vasāṃ vasāpāvānaḥ pibatāntarikṣasya havir asi svāhā tvāntarikṣāya svāheti
4.9.25	vaṣaṭkṛte havir juhoti
4.9.26	etasya homam anu pratiprasthātā vasāhomodrekeṇa diśo juhoti diśaḥ pradiśa ādiśo vidiśa uddiśaḥ svāhā digbhyo namo digbhyaḥ svāheti
4.9.27	atha pradakṣiṇam āvṛtya pṛṣadājyāt sruveṇopaghnann āha vanaspataye 'nubrūhīti
4.9.28	āśrāvyāha vanaspataye preṣyeti
4.9.29	vaṣaṭkṛta uttarārdhapūrvārdhe 'tihāya pūrvā āhutīr juhoti
4.9.30	atha samāvapamāna āhāgnaye sviṣṭakṛte 'nubrūhīti
4.9.31	āśrāvyāhāgnaye sviṣṭakṛte preṣyeti
4.9.32	vaṣaṭkṛta uttarārdhapūrvārdhe 'tihāya pūrvā āhutīr juhoti
4.9.33	athodaṅṅ atyākramya yathāyatanaṃ srucau sādayitvā hotra iḍām upodyacchante medasaḥ
4.9.34	upahūtāyām iḍāyām agnīdha ādadhāti ṣaḍavattam ardhavaniṣṭhum athārdhavaniṣṭhuṃ medasvat
4.9.35	prāśnanti
4.9.36	mārjayante
4.9.37	athāha brahmaṇe vakṣaḥ parihareti
4.9.38	tad brahmā pratigṛhṇāti
4.10.1	vayaṃ soma vrate tava manas tanūṣu bibhrataḥ / prajāvanto aśīmahīti
4.10.2	atha saṃpraiṣam āhāgnīd aupayajān aṅgārān āharopayaṣṭar upasīda brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
4.10.3	āharanty etāñ chāmitrād aupayajān aṅgārān
4.10.4	tān agreṇa hotāraṃ nivapati
4.10.5	upasīdaty upayaṣṭā gudatṛtīyena
4.10.6	athādhvaryuḥ pṛṣadājyaṃ vihatya juhvāṃ samānīyātyākramyāśrāvyāha devebhyaḥ preṣyeti
4.10.7	vaṣaṭkṛte juhoti preṣya preṣyeti
4.10.8	evam evopayaṣṭopayajati gudasya pracchedaṃ samudraṃ gaccha svāhety etair ekādaśabhir
4.10.9	agniṃ vaiśvānaraṃ gaccha svāheti sarvam antato 'nupraharati
4.10.10	atha barhiṣi hastau nimārṣṭy adbhyas tvauṣadhībhyo mano me hārdi yaccheti
4.10.11	athāsya dhūmam anvīkṣate tanūṃ tvacaṃ putraṃ naptāram aśīyeti
4.10.12	ekādaśānūyājān iṣṭvodaṅṅ atyākramya juhvāṃ svarum avadhāya purastāt pratyaṅ tiṣṭhañ juhoti divaṃ te dhūmo gacchatv antarikṣam arciḥ pṛthivīṃ bhasmanā pṛṇasva svāheti
4.10.13	atha yathāyatanaṃ srucau sādayitvā vājavatībhyāṃ srucau vyūhati
4.10.14	śaṃyunā prastaraparidhi saṃprakīrya saṃprasrāvya srucau vimucya jāghanyā patnīṃ saṃyājayanti
4.10.15	ājyasyaiva somaṃ ca tvaṣṭāraṃ ca yajati
4.10.16	uttānāyai jāghanyai devānāṃ patnīr yajati
4.10.17	nīcyā agniṃ gṛhapatim
4.10.18	uttānāyai jāghanyai hotra iḍām avadyati
4.10.19	nīcyā agnīdhe ṣaḍavattam
4.10.20	prāśnītaḥ
4.10.21	mārjayete
4.10.22	atha sruci caturgṛhītaṃ gṛhītvāpasalaiḥ paryāvṛtyānvāhāryapacane prāyaścittaṃ hutvā na phalīkaraṇahomena carati
4.10.23	atha prāṅ etya dhruvām āpyāyya trīṇi samiṣṭayajūṃṣi juhoti yajña yajñaṃ gaccha yajñapatiṃ gaccha svāṃ yoniṃ gaccha svāheti
4.10.24	sruveṇaiva dvitīyam eṣa te yajño yajñapate sahasūktavākaḥ suvīraḥ svāheti
4.10.25	srucā tṛtīyaṃ devā gātuvido gātuṃ vittvā gātum ita / manasaspata imaṃ no deva deveṣu yajñaṃ svāhā vāci svāhā vāte dhāḥ svāheti
4.10.26	udūhati srucam
4.10.27	atha yācati sphyam udapātraṃ hṛdayaśūlam iti
4.10.28	etat samādāyāhaihi yajamāneti
4.10.29	anvag yajamāno 'nūcī patny antareṇa cātvālotkarāv udaṅṅ upaniṣkramyāgreṇa yūpaṃ sphyenoddhatyāvokṣya śuṣkasya cārdrasya ca sandhau hṛdayaśūlam udvāsayati
4.11.1	śug asi tam abhi śoca yo 'smān dveṣṭi yaṃ ca vayaṃ dviṣma iti
4.11.2	athādbhir mārjayante dhāmnodhāmno rājann ito varuṇa no muñca yad āpo aghniyā varuṇeti śapāmahe tato varuṇa no muñceti
4.11.3	athāpratīkṣam āyanti varuṇasyāntarhityai
4.11.4	prapathe samidhaḥ kurvata edho 'sy edhiṣīmahīti
4.11.5	etyāhavanīye 'bhyādadhāti samid asi tejo 'si tejo mayi dhehīti
4.11.6	athāhavanīyam upatiṣṭhante 'po anvacāriṣaṃ rasena sam asṛkṣmahi / payasvāṃ agna āgamaṃ taṃ mā saṃ sṛja varcaseti
4.11.7	athaupayajike 'gnau barhir upoṣati yat kusīdam apratīttaṃ mayi yena yamasya balinā carāmi / ihaiva san niravadaye tad etat tad agne anṛṇo bhavāmīti
4.11.8	athāñjalinopastīrṇābhighāritān saktūn pradāvye juhoti viśvalopa viśvadāvasya tvāsañ juhomi svāheti
4.11.9	hastau pradhvaṃsayate 'gdhād eko 'hutād ekaḥ samanasād ekas te naḥ kṛṇvantu bheṣajaṃ sadaḥ saho vareṇyam iti
4.11.10	dvitīyaṃ juhoti yāny apāmityāny apratīttāny asmi yamasya balinā carāmi / ihaiva santaḥ prati tad yātayāmo jīvā jīvebhyo niharāma enat svāheti
4.11.11	hastau pradhvaṃsayate 'gdhād eko 'hutād ekaḥ samanasād ekas te naḥ kṛṇvantu bheṣajaṃ sadaḥ saho vareṇyam iti
4.11.12	tṛtīyaṃ juhoty anṛṇā asminn anṛṇāḥ parasmiṃs tṛtīye loke anṛṇāḥ syāma / ye devayānā uta pitṛyāṇāḥ sarvān patho anṛṇā ākṣīyema svāheti
4.11.13	hastau pradhvaṃsayate 'gdhād eko 'hutād ekaḥ samanasād ekas te naḥ kṛṇvantu bheṣajaṃ sadaḥ saho vareṇyam iti
4.11.14	atha devatā upatiṣṭhate
4.11.15	ayaṃ no nabhasā pura ity agniṃ sa tvaṃ no nabhasaspata iti vāyum
4.11.16	deva saṃsphānety ādityam
4.11.17	atha yūpam upatiṣṭhata āśāsānaḥ suvīryaṃ rāyaspoṣaṃ svaśviyam / bṛhaspatinā rāyā svagākṛto mahyaṃ yajamānāya tiṣṭheti
4.11.18	atha pūrvāgniṃ śakale samāropayaty ayaṃ te yonir ṛtviya iti
4.11.19	taṃ madhyame 'gnāv apisṛjaty ājuhvāna ud budhyasvāgna iti dvābhyām
4.11.20	atha madhyamam agnim upasamādhāya madhyame 'gnau pūrṇāhutiṃ juhoti sapta te agne samidhaḥ sapta jihvā iti
4.11.21	pūrṇāhutau varaṃ dadāti
4.11.22	dhenuvaraṃ vānaḍudvaraṃ vā dadyād iti ha smāha baudhāyanaḥ
4.11.23	saṃtiṣṭhate paśubandhaḥ saṃtiṣṭhate paśubandhaḥ
5.1.1	vaiśvadevahavirbhir yakṣyamāṇo bhavati phālgunyāṃ vā caitryāṃ vā paurṇamāsyām
5.1.2	nakṣatraprayoga ity eka āhuḥ
5.1.3	udagayana āpūryamāṇapakṣasya puṇyāhe prayuñjīteti
5.1.4	sa upakalpayate treṇīṃ śalalīṃ lohitāyasasya ca kṣuraṃ catuṣṭayāni puroḍāśakapālāni catasraś carusthālīs tāvanti mekṣaṇāni dvayaṃ payaḥ pṛṣadājyāya ca dadhi havirātañcanāya ca tredhā barhiḥ saṃnaddhaṃ tad ekadhā punaḥ saṃnaddhaṃ prasūmayaṃ prastaram iti
5.1.5	athopavasthīye 'han dvihaviṣam ārambhaṇīyām iṣṭiṃ nirvapati vaiśvānaraṃ dvādaśakapālaṃ pārjanyaṃ carum
5.1.6	sā prasiddheṣṭiḥ saṃtiṣṭhate
5.1.7	athāsyaitad ahar viśvebhyo devebhyo vatsā apākṛtā bhavanti
5.1.8	vaiśvadevaṃ payo dohayitvopavasati sāṃnāyyasya vāvṛtā tūṣṇīṃ vā
5.1.9	atha prātar hute 'gnihotre purāpāṃ praṇayanād gārhapatya ājyaṃ vilāpyotpūya sruci caturgṛhītaṃ gṛhītvā pañcahotāraṃ manasānudrutyāhavanīye juhoty anvārabdhe yajamāne svāheti
5.1.10	atha pṛṣṭhyāṃ stīrtvāpaḥ praṇīyāgneyam aṣṭākapālaṃ nirvapati saumyaṃ caruṃ sāvitraṃ dvādaśakapālaṃ sārasvataṃ caruṃ pauṣṇaṃ caruṃ mārutaṃ saptakapālaṃ vaiśvadevīm āmikṣāṃ dyāvāpṛthivyam ekakapālam iti
5.1.11	haviṣkṛtā vācaṃ visṛjate
5.1.12	samānaṃ karmādhivapanāt
5.1.13	adhyupya dakṣiṇārdhe gārhapatyasyāṣṭau kapālāny upadadhāti
5.1.14	athottaratas tiraḥ pavitram apa ānīya saumyāya carave 'dhiśrayati
5.1.15	athottarataḥ sāvitrāya dvādaśakapālāny upadadhāti
5.1.16	athottaratas tiraḥ pavitram apa ānīya sārasvatapauṣṇābhyām adhiśrayati
5.1.17	athottarato mārutāya sapta kapālāny upadadhāti
5.1.18	athottaratas tiraḥ pavitraṃ paya ānīyāmikṣāyā adhiśrayati
5.1.19	athottarato dyāvāpṛthivyam ekakapālam upadadhāti
5.1.20	abhīndhate kapālāni
5.1.21	upendhate carusthālīḥ
5.1.22	kṛtāni piṣṭāni samupya saṃyutyāthādhipṛṇakty āgneyam aṣṭākapālam
5.1.23	tiraḥ pavitraṃ saumye caravyān āvapati
5.1.24	athādhipṛṇakti sāvitraṃ dvādaśakapālam
5.1.25	tiraḥ pavitraṃ sārasvatapauṣṇayoś caravyān āvapati
5.1.26	athādhipṛṇakti mārutaṃ saptakapālam
5.1.27	tiraḥ pavitraṃ tapte payasi dadhy ānayati
5.1.28	sāmikṣā bhavati
5.1.29	tāṃ ya eva kaś ca kuśalaḥ parīndhena śrapayitvā vivājināṃ kṛtvāpratāpe nidadhāti
5.1.30	athādhipṛṇakti dyāvāpṛthivyam ekakapālam iti
5.1.31	tvacaṃ puroḍāśānāṃ grāhayitvā śrapayitvābhivāsya prāṅ etyāpyebhyo ninīya stambayajur harati
5.2.1	idam eva prasiddhaṃ pauroḍāśikam
5.2.2	trir yajuṣā tūṣṇīṃ caturtham
5.2.3	pūrvaṃ parigrāhaṃ parigṛhṇāti
5.2.4	karaṇaṃ japati
5.2.5	uddhanti
5.2.6	uddhatād āgnīdhras trir harati
5.2.7	yad āgnīdhras trir haraty athottaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhi tūṣṇīṃ pṛṣadājyagrahaṇīṃ patnīṃ saṃnahyājyena ca dadhnā codehīti
5.2.8	āhṛtāsu prokṣāṇīṣūdasya sphyaṃ mārjayitvedhmābarhir upasādya pradakṣiṇam āvṛtya pratyaṅṅ ādrutya sruvaṃ ca srucaś ca saṃmārṣṭi tūṣṇīṃ pṛṣadājyagrahaṇīm
5.2.9	patnīṃ saṃnahyājyena ca dadhnā codetyājyaṃ ca prokṣaṇīś cotpūya prasiddhaṃ pṛṣadājyavanty ājyāni gṛhītvā prokṣaṇībhir upottiṣṭhati
5.2.10	idhmaṃ prokṣati
5.2.11	vediṃ prokṣati
5.2.12	barhiḥ prokṣati
5.2.13	barhir āsannaṃ prokṣyopaninīya purastāt prasūmayaṃ prastaraṃ gṛhṇāti
5.2.14	trividhaṃ barhi stīrtvā prastarapāṇiḥ prāṅ abhisṛpya kārṣmaryamayān paridhīn paridadhāti
5.2.15	ūrdhve samidhāv ādadhāti
5.2.16	vidhṛtī tiraścī sādayati
5.2.17	vidhṛtyoḥ prasūmayaṃ prastaram
5.2.18	prastare juhūm
5.2.19	barhiṣītarāḥ
5.2.20	etā asadann iti samabhimṛśya pradakṣiṇam āvṛtya pratyaṅṅ ādrutyānupūrvaṃ havīṃṣy udvāsayaty upastīrṇābhighāritān puroḍāśān abhighārya carūn
5.2.21	prasiddham ā mārutāt
5.2.22	atha kaṃse vā camase vāmikṣāṃ vyuddhṛtya vājinam ānīyāthābhighārayati
5.2.23	athaikakapālam udvāsya bahv ānīyāviḥpṛṣṭhaṃ karoti
5.2.24	athaitāni saṃparigṛhyāntarvedy āsādayati bhūr bhuvaḥ suvar ity etābhir vyāhṛtībhiḥ
5.2.25	utkare vā viśaye vā vājinam
5.2.26	atha nirmanthyasyāvṛtā nirmanthyena carati
5.2.27	prahṛtyābhihutya
5.3.1	athedhmāt samidham ādadāna āhāgnaye samidhyamānāyānubrūhīti
5.3.2	abhyādadhātīdhmam
5.3.3	pari samidhaṃ śinaṣṭi
5.3.4	vedenopavājayati
5.3.5	anūktāsu sāmidhenīṣu sruveṇāghāram āghārayati
5.3.6	saṃmṛṣṭe srugbhyām uttaram
5.3.7	athāsaṃsparśayan srucāv udaṅṅ atyākramya juhvā dhruvāṃ samajya sādayitvā srucau pravaraṃ pravṛṇīte
5.3.8	prasiddhaṃ hotāraṃ vṛṇīte
5.3.9	sīdati hotā
5.3.10	prasavam ākāṅkṣati
5.3.11	prasūtaḥ srucāv ādāyātyākramyāśrāvyāha samidho yajeti
5.3.12	vaṣaṭkṛte juhoti yaja yajeti caturthāṣṭamayoḥ samānayamānaḥ
5.3.13	aṣṭame sarvaṃ samānayate
5.3.14	nava prayājān iṣṭvodaṅṅ atyākramya saṃsrāveṇānupūrvaṃ havīṃṣy abhighārayati
5.3.15	athāgnaye somāyety ājyabhāgābhyāṃ carati
5.3.16	athānupūrvaṃ havirbhiś carati
5.3.17	prasiddham ā mārutāt
5.3.18	viśvebhyo devebhyo 'nubrūhi viśvān devān yajety āmikṣayā caraty upāṃśv ekakapālena carati dyāvāpṛthivībhyām anubrūhi dyāvāpṛthivī yajeti
5.3.19	atha sviṣṭakṛtā carati
5.3.20	atraitāni mekṣaṇāny āhavanīye 'nupraharati
5.3.21	athaināni saṃsrāveṇābhijuhoti
5.3.22	athodaṅṅ atyākramya yathāyatanaṃ srucau sādayitvā prāśitram avadāyeḍām avadyati
5.4.1	upahūtāyām iḍāyām agnīdha ādadhāti ṣaḍavattam
5.4.2	prāśnanti
5.4.3	mārjayante
5.4.4	athāha brahmaṇe prāśitraṃ parihareti
5.4.5	pari prāśitraṃ haranti
5.4.6	anv apo 'nu vedena brahmabhāgam
5.4.7	athānvāhāryaṃ yācati
5.4.8	tasmin prathamajaṃ vatsaṃ dadāty udvāsayanty etad dhavir ucchiṣṭam
5.4.9	āsādayanti vājinam
5.4.10	atha saṃpraiṣam āha brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
5.4.11	athādhvaryuḥ pṛṣadājyaṃ vihatya juhvāṃ samānīyātyākramyāśrāvyāha devān yajeti
5.4.12	vaṣaṭkṛte juhoti yaja yajeti navānūyājān iṣṭvodaṅṅ atyākramya yathāyatanaṃ srucau sādayitvā vājavatībhyāṃ srucau vyūhati
5.4.13	śaṃyunā prastaraparidhi saṃprakīrya samprasrāvya srucau vimucya
5.4.14	atha kaṃsaṃ vā camasaṃ vānājyaliptaṃ yācati
5.4.15	tam antarvedi nidhāya tasmin barhiṣi viṣiñcan vājinam ānayann āha vājibhyo 'nubrūhīti
5.4.16	atyākramyāśrāvyāha vājino yajeti
5.4.17	vaṣaṭkṛte juhoti vājibhyaḥ svāheti
5.4.18	anuvaṣaṭkṛte hutvā harati bhakṣam
5.4.19	sa yāvanta ṛtvijas teṣūpahavam iṣṭvā yajamāna eva pratyakṣaṃ bhakṣayati yan me retaḥ prasicyate yan ma āpyāyate yad vājāyate punaḥ / yad vā me pratitiṣṭhati tena mā vājinaṃ kuru tena mā retasvinaṃ kuru tena mā śivam āviśa tasya te vājipītasya vājibhiḥ pītasyeti vā madhumata upahūtasyopahūto bhakṣayāmīti
5.4.20	athādhvaryuḥ pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyya trīṇi pāśubandhikāni samiṣṭayajūṃṣi juhoti yajña yajñaṃ gacchaiṣa te yajño yajñapate devā gātuvida iti
5.4.21	atha pūrṇapātraviṣṇukramaiś caritvā visṛjate vratam
5.4.22	atha paurṇamāsavaimṛdhābhyām iṣṭvā yajamānāyatana upaviśya treṇyā śalalyā lohitāyasasya ca kṣureṇa śīrṣan ni ca vartayate pari ca vapata ṛtam eva parameṣṭhy ṛtaṃ nātyeti kiṃ cana / ṛte samudra āhita ṛte bhūmir iyaṃ śritā agnis tigmena śociṣā tapa ākrāntam uṣṇihā / śiras tapasy āhitaṃ vaiśvānarasya tejasā ṛtenāsya nivartaye satyena parivartaye / tapasāsyānuvartaye śivenāsyopavartaye śagmenāsyābhivartaye śīrṣṇaḥ
5.4.23	tad ṛtaṃ tat satyaṃ tad vrataṃ tac chakeyaṃ tena śakeyaṃ tena rādhyāsam iti purastād evāgre 'tha dakṣiṇato 'tha paścād athottarato 'thopariṣṭāt
5.4.24	saṃtiṣṭhante vaiśvadevahavīṃṣi
5.4.25	saṃvatsarīṇāṃ svastim āśāsta ity āśāste
5.5.1	athātaś caturṣu māseṣu varuṇapraghāsahavirbhir yakṣyamāṇo bhavati
5.5.2	sa upakalpayate treṇīṃ śalalīṃ lohitāyasasya ca kṣuraṃ catuṣṭayāni puroḍāśakapālāni pañca carusthālīs tāvanti mekṣaṇāni dvayaṃ payaḥ pṛṣadājyāya ca dadhi havirātañcanāya ca śamīparṇakarīrasaktūn aiṣīkaṃ śūrpaṃ manāgupataptānāṃ yavānām avāñjanapiṣṭānāṃ pratipūruṣaṃ karambhapātrāṇi
5.5.3	ekātiriktāni bhavanti
5.5.4	teṣām eva meṣīṃ ca meṣaṃ ca kurvanti
5.5.5	śṛṅgavān meṣo bhavaty aśṛṅgā meṣī
5.5.6	tau śuklābhir ūrṇābhiḥ saṃpracchannau bhavataḥ
5.5.7	dvāv adhvaryū
5.5.8	dvayāni yajñapātrāṇi
5.5.9	dvayam idhmābarhiḥ
5.5.10	dve vedī
5.5.11	tayoḥ pāśubandhikīvottarā dārśapaurṇamāsikīva dakṣiṇā
5.5.12	te paścātsame purastādviṣame pṛthamātrād vedī asaṃbhinne bhavataḥ
5.5.13	athāsyaitad ahar dvayā vatsā apākṛtā bhavanti marudbhyo varuṇāyeti
5.5.14	dvayaṃ payo dohayitvopavasati sāṃnāyyasya vāvṛtā tūṣṇīṃ vā
5.5.15	atha prātar hute 'gnihotre pṛṣṭhyāṃ stīrtvāpaḥ praṇīya nirvapaty āgneyam aṣṭākapālam iti pañca saṃcarāṇy aindrāgnam ekādaśakapālaṃ mārutīm āmikṣāṃ vāruṇīm āmikṣāṃ kāyam ekakapālam iti
5.5.16	haviṣkṛtā vācaṃ visṛjate
5.5.17	samānaṃ karmā paryagnikaraṇāt
5.5.18	atraitāni karambhapātrāṇy abhiparyagnikurvanti meṣīṃ ca meṣaṃ ca śamīparṇakarīrasaktūn aiṣīkaṃ śūrpam iti
5.5.19	tvacaṃ puroḍāśānāṃ grāhayitvā śrapayitvābhivāsya prāṅ etyāpy ebhyo ninīya stambayajuṣī harataḥ
5.5.20	adhvaryur evottarasyāṃ vedyāṃ harati pratiprasthātā dakṣiṇasyām
5.5.21	tayor harator adhvaryuḥ pūrva eti punarāyatoḥ pratiprasthātā pūrva eti
5.5.22	idam eva prasiddhaṃ pauroḍāśikam
5.5.23	trir yajuṣā tūṣṇīṃ caturtham
5.5.24	pūrvau parigrāhau parigṛhṇītaḥ
5.5.25	adhvaryur eva karaṇaṃ japati
5.5.26	uddhataḥ
5.5.27	uddhatābhyām āgnīdhras trir harati
5.5.28	yad āgnīdhras trir haraty adhvaryur eva cātvālasyāvṛtā cātvālaṃ parilikhati
5.5.29	uttaraveder āvṛtottaravediṃ nivapati
5.5.30	uttaranābhim utsādyāgner āvṛtā dvāv agnī praṇayataḥ
5.5.31	adhvaryur evottarasyāṃ vedyām agniṃ nidhāyādhvarāhutibhir abhijuhoti
5.5.32	pratiprasthātā dakṣiṇasyām agniṃ nidhāyābhijuhoti tūṣṇīm
5.5.33	agnivaty uttarau parigrāhau parigṛhya yoyupitvā tiryañcau sphyau stabdhvādhvaryur eva saṃpraiṣam āha prokṣaṇīr āsādayatam idhmābarhiṣī upasādayataṃ sruvau ca srucaś ca saṃmṛṣṭaṃ tūṣṇīṃ pṛṣadājyagrahaṇīṃ patnīṃ saṃnahyājyābhyāṃ ca dadhnā codetam iti
5.5.34	āhṛtāsu prokṣaṇīṣūdasya sphyau mārjayitvedhmābarhiṣī upasādya pradakṣiṇam āvṛtya pratyañcāv ādrutya sruvau ca srucaś ca saṃmṛṣṭas tūṣṇīṃ pṛṣadājyagrahaṇīm
5.5.35	patnīṃ saṃnahyājyābhyāṃ ca dadhnā codete
5.5.36	ājye ca prokṣaṇīś cotpūya prasiddhaṃ pṛṣadājyavanty evājyāny adhvaryur uttarasyāṃ vedyāṃ gṛhṇīte
5.5.37	dārśapaurṇamāsikāni pratiprasthātā dakṣiṇasyām
5.6.1	atha prokṣaṇībhir upottiṣṭhataḥ
5.6.2	idhmau prokṣataḥ
5.6.3	vedī prokṣataḥ
5.6.4	barhiṣī prokṣataḥ
5.6.5	barhiṣī āsanne prokṣyopaninīya purastāt prastarau gṛhṇītaḥ
5.6.6	pañcavidham evādhvaryur uttarasyāṃ vedyāṃ barhi stṛṇāti
5.6.7	trividhaṃ pratiprasthātā dakṣiṇasyām
5.6.8	atha prastarapāṇī prāñcāv abhisṛpya kārṣmaryamayān paridhīn paridhattaḥ
5.6.9	ūrdhvāḥ samidha ādhattaḥ
5.6.10	vidhṛtīs tiraścīḥ sādayataḥ
5.6.11	vidhṛtīṣu prastarau
5.6.12	prastarayor juhvau
5.6.13	barhiṣor itarāḥ
5.6.14	etā asadann iti samabhimṛśya pradakṣiṇam āvṛtya pratyañcāv ādravato dakṣiṇata evādhvaryur uttarataḥ pratiprasthātā
5.6.15	anupūrvaṃ havīṃṣy udvāsayataḥ
5.6.16	āgneyaprabhṛtīny evādhvaryur udvāsayati prasiddham aindrāgnāt
5.6.17	mārutīṃ pratiprasthātā kaṃse vā camase vāmikṣāṃ vyuddhṛtya tasyāṃ meṣīm avadadhāti
5.6.18	athāsyai śamīparṇakarīrasaktūn āmikṣām ity upavapati
5.6.19	vājinam ānīyāthābhighārayati
5.6.20	vāruṇīm adhvaryus tathaiva kaṃse vā camase vāmikṣāṃ vyuddhṛtya tasyāṃ meṣam avadadhāti
5.6.21	athāsmai śamīparṇakarīrasaktūn āmikṣām ity upavapati
5.6.22	vājinam ānīyāthābhighārayati
5.6.23	tathaikakapālam udvāsya bahv ānīyāviḥpṛṣṭhaṃ karoti
5.6.24	athaitāni saṃparigṛhyāntarvedy āsādyataḥ
5.6.25	āgneyaprabhṛtīny evādhvaryur uttarasyāṃ vedyām āsādayati prasiddham aindrāgnāt
5.6.26	mārutīṃ pratiprasthātā dakṣiṇasyām
5.6.27	vāruṇīm adhvaryur uttarasyāṃ kāyaṃ caikakapālam
5.6.28	tathaivotakare vā viśaye vā vājine
5.6.29	adhvaryur eva nirmanthyasyāvṛtā nirmanthyena carati
5.6.30	prahṛtyābhihutya
5.7.1	athedhmāt samidham ādadāna āhāgnaye samidhyamānāyānubrūhīti
5.7.2	abhyādhatta idhmau
5.7.3	pari samidhau śinaṣṭaḥ
5.7.4	vedābhyām upavājayataḥ
5.7.5	anūktāsu sāmidhenīṣu sruvābhyām āghārāv āghārayataḥ
5.7.6	adhvaryur eva saṃpraiṣam āhāgnīd agnīṃs tristriḥ saṃmṛḍḍhīti
5.7.7	saṃmṛṣṭa uttaro 'gnir bhavaty asaṃmṛṣṭo dakṣiṇaḥ
5.7.8	atha pratiprasthātā patnīṃ pṛcchati patni kas te jāra iti
5.7.9	asāv iti
5.7.10	taṃ varuṇo gṛhṇātv iti nirdiśati
5.7.11	yaj jāraṃ santaṃ na brūyāt priyaṃ jñātiṃ rundhyād asau me jāra iti nirdiśet
5.7.12	nirdiśyaivainaṃ varuṇapāśena grāhayatīti brāhmaṇam
5.7.13	atraitāni karambhapātrāṇy abhiparyagnikṛtāny aiṣīke śūrpe samupya patnyai prayacchati
5.7.14	tāni patnī śīrṣann adhinidhatte
5.7.15	athaināṃ dakṣiṇayā dvāropaniṣkramayya dakṣiṇenānvāhāryapacanaṃ dakṣiṇenobhe vedī parītya prācīm udānayan vācayati praghāsyān havāmahe maruto yajñavāhasaḥ karambheṇa sajoṣasa iti
5.7.16	atha dakṣiṇam agnim agreṇa purastāt pratyaṅmukhās tiṣṭhanty uttara evādhvaryur dakṣiṇo yajamāno dakṣiṇā patnī
5.7.17	atraitāni karambhapātrāṇi patnī yajamānāya prayacchati
5.7.18	tāni yajamānaḥ śīrṣann adhinidhatte
5.7.19	atha puro'nuvākyām anvāha
5.8.1	mo ṣū ṇa indra pṛtsu devāstu sma te śuṣminn avayā / mahī hy asya mīḍhuṣo yavyā / haviṣmato maruto vandate gīr iti
5.8.2	ubhau yājyāṃ patnī ca yad grāme yad araṇye yat sabhāyāṃ yad indriye / yac chūdre yad arya enaś cakṛmā vayam / yad ekasyādhi dharmaṇi tasyāvayajanam asi svāheti
5.8.3	atraitad aiṣīkaṃ śūrpam agnāv anupraharati
5.8.4	api vādbhir abhyukṣya bhuñjate
5.8.5	vyavayato 'dhvaryur anumantrayate 'kran karma karmakṛtaḥ saha vācā mayobhuvā / devebhyaḥ karma kṛtvāstaṃ preta sudānava iti
5.8.6	atha pratiprasthātā dakṣiṇam agniṃ saṃmārṣṭi
5.8.7	ubhau srucyāv āghārāv āghārayataḥ
5.8.8	adhvaryur eva pravaraṃ pravṛṇīte
5.8.9	prasiddhaṃ hotāraṃ vṛṇīte
5.8.10	sīdati hotā
5.8.11	prasavam ākāṅkṣataḥ
5.8.12	prasūtau sruca ādāyātyākramyāśrāvyāha samidho yajeti
5.8.13	vaṣaṭkṛte juhuto yaja yajeti caturthāṣṭamayoḥ samānayamānau
5.8.14	aṣṭame 'dhvaryuḥ sarvaṃ samānayate
5.8.15	pari pratiprasthātā saṃsrāvaṃ śinaṣṭy anūyājebhyaḥ
5.8.16	nava prayājān iṣṭvodañcāv atyākramya saṃsrāvābhyām ānupūrvaṃ havīṃṣy abhighārayataḥ
5.8.17	āgneyaprabhṛtīny evādhvaryur abhighārayati prasiddham aindrāgnāt
5.8.18	mārutīṃ pratiprasthātā
5.8.19	vāruṇīm adhvaryuḥ kāyaṃ caikakapālam
5.8.20	athāgnaye somāyety ājyabhāgābhyāṃ carataḥ
5.8.21	atha pratiprasthātoparamati
5.8.22	athādhvaryur ānupūrvaṃ havirbhiś carati prasiddham aindrāgnāt
5.8.23	athādhvaryur uparamati
5.8.24	atha pratiprasthātā mārutyā avadyann āha marudbhyo 'nubrūhīti
5.8.25	prathamenāvadānena śamīparṇakarīrasaktūn āmikṣāyā ity avadyati
5.8.26	dvitīyenāvadānena śamīparṇakarīrasaktūn āmikṣāṃ meṣīm ity avadadhāti
5.8.27	abhighārayati
5.8.28	pratyanakti
5.8.29	atyākramyāśrāvyāha maruto yajeti
5.8.30	vaṣaṭkṛte juhoti
5.8.31	atha pratiprasthātoparamati
5.8.32	athādhvaryur vāruṇyā avadyann āha varuṇāyānubrūhīti
5.8.33	prathamenāvadānena śamīpaṇakarīrasaktūn āmikṣāyā ity avadyati
5.8.34	dvitīyenāvadānena śamīparṇakarīrasaktūn āmikṣāṃ meṣam ity avadadhāti
5.8.35	abhighārayati
5.8.36	pratyanakti
5.8.37	atyākramyāśrāvyāha varuṇaṃ yajeti
5.8.38	vaṣaṭkṛte juhoti
5.8.39	upāṃśv ekakapālena carati kāyānubrūhi kaṃ yajeti
5.8.40	atha sviṣṭakṛtā carataḥ
5.8.41	āgneyaprabhṛtīnām evādhvaryur avadyati prasiddham aindrāgnāt
5.8.42	mārutyai pratiprasthātā
5.8.43	vāruṇyā adhvaryur āśayād ekakapālasya ca
5.8.44	dvirabhighārayataḥ
5.8.45	na pratyaṅktaḥ
5.8.46	atyākramyāśrāvyāhāgniṃ sviṣṭakṛtaṃ yajeti
5.8.47	vaṣaṭkṛta uttarārdhapūrvārdhayor atihāya pūrvā āhutīr juhutaḥ
5.8.48	atraitāni mekṣaṇāny āhavanīyayor anupraharataḥ
5.8.49	athaināni saṃsrāvābhyām abhijuhutaḥ
5.8.50	athodañcāv atyākramya yathāyatanaṃ srucaḥ sādayitvā prāśitram avadāyeḍām avadyataḥ
5.8.51	āgneyaprabhṛtīnām evādhvaryur avadyati prasiddham aindrāgnāt
5.8.52	mārutyai pratiprasthātā
5.8.53	vāruṇyā adhvaryur āśayād ekakapālasya ca
5.8.54	abhighārayati
5.8.55	atha pratiprasthātottarāṃ vedim upasarpati
5.9.1	upahūtāyām iḍāyām agnīdha ādadhāti ṣaḍavattam
5.9.2	prāśnanti
5.9.3	mārjayante
5.9.4	athāha brahmaṇe prāśitraṃ parihareti
5.9.5	pari prāśitraṃ haranti
5.9.6	anv apo 'nu vedena brahmabhāgam
5.9.7	athānvāhāryaṃ yācati
5.9.8	tasmin yathāśraddhaṃ dadāti
5.9.9	udvāsayanty etad dhavir ucchiṣṭam
5.9.10	āsādayanti vājine
5.9.11	adhvaryur eva saṃpraiṣam āha brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
5.9.12	athādhvaryuḥ pṛṣadājyaṃ vihatya juhvāṃ samānīyātyākramyāśrāvyāha devān yajeti
5.9.13	vaṣaṭkṛte juhuto yaja yajeti navānūyājān iṣṭvodañcāv atyākramya yathāyatanaṃ srucaḥ sādayitvā vājavatībhyāṃ sruco vyūhataḥ
5.9.14	śaṃyunā prastaraparidhi saṃprakīrya saṃprasrāvya sruco vimucya
5.9.15	tathaiva kaṃsau vā camasau vānājyaliptau yācataḥ
5.9.16	samānī vājinayoś caryā
5.9.17	adhvaryur eva pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyya trīṇi pāśubandhikāni samiṣṭayajūṃṣi juhoti
5.9.18	ekaṃ pratiprasthātā dārśapaurṇamāsikaṃ dakṣiṇe
5.9.19	atha pūrṇapātraviṣṇukramaiś caritvā na visṛjate vratam
5.9.20	atha yācaty ājyasthālīṃ sasruvāṃ srucaṃ barhiḥ prativasanīye vāsasī vāruṇyai niṣkāsaṃ tuṣān iti
5.9.21	etat samādāyāhaihi yajamāneti
5.9.22	anvag yajamāno 'nūcī patny antareṇa cātvālotkarāv udaṅṅ upaniṣkramya yatrāpas tad yanti
5.9.23	prasiddho 'vabhṛthaḥ
5.9.24	sāma caiva nāha devīr āpa eṣa vo garbha iti ca
5.9.25	athāpratīkṣam āyanti varuṇasyāntarhityai
5.9.26	prapathe samidhaḥ kurvata edho 'sy edhiṣīmahīti
5.9.27	etyāhavanīye 'bhyādadhāti samid asi tejo 'si tejo mayi dhehīti
5.9.28	athāhavanīyam upatiṣṭhante 'po anvacāriṣaṃ rasena samasṛkṣmahi / payasvāṃ agna āgamaṃ taṃ mā saṃsṛja varcaseti
5.9.29	atra visṛjate vratam
5.9.30	atha paurṇamāsavaimṛdhābhyām iṣṭvā yajamānāyatana upaviśya treṇyā śalalyā lohitāyasasya ca kṣureṇa śīrṣan ni ca vartayate pari ca vapate yad gharmaḥ paryavartayad antān pṛthivyā divaḥ / agnir īśāna ojasā varuṇo dhītibhiḥ saha / indro marudbhiḥ sakhibhiḥ saha agnis tigmena śociṣā tapa ākrāntam uṣṇihā / śiras tapasy āhitaṃ vaiśvānarasya tejasā / ṛtenāsya nivartaye satyena parivartaye / tapasāsyānuvartaye śivenāsyopavartaye śagmenāsyābhivartaye śīrṣṇaḥ
5.9.31	tad ṛtaṃ tat satyaṃ tad vrataṃ tac chakeyaṃ tena śakeyaṃ tena rādhyāsam iti purastād evāgre 'tha dakṣiṇato 'tha paścād athottarato 'thopariṣṭāt
5.9.32	saṃtiṣṭhante varuṇapraghāsahavīṃṣi
5.9.33	parivatsarīṇāṃ svastim āśāsta ity āśāste
5.10.1	athātaś caturṣu māseṣu sākamedhahavirbhir yakṣyamāṇo bhavati
5.10.2	sa upakalpayate treṇīṃ śalalīṃ lohitāyasasya ca kṣuraṃ catuṣṭayāni puroḍāśakapālāni catasraś carusthālīs tāvanti mekṣaṇāni pṛṣadājyāya dadhi
5.10.3	atha paurṇamāsyā upavasathe 'gnaye 'nīkavate puroḍāśam aṣṭākapālaṃ nirvapati sākaṃ sūryeṇodayatā
5.10.4	sā prasiddheṣṭiḥ saṃtiṣṭhate
5.10.5	atha madhyaṃdine marudbhyaḥ sāṃtapanebhyaś caruṃ nirvapati
5.10.6	sā prasiddheṣṭiḥ saṃtiṣṭhate
5.10.7	athāsyaitad ahar marudbhyo gṛhamedhibhyo vatsā apākṛtā bhavanti
5.10.8	atha sāyaṃ hute 'gnihotre sarvāsāṃ dugdhe gārhapatye gṛhamedhīyaṃ caruṃ śrapayitvābhighāryodañcam udvāsayati
5.10.9	athaitāṃ pātrīṃ nirṇijyopastīrya tasyām enam asaṃghnann ivoddharati
5.10.10	sarpirāsecanaṃ kṛtvā prabhūtam ājyam ānīyāntarvedy āsādayati
5.10.11	athāgnaye somāyety ājyabhāgābhyāṃ carati
5.10.12	athopastīrya pūrvārdhāc caror avadyann āha marudbhyo gṛhamedhibhyo 'nubrūhīti
5.10.13	pūrvārdhād avadāyāparārdhād avadyati
5.10.14	abhighārayati
5.10.15	pratyanakti
5.10.16	atyākramyāśrāvyāha maruto gṛhamedhino yajeti
5.10.17	vaṣaṭkṛte juhoti
5.10.18	atha sviṣṭakṛtā carati
5.10.19	iḍānto gṛhamedhīyaḥ saṃtiṣṭhate
5.10.20	pūrṇadarvyāya kṣāmakāṣaṃ pariśinaṣṭi
5.10.21	prativeśaṃ strīkumārebhyaḥ pacanti
5.10.22	āśitā bhavanti
5.10.23	āñjate
5.10.24	abhyañjate
5.10.25	anu vatsān vāsayanti
5.10.26	savātyor evaitāṃ rātriṃ vatsaṃ badhnanti
5.10.27	athādhvaryur apararātra ādrutya nityavatsāyai payasāgnihotraṃ juhoti
5.10.28	athaitāṃ darvīṃ nirṇijyopastīrya tasyām etaṃ sarvaśa eva kṣāmakāṣam avadadhāti
5.10.29	dvir abhighārayati
5.10.30	atha puro'nuvākyām anvāha pūrṇā darvi parāpata supūrṇā punar āpata / vasneva vikrīṇāvahā iṣam ūrjaṃ śatakrata iti
5.10.31	yajati dehi me dadāmi te ni me dhehi ni te dadhe / nihāram in ni me harā nihāraṃ niharāmi te svāheti
5.10.32	ṛṣabha ehīty ṛṣabhasya ravathe juhuyāt
5.10.33	brahmaṇo hiṃkāra ity etad aparam
5.10.34	gārhapatye juhoty anvārabdhe yajamāne svāheti
5.10.35	atha pṛṣṭhyāṃ stīrtvāpaḥ praṇīya marudbhyaḥ krīḍibhyaḥ puroḍāśaṃ saptakapālaṃ nirvapati sākaṃ sūryeṇodyatā
5.10.36	sā prasiddheṣṭiḥ saṃtiṣṭhate
5.10.37	atha tadānīm eva pṛṣṭhyāṃ stīrtvāpaḥ praṇīya nirvapaty āgneyam aṣṭākapālam iti pañca saṃcarāṇy aindrāgnam ekādaśakapālam aindraṃ caruṃ vaiśvakarmaṇam ekakapālam iti
5.10.38	tvacaṃ puroḍāśānāṃ grāhayitvā śrapayitvābhivāsya prāṅ etyāpyebhyo ninīya stambayajur harati
5.10.39	idam eva prasiddhaṃ pauroḍāśikam
5.10.40	trir yajuṣā tūṣṇīṃ caturtham
5.10.41	pūrvaṃ parigrāhaṃ parigṛhṇāti
5.10.42	karaṇaṃ japati
5.10.43	uddhanti
5.10.44	uddhatād āgnīdhras trir harati
5.10.45	yad āgnīdhras trir haraty atha cātvālasyāvṛtā cātvālaṃ parilikhati
5.10.46	uttaraveder āvṛtottaravediṃ nivapati
5.10.47	uttaranābhim utsādyāgner āvṛtāgniṃ praṇayati
5.10.48	agnivaty uttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhi tūṣṇīṃ pṛṣadājyagrahaṇīṃ patnīṃ saṃnahyājyena ca dadhnā codehīti
5.10.49	āhṛtāsu prokṣāṇīṣūdasya sphyaṃ mārjayitvedhmābarhir upasādya pradakṣiṇam āvṛtya pratyaṅṅ ādrutya sruvaṃ ca srucaś ca saṃmārṣṭi tūṣṇīṃ pṛṣadājyagrahaṇīm
5.10.50	patnīṃ saṃnahyājyena ca dadhnā codetyājyaṃ ca prokṣaṇīś cotpūya
5.10.51	prasiddhaṃ yathā vaiśvadevahavīṃṣy evaṃ saṃtiṣṭhate 'nyatra vājināt
5.10.52	atha pūrṇapātraviṣṇukramaiś caritvā na visṛjate vratam
5.11.1	mahāpitṛyajñaṃ kariṣyann upakalpayate vrīhīṃś ca yavāṃś ca ṣaṭkapālāny abhivānyāyai dugdham ardhapātraṃ dve nave pātre ikṣuśalākāṃ trīn parṇasevān samūlam barhir varṣīyāṃsam idhmam idhmāt pariśrayaṇaṃ kaśipūpabarhaṇe āñjanābhyañjane daśāṃ sphyam udakumbhau yajñāyudhānīti
5.11.2	atha gārhapatyaṃ paristṛṇāti
5.11.3	tam uttareṇaikaikaṃ saṃsādayati kaśipūpabarhaṇe āñjanābhyañjane daśāṃ sphyam udakumbhau yajñāyudhānīti
5.11.4	atha yajñopavītaṃ kṛtvottareṇa gārhapatyam upaviśya pavitravatyāgnihotrahavaṇyā nirvapati
5.11.5	devasya tvā savituḥ prasave 'śviṇor bāhubhyāṃ pūṣṇo hastābhyāṃ somāya pitṛmate juṣṭaṃ nirvapāmīti caturo muṣṭīn vrīhīṇāṃ nirvapati
5.11.6	etām eva pratipadaṃ kṛtvā pitṛbhyo barhiṣadbhyo juṣṭaṃ nirvapāmīti caturo yavānām
5.11.7	etām eva pratipadaṃ kṛtvā pitṛbhyo 'gniṣvāttebhyo juṣṭaṃ nirvapāmīti catura eva yavānām
5.11.8	teṣāṃ vrīhiṣv eva haviṣkṛtam udvādayati
5.11.9	upodyacchante yavān
5.11.10	haviṣkṛtā vācaṃ visṛjate
5.11.11	samānaṃ karmādhivapanāt
5.11.12	adhyupya dakṣiṇārdhe gārhapatyasya ṣaṭkapālāny upadadhāti
5.11.13	athaitān yavān ulūkhale parikṣudya gārhapatya ekakapālam adhiśritya bharjayanti
5.11.14	bahurūpā dhānāḥ kṛtvā teṣām ardhā dhānā bhavanti
5.11.15	athetarān saktūn kurvanti
5.11.16	kṛtāni piṣṭāni samupya saṃyutyādhipṛṇakti puroḍāśaṃ ṣaṭkapālam
5.11.17	athottarato bhasmamiśrān aṅgārān nirūhya teṣu navaṃ pātram adhiśritya tiraḥ pavitram ājyam ānīya tiraḥ pavitraṃ dhānā āvapati
5.11.18	athaitad abhivānyāyai dugdham ardhapātraṃ yācati
5.11.19	tasmiṃs tiraḥ pavitraṃ saktūn opyaikayekṣuśalākayopamanthati
5.11.20	dakṣiṇopamanthati
5.11.21	anārabhyopamanthatīti brāhmaṇam
5.11.22	athottarato bhasmamiśrān aṅgārān nirūhya teṣv adhiśrayati
5.11.23	tvacaṃ puroḍāśasya grāhayitvābhivāsyātraivāpyebhyo ninayati
5.11.24	dakṣiṇata eṣa sama sthaṇḍilaḥ kṛto bhavati
5.11.25	tad etāṃ caturaśrāṃ vedim ālikhaty eva na khanati
5.11.26	tasyai madhyato 'nvāhāryapacanam upasamādhāya stambayajur harati
5.12.1	idam eva prasiddhaṃ pauroḍāśikam
5.12.2	trir yajuṣā tūṣṇīṃ caturtham
5.12.3	pūrvaṃ parigrāhaṃ parigṛhṇāti
5.12.4	karaṇaṃ japati
5.12.5	uddhanti
5.12.6	uddhatād āgnīdhras trir harati
5.12.7	yad āgnīdhras trir haraty athottaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhy ājyenodehīti
5.12.8	āhṛtāsu prokṣaṇīṣūdasya sphyaṃ mārjayitvedhmābarhir upasādya pradakṣiṇam āvṛtya pratyaṅṅ ādrutya sruvaṃ ca srucaś ca saṃmārṣṭi
5.12.9	ājyenodetyājyaṃ ca prokṣaṇīś cotpūya prasiddhaṃ pañcagṛhītāni vā ṣaḍgṛhītāni vājyāni gṛhītvā prokṣaṇībhir upottiṣṭhati
5.12.10	idhmaṃ prokṣati
5.12.11	vediṃ prokṣati
5.12.12	barhiḥ prokṣati
5.12.13	barhir āsannaṃ prokṣyopaninīya purastāt samūlaṃ prastaraṃ gṛhṇāti tūṣṇīm
5.12.14	atha prācīnāvītaṃ kṛtvā trir apasalaiḥ paristṛṇan paryeti
5.12.15	saṃtarām evāgre
5.12.16	atha vitarām
5.12.17	atha vitarām
5.12.18	atha yajñopavītaṃ kṛtvā yathetaṃ triḥ punaḥ pratiparyeti
5.12.19	atha prastarapāṇir dvau paridhī paridadhāti madhyamaṃ caiva dakṣiṇaṃ ca
5.12.20	ūrdhve samidhāv ādadhāti
5.12.21	vidhṛtī tiraścī sādayati
5.12.22	vidhṛtyoḥ samūlaṃ prastaraṃ nyasyati tūṣṇīm
5.12.23	prastare juhūm
5.12.24	barhiṣītare
5.12.25	etā asadann iti samabhimṛśya pradakṣiṇam āvṛtya pratyaṅṅ ādrutyānupūrvaṃ havīṃṣy udvāsayaty upastīrṇābhighāritaṃ puroḍāśam abhighārya dhānāḥ karambham iti
5.12.26	teṣām ekaikam anūcīnāny udāharanti
5.12.27	dakṣiṇataḥ puroḍāśam āsādayati
5.12.28	uttarato dhānāḥ
5.12.29	uttarataḥ karambham
5.12.30	dakṣiṇata etat pariśrayaṇaṃ kaśipūpabarhaṇe āñjanābhyañjane daśāṃ sphyam iti nidadhāti
5.12.31	uttarata udakumbhau
5.12.32	dakṣiṇata upaviśato brahmā ca yajamānaś cottarato 'dhvaryuś cāgnīdhraś ca
5.13.1	athedhmāt samidham ādadāna āhāgnaye devebhyaḥ pitṛbhyaḥ samidhyamānāyānubrūhīti
5.13.2	abhyādadhātīdhmaṃ sakṛd vā trir vā
5.13.3	pari samidhaṃ śinaṣṭi
5.13.4	vedenopavājayati
5.13.5	anūktāsu sāmidhenīṣu sruveṇāghāram āghārayati
5.13.6	saṃmṛṣṭe srugbhyām uttaram
5.13.7	athāsaṃsparśayan srucāv udaṅṅ atyākramya juhvā dhruvāṃ samajya sādayitvā srucau pravaraṃ pravṛṇīte
5.13.8	athāśrāvayaty o śrāvayāstu śrauṣaḍ agnir devo hotā devān pitṝn yakṣat sīdety etāvān pravaraḥ
5.13.9	sīdati hotā
5.13.10	prasavam ākāṅkṣati
5.13.11	prasūtaḥ srucāv ādāyātyākramyāśrāvyāha samidho yajeti
5.13.12	vaṣaṭkṛte juhoti
5.13.13	yaja yajety apabarhiṣaś caturaḥ prayājān iṣṭvodaṅṅ atyākramya saṃsrāveṇānupūrvaṃ havīṃṣy abhighārayati
5.13.14	athāgnaye somāyety ājyabhāgābhyāṃ carati
5.13.15	athodaṅṅ atyākramya yathāyatanaṃ srucau sādayitvā prācīnāvītāni kurvate
5.13.16	viparikrāmanty eta ṛtvijaḥ
5.13.17	vipariharanti havīṃṣi
5.13.18	uttarataḥ puroḍāśam āsādayati
5.13.19	dakṣiṇataḥ karambham
5.13.20	āśaya eva dhānā bhavanti
5.13.21	uttarata upaviśato brahmā ca yajamānaś ca dakṣiṇato 'dhvaryuś cāgnīdhraś ca
5.13.22	athainat pariśrayanti
5.13.23	tasyodīcīṃ dvāraṃ kurvanti
5.13.24	sa yo balavāṃs tam āhānenodakumbhena saṃtatayā dhārayā trir apasalaiḥ pariṣiñcan parīhīti
5.13.25	sa tathā karoti
5.13.26	nidhāya kumbhaṃ yathetaṃ triḥ punaḥ pratiparyeti
5.13.27	athopastīrya pūrvārdhāt puroḍāśasyāvadyann āha
5.14.1	somāya pitṛmate 'nu svadheti
5.14.2	pūrvārdhāt puroḍāśasyāvadyati
5.14.3	pūrvārdhād dhānānām
5.14.4	pūrvārdhāt karambhasya
5.14.5	abhighārayati
5.14.6	pratyanakti
5.14.7	dakṣiṇato 'vadāyodaṅṅ atikrāmati
5.14.8	o svadhety āśrāvyati
5.14.9	astu svadheti pratyāśrāvayati
5.14.10	somaṃ pitṛmantaṃ svadhā kurv iti
5.14.11	ye svadhety āgūr ye svadhāmaha iti vā
5.14.12	svadhā nama iti vaṣaṭkaroti
5.14.13	vaṣaṭkṛte juhoti
5.14.14	athopastīrya madhyād dhānānām avadyann āha pitṛbhyo barhiṣadbhyo 'nu svadheti
5.14.15	madhyād dhānānām avadyati
5.14.16	madhyāt karambhasya
5.14.17	madhyāt puroḍāśasya
5.14.18	abhighārayati
5.14.19	pratyanakti
5.14.20	dakṣiṇato 'vadāyodaṅṅ atikrāmati
5.14.21	o svadhety āśrāvayati
5.14.22	astu svadheti pratyāśrāvayati
5.14.23	pitṝn barhiṣadaḥ svadhā kurv iti
5.14.24	ye svadhety āgūr ye svadhāmaha iti vā
5.14.25	svadhā nama iti vaṣaṭkaroti
5.14.26	vaṣaṭkṛte juhoti
5.14.27	athopastīryāparārdhāt karambhasyāvadyann āha pitṛbhyo 'gniṣvāttebhyo 'nu svadheti
5.14.28	aparārdhāt karambhasyāvadyati
5.14.29	aparārdhāt puroḍāśasya
5.14.30	aparārdhād dhānānām
5.14.31	abhighārayati
5.14.32	pratyanakti
5.14.33	dakṣiṇato 'vadāyodaṅṅ atikrāmati
5.14.34	o svadhety āśrāvayati
5.14.35	astu svadheti pratyāśrāvayati
5.14.36	pitṝn agniṣvāttān svadhā kurv iti
5.14.37	ye svadhety āgūr ye svadhāmaha iti vā
5.14.38	svadhā nama iti vaṣaṭkaroti
5.14.39	vaṣaṭkṛte juhoti
5.14.40	athopastīrya dakṣiṇārdhāt puroḍāśasyāvadyann āhāgnaye kavyavāhanāya sviṣṭakṛte 'nu svadheti
5.14.41	dakṣiṇārdhāt puroḍāśasyāvadyati
5.14.42	dakṣiṇārdhād dhānānām
5.14.43	dakṣiṇārdhāt karambhasya
5.14.44	dvir abhighārayati
5.14.45	na pratyanakti
5.14.46	dakṣiṇato 'vadāyodaṅṅ atikrāmati
5.14.47	o svadhety āśrāvayati
5.14.48	astu svadheti pratyāśrāvayati
5.14.49	agniṃ kavyavāhanaṃ sviṣṭakṛtaṃ svadhā kurv iti
5.14.50	ye svadhety āgūr ye svadhāmaha iti vā
5.14.51	svadhā nama iti vaṣaṭkaroti
5.14.52	vaṣaṭkṛte dakṣiṇārdhapūrvārdhe 'tihāya pūrvā āhutīr juhoti
5.14.53	atraitan mekṣaṇaṃ śalākām ity agnāv anupraharati
5.14.54	athaine saṃsrāveṇābhijuhoti
5.14.55	atha dakṣiṇato 'tyākramya yathāyatanaṃ srucau sādayitvā yajñopavītāni kurvate
5.14.56	viparikrāmanty eta ṛtvijaḥ
5.14.57	vipariharanti havīṃṣi
5.14.58	dakṣiṇataḥ puroḍāśam āsādayati
5.14.59	uttarataḥ karambham
5.14.60	āśaya eva dhānā bhavanti
5.14.61	dakṣiṇata upaviśato brahmā ca yajamānaś cottarato 'dhvaryuś cāgnīdhraś ca
5.14.62	atha prāśitram avadāyeḍām avadyati
5.15.1	upahūtāyām iḍāyām agnīdha ādadhāti ṣaḍavattam
5.15.2	nighreṇa bhakṣayitvā barhiṣi saṃnyasyanti
5.15.3	atha prācīnāvītāni kṛtvā puroḍāśaṃ dhānāḥ karambham iti pātryāṃ saṃprayauti
5.15.4	tisṛṣu sraktiṣu parṇaseveṣu trīn piṇḍān dadāti
5.15.5	etat te tatāsau ye ca tvām anv iti dakṣiṇasyāṃ śroṇyām
5.15.6	etat te pitāmahāsau ye ca tvām anv iti dakṣiṇe 'ṃse
5.15.7	etat te prapitāmahāsau ye ca tvām anv ity uttare 'ṃse
5.15.8	uttarasyāṃ śroṇyāṃ lepaṃ nimārṣṭy eṣā yuṣmākam iyam asmākam imāṃ vayaṃ jīvā jīvanto 'nusaṃcaranto bhūyāsmeti
5.15.9	atra pitaro yathābhāgaṃ mandadhvam ity uktvodañco niṣkramya yajñopavītāni kṛtvāhavanīyam upatiṣṭhante susaṃdṛśaṃ tvā vayaṃ maghavan mandiṣīmahi / pra nūnaṃ pūrṇavandhura stuto yāsi vaśāṃ anu / yojā nv indra te harom iti
5.15.10	ā tamitor upatiṣṭhante
5.15.11	atha gārhapatyam upatiṣṭhante 'kṣann amīmadanta hy ava priyā adhūṣata / astoṣata svabhānavo viprā naviṣṭhayā matī / yojā nv indra te harom iti
5.15.12	ā tamitor upatiṣṭhante
5.15.13	atha prācīnāvītāni kṛtvānvāhāryapacanam abhiprapadyante 'kṣan pitaro 'mīmadanta pitaro 'tītṛpanta pitaro 'mīmṛjanta pitaraḥ / pareta pitaraḥ somyā iti
5.15.14	ā tamitor upatiṣṭhante
5.15.15	sa yo balavāṃs tam āhānenodakumbhena saṃtatayā dhārayā trir apasalaiḥ pariṣiñcan parīhīti
5.15.16	sa tathā karoti
5.15.17	nidhāya kumbhaṃ yathetaṃ triḥ punaḥ pratiparyeti
5.15.18	āharaṇaprītyeva kaśipūpabarhaṇe āñjanābhyañjane dadāti
5.15.19	atha vāsāṃsi dadāti
5.15.20	atha ṣaḍbhir namaskārair viparyāsam upatiṣṭhate
5.15.21	atha vīraṃ yācate
5.15.22	athainān utthāpya pravāhya tisṛbhir mana āhvayate mano nv āhuvāmaha ā na etu manaḥ punaḥ punar naḥ pitaro mana iti
5.15.23	atraitān piṇḍān saha parṇasevair agnāv anupraharati
5.15.24	vyavacchindanti pariśrayaṇam
5.15.25	atha yajñopavītāni kurvate
5.15.26	atha saṃpraiṣam āha brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
5.15.27	atha juhūpabhṛtāv ādāyātyākramyāśrāvyāha devau yajeti
5.15.28	vaṣaṭkṛte juhoti
5.15.29	yaja yajety apabarhiṣau dvāv anūyājāv iṣṭvodaṅṅ atyākramya yathāyatanaṃ srucau sādayitvā vājavatībhyāṃ srucau vyūhati
5.15.30	śaṃyunā prastaraparidhi saṃprakīrya saṃprasrāvya srucau vimucyātraiva samiṣṭayajur juhoti
5.15.31	athaiteṣāṃ śastrāṇāṃ dvedve udāharanti
5.15.32	atha yajñopavītāni kṛtvā prājāpatyayarcā gārhapatyam upatiṣṭhante prajāpate na tvad etāny anya iti
5.15.33	atraitāṃ dvitīyāṃ japati yad antarikṣaṃ pṛthivīm uta dyām iti
5.15.34	saṃtiṣṭhate mahāpitṛyajñaḥ
5.16.1	yāvad evātrādhvaryuś ceṣṭati tāvad eṣa pratiprasthātā pratipūruṣaṃ traiyambakān ekakapālān ekātiriktān gārhapatye śrapayitvānabhighāritān udvāsya sate vā śrāve vā jaratkośabile vā samupyopāste
5.16.2	atha yācati nīlalohite sūtre antamaṃ parṇam antam āgārād ekolmukam udapātram iti
5.16.3	etat samādāya gārhapatyam upatiṣṭhante yāvanto gṛhyā smas tebhyaḥ kam akaraṃ paśūnāṃ śarmāsi śarma yajamānasya śarma me yaccheti
5.16.4	athodañco niṣkramya tāṃ diśaṃ yanti yatrāsya nityasaṃpannaś catuṣpatha spaṣṭo bhavati
5.16.5	yady u vai na bhavaty anasā vā rathena vā viyānti
5.16.6	tad etad ekolmukam upasamādhāya saṃparistīryāntame parṇe sarveṣāṃ traiyambakāṇāṃ sakṛtsakṛt samavadāya juhoty eka eva rudro na dvitīyāya tastha ākhus te rudra paśus taṃ juṣasvaiṣa te rudra bhāgaḥ saha svasrāmbikayā taṃ juṣasva bheṣajaṃ gave 'śvāya puruṣāya bheṣajam atho asmabhyaṃ bheṣajaṃ subheṣajaṃ yathāsati sugam meṣāya meṣyā avāmba rudram adimahy ava devaṃ tryambakam / yathā naḥ śreyasaḥ karad yathā no vasyasaḥ karad yathā naḥ paśumataḥ karad yathā no vyavasāyayāt svāheti
5.16.7	atraitad antamaṃ parṇaṃ yaṃ dveṣṭi tasya saṃcare paśūnāṃ nyasyati
5.16.8	yady u vai na dveṣṭy ākhvavaṭe nyasyati
5.16.9	athaiteṣāṃ traiyambakāṇām ekaikaṃ vyutprayacchati dvau yajamānāya
5.16.10	athaitam agniṃ triḥ pradakṣiṇaṃ pariyanti dakṣiṇān ūrūn upāghnānās tryambakaṃ yajāmahe sugandhiṃ puṣṭivardhanam / urvārukam iva bandhanān mṛtyor mukṣīya māmṛtād iti
5.16.11	sakṛt parītyottaratas tiṣṭhanti
5.16.12	utkhidanti
5.16.13	bhagāya tveti lipsante
5.16.14	evam eva dvitīyaṃ pariyanti
5.16.15	evaṃ tṛtīyam
5.16.16	athaiṣā patikāmā trir apasalaiḥ paryeti savyam ūrum upāghnānā tryambakaṃ yajāmahe sugandhiṃ pativedanam / urvārukam iva bandhanād ito mukṣīya mā pater iti
5.16.17	sakṛtparītyottartas tiṣṭhati
5.16.18	utkhidati
5.16.19	bhagāya tveti lipsate
5.16.20	evam eva dvitīyaṃ paryeti
5.16.21	evaṃ tṛtīyam
5.16.22	athainān yajamānasyāñjalāv āvapati
5.17.1	prajayā tvā saṃsṛjāmi māsareṇa surām iveti
5.17.2	tān yajamānaḥ patnyañjalāv āvapati prajayā tvā paśubhiḥ saṃsṛjāmi māsareṇa surām iveti
5.17.3	tān patnī duhitre bhagakāmāyai bhagena tvā saṃsṛjāmi māsareṇa surām iveti
5.17.4	athainān mūta opya nīlalohitābhyāṃ sūtrābhyāṃ vigrathya śuṣke vā sthāṇau viśākhāyāṃ vā badhnāty eṣa te rudra bhāgas taṃ juṣasva tenāvasena paro mūjavato 'tīhy avatatadhanvā pinākahastaḥ kṛttivāsom iti
5.17.5	ā tamitor upatiṣṭhante
5.17.6	athāpo vyatiṣicya parāsya pātram anavekṣamāṇā āyanti
5.17.7	hastapādān prakṣālyaitenaiva yathetam ety ādityaṃ caruṃ punaretya nirvapati
5.17.8	iyaṃ vā aditir asyām eva pratitiṣṭhantīti brāhmaṇam
5.17.9	sā prasiddheṣṭiḥ saṃtiṣṭhate
5.17.10	atra visṛjate vratam
5.17.11	atha paurṇamāsavaimṛdhābhyām iṣṭvā yajamānāyatana upaviśya treṇyā śalalyā lohitāyasasya ca kṣureṇa śīrṣan ni ca vartayate pari ca vapate ya imāṃ mahīṃ pṛthivīm ṛtubhiḥ paryavartayad yo asyāḥ pṛthivyās tvaci nivartayaty oṣadhīḥ / agnir īśāna ojasā varuṇo dhītibhiḥ saha / indro marudbhiḥ sakhibhiḥ saha agnis tigmena śociṣā tapa ākrāntam uṣṇihā / śiras tapasy āhitaṃ vaiśvānarasya tejasā / ṛtenāsya nivartaye satyena parivartaye / tapasāsyānuvartaye śivenāsyopavartaye śagmenāsyābhivartaye śīrṣṇaḥ
5.17.12	tad ṛtaṃ tat satyaṃ tad vrataṃ tac chakeyaṃ tena śakeyaṃ tena rādhyāsam iti purastād evāgre 'tha dakṣiṇato 'tha paścād athottarato 'thopariṣṭāt
5.17.13	saṃtiṣṭhante sākamedhahavīṃṣi
5.17.14	idāvatsarīṇāṃ svastim āśāsta ity āśāste
5.18.1	athātaś caturṣu māseṣu śunāsīrīyahavirbhir yakṣyamāṇo bhavati
5.18.2	sa upakalpayate treṇīṃ śalalīṃ lohitāyasasya ca kṣuraṃ pañcatayāni puroḍāśakapālāni pañca carusthālīs tāvanti mekṣaṇāni pṛṣadājyāya dadhīti
5.18.3	athāsyaitāṃ rātriṃ vāyave vatsā apākṛtā bhavanti
5.18.4	prātar vāyavyaṃ payo dohayati sāṃnāyyasya vāvṛtā tūṣṇīṃ vā
5.18.5	atha prātar hute 'gnihotre pṛṣṭhyāṃ stīrtvāpaḥ praṇīya nirvapaty āgneyam aṣṭākapālam iti pañca saṃcarāṇy aindrāgnaṃ dvādaśakapālaṃ vaiśvadevaṃ carum indrāya śunāsīrāya puroḍāśaṃ dvādaśakapālaṃ vāyavyaṃ payaḥ sauryam ekakapālam iti
5.18.6	tvacaṃ puroḍāśānāṃ grāhayitvā śrapayitvābhivāsya prāṅ etyāpyebhyo ninīya stambayajur harati
5.18.7	idam eva prasiddhaṃ pauroḍāśikam
5.18.8	trir yajuṣā tūṣṇīṃ caturtham
5.18.9	pūrvaṃ parigrāhaṃ parigṛhṇāti
5.18.10	karaṇaṃ japati
5.18.11	uddhanti
5.18.12	uddhatād āgnīdhras trir harati
5.18.13	sa yady uttaravediṃ karoti yathā mahāhavīṃṣy evaṃ saṃtiṣṭhate
5.18.14	yady u vā uttaravediṃ na karoti yathā vaiśvadevahavīṃṣy evaṃ saṃtiṣṭhate 'nyatra vājināt
5.18.15	atha pūrṇapātraviṣṇukramaiś caritvā visṛjate vratam
5.18.16	atha paurṇamāsavaimṛdhābhyām iṣṭvā yajamānāyatana upaviśya treṇyā śalalyā lohitāyasasya ca kṣureṇa śīrṣan ni ca vartayate pari ca vapata ekaṃ māsam udasṛjat parameṣṭhī prajābhyaḥ / tenābhyo maha āvahad amṛtaṃ martyābhyaḥ prajām anu prajāyase tad u te martyāmṛtam / yena māsā ardhamāsā ṛtavaḥ parivatsarāḥ yena te te prajāpate ījānasya nyavartayan / tenāham asya brahmaṇā nivartayāmi jīvase agnis tigmena śociṣā tapa ākrāntam uṣṇihā śiras tapasy āhitaṃ vaiśvānarasya tejasā / ṛtenāsya nivartaye satyena parivartaye tapasāsyānuvartaye śivenāsyopavartaye śagmenāsyābhivartaye śīrṣṇaḥ
5.18.17	tad ṛtaṃ tat satyaṃ tad vrataṃ tac chakeyaṃ tena śakeyaṃ tena rādhyāsam iti purastād evāgre 'tha dakṣiṇato 'tha paścād athottarato 'thopariṣṭāt
5.18.18	saṃtiṣṭhante śunāsīrīyahavīṃṣi
5.18.19	anuvatsarīṇāṃ svastim āśāsta ity āśāste
6.1.1	agniṣṭomena yakṣyamāṇo bhavati
6.1.2	sa upakalpayate kṛṣṇājinaṃ ca kṛṣṇaviṣāṇāṃ ca vāsaś ca mekhalāṃ ca saiṣā pṛthvī veṇīkāryā bhavati trivṛdekataḥpāśā dvāviṃśatiṃ ca darbhapuñjīlāni navanītaṃ cāñjanaṃ ca satūlāṃ ca śareṣīkām audumbaraṃ ca daṇḍaṃ camasaṃ ca vratapradānaṃ sthālīṃ saśikyāṃ samekṣaṇām
6.1.3	etāni trayodaśa yajamānaḥ
6.1.4	tāvanty eva patnīm abhito bhavanti kumbaṃ ca kurīraṃ ca vāsaś ca yoktraṃ cāparimitāni ca darbhapuñjīlāni navanītaṃ cāñjanaṃ ca satūlā ca śareṣīkāmṛnmayaś ca pātraḥ śaṅkuś ca sthālī saśikyā samekṣaṇā
6.1.5	juṣṭe devayajane śālā kāritā bhavati
6.1.6	purohaviṣi devayajane yājayed ity eteṣāṃ yaj joṣayate
6.1.7	prācīnavaṃśā dikṣvatīkāśā dakṣiṇato varṣīyasī
6.1.8	tasyai catasro dvāraḥ kurvanti prācīṃ dakṣiṇāṃ pratīcīm udīcīm
6.1.9	dakṣiṇato vrataśrapaṇāgāraṃ kurvanti paścāt patnīśālam
6.1.10	atha yadi dūre tīrthaṃ bhavaty uttareṇa śālāṃ dvau kaṭaparivārau kurvanti pūrvaṃ yajamānāyāparaṃ patnyai
6.1.11	tayoḥ prācī dvārau kurvanti
6.1.12	tad udakumbhau nidhāpayati
6.1.13	athāmāvāsyena vā haviṣeṣṭvā nakṣatre vāraṇyor agnīn samārohya śālām abhipraiti
6.1.14	uttareṇa śālāṃ parītya pūrvayā dvārā śālāṃ prapādya gārhapatyasyāyatane mathitvāgnīn vihṛtya madhyame vaṃśe rājānaṃ pragrathnanti
6.1.15	paristṛṇanti
6.1.16	dakṣiṇata upaviśato brahmā ca yajamānaś ca
6.1.17	atha gārhapatya ājyaṃ vilāpyotpūya sruci caturgṛhītaṃ gṛhītvā saptahotāraṃ manasānudrutyāhavanīye juhoty anvārabdhe yajamāne svāheti
6.1.18	aparaṃ caturgṛhītaṃ gṛhītvā yūpāhutiṃ juhoti yady atra juhoti
6.1.19	pūrvāhṇa evaitau vratadughayor vatsau badhnanti
6.1.20	athābhyāṃ vratopāyanīyaṃ pācayati
6.1.21	tasyāśitau bhavataḥ sarpirmiśrasya payomiśrasya
6.1.22	athādhvaryus tīrthyān saṃbhārān yācati
6.1.23	athāhaihi yajamāneti
6.1.24	pūrvayā dvāropaniṣkramya yatrāpas tad yanti
6.1.25	athāsya prāṅmukhasya dakṣiṇaṃ godānam adbhir unatti
6.2.1	āpa undantu jīvase dīrghāyutvāya varcasa iti
6.2.2	ūrdhvāgraṃ barhir anūcchrayaty oṣadhe trāyasvainam iti
6.2.3	svadhitiṃ tiryañcaṃ nidadhāti svadhite mainaṃ hiṃsīr iti
6.2.4	pravapati devaśrūr etāni pravapa iti
6.2.5	svasty uttarāṇy aśīyety uptāntaṃ pratyabhimṛśate
6.2.6	etayaivāvṛtottaraṃ godānam adbhir unatti yajuṣā vā tūṣṇīṃ vā
6.2.7	nāpitāya kṣuraṃ prayacchann āha nāpitoptakeśaśmaśruṃ me nikṛttanakhaṃ prabrūtād iti
6.2.8	taṃ tathā prāha
6.2.9	athainam adbhir abhiṣiñcaty āpo asmān mātaraḥ śundhantu ghṛtena no ghṛtapuvaḥ punantv iti
6.2.10	saṃpradhāvya rajaḥ praplāvayati viśvam asmat pravahantu ripram iti
6.2.11	udety ud ābhyaḥ śucir ā pūta emīti
6.2.12	vasanasyāntena praticchādyāpa ācāmati
6.2.13	apo 'śnātīti brāhmaṇam
6.2.14	atha pradakṣiṇam ahataṃ vāsaḥ paridhatte somasya tanūr asi tanuvaṃ me pāhīti
6.2.15	athāsyaitan navanītaṃ vicitam udaśarāva upaśete
6.2.16	tasya pāṇibhyāṃ saṃpramlāya mukham eva prathamam abhyaṅkte mahīnāṃ payo 'si varcodhā asi varco mayi dhehīti
6.2.17	anulomam ā pādābhyām
6.2.18	anyo 'sya pṛṣṭham abhyanakti
6.2.19	athāsyaitad āñjanaṃ piṣṭaṃ dṛṣady upaśete satūlā ca śareṣīkā
6.2.20	tasya prāṅmukhasya pratyaṅmukha upaviśya savyena pāṇinā dakṣiṇam akṣy anakti vṛtrasya kanīnikāsi cakṣuṣpā asi cakṣur me pāhīti trir anidhāvam
6.2.21	dvir uttaram
6.2.22	apy u pañca kṛtva āṅkta iti brāhmaṇam
6.2.23	pañca kṛtva eva dakṣiṇaṃ pañca kṛtva uttaram
6.2.24	athainam ekaviṃśatyā darbhapuñjīlaiḥ pavayati citpatis tvā punātu vākpatis tvā punātu devas tvā savitā punātv acchidreṇa pavitreṇa vasoḥ sūryasya raśmibhir iti
6.2.25	yajamānam ativācayati tasya te pavitrapate pavitreṇa yasmai kaṃ pune tac chakeyam iti
6.2.26	athainaṃ savye pāṇāv abhipātya śālām ānayaty ā vo devāsa īmahe satyadharmāṇo adhvare yad vo devāsa āgure yajñiyāso havāmaha iti
6.2.27	pūrvayā dvārā śālāṃ prapādayatīndrāgnī dyāvāpṛthivī āpa oṣadhīr iti
6.2.28	athainam agreṇāhavanīyaṃ paryāṇīya dakṣiṇata udaṅmukham upaveśyāhavanīyam īkṣayati tvaṃ dīkṣāṇām adhipatir asīti
6.2.29	iha mā santaṃ pāhīty ātmānam
6.3.1	yāvad evātrādhvaryuś ceṣṭati tāvad eṣa pratiprasthātā patnyai dakṣiṇam upapakṣam adbhir unatti tūṣṇīm
6.3.2	tūṣṇīm ūrdhvāgraṃ barhir anūcchrayati
6.3.3	tūṣṇīṃ svadhitiṃ tiryañcaṃ nidadhāti
6.3.4	tūṣṇīṃ pravapati
6.3.5	tūṣṇīm uptāntaṃ pratyabhimṛśate
6.3.6	etayaivāvṛtottaram upapakṣam adbhir unatti tūṣṇīm eva
6.3.7	nāpitāya kṣuraṃ prayacchann āha nāpitoptopapakṣāṃ me nikṛttanakhāṃ prabrūtād iti
6.3.8	tāṃ tathā prāha
6.3.9	athainām adbhir abhiṣiñcati tūṣṇīm
6.3.10	tūṣṇīṃ saṃpradhāvya rajaḥ praplāvayati tūṣṇīm
6.3.11	adbhir udeti tūṣṇīm
6.3.12	vasanasyāntena praticchādyāpa ācāmati
6.3.13	tūṣṇīṃ pradakṣiṇam ahataṃ vāsaḥ paridhatte
6.3.14	tūṣṇīm abhyaṅkte
6.3.15	tūṣṇīm āṅkte
6.3.16	athainām aparimitair darbhapuñjīlaiḥ pavayati tūṣṇīṃtūṣṇīm eva
6.3.17	athainām ānīyāparayā dvārā śālāṃ prapādya prācīm udānayan vācayati praitu brahmaṇaspatnī vediṃ varṇena sīdatv athāham anukāminī sve loke viśā iheti
6.3.18	atha jaghanena gārhapatyam upasīdati suprajasas tvā vayaṃ supatnīr upasedima / agne sapatnadambhanam adabdhāso adābhyam iti
6.3.19	atha pṛṣṭhyāṃ stīrtvāpaḥ praṇīyāgnāvaiṣṇavam ekādaśakapālaṃ dīkṣaṇīyām iṣṭiṃ nirvapati
6.3.20	tasyai daśatayam utsīdati na yajamānaṃ vratam upanayati na patnīṃ saṃnahyati na yajamānabhāgaṃ karoti na brahmabhāgaṃ na barhiṣadaṃ puroḍāśaṃ karoti nānvāhāryaṃ yācati na phalīkaraṇahomena carati na samiṣṭayajur juhoti na pūrṇapātre yajamānaṃ vācayati na viṣṇukramān kramate
6.3.21	athādhvaryuḥ pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyyājyasthālyāṃ pratyavanīyājyasthālyāḥ sruveṇopaghātaṃ dīkṣāhutīr juhoti
6.4.1	ākūtyai prayuje 'gnaye svāhā medhāyai manase 'gnaye svāhā dīkṣāyai tapase 'gnaye svāhā sarasvatyai pūṣṇe 'gnaye svāheti
6.4.2	atha sruci caturgṛhītaṃ gṛhītvā srucā pañcamīṃ juhoty āpo devīr bṛhatīr viśvaśambhuvo dyāvāpṛthivī urv antarikṣaṃ bṛhaspatir no haviṣā vṛdhātu svāheti
6.4.3	aparaṃ caturgṛhītaṃ gṛhītvājyasya pūrṇāṃ srucam audgrahaṇaṃ juhoti viśve devasya netur marto vṛṇīta sakhyam / viśve rāya iṣudhyasi dyumnaṃ vṛṇīta puṣyase svāheti
6.4.4	atraitat pūrṇapātram antarvedi ninayati
6.4.5	athāgreṇāhavanīyaṃ paryāhṛtya yajamānāya prayacchati kṛṣṇājinaṃ ca kṛṣṇaviṣāṇāṃ ca vāsaś ca mekhalāṃ caudumbaraṃ daṇḍaṃ pañcamam uṣṇīṣaṃ ṣaṣṭham
6.4.6	atha pratiprasthātā patnyai prayacchati kumbaṃ ca kurīraṃ ca vāsaś ca yoktraṃ ca śaṅkuṃ ca
6.5.1	atha yajamānāyatane kṛṣṇājinaṃ prācīnagrīvam uttaralomopastṛṇāti
6.5.2	tasya śuklakṛṣṇe saṃmṛśati śukle 'ṅguṣṭho bhavati kṛṣṇe 'ṅgulir ṛksāmayoḥ śilpe sthas te vām ārabhe te mā pātam āsya yajñasyodṛca iti
6.5.3	atha dakṣiṇaṃ jānv ācyābhisarpatīmāṃ dhiyaṃ śikṣamāṇasya deva kratuṃ dakṣaṃ varuṇa saṃśiśādhi / yayāti viśvā duritā tarema sutarmāṇam adhi nāvaṃ ruhemeti
6.5.4	athopasthaṃ kṛtvā pradakṣiṇaṃ mekhalāṃ paryasyaty ūrg asy āṅgirasy ūrṇamradā ūrjaṃ me yaccheti
6.5.5	pāhi mā mā mā hiṃsīr iti niṣṭarkyaṃ granthiṃ grathnāti
6.5.6	etasmin kāle pratiprasthātā yoktreṇa patnīṃ saṃnahyaty āśāsānā saumanasaṃ saṃ tvā nahyāmīti dvābhyām
6.5.7	atha yajamānaṃ vāsasā prorṇoti viṣṇoḥ śarmāsi śarma yajamānasya śarma me yaccheti
6.5.8	vasanasyātīkāśeṣu vācayati nakṣatrāṇāṃ mātīkāśāt pāhīti
6.5.9	pratikṛṣya vasanasyāntān pradakṣiṇam uṣṇīṣeṇa śiro veṣṭayati śriyā te śiro veṣṭayāmi śriyai yaśase brahmavarcasāyeti
6.5.10	etasmin kāle pratiprasthātā patnyai kumbakurīram adhyūhati tūṣṇīm
6.5.11	athāsyaiṣā kṛṣṇaviṣāṇā trivalir vā pañcavalir vā śāṇyā rajjvā paritṛṇṇā maṇḍacaravad vigrathitā
6.5.12	tāṃ yajamānāya prayacchatīndrasya yonir asīti
6.5.13	mā mā hiṃsīr iti yajamānaḥ pratigṛhṇāti
6.5.14	tāṃ vasanasyāntamāyāṃ daśāyāṃ baddhvā tayāntarvedi loṣṭam uddhanti kṛṣyai tvā susasyāyā iti
6.5.15	supippalābhyas tvauṣadhībhya iti dakṣiṇaṃ godānaṃ kaṇḍūyate
6.5.16	etasmin kāle pratiprasthātā patnyai śaṅkum ābadhnāty etena kaṇḍūyasveti
6.5.17	athāsmā ūrdhvāgram audumbaraṃ daṇḍaṃ prayacchati mukhena saṃmitaṃ sūpasthā devo vanaspatir iti
6.5.18	ūrdhvo mā pāhy odṛca iti yajamānaḥ pratigṛhṇāti
6.5.19	athainaṃ yajñasyānvārambhaṃ vācayati svāhā yajñaṃ manasā svāhā dyāvāpṛthivībhyāṃ svāhoror antarikṣāt svāhā yajñaṃ vātād ārabha iti
6.5.20	atra muṣṭīkaroti vācaṃ yacchati
6.5.21	athāhādīkṣiṣṭāyaṃ brāhmaṇo 'sāv itthaṃgotro 'muṣya putro 'muṣya pautro 'muṣya naptā tam indrāyendrāgnibhyāṃ vasubhyo rudrebhya ādityebhyo viśvebhyo devebhyo brāhmaṇebhyaś ca somapebhyaḥ prabrūma iti
6.5.22	trir upāṃśv āha
6.5.23	devebhya evainaṃ prāha
6.5.24	trir uccair upaniṣkramya
6.5.25	ubhayebhya evainaṃ devamanuṣyebhyaḥ prāheti brāhmaṇam
6.5.26	athainaṃ saṃśāsti
6.6.1	dīkṣito 'si dīkṣitavādaṃ vada satyam eva vada mānṛtaṃ mā smayiṣṭhā mā kaṇḍūyathā māpāvṛthā yadi smayāsā apigṛhya smayāsai yadi kaṇḍūyāsai kṛṣṇaviṣāṇayā kaṇḍūyāsai yadi vācaṃ visṛjer vaiṣṇavīm ṛcam anudravatān mā tvānyatra dīkṣitavimitāt sūryo 'bhyudiyān mābhinimruktād yāni devatānāmāni yathākhyātaṃ tāny ācakṣvātha yāny adevatānāmāni yathākhyātaṃ tāny ācakṣāṇa upariṣṭād vicakṣaṇaṃ dhehi canasitavatīṃ vicakṣaṇavatīṃ vācaṃ vada kṛṣṇājinān mā vyavacchetthā daṇḍāc ceti
6.6.2	sa evam evaitat sarvaṃ karoti
6.6.3	athopasamindhanavelāyām uttareṇāhavanīyaṃ tiṣṭhan saṃpraiṣam āhāgnīñ jyotiṣmataḥ kuruta dīkṣita vācaṃ yaccha patni vācaṃ yaccheti
6.6.4	saṃpreṣya vācaṃyamayor vrate dohayataḥ
6.6.5	athādhvaryuḥ pūrvayā dvāropaniṣkramya dohayitvaitenaiva yathetam etya gārhapatye 'gnihotravidhiṃ ceṣṭitvā taptvodag udvāsya śītīkṛtvātacya vānātacya vottare śālākhaṇḍe śikya āsajati
6.6.6	atha pratiprasthātā dakṣiṇayā dvāropaniṣkramya dohayitvaitenaiva yathetam etya vrataśrapaṇe taptvodag udvāsya śītīkṛtvātacya vānātacya vā dakṣiṇe śālākhaṇḍe śikya āsajati
6.6.7	athoditeṣu nakṣatreṣu yajamānaḥ kṛṣṇājinam āsajya pūrvayā dvāropaniṣkramyāgreṇa śālāṃ tiṣṭhan bhūr bhuvaḥ suvar vrataṃ kṛṇuta vrataṃ kṛṇuteti trir vācaṃ visṛjate
6.6.8	athātithīnām upasthām eti
6.6.9	canasitavatīṃ vicakṣaṇavatīṃ vācaṃ vadati
6.6.10	sa yady u hāmedhyam upādhigacchati taj japaty abaddhaṃ mano daridraṃ cakṣuḥ sūryo jyotiṣāṃ śreṣṭho dīkṣe mā mā hāsīr iti
6.6.11	atha yady enam abhivarṣaty undatīr balaṃ dhattaujo dhatta balaṃ dhatta mā me dīkṣāṃ mā tapo nirvadhiṣṭety evaṃ tatra japati
6.6.12	tasyaite yajuṣī pariplave ā saṃsthāyai bhavataḥ
6.6.13	athāsmai nipataḥ kāle yajamānāyatane kṛṣṇājinaṃ prācīnagrīvam uttaralomopastṛṇāti
6.6.14	sa yadi bahutayam upastīrṇaṃ bhavati kṛṣṇājinād evānantarhitaḥ saṃviśati
6.6.15	atha saṃveśanayajur japati
6.7.1	agne tvaṃ su jāgṛhi vayaṃ su mandiṣīmahi / gopāya naḥ svastaye prabudhe naḥ punar dada iti
6.7.2	dakṣiṇataḥ śaya etad vai yajamānasyāyatanaṃ sva evāyatane śaye 'gnim abhyāvṛtya śaye devatā eva yajñam abhyāvṛtya śaya iti brāhmaṇam
6.7.3	athaiṣā patnī jaghanena gārhapatyaṃ saṃviśati tūṣṇīm
6.7.4	athādhvaryur madhyarātra ādrutya prabuddhayajur vācayati tvam agne vratapā asi deva ā martyeṣv ā / tvaṃ yajñeṣv īḍya iti
6.7.5	athāpa ācāmati daivīṃ dhiyaṃ manāmahe sumṛḍīkām abhiṣṭaye / varcodhāṃ yajñavāhasaṃ supārā no asad vaśa iti
6.7.6	athāsmai kaṃse vā camase vā niḥṣicya vrataṃ prayacchati
6.7.7	tad dakṣiṇataḥ pariśritya vratayati ye devā manojātā manoyujaḥ sudakṣā dakṣapitāras te naḥ pāntu te no 'vantu tebhyo namas tebhyaḥ svāheti
6.7.8	yajuṣā yāvanmātraṃ vratayitvā tūṣṇīṃ bhūyo vratayati
6.7.9	etasmin kāle pratiprasthātā patnyai pātre niḥṣicya vrataṃ prayacchati
6.7.10	tat sā pariśritya vratayati tūṣṇīm
6.7.11	nirṇijya pātre prayacchataḥ
6.7.12	atha tathaiva purā nakṣatrāṇām antardhānāt saṃpreṣya vācaṃyamayor vrate dohayataḥ
6.7.13	athodita āditye yajamānaḥ kṛṣṇājinam āsajya pūrvayā dvāropaniṣkramyāgreṇa śālāṃ tiṣṭhan bhūr bhuvaḥ suvar vrataṃ kṛṇuta vrataṃ kṛṇuteti trir vācaṃ visṛjate
6.7.14	samāno vāco visargaḥ samānaṃ saṃveśanayajuḥ samānaṃ prabuddhayajuḥ samānam apām ācamanaṃ samānaṃ vratanam
6.7.15	atha sanīhārān prahiṇoti
6.7.16	sa yaṃ manyate na mā pratyākhyāsyatīti taṃ prathamam abhi prahiṇoti viśve devā abhi mām āvavṛtran pūṣā sanyā somo rādhasā devaḥ savitā vasor vasudāveti
6.7.17	āharantaṃ dṛṣṭvā japati nānāharantaṃ rāsveyat somā bhūyo bhara mā pṛṇan pūrtyā virādhi māham āyuṣeti
6.7.18	sa yathārūpaṃ pratigṛhṇāti
6.8.1	candram asīti hiraṇyam
6.8.2	vastram asīti vāsaḥ
6.8.3	usrāsīti gām
6.8.4	hayo 'sīty aśvam
6.8.5	chāgo 'sīti chāgam
6.8.6	meṣo 'sīti meṣam
6.8.7	atha yad brāhmaṇenānādiṣṭaṃ bhavati prājāpatyam asi mama bhogāya bhavety eva tat pratigṛhṇāti
6.8.8	tāḥ samudāyutya rakṣanti
6.8.9	tāsāṃ yā naśyati vā mriyate vā vāyave tveti tām anudiśati
6.8.10	yāpsu vā pāśe vā varuṇāya tveti tām
6.8.11	yā saṃ vā śīryate gartaṃ vā patati nirṛtyai tveti tām
6.8.12	yām ahir vā vyāghro vā hanti rudrāya tveti tām
6.8.13	tāsāṃ tisraḥ parācyaḥ
6.8.14	atha yeyaṃ naṣṭā yadi vindeyuḥ kathaṃ syād iti
6.8.15	etad anudiṣṭaiva syād ity etad ekam
6.8.16	kam asyā ataḥ śreyāṃsaṃ pratigrahītāraṃ labheta
6.8.17	dakṣiṇābhir evaināṃ saha dadyād ity ekam
6.8.18	vāyavyayaivainayā yajetety etad aparam
6.9.1	athātaḥ prayāṇasyaiva mīmāṃsā
6.9.2	dīkṣitaṃ vāyogakṣemo vindaty anyatra vā devayajanād dīkṣate saṃsṛjanti vrate
6.9.3	saṃbadhnanti vratadughayor vatsau
6.9.4	ādadhati yad ādheyaṃ bhavati nīḍe gārhapatyaṃ prauga āhavanīyam
6.9.5	api vāraṇyor agnīn samārohya bṛhaspativatyarcā prayāti bhadrād abhi śreyaḥ prehi bṛhaspatiḥ puraetā te astv iti
6.9.6	atha yady enaṃ yāntaṃ vratanavelopādhigacchaty uttarato 'raṇī nidhāya dakṣiṇataḥ pariśritya vratayati
6.9.7	tūṣṇīṃ tṛṇodakāyāvasyati
6.9.8	atha yady aparyāṇā apa upādhigacchati taj japati devīr āpo apāṃ napād ya ūrmir haviṣya indriyāvān madintamas taṃ vo māvakramiṣam acchinnaṃ tantuṃ pṛthivyā anu geṣam iti
6.9.9	saṃ vā gāhate saṃ vā tarati
6.9.10	setum eva kṛtvātyetīti brāhmaṇam
6.9.11	atha yatra vatsyan bhavati tad avasyaty athem avasya vara ā pṛthivyā iti
6.9.12	athādityam udyantam upatiṣṭhata āre śatrūn kṛṇuhi sarvavīra iti
6.9.13	atha yatra yakṣyamāṇo bhavati tad avasyaty edam aganma devayajanaṃ pṛthivyā ity āntād anuvākasya
6.10.1	athātaḥ krayasyaivopavasathaḥ paryāplavate
6.10.2	sa upakalpayate candraṃ ca chāgāṃ ca kṛṣṇabalakṣyāv ūrṇāstuke uṣṇīṣaṃ dve vāsasī dve kṛṣṇājine somakrayaṇīṃ saiṣāruṇā piṅgalaikahāyanī bhavati somavāhanāv anaḍvāhau somavāhanam anaḥ prakṣālitam uddhṛtaphalakaṃ rohitaṃ carmānaḍuhaṃ dvayam idhmābarhiḥ kārṣmaryamayān paridhīn āśvavālaṃ prastaram aikṣavī vidhṛtī sthālīṃ paddharaṇīm aṃśugrahaṇaṃ hiraṇyam audumbarīṃ rājāsandīṃ tasyai nābhidaghnāḥ pādā bhavanty aratnimātrāṇi śīrṣāṇy anūcyāni
6.10.3	sā mauñjībhī rajjubhir vyūtā bhavaty ekasarābhiḥ
6.10.4	manāgvarṣīyasīm iva samrāḍāsandīṃ yadi pravargyavān somo bhavati
6.10.5	athādhvaryur apararātra ādrutya saṃśāsti tristanavrataṃ dohayateti
6.10.6	prātarudita āditye visṛṣṭāyāṃ vācy agreṇa śālāṃ tiṣṭhan devayajanam adhyavasyati yadi purastād anadhyavasitaṃ bhavati
6.10.7	athāhaihi yajamāneti
6.10.8	pūrvayā dvārā śālāṃ prapādya pṛṣṭhyāṃ stīrtvāpaḥ praṇīyādityaṃ carum prāyaṇīyām iṣṭiṃ nirvapati
6.10.9	haviṣkṛtā vācaṃ visṛjya gārhapatya ājyaṃ vilāpyotpūyāhavanīye sruvāhutiṃ juhoti kavir yajñasya vitanoti panthāṃ nākasya pṛṣṭhe adhi rocane divaḥ / yena havyaṃ vahasi yāsi dūta itaḥ pracetā amutaḥ sanīyān svāheti
6.10.10	athopaniṣkramya saṃpraiṣam āha somavikrayin somaṃ śodhayoparavāṇāṃ kāle rohite carmaṇy ānaḍuhe 'pām ante brāhmaṇo dakṣiṇata āstāṃ tā gāvo dūraṃ mā gur yāsu somakrayaṇī ca somavāhanau cānaḍvāhau somavāhanam anaḥ prakṣālayatoddhṛtaphalakam iti
6.10.11	yathāsaṃpraiṣaṃ te kurvanti
6.10.12	athaitenaiva yathetam etya
6.10.13	athaitaṃ caruṃ śrapayitvābhighāryodañcam udvāsya ṣaḍḍhotrā prāyaṇīyam āsādayati
6.10.14	samānaṃ karmā prayājebhyaḥ
6.10.15	pañca prayājān iṣṭvodaṅṅ atyākramya saṃsrāveṇa pañcakṛtvo dhruvām abhighārya carum abhighārayaty upabhṛtam antataḥ
6.10.16	atha catura ājyasya gṛhṇāna āha
6.11.1	pathyāyai svastaya ity upāṃśv anubrūhīty uccaiḥ
6.11.2	atyākramyāśrāvyāha pathyāṃ svastim ity upāṃśu yajety uccaiḥ
6.11.3	vaṣaṭkṛte pūrvārdhe juhoti
6.11.4	atha catura evājyasya gṛhṇāna āhāgnaya ity upāṃśv anubrūhīty uccaiḥ
6.11.5	atyākramyāśrāvyāhāgnim ity upāṃśu yajety uccaiḥ
6.11.6	vaṣaṭkṛte dakṣiṇārdhe juhoti
6.11.7	atha catura evājyasya gṛhṇāna āha somāyety upāṃśv anubrūhīty uccaiḥ
6.11.8	atyākramyāśrāvyāha somam ity upāṃśu yajety uccaiḥ
6.11.9	vaṣaṭkṛte 'parārdhe juhoti
6.11.10	atha catura evājyasya gṛhṇāna āha savitra ity upāṃśv anubrūhīty uccaiḥ
6.11.11	atyākramyāśrāvyāha savitāram ity upāṃśu yajety uccaiḥ
6.11.12	vaṣaṭkṛta uttarārdhe juhoti
6.11.13	athopastīrya pūrvārdhāc caror avadyann āhādityā ity upāṃśv anubrūhīty uccaiḥ
6.11.14	pūrvārdhād avadāyāparārdhād avadyaty abhighārayati pratyanakti
6.11.15	atyākramyāśrāvyāhāditim ity upāṃśu yajety uccaiḥ
6.11.16	vaṣaṭkṛte madhye juhoti
6.11.17	atha vai bhavati
6.11.18	aditim iṣṭvā mārutīm ṛcam anvāha
6.11.19	maruto yad dha vo diva iti
6.11.20	athopastīryottarārdhāc caror avadyann āhāgnaye sviṣṭakṛte 'nubrūhīti
6.11.21	atha vai bhavati
6.11.22	aṣṭāvattaḥ sviṣṭakṛd dvādaśāvatteḍā
6.11.23	dvir abhighārayati na pratyanakti
6.11.24	athaitan mekṣaṇam adho'dhaḥ srucāv āgnīdhrāyotprayacchann āhātivālayatād eva mānuprahārṣīr iti
6.11.25	atyākramyāśrāvyāhāgniṃ sviṣṭakṛtaṃ yajeti
6.11.26	vaṣaṭkṛta uttarārdhapūrvārdhe 'tihāya pūrvā āhutīr juhoti
6.11.27	atraitan mekṣaṇam āhavanīye 'tivālyādbhir abhyukṣyottarataḥ sādayaty athodaṅṅ atyākramya yathāyatanaṃ srucau sādayitvā prāśitram avadāyeḍām avadyati
6.11.28	upahūtāyām iḍāyām agnīdha ādadhāti ṣaḍavattam
6.11.29	prāśnanti
6.11.30	mārjayante
6.12.1	atha parikarmiṇaḥ saṃśāsty anucchiṣṭīkurvanta etaṃ caruṃ vyuddhṛtya prāśnītāthaitāṃ carusthālīṃ sakṣāmakāṣām etan mekṣaṇam etaṃ vedam etad barhiś catuṣṭayam udayanīyāya nidhattād iti
6.12.2	śaṃyvantaḥ prāyaṇīyaḥ saṃtiṣṭhate
6.12.3	atraitat pūrṇapātram antarvedi ninayati
6.12.4	athaitad dhruvājyam āpyāyya sruci caturgṛhītaṃ gṛhītvā sūtreṇa hiraṇyaṃ niṣṭarkyaṃ baddhvā darbhanāḍyāṃ pragrathya srucy avadadhātīyaṃ te śukra tanūr idaṃ varcas tayā saṃbhava bhrājaṃ gaccheti
6.12.5	atraitāṃ darbhanāḍīṃ srugdaṇḍa upasaṃgṛhyāhavanīye juhoty anvārabdhe yajamāne jūr asi dhṛtā manasā juṣṭā viṣṇave tasyās te satyasavasaḥ prasave vāco yantram aśīya svāheti
6.12.6	aparaṃ caturgṛhītaṃ gṛhītvātha yācati sphyam udapātraṃ barhir hiraṇyam iti
6.12.7	etat samādāyāhaihi yajamāneti
6.12.8	anvag yajamāno 'nūcī patnī sthālīṃ paddharaṇīm ādāya pūrvayā dvāropaniṣkramyāgreṇa śālāṃ tiṣṭhan yajamānam ājyam avekṣayati śukram asy amṛtam asi vaiśvadevaṃ havir iti
6.12.9	athainaṃ hiraṇyam antardhāyādityam udīkṣayati sūryasya cakṣur āruham agner akṣṇaḥ kanīnikāṃ yad etaśebhir īyase bhrājamāno vipaściteti
6.12.10	athaitāṃ somakrayaṇīm agreṇa śālām udīcīm ativitsayanti
6.12.11	tām anumantrayate cid asi manāsīty āntād anuvākasya
6.12.12	athāha dakṣiṇasyermasya saptamaṃ padaṃ joṣayadhvam iti
6.12.13	tasyai ṣaṭ padāny anuniṣkrāmati
6.13.1	vasvy asi rudrāsy aditir asy ādityāsi śukrāsi candrāsīti
6.13.2	saptamaṃ padam abhigṛhṇāti bṛhaspatis tvā sumne raṇvatu rudro vasubhir āciketv iti
6.13.3	athaitasmin pade hiraṇyaṃ nidhāya saṃparistīryābhijuhoti pṛthivyās tvā mūrdhann ājigharmi devayajana iḍāyāḥ pade ghṛtavati svāheti
6.13.4	apoddhṛtya hiraṇyaṃ sphyena vā kṛṣṇaviṣāṇayā vā padaṃ parilikhati parilikhitaṃ rakṣaḥ parilikhitā arātaya idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma idam asya grīvā apikṛntāmīti
6.13.5	athainat sphyenopasaṃgrāhaṃ yāvattmūtaṃ paddharaṇyāṃ saṃvapaty asme rāyo 'sme rāya iti triḥ
6.13.6	tve rāya iti yajamānāya prayacchati
6.13.7	tote rāya iti yajamānaḥ patnyai
6.13.8	atha patnīṃ somakrayaṇyā samīkṣayati saṃ devi devyorvaśyā paśyasveti
6.13.9	atha patnī yajamānam īkṣate tvaṣṭīmatī te sapeya suretā reto dadhānā vīraṃ videya tava saṃdṛśīti
6.13.10	atha yajamānaḥ somakrayaṇīm īkṣate māhaṃ rāyaspoṣeṇa viyoṣam iti
6.13.11	athainaddhiraṇyam adbhiḥ prakṣālya madhyamāyām aṅgulau badhnīte
6.13.12	athainaṃ padāśayam adbhir upasṛjati
6.13.13	utsṛjanti somakrayaṇīm
6.13.14	nayanti patnīm
6.13.15	ni padaṃ dadhati
6.14.1	athātraiva tiṣṭhan yācati candraṃ ca chāgāṃ ca kṛṣṇabalakṣyāv ūrṇāstuke uṣṇīṣaṃ dve vāsasī dve kṛṣṇājine somakrayaṇīm iti
6.14.2	atha pṛcchati somavikrayiñ chuddhas te somā3 iti
6.14.3	śuddha itītaraḥ pratyāha
6.14.4	suvicitaṃ rājānaṃ purastādbhāgābhir upatiṣṭhata eṣa te gāyatro bhāga iti me somāya brūtād eṣa te traiṣṭubho bhāga iti me somāya brūtād eṣa te jāgato bhāga iti me somāya brūtāc chandomānāṃ sāmrājyaṃ gaccheti me somāya brūtād iti
6.14.5	athaitad rohitaṃ carmānaḍuham uttaralomāstīrya
6.14.6	athaitad dviguṇaṃ vāsaḥ prācīnadaśam uttarārdhe carmaṇa upastṛṇāti
6.14.7	atha hiraṇyavatā pāṇinā rājānam abhimṛśaty aṃśunā te aṃśuḥ pṛcyatāṃ paruṣā parur gandhas te kāmam avatu madāya raso acyuto 'mātyo 'si śukras te graha iti
6.14.8	athainam aticchandasarcā mimīte
6.14.9	ekayaikayotsargaṃ mimīte
6.14.10	ayātayāmniyāyātayāmniyaivainaṃ mimīte
6.14.11	sarvāsv aṅguṣṭham upanigṛhṇāty abhi tyaṃ devaṃ savitāram ūṇyoḥ kavikratum arcāmi satyasavasaṃ ratnadhām abhi priyaṃ matim / ūrdhvā yasyāmatir bhā adidyutat savīmani hiraṇyapāṇir amimīta sukratuḥ kṛpā suvar iti
6.14.12	pañcakṛtvo yajuṣā pañcakṛtvas tūṣṇīm
6.14.13	daśakṛtvo mimāno 'rdhavelāṃ rājño mimīte
6.14.14	athātiśiṣṭaṃ rājānaṃ prajābhyas tvety upasamūhati
6.14.15	samuccitya vasanasyāntān pradakṣiṇam uṣṇīṣeṇopanahyati prāṇāya tveti
6.14.16	vyānāya tvety anuśṛnthati
6.14.17	athopariṣṭādaṅgulyāvakāśaṃ kṛtvā yajamānam avekṣayati prajās tvam anu prāṇihi prajās tvām anu prāṇantv iti
6.14.18	athainaṃ carmaṇi nidadhāti
6.14.19	taṃ tataḥ kautsa ādatte
6.14.20	adbhir abhyukṣya carmodūhati
6.14.21	athopotthāya pṛcchati somavikrayin krayyas te somā3 iti
6.14.22	krayya itītaraḥ pratyāha
6.14.23	mūjavatā3 iti
6.14.24	mūjavato hītītaraḥ pratyāha
6.14.25	athainaṃ gavā paṇate gavā te krīṇānīti
6.14.26	krītaḥ soma ity āha somavikrayī vayāṃsi vyācakṣveti
6.14.27	eṣā te somakrayaṇī candraṃ te chāgā te vastraṃ ta iti
6.14.28	athainaṃ hiraṇyena paṇate
6.15.1	somaṃ te krīṇāmy ūrjasvantaṃ payasvantaṃ vīryavantam abhimātiṣāhaṃ śukraṃ te śukreṇa krīṇāmi candraṃ candreṇāmṛtam amṛtena saṃyat te gor ity uktvāsme candrāṇīti yajamānāya prayacchati
6.15.2	athainaṃ pratīcīnagrīvayājayā paṇate tapasas tanūr asi prajāpater varṇas tasyās te sahasrapoṣaṃ puṣyantyāś carameṇa paśunā krīṇāmīti
6.15.3	asme te bandhur iti yajamānam īkṣate
6.15.4	mayi te rāyaḥ śrayantām ity ātmānam
6.15.5	athaināṃ pradakṣiṇam āvartyādbhir abhyukṣyodīcīm utsṛjati
6.15.6	saiṣā kautsasya bhavati
6.15.7	atha kautsād rājānam ādatte mitro na ehi sumitradhā iti
6.15.8	taṃ yajamānasyorau dakṣiṇa āsādayatīndrasyorum āviśa dakṣiṇam uśann uśantaṃ syonaḥ syonam iti
6.15.9	athainaṃ pratyaporṇute yajamānaḥ
6.15.10	adbhir abhyukṣya kautsāya vā parikarmiṇe voṣṇīṣaṃ prayacchati
6.15.11	atha yajamānaṃ śuklayorṇāstukayādhyasyaty asme jyotir iti
6.15.12	athaitāṃ kṛṣṇām upagrathnātīdam ahaṃ sarpāṇāṃ dandaśūkānāṃ grīvā upagrathnāmīti
6.15.13	tayā somavikrayiṇaṃ vidhyati somavikrayiṇi tama iti
6.15.14	atha somakrayaṇān anudiśati svāna bhrājāṅghāre bambhāre hasta suhasta kṛśāna ete vaḥ somakrayaṇās tān rakṣadhvaṃ mā vo dabhann iti
6.15.15	athainam ādāyopottiṣṭhaty ud āyuṣā svāyuṣod oṣadhīnāṃ rasenot parjanyasya śuṣmeṇod asthām amṛtāṃ anv iti
6.15.16	dakṣiṇata etat somavāhanam anaḥ prāgīṣaṃ yogyakṛtam upasthitaṃ bhavati
6.15.17	tad abhipraity urv antarikṣam anvihīti
6.15.18	tasya nīḍe kṛṣṇājinam āstṛṇāty adityāḥ sado 'sīti
6.15.19	adityāḥ sada āsīdeti kṛṣṇājine rājānam
6.15.20	athainam upatiṣṭhate 'stabhnād dyām ṛṣabho antarikṣam amimīta varimāṇaṃ pṛthivyā āsīdad viśvā bhuvanāni samrāḍ viśvet tāni varuṇasya vratānīti
6.15.21	athainaṃ vāsasā paritanoti vaneṣu vy antarikṣaṃ tatāna vājam arvatsu payo aghniyāsu hṛtsu kratuṃ varuṇo vikṣv agniṃ divi sūryam adadhāt somam adrāv iti
6.15.22	athod u tyaṃ jātavedasam iti sauryarcā kṛṣṇājinaṃ purastāt pratyānahyati
6.15.23	atha somavāhanāv ānīyamānau pratimantrayata usrāv etaṃ dhūrṣāhāv anaśrū avīrahaṇau brahmacodanāv iti
6.15.24	tayor dakṣiṇaṃ pūrvaṃ yunakti varuṇasya skambhanam asīti
6.15.25	varuṇasya skambhasarjanam asīti śamyām avagūhati
6.15.26	pratyasto varuṇasya pāśa iti yoktram
6.15.27	etayaivāvṛtottaram anaḍvāhaṃ yunakti
6.15.28	atha dakṣiṇām īṣām anvārabhya saṃpraiṣam āha
6.16.1	somāya krītāya prohyamāṇāyānubrūhi subrahmaṇya subrahmaṇyām āhvaya mā tu tvam āhvā yajamāna āhvāsyatīti
6.16.2	yadā yajamānas trir upāṃśv āhvayate 'thaiṣa subrahmaṇyo 'ntareṇeṣe tiṣṭhan palāśaśākhāṃ dhārayan subrahmaṇyām āhvayati subrahmaṇyoṃ subrahmaṇyom iti triḥ
6.16.3	trir uktāyāṃ pracyāvayanti pracyavasva bhuvaspate viśvāny abhi dhāmāni mā tvā pariparī vidan mā tvā paripanthino vidan mā tvā vṛkā aghāyavo mā gandharvo viśvāvasur ādaghacchyeno bhūtvā parāpata yajamānasya no gṛhe devaiḥ saṃskṛtamiti
6.16.4	pradakṣiṇaṃ rājānaṃ parivahanti
6.16.5	athaitāv añjasopasaṃkrāmato 'dhvaryuś ca yajamānaś ca yajamānasya svastyayany asy api panthām agasmahi svastigām anehasaṃ yena viśvāḥ pari dviṣo vṛṇakti vindate vasv iti
6.16.6	athāgreṇa śālāṃ tiṣṭhann ohyamānaṃ rājānaṃ pratimantrayate namo mitrasya varuṇasya cakṣase maho devāya tad ṛtaṃ saparyata dūredṛśe devajātāya ketave divas putrāya sūryāya śaṃsateti
6.16.7	athaitat somavāhanam ano 'greṇa śālām udagīṣam upasthāpayanti
6.16.8	tad upastabhnoti varuṇasya skambhanam asīti
6.16.9	varuṇasya skambhasarjanam asīti śamyām udgūhati
6.16.10	unmukto varuṇasya pāśa iti yoktram
6.16.11	atha vai bhavati
6.16.12	vimukto 'nyo 'naḍvān bhavaty avimukto 'nyo 'thātithyaṃ gṛhṇāti yajñasya saṃtatyai patny anvārabhata iti brāhmaṇam
6.16.13	athāhaihi yajamāneti
6.16.14	pūrvayā dvārā śālāṃ prapādya pṛṣṭhyāṃ stīrtvāpaḥ praṇīyātithyaṃ nirvapaty anvārabdhāyāṃ patnyām
6.16.15	atha devasya tvā savituḥ prasava iti pratipadaṃ kṛtvā
6.17.1	agner ātithyam asi viṣṇave tvā juṣṭaṃ nirvapāmīti
6.17.2	etām eva pratipadaṃ kṛtvā somasyātithyam asi viṣṇave tvā juṣṭaṃ nirvapāmīti
6.17.3	etām eva pratipadaṃ kṛtvātither ātithyam asi viṣṇave tvā juṣṭaṃ nirvapāmīti
6.17.4	etām eva pratipadaṃ kṛtvāgnaye tvā rāyaspoṣadāvne viṣṇave tvā juṣṭaṃ nirvapāmīti
6.17.5	etām eva pratipadaṃ kṛtvā śyenāya tvā somabhṛte viṣṇave tvā juṣṭaṃ nirvapāmīti
6.17.6	pañcakṛtvo yajuṣā
6.17.7	haviṣkṛtā vācaṃ visṛjyaitayaivāvṛtottaram anaḍvāhaṃ vimuñcati
6.17.8	athaite brāhmaṇāś catvāra āsandīm ādadate
6.17.9	atha yajamāno nīḍād rājānam ādatte yā te dhāmāni haviṣā yajanti tā te viśvā paribhūr astu yajñam iti
6.17.10	pūrva evāsandyā pratipadyante
6.17.11	anvag rājñā yajamāno 'nvak chūdra udapātreṇa
6.17.12	pūrvayā dvārā śālāṃ prapādayati gayasphānaḥ prataraṇaḥ suvīro 'vīrahā pracarā soma duryān iti
6.17.13	athaitām āsandīm agreṇāhavanīyaṃ paryāhṛtya dakṣiṇato nidadhati
6.17.14	tasyāṃ kṛṣṇājinam āstṛṇāty adityāḥ sado 'sīti
6.17.15	adityāḥ sada āsīdeti kṛṣṇājine rājānam
6.17.16	athainam upatiṣṭhate varuṇo 'si dhṛtavrato vāruṇam asīti
6.17.17	samuccitya kṛṣṇājinasyāntān spandyayā vigrathya vaṃśe pragrathnāti śaṃyor devānāṃ sakhyād iti
6.17.18	athāparāv āsandīpādāv antareṇa brāhmaṇo 'bhiṣiñcati śūdraḥ prakṣālayati mā devānām apasaś chitsmahīti
6.17.19	athainaṃ vāruṇyarcā paricarati tat tvā yāmi brahmaṇā vandamāna iti
6.17.20	athainaṃ saṃśāsti mā rājānaṃ cāhavanīyaṃ cāntareṇa kaścana saṃcārīn mainaṃ sāyudho mā sadaṇḍo mā sacchattro mā soṣṇīṣo mā sādhaspādyo 'nuprapādīd iti
6.17.21	athāsmai madhuparkaṃ ca gāṃ ca prāhuḥ
6.17.22	tām adhvaryur viśāsti
6.18.1	śrapayanty etam ātithyaṃ vaiṣṇavaṃ navakapālam
6.18.2	tena saha madantīr adhiśrayati
6.18.3	śilpavad etad idhmābarhir ātithyasya bhavati
6.18.4	kārṣmaryamayaiḥ paridhibhir āśvavālena prastareṇaikṣavībhyāṃ vidhṛtībhyāṃ tena śilpavat
6.18.5	tvacaṃ puroḍāśasya grāhayitvā śrapayitvābhivāsya prāṅ etyāpy ebhyo ninīya stambayajur harati
6.18.6	idam eva prasiddhaṃ pauroḍāśikam
6.18.7	trir yajuṣā tūṣṇīṃ caturtham
6.18.8	pūrvaṃ parigrāhaṃ parigṛhṇāti
6.18.9	karaṇaṃ japati
6.18.10	uddhanti
6.18.11	uddhatād āgnīdhras trir harati
6.18.12	yad āgnīdhras trir haraty athottaraṃ parigrāhaṃ parigrāhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhy ājyenodehīti
6.18.13	āhṛtāsu prokṣāṇīṣūdasya sphyaṃ mārjayitvedhmābarhir upasādya pradakṣiṇam āvṛtya pratyaṅṅ ādrutya sruvaṃ ca srucaś ca saṃmārṣṭy ājyenodetyājyaṃ ca prokṣaṇīś cotpūya prasiddhaṃ caturgṛhītāni vā pañcagṛhītāni vājyāni gṛhītvā prokṣaṇībhir upottiṣṭhati
6.18.14	idhmaṃ prokṣati
6.18.15	vediṃ prokṣati
6.18.16	barhiḥ prokṣati
6.18.17	barhirāsannaṃ prokṣyopaninīya purastād āśvavālaṃ prastaraṃ gṛhṇāti
6.18.18	pañcavidhaṃ barhi stīrtvā prastarapāṇiḥ prāṅ abhisṛpya kārṣmaryamayān paridhīn paridadhāti
6.18.19	ūrdhve samidhāv ādadhāti
6.18.20	aikṣavī vidhṛtī tiraścī sādayati
6.18.21	vidhṛtyor āśvavālaṃ prastaram
6.18.22	prastare juhūm
6.18.23	barhiṣītare
6.18.24	etā asadann iti samabhimṛśya pradakṣiṇam āvṛtya pratyaṅṅ ādrutyāthaitaṃ puroḍāśam upastīrṇābhighāritam udvāsya caturhotrātithyam āsādayati
6.18.25	atra saṃbhārān vyācaṣṭe
6.18.26	atha nirmanthyasyāvṛtā nirmanthyena carati
6.18.27	prahṛtyābhihutyāthedhmāt samidham ādadāna āhāgnaye samidhyamānāyānubrūhīti
6.18.28	abhyādadhātīdhmam
6.18.29	na samidhaṃ pariśinaṣṭi
6.18.30	vedenopavājayati
6.18.31	anūktāsu sāmidhenīṣu sruveṇāghāram āghārayati
6.18.32	saṃmṛṣṭe srugbhyām uttaram
6.18.33	athāsaṃsparśayan srucāv udaṅṅ atyākramya juhvā dhruvāṃ samajya sādayitvā srucau pravaraṃ pravṛṇīte
6.18.34	prasiddhaṃ hotāraṃ vṛṇīte
6.18.35	sīdati hotā
6.18.36	prasavam ākāṅkṣati
6.18.37	prasūtaḥ srucāv ādāyātyākramyāśrāvyāha samidho yajeti
6.18.38	vaṣaṭkṛte juhoti yaja yajeti
6.18.39	caturthaṃ yakṣyann atraitad aupabhṛtam ājyaṃ sarvaśa eva juhvāṃ samānayate
6.18.40	pañca prayājān iṣṭvodaṅṅ atyākramya saṃsrāveṇa dhruvām abhighārya puroḍāśam abhighārayati nopabhṛtam
6.18.41	athāgnaye somāyety ājyabhāgābhyāṃ carati
6.18.42	upāṃśu haviṣā carati viṣṇave 'nubrūhi viṣṇuṃ yajeti
6.18.43	atha sviṣṭakṛtā carati
6.18.44	iḍānta ātithyaḥ saṃtiṣṭhate
6.18.45	atraitat pūrṇapātram antarvedi ninayati
6.18.46	atraitad dhruvājyam āpyāyya kaṃsaṃ vā camasaṃ vā yācati
6.18.47	tam antarvedi nidhāya tasminn etat tānūnaptraṃ nigṛhṇāti
6.19.1	āpataye tvā gṛhṇāmi paripataye tvā gṛhṇāmi tanūnaptre tvā gṛhṇāmi śākvarāya tvā gṛhṇāmi śakmann ojiṣṭhāya tvā gṛhṇāmīti
6.19.2	sa yāvanta ṛtvijas ta enat samavamṛśanty anādhṛṣṭam asy anādhṛṣyaṃ devānām ojo 'bhiśastipā anabhiśastenyam iti
6.19.3	yajamānam ativācayaty anu me dīkṣāṃ dīkṣāpatir manyatām anu tapas tapaspatir añjasā satyam upageṣaṃ suvite mā dhā iti
6.19.4	sa yāvanta ṛtvijas teṣūpahavam iṣṭvā yajamāna eva trir avajighrati prajāpatau tvā manasi juhomīti
6.19.5	athainad adbhir abhyunnīyottarataḥ siñcati
6.19.6	athāhāgnīn madanty āpā3 iti
6.19.7	madanti devīr amṛtā ṛtāvṛdha iti
6.19.8	tābhir ādraveti
6.19.9	atha madantīr upaspṛśyopotthāya visrasya hiraṇyam avadhāya rājānam āpyāyayanty aṃśur aṃśus te deva somāpyāyatām indrāyaikadhanavida ā tubhyam indraḥ pyāyatām ā tvam indrāya pyāyasveti
6.19.10	yajamānam ativācayaty āpyāyaya sakhīnt sanyā medhayā svasti te deva soma sutyām aśīyeti
6.19.11	athāpa upaspṛśya yathāyatanam upaviśanti
6.19.12	athādhvaryur vājavatībhyāṃ srucau vyūhati
6.19.13	vidhṛtībhyāṃ prastaraṃ samullupyāpratiśṛṇaṃs tredhānakti
6.19.14	na prastarāyāśrāvayati
6.19.15	na barhir anupraharati
6.19.16	taṃ dakṣiṇārdhe vedyai nidhāya tasmin dakṣiṇottariṇo nihnuvata eṣṭā rāyaḥ preṣe bhagāyartam ṛtavādibhyo namo dive namaḥ pṛthivyā iti
6.19.17	paridhiṣu śakalān upasaṃgṛhṇāti
6.19.18	prastare barhir yāvanmātraṃ spandyayā vigrathyāhavanīye 'tivālyādbhir abhyukṣyottarataḥ sādayati
6.19.19	atha yajamānam avāntaradīkṣām upanayaty agne vratapate tvaṃ vratānāṃ vratapatir asi yā mama tanūr eṣā sā tvayi yā tava tanūr iyaṃ sā mayi saha nau vratapate vratinor vratānīti
6.19.20	athainaṃ saṃśāsti saṃtarāṃ mekhalāṃ samāyacchasva saṃtarāṃ muṣṭī kuruṣva taptavrata edhi madantībhir mārjayasvot pūrvaṃ vratanaṃ sṛja yā te agne rudriyā tanūs tayā naḥ pāhi tasyās te svāhety etenāto 'dhi vratayeti
6.19.21	sa evam evaitat sarvaṃ karoti
6.20.1	atha pravargyasyāvṛtā pravargyeṇa carati
6.20.2	atha sphyam ādadāna āhāgnīn madantīr adhiśraya havir adhiśrayaihy upasīdeti
6.20.3	etāsv eva madantīṣu bhūyasīr apa ānayati
6.20.4	ājyam adhiśrayati
6.20.5	tad dhaviḥ
6.20.6	athaitasyaiva barhiṣa stīrṇasya paryavalopam
6.20.7	stambayajur harati
6.20.8	idam eva prasiddhaṃ pauroḍāśikam
6.20.9	trir yajuṣā tūṣṇīṃ caturtham
6.20.10	pūrvaṃ parigrāhaṃ parigṛhṇāti
6.20.11	karaṇaṃ japati
6.20.12	uddhanti
6.20.13	uddhatād āgnīdhras trir harati
6.20.14	yad āgnīdhras trir haraty athottaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha madantīr āsādayedhmābarhir upasādaya sruvaṃ ca srucau ca saṃmṛḍḍhi haviṣodehīti
6.20.15	āhṛtāsu madantīṣūdasya sphyaṃ mārjayitvedhmābarhir upasādya pradakṣiṇam āvṛtya pratyaṅṅ ādrutya sruvaṃ ca srucau ca saṃmārṣṭi
6.20.16	haviṣodeti
6.20.17	haviś ca madantīś cotpūyāṣṭau kṛtvo juhvāṃ gṛhṇīte
6.20.18	catur upabhṛti
6.20.19	ājyasthālyāṃ tṛtīyām utpradāya madantībhir upottiṣṭhati
6.20.20	idhmaṃ prokṣati
6.20.21	vediṃ prokṣati
6.20.22	barhiḥ prokṣati
6.20.23	barhir āsannaṃ prokṣyopaninīya purastād āśvavālaṃ prastaraṃ gṛhṇāti
6.20.24	ekavidhaṃ barhi stīrtvā prastarapāṇiḥ prāṅ abhisṛpya kārṣmaryamayān paridhīn paridadhāti
6.20.25	ūrdhve samidhāv ādadhāti
6.20.26	aikṣavī vidhṛtī tiraścī sādayati
6.20.27	vidhṛtyor āśvavālaṃ prastaram
6.20.28	prastare juhūm
6.20.29	barhiṣītare
6.20.30	ete asadatām iti samabhimṛśya pradakṣiṇam āvṛtya pratyaṅṅ ādrutya jaghanena gārhapatyam upaviśya devapatnīr vyācaṣṭe
6.20.31	athaitenaiva yathetam etyāthedhmāt samidham ādadāna āhāgnaye samidhyamānāyānubrūhīti
6.20.32	abhyādadhātīdhmaṃ sakṛd vā trir vā
6.20.33	na samidhaṃ pariśinaṣṭi
6.20.34	vedenopavājayati
6.20.35	anūktāsu sāmidhenīṣu sruveṇāghāram āghārayati
6.20.36	saṃmṛṣṭe na srugbhyām uttaram
6.20.37	atha pravaraṃ pravṛṇīte
6.20.38	athāśrāvayaty o śrāvayāstu śrauṣaṭ sīda hotar ity etāvān pravaraḥ
6.20.39	sīdati hotā
6.20.40	prasavam ākāṅkṣati
6.20.41	prasūtaḥ srucāv ādadāna āha
6.21.1	agnaya ity upāṃśv anubrūhīty uccaiḥ
6.21.2	atyākramyāśrāvyāhāgnim ity upāṃśu yajety uccaiḥ
6.21.3	vaṣaṭkṛte pūrvārdhe 'rdhavelāṃ juhoti
6.21.4	athātraiva tiṣṭhann āha somāyety upāṃśv anubrūhīty uccaiḥ
6.21.5	āśrāvyāha somam ity upāṃśu yajety uccaiḥ
6.21.6	vaṣaṭkṛte madhye juhoti
6.21.7	atha samānayamāna āha viṣṇava ity upāṃśv anubrūhīty uccaiḥ
6.21.8	āśrāvyāha viṣṇum ity upāṃśu yajety uccaiḥ
6.21.9	vaṣaṭkṛte paścāt sarvaṃ juhoti
6.21.10	athodaṅṅ atyākramya yathāyatanaṃ srucau sādayitvāthāhāgnīn madanty āpā3 iti
6.21.11	madanti devīr amṛtā ṛtāvṛdha iti
6.21.12	tābhir ādraveti
6.21.13	atha madantīr upaspṛśyopotthāya visrasya hiraṇyam avadhāya rājānam āpyāyayanty aṃśuraṃśus te deva somāpyāyatām indrāyaikadhanavida ā tubhyam indraḥ pyāyatām ā tvam indrāya pyāyasveti
6.21.14	yajamānam ativācayaty āpyāyaya sakhīnt sanyā medhayā svasti te deva soma sutyām aśīyeti
6.21.15	athāpa upaspṛśya yathāyatanam upaviśanti
6.21.16	athādhvaryur vājavatībhyāṃ srucau vyūhati
6.21.17	vidhṛtībhyāṃ prastaraṃ samullupyāpratiśṛṇaṃs tredhānakti
6.21.18	na prastarāyāśrāvayati
6.21.19	na barhir anupraharati
6.21.20	taṃ dakṣiṇārdhe vedyai nidhāya tasmin dakṣiṇottariṇo nihnuvata eṣṭā rāyaḥ preṣe bhagāyartam ṛtavādibhyo namo dive namaḥ pṛthivyā iti
6.21.21	savye pāṇau prastaraṃ samāvṛtyājyasthālyāḥ sruveṇopahatya prathamām upasadaṃ juhoti yā te agne 'yāśayā tanūr varṣiṣṭhā gahvareṣṭhograṃ vaco apāvadhīm tveṣaṃ vaco apāvadhīṃ svāheti
6.21.22	paridhiṣu śakalān upasaṃgṛhṇāti prastare barhir yāvanmātraṃ spandyayā vigrathyāhavanīye 'tivālyādbhir abhyukṣyottarataḥ sādayati
6.21.23	athopaniṣkramya saṃpraiṣam āha subrahmaṇya subrahmaṇyām āhvaya tristanavrataṃ prayacchateti
6.21.24	āhvayati subrahmaṇyaḥ subrahmaṇyām
6.21.25	tristanavrataṃ prayacchati
6.21.26	athāparāhṇa āparāhṇikībhyāṃ pravargyopasadbhyāṃ pracarati
6.21.27	tayoḥ samānī caryaitāvad eva nānā
6.21.28	savyottariṇo nihnuvate
6.21.29	athopaniṣkramya saṃpraiṣam āha subrahmaṇya subrahmaṇyām āhvaya tristanavrataṃ dohayateti
6.21.30	āhvayati subrahmaṇyaḥ subrahmaṇyāṃ tristanavrataṃ dohayati
6.21.31	tad ardharātre prayacchati
6.22.1	athādhvaryur apararātra ādrutya saṃśāsti dvistanavrataṃ dohayateti
6.22.2	prātarudita āditye visṛṣṭāyāṃ vāci madhyamābhyāṃ pravargyopasadbhyāṃ pracarati
6.22.3	rajāśayām atra juhoti
6.22.4	athopaniṣkramya saṃpraiṣam āha subrahmaṇya subrahmaṇyām āhvaya dvistanavrataṃ prayacchateti
6.22.5	āhvayati subrahmaṇyaḥ subrahmaṇyām
6.22.6	dvistanavrataṃ prayacchati
6.22.7	sa āhavanīyād evāgre ṣaṭ prācaḥ prakramān prakrāmati
6.22.8	tac chaṅkuṃ nihanti
6.22.9	sa śālāmukhīyaḥ śaṅkuḥ
6.22.10	śālāmukhīyāc chaṅkoḥ ṣaṭtriṃśat prācaḥ prakramān prakrāmati
6.22.11	tac chaṅkuṃ nihanti
6.22.12	sa yūpāvaṭīyaḥ śaṅkuḥ
6.22.13	śālāmukhīyāc chaṅkoḥ pañcadaśa dakṣiṇā prakramān prakrāmati pañcadaśodīcaḥ
6.22.14	tac chaṅkū nihanti
6.22.15	te śroṇī
6.22.16	yūpāvaṭīyāc chaṅkor dvādaśa dakṣiṇā prakramān prakrāmati dvādaśodīcaḥ
6.22.17	tac chaṅkū nihanti
6.22.18	tāv aṃsau
6.22.19	athainām akṣṇayā mānena pramāya samantaṃ spandyayā paritanoti
6.22.20	pṛṣṭhyām ātanoti
6.22.21	yūpāvaṭīyāc chaṅkor anuspandyaṃ dvādaśa pratyañci kṣudrapadāni prakrāmati
6.22.22	sa madhyama auttaravedikaḥ śaṅkuḥ
6.22.23	madhyamād auttaravedikāc chaṅkoḥ pañca dakṣiṇā kṣudrapadāni prakrāmati pañcodañci
6.22.24	tac chaṅkū nihanti
6.22.25	te śroṇī
6.22.26	yūpāvaṭīyāc chaṅkoś catvāri dakṣiṇā kṣudrapadāni prakrāmati catvāry udañci
6.22.27	tac chaṅkū nihanti
6.22.28	tāv aṃsau
6.22.29	athainām akṣṇayā mānena pramāya samantaṃ spandyayā paritanoti
6.22.30	pṛṣṭhyām ātanoti
6.22.31	madhyamād auttaravedikāc chaṅkor anuspandyaṃ ṣaṭ pratīcaḥ prakramān prakrāmati dakṣiṇā saptamam
6.22.32	tat sphyaṃ nidadhāti
6.22.33	sa uparavāṇāṃ kālaḥ
6.22.34	atha mahāvedyā uttarādaṃsīyāc chaṅkor vedyantena dvādaśa pratīcaḥ prakramān prakrāmaty udañcaṃ trayodaśam
6.22.35	tad āgnīdhra upasīdati
6.22.36	sa utkarasya kālaḥ
6.22.37	athoparavāṇāṃ kālāt stambayajur harati
6.23.1	idam eva prasiddhaṃ pauroḍāśikam
6.23.2	trir yajuṣā tūṣṇīṃ caturtham
6.23.3	pūrvaṃ parigrāhaṃ parigṛhṇāti
6.23.4	karaṇaṃ japatīmāṃ narāḥ kṛṇuta vedim etya vasumatīṃ rudravatīm ādityavatīṃ viśvadevyāvatīṃ varṣman divo nābhā pṛthivyā yathāyaṃ yajamāno na riṣyed iti
6.23.5	uddhanti
6.23.6	uddhatād āgnīdhras trir harati
6.23.7	yad āgnīdhras trir haraty athāgreṇa śālāṃ tiṣṭhan saṃpraiṣam āha vedikārā vediṃ kalpayata pra sthalāni bhindata prati nimnān pūrayata kiṃśārūṇi nirasyata prācīm udīcīṃ praṇavāṃ nistiṣṭhateti
6.23.8	yathāsaṃpraiṣaṃ te kurvanti
6.23.9	atha mahāvedyā uttarād aṃsīyāc chaṅkor vedyantena trīn pratīcaḥ prakramān prakrāmaty udañcaṃ caturtham
6.23.10	tac cātvālasyāvṛtā cātvālaṃ parilikhati
6.23.11	uttaraveder āvṛtottaravediṃ nivapati
6.23.12	uttaranābhim utsādyāthaināṃ praticchādyāparāhṇikībhyāṃ pravargyopasadbhyāṃ pracarati
6.23.13	athopaniṣkramya saṃpraiṣam āha subrahmaṇya subrahmaṇyām āhvaya dvistanavrataṃ dohayateti
6.23.14	āhvayati subrahmaṇyaḥ subrahmaṇyām
6.23.15	dvistanavrataṃ dohayati
6.23.16	tad ardharātre prayacchati
6.24.1	athādhvaryur apararātra ādrutya saṃśāsty ekastanavrataṃ dohayateti
6.24.2	prātarudita āditye visṛṣṭāyāṃ vācy uttamābhyāṃ pravargyopasadbhyāṃ pracarati
6.24.3	harāśayām atra juhoti
6.24.4	athopaniṣkramya saṃpraiṣam āha subrahmaṇya subrahmaṇyām āhvayārdhastanavrataṃ prayacchateti
6.24.5	āhvayati subrahmaṇyaḥ subrahmaṇyām
6.24.6	ardhastanavrataṃ prayacchati
6.24.7	atha tadānīm evāparāhṇikī pravargyopasadau samasyopaniṣkramya saṃpraiṣam āha subrahmaṇya subrahmaṇyām āhvaya pratiprasthātaḥ pravargyasyāvṛtā pravargyaṃ saṃsādayodvāsanāyeti
6.24.8	tredhaitat padaṃ kurvanti
6.24.9	gārhapatye tṛtīyam upayamanīṣu tṛtīyaṃ ni tṛtīyaṃ dadhati
6.24.10	atha pravargyasyāvṛtā pravargyam udvāsayati
6.24.11	agner āvṛtāgniṃ praṇayati
6.24.12	agnivaty uttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādayety etāvān saṃpraiṣaḥ
6.24.13	atraivaitad barhir anuspandyaṃ stṛṇāti sakṛd eva
6.24.14	etad evedhmābarhir agnīṣomīyāya paśave pariśayītety eka āhuḥ
6.24.15	athāsyaite anasī prakṣālite prapanne yogyakṛte abhitaḥ śālāṃ tiṣṭhataḥ
6.24.16	tayor dakṣiṇaṃ varṣīya uttaraṃ hrasīyaḥ
6.24.17	uddhṛtaphalakaṃ dakṣiṇam anuddhṛtaphalakam uttaram
6.24.18	tayor yad akṣe baddhaṃ tad avasyati
6.24.19	athaine antarvedy abhyāvartayanti
6.24.20	athāgreṇa śālām aratnimātram abhita spandyāṃ sthāpayitvāthaine prokṣati vaiṣṇavī viṣṇave śundhethām iti
6.24.21	athāhaihi yajamāneti
6.24.22	pūrvayā dvārā śālāṃ prapādya gārhapatya ājyaṃ vilāpyotpūya sruci caturgṛhītaṃ gṛhītvā śālāmukhīye sāvitraṃ juhoty anvārabdhe yajamāne yuñjate mana uta yuñjate dhiyo viprā viprasya bṛhato vipaścitaḥ / vi hotrā dadhe vayunāvid eka in mahī devasya savituḥ pariṣṭutiḥ svāheti
6.24.23	aparaṃ caturgṛhītaṃ gṛhītvātha yācaty ājyasthālīṃ sasruvāṃ sphyam udapātraṃ barhir hiraṇyam iti
6.24.24	etat samādāyāhaihi yajamāneti
6.24.25	anvag yajamāno 'nūcī patnī padatṛtīyam ādāya pūrvayā dvāropaniṣkramya dakṣiṇasya havirdhānasya paścād akṣam upasṛpya dakṣiṇasyāṃ vartanyāṃ sphyenoddhatyāvokṣya hiraṇyaṃ nidhāya saṃparistīryābhijuhotīdaṃ viṣṇur vicakrame tredhā nidadhe padam / samūḍham asya pāṃsure svāheti
6.24.26	athaiteṣāṃ padapāṃsūnām ardhān patnyañjalāv āvapati
6.24.27	athainān saṃsrāveṇābhighārayati
6.24.28	sā prācottānena pāṇinā dakṣiṇam akṣadhuram upānakty ā no vīro jāyatāṃ karmaṇyo yaṃ sarve 'nujīvāma yo bahūnām asad vaśīti
6.24.29	aparaṃ caturgṛhītaṃ gṛhītvottarasya havirdhānasya paścād akṣam upasṛpyottarasyāṃ vartanyāṃ sphyenoddhatyāvokṣya hiraṇyaṃ nidhāya saṃparistīryābhijuhotīrāvatī dhenumatī hi bhūtaṃ sūyavasinī manave yaśasye / vyaskabhnād rodasī viṣṇur ete dādhāra pṛthivīm abhito mayūkhaiḥ svāheti
6.24.30	atraitān padapāṃsūn sarvaśa eva patnyañjalāv āvapati
6.24.31	athainān saṃsrāveṇābhighārayati
6.24.32	sā prācottānenaiva pāṇinottaram akṣadhuram upānakti
6.24.33	samāna upāñjanaḥ
6.24.34	athaitāni śastrāṇi pratiprasthātra utprayacchati
6.24.35	nayanti patnīṃ hvayanti hotāram
6.24.36	athaine saṃparigṛhya saṃpraiṣam āha
6.25.1	havirdhānābhyāṃ pravartyamānābhyām anubrūhīti
6.25.2	trir uktāyāṃ pravartayanti prācī pretam adhvaraṃ kalpayantī ūrdhvaṃ yajñaṃ nayataṃ mā jīhvaratam iti
6.25.3	atha yady akṣa utsarjati suvāg deva duryāṃ āvadety eva tatra japati
6.25.4	athaitāv añjasopasaṃkrāmato 'dhvaryuś ca pratiprasthātā ca
6.25.5	uttareṇa havirdhāne parītya pūrvāv upātītya madhyamād auttaravedikāc chaṅkor anuspandyaṃ trīn pratīcaḥ prakramān prakrāmataḥ
6.25.6	tad enayor nabhyasthayoś cubuke ramayato 'tra ramethāṃ varṣman pṛthivyā iti
6.25.7	atha divo vā viṣṇav uta vā pṛthivyā ity āśīrpadayarcādhvaryur dakṣiṇasya havirdhānasya dakṣiṇato methīṃ nihanti
6.25.8	athaināṃ spandyayā sūpanibaddhām upanibadhnāti viṣṇor nu kaṃ vīryāṇi pravocam iti
6.25.9	evam eva pratiprasthātottarasya havirdhānasyottarato methīṃ nihanti
6.25.10	athaināṃ spandyayā sūpanibaddhām upanibadhnāty etenaiva mantreṇa
6.25.11	athādhvaryur dakṣiṇasya havirdhānasya cubukāt prāñcam aratniṃ mītvā loke nyasya gartaṃ khānayati
6.25.12	atha dakṣiṇād yugāntāt prāñcaṃ bāhuṃ mītvā loke nyasya gartaṃ khānayati
6.25.13	tāv ubhāv uttareṇānyaṃ gartaṃ khānayati
6.25.14	evam eva pratiprasthātottaratas trīn gartān khānayati
6.25.15	evam aparataḥ
6.25.16	teṣu prācīnakarṇā sthūṇā ucchrayanti
6.25.17	tāsūdañcau vaṃśau prohanti
6.25.18	adhyasyanti purastād rarāṭīṃ viṣṇo rarāṭam asīti
6.25.19	viṣṇoḥ pṛṣṭham asīti madhyamaṃ chadir adhinidadhāti
6.25.20	viṣṇo śnyaptre stha iti ye abhito bhavataḥ
6.25.21	dakṣiṇataś cottarataś ca pariśrayanti
6.25.22	prācīṃ ca pratīcīṃ ca dvārau kurvanti
6.25.23	atha dakṣiṇe dvārbāhau kuśahastam upanigṛhya darbhaṇaṃ pravayati darbhaṇe spandyāṃ viṣṇoḥ syūr asīti
6.25.24	viṣṇor dhruvam asīti granthiṃ karoti
6.25.25	taṃ tadānīm eva visrasyāhākurvanto granthīn hastakauśalair nistiṣṭhateti
6.25.26	evam evottaraṃ dvārbāhum
6.25.27	evam apare dvārbāhū nistiṣṭhati
6.25.28	athainad abhimṛśati vaiṣṇavam asi viṣṇave tveti
6.25.29	athādhvaryuḥ pradakṣiṇam āvṛtya pratyaṅṅ ādrutya śālāmukhīyāc chaṅkor anuspandyaṃ ṣaṭ prācaḥ prakramān prakrāmati dakṣiṇā saptamam
6.25.30	tad abhriṃ nidadhāti
6.25.31	sa audumbaryai kālaḥ
6.25.32	audumbaryai kālād abhrim ādatte
6.26.1	devasya tvā savituḥ prasave 'śvinor bāhubhyāṃ pūṣṇo hastābhyām ādada iti
6.26.2	ādāyābhimantrayate 'bhrir asi nārir asīti
6.26.3	tayaudumbaryā avaṭaṃ parilikhati parilikhitaṃ rakṣaḥ parilikhitā arātaya idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma idam asya grīvā apikṛntāmīti
6.26.4	athodgātāram āhodgātar ehīmam audumbaryā avaṭaṃ khana prāk purīṣam udvapatād iti
6.26.5	taṃ sa khanati vā khānayati vā
6.26.6	so 'ta eva sado vimimīte
6.26.7	yathā trīṇi chadīṃṣi tiryañcy evaṃ prākśaḥ
6.26.8	yathā trīṇi chadīṃṣy anvañcy evam udakśaḥ
6.26.9	api vā yathā dvau bhāgāv udak spandyāyai syātām eko dakṣiṇata iti
6.26.10	tasya triśreṇigartān khānayati
6.26.11	so 'ta eva prāṅ drutvā dakṣiṇasya havirdhānasya puro 'kṣam uparavān vimimīte prādeśamukhān prādeśāntaspādān
6.26.12	athonnetāram āhonnetar ehīmān uparavān khana prādeśamukhān prādeśāntaspādān bāhumātrān avāco 'saṃbhindann upariṣṭād adhastāt saṃtṛṇṇān iti
6.26.13	tān sa khanati vā khānayati vā
6.26.14	athaiṣāṃ purīṣaṃ dakṣiṇasya havirdhānasyāgreṇopastambhanaṃ nivapati
6.26.15	taṃ caturaśraṃ kharaṃ karoti
6.26.16	athainaṃ sikatābhir ābhrāśinaṃ karoti
6.26.17	athoparavāṇāṃ kālād abhrim ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
6.26.18	ādāyābhimantrayate 'bhrir asi nārir asīti
6.26.19	tayā yūpāvaṭaṃ parilikhati yathāntarvedy ardhaṃ syād bahirvedy ardhaṃ parilikhitaṃ rakṣaḥ parilikhitā arātaya idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma idam asya grīvā apikṛntāmīti
6.26.20	athāgnīdhram āhāgnīd ehīmaṃ yūpāvaṭaṃ khanoparasaṃmitaṃ prāk purīṣam udvapatāc caturaṅgulenoparam atikhanatād iti
6.26.21	taṃ sa khanati vā khānayati vā
6.26.22	yāvad evātrādhvaryuś ceṣṭati tāvad eṣa pratiprasthātaudumbarīṃ sthūṇāṃ yajamānena saṃmāyādhastāt parivāsayaty acchinno rāyaḥ suvīra iti
6.26.23	athādhvaryuḥ pradakṣiṇam āvṛtya pratyaṅṅ ādrutya yācati yavamatīḥ prokṣaṇīr barhirhastam ājyasthālīṃ sasruvāṃ maitrāvaruṇadaṇḍaṃ hiraṇyam udapātram iti
6.26.24	etat samādāyāhaihi yajamāneti
6.26.25	audumbary eṣā sthūṇā prakṣālitā prapannā prāg avaṭād upaśete
6.26.26	tāṃ parastād arvācīṃ prokṣati
6.27.1	dive tvāntarikṣāya tvā pṛthivyai tveti
6.27.2	avaṭe 'po 'vanayati śundhatāṃ lokaḥ pitṛṣadana iti
6.27.3	yavān praskandayati yavo 'si yavayāsmad dveṣo yavayārātīr iti
6.27.4	barhirhastaṃ vyatiṣajyāvastṛṇāti pitṝṇāṃ sadanam asīti
6.27.5	athainaddhiraṇyam antardhāya sruvāhutyābhijuhoti pitṛbhyaḥ svāheti
6.27.6	athainām ucchrayaty ud divaṃ stabhānāntarikṣaṃ pṛṇa pṛthivīṃ dṛṃheti
6.27.7	athaināṃ prācīnakarṇāṃ minoti dyutānas tvā māruto minotu mitrāvaruṇayor dhruveṇa dharmaṇeti
6.27.8	athaināṃ pradakṣiṇaṃ purīṣeṇa paryūhati brahmavaniṃ tvā kṣatravaniṃ suprajāvaniṃ rāyaspoṣavaniṃ paryūhāmīti
6.27.9	maitrāvaruṇadaṇḍena saṃhanti brahma dṛṃha kṣatraṃ dṛṃha prajāṃ dṛṃha rāyaspoṣaṃ dṛṃheti
6.27.10	anyūnam anatiriktaṃ parinyasyodapātram upaninīya
6.27.11	athāsyai viśākhe hiraṇyaṃ nidhāya sruvāhutyābhijuhoti ghṛtena dyāvāpṛthivī āpṛṇethāṃ svāheti
6.27.12	āntam anvavasrāvayati
6.27.13	āntam eva yajamānaṃ tejasānaktīti brāhmaṇam
6.27.14	athainām udgātṛbhyaḥ prāhuḥ
6.27.15	tasyāṃ tac ceṣṭanti yat te viduḥ
6.27.16	etasyā ucchrayaṇam anu prācīnakarṇā sthūṇā ucchrayanti
6.27.17	tāsūdīco vaṃśān prohanti
6.27.18	adhyasyanti madhyamaṃ chadir indrasya sado 'sīti
6.27.19	viśvajanasya chāyeti ye abhito bhavataḥ
6.27.20	navacchadi tejaskāmasya minuyād iti
6.27.21	trīṇi trīṇy eva sarvāṇi bhavanti
6.27.22	dakṣiṇāny uttarāṇi karoti
6.27.23	sa dakṣiṇāni dakṣiṇāny evottarāṇi karoti
6.27.24	antarvartān karoti vyāvṛttyā iti
6.27.25	sandhiṣu tṛṇavartān pratyasyati
6.27.26	te 'ntarvartāḥ
6.27.27	athainat pariśrayanti pari tvā girvaṇo gira imā bhavantu viśvato vṛddhāyum anu vṛddhayo juṣṭā bhavantu juṣṭaya iti
6.27.28	dakṣiṇataś cottarataś ca pariśrayanti
6.27.29	prācīṃ ca pratīcīṃ ca dvārau kurvanti
6.27.30	atha dakṣiṇe dvārbāhau kuśahastam upanigṛhya darbhaṇaṃ pravayati darbhaṇe spandyām indrasya syūr asīti
6.27.31	indrasya dhruvam asīti granthiṃ karoti
6.27.32	taṃ tadānīm eva visrasyāhākurvanto granthīn hastakauśalair nistiṣṭhateti
6.27.33	evam evottaraṃ dvārbāhum
6.27.34	evam apare dvārbāhū nistiṣṭhati
6.27.35	athainad abhimṛśaty aindram asīndrāya tveti
6.27.36	atha mahāvedyā uttarād aṃsīyāc chaṅkor vedyantenāṣṭādaśa pratīcaḥ prakramān prakrāmati
6.27.37	tad āgnīdhrāgāraṃ vimimīte yathāntarvedy ardhaṃ syād bahirvedy ardham
6.27.38	athainat samuccitya pariśrayanti
6.27.39	tasya dakṣiṇāṃ dvāraṃ kurvanti
6.27.40	āgnīdhrāgārasya pārśvamānī pañcāratniḥ
6.27.41	etena mārjālīyo vyākhyātaḥ
6.27.42	tasyodīcīṃ dvāraṃ kurvanti
6.28.1	athātraiva tiṣṭhan yācaty abhriṃ yavamatīḥ prokṣaṇīr barhirhastam ājyasthālīṃ sasruvām adhiṣavaṇaṃ carmādhiṣavaṇe phalake ṣaṭ chaṅkūn grāvāṇaṃ hiraṇyam udapātram iti
6.28.2	etat samādāyāhaihi yajamāneti
6.28.3	pūrvayā dvārā havirdhānaṃ prapādya dakṣiṇasya havirdhānasya nīḍa etac carmotsādayati
6.28.4	puro 'kṣam itarāṇi saṃsādayanti
6.28.5	athoparavāṇāṃ kālād abhrim ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
6.28.6	ādāyābhimantrayate 'bhrir asi nārir asīti
6.28.7	tayoparavān parilikhati pūrvayor dakṣiṇam evāgre parilikhitaṃ rakṣaḥ parilikhitā arātaya idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma idam asya grīvā apikṛntāmīti sarvān evānupūrvam
6.28.8	khanati rakṣohaṇo valagahano vaiṣṇavān khanāmīti sarvān evānupūrvam
6.28.9	athaibhyaḥ pāṃsūn udvapatīdam ahaṃ taṃ valagam udvapāmi yaṃ naḥ samāno yam asamāno nicakhānedam enam adharaṃ karomi yo naḥ samāno yo 'samāno 'rātīyati gāyatreṇa chandaseti
6.28.10	avabāḍho valaga iti yajamānasyādhaspadaṃ pāṃsūn udvapati pūrvayor dakṣiṇāt
6.28.11	traiṣṭubhena chandasety aparayor dakṣiṇāt
6.28.12	jāgatena chandasety aparayor uttarāt
6.28.13	ānuṣṭubhena chandaseti pūrvayor uttarāt
6.28.14	atraitān padapāṃsūn asaṃcare parāvapati
6.28.15	atra yaṃ yajamāno dveṣṭi taṃ manasā dhyāyati
6.28.16	athāpa upaspṛśyāthainān avamṛśato 'dhvaryuś ca yajamānaś ca pūrvayor dakṣiṇam evādhvaryur avamṛśaty uttaraṃ yajamānaḥ
6.28.17	atha yajamānaḥ pṛcchati adhvaryo kim atreti
6.28.18	bhadram iti
6.28.19	tan nau saheti
6.28.20	athādhvaryuḥ pṛcchati yajamāna kim atreti
6.28.21	bhadram iti
6.28.22	tan nau saheti
6.28.23	yam evādhvaryuḥ prajahāti taṃ yajamāno 'vamṛśati
6.28.24	dakṣiṇayor aparam evādhvaryur avamṛśati pūrvaṃ yajamānaḥ
6.28.25	adhvaryur atra pṛcchati
6.28.26	atha yajamānaḥ
6.28.27	aparayor uttaram evādhvaryur avamṛśati dakṣiṇaṃ yajamānaḥ
6.28.28	yajamāno 'tra pṛcchati
6.28.29	athādhvaryuḥ
6.28.30	uttarayoḥ pūrvam evādhvaryur avamṛśaty aparaṃ yajamānaḥ
6.28.31	adhvaryur atra pṛcchati
6.28.32	atha yajamānaḥ
6.28.33	yajamānaḥ prathamaḥ pṛcchati yajamāna uttamaḥ
6.28.34	athainān abhimṛśati virāḍ asi sapatnahā samrāḍ asi bhrātṛvyahā svarāḍ asy abhimātihā viśvārāḍ asi viśvāsāṃ nāṣṭrāṇāṃ hanteti sarvān evānupūrvam
6.28.35	athainān adbhiḥ prokṣati rakṣohaṇo valagahanaḥ prokṣāmi vaiṣṇavān iti sarvān evānupūrvam
6.28.36	athaiṣv apo 'vanayati rakṣohaṇo valagahano 'vanayāmi vaiṣṇavān iti sarveṣv evānupūrvam
6.28.37	athaiṣu yavān praskandayati yavo 'si yavayāsmad dveṣo yavayārātīr iti sarveṣv evānupūrvam
6.28.38	athainān barhiṣāvastṛṇāti rakṣohaṇo valagahano 'vastṛṇāmi vaiṣṇavān iti sarvān evānupūrvam
6.28.39	athainān hiraṇyam antardhāya sruvāhutyābhijuhoti rakṣohaṇo valagahano 'bhijuhomi vaiṣṇavān svāheti sarvān evānupūrvam
6.28.40	athāsyaite phalake dīrghasome saṃtṛṇṇe bhavato 'saṃtṛṇṇe ekāhe
6.28.41	te saṃspṛṣṭe upadadhāti rakṣohaṇau valagahanāv upadadhāmi vaiṣṇavī iti
6.28.42	athaine śaṅkubhiḥ pariṇihanti dvābhyāṃ purastād dvābhyāṃ paścād dvābhyām abhito 'navasarpaṇāya
6.28.43	athaine pradakṣiṇaṃ purīṣeṇa paryūhati rakṣohaṇau valagahanau paryūhāmi vaiṣṇavī iti
6.28.44	athaine barhiṣā paristṛṇāti rakṣohaṇau valagahanau paristṛṇāmi vaiṣṇavī iti
6.28.45	athaine abhimṛśati rakṣohaṇau valagahanau vaiṣṇavī iti
6.28.46	athaitac carma phalakayoḥ prācīnagrīvam uttaralomopastṛṇāti yajña pratitiṣṭheti vā tūṣṇīṃ vā
6.28.47	tiraścarman phalake grāvṇodvādayati
6.29.1	bṛhann asi bṛhadgrāvā bṛhatīm indrāya vācaṃ vadeti
6.29.2	nīḍa etac carmotsādayati
6.29.3	grāvasu grāvāṇam apyarjati
6.29.4	atha dakṣiṇasya havirdhānasyāgreṇopastambhanaṃ barhirmuṣṭim upanibadhnāti stotrebhyaḥ
6.29.5	atha yācati sphyam udapātraṃ cātvālātpurīṣaṃ sikatā iti
6.29.6	etat samādāyāhaihi yajamāneti
6.29.7	āgnīdhraṃ drutvā sphyenoddhatyāvokṣya cātvālāt purīṣaṃ sikatā iti nivapati vibhūr asi pravāhaṇo raudreṇānīkena pāhi māgne pipṛhi mā mā mā hiṃsīr iti
6.29.8	taṃ parimaṇḍalaṃ dhiṣṇiyaṃ karoti
6.29.9	athainaṃ sikatābhir ābhrāśinaṃ karoti
6.29.10	athāntaḥsadasaṃ dhiṣṇiyān nivapati hotuḥ prathamaṃ vahnir asi havyavāhana iti
6.29.11	śvātro 'si pracetā iti dakṣiṇato maitrāvaruṇasya
6.29.12	tutho 'si viśvavedā ity uttarato brāhmaṇācchaṃsinaḥ
6.29.13	uśig asi kavir ity uttarataḥ potuḥ
6.29.14	aṅghārir asi bambhārir ity uttarato neṣṭuḥ
6.29.15	avasyur asi duvasvān ity uttarato 'cchāvākasya
6.29.16	atha dakṣiṇe vedyante mārjālīyaṃ dhiṣṇiyaṃ nivapati śundhyūr asi mārjālīya iti
6.29.17	sarveṣv eva raudram anuvartayati
6.29.18	āgnīdhre 'ntato nivapaty udaksaṃsthatāyā iti
6.29.19	aṣṭau nyavāpsīd iti
6.29.20	athāṣṭāv anudiśati
6.29.21	samrāḍ asi kṛśānur ity āhavanīyam upatiṣṭhate
6.29.22	pariṣadyo 'si pavamāna ity āstāvam
6.29.23	pratakvāsi nabhasvān iti cātvālam
6.29.24	asaṃmṛṣṭo 'si havyasūda iti paśuśrapaṇam
6.29.25	atha sadaso dvāri tiṣṭhann audumbarīm upatiṣṭhata ṛtadhāmāsi suvarjyotir iti
6.29.26	brahmajyotir asi suvardhāmeti brahmasadanam
6.29.27	athātraiva tiṣṭhan gārhapatyam upatiṣṭhate 'jo 'sy ekapād iti
6.29.28	ahir asi budhniya iti yaṃ prahāsyanto bhavanti
6.30.1	athātraiva tiṣṭhan saṃpraiṣam āha stṛṇīta barhiḥ pra vrataṃ yacchata sam apivratān hvayadhvam āstāvaṃ bahulaṃ stṛṇīta sadohavirdhāne bahule stṛṇītonnetar grāvṇo vāyavyāni droṇakalaśe daśāpavitre samavadhāya patnīśāle saṃsādayāgnīd ājyam adhiśraya pratiprasthātaḥ srucaḥ saṃmṛḍḍhy ājyenodehi pṛṣadājyāya dadhy āhareti
6.30.2	yathāsaṃpraiṣaṃ te kurvanti
6.30.3	atha dakṣiṇe vedyante barhirmuṣṭiṃ stṛṇāti devabarhir ūrṇāmradasaṃ tvā stṛṇāmi svāsasthaṃ devebhya iti
6.30.4	tāṃ bahulāṃ purastāt pratyañca stṛṇanto yanti
6.30.5	athāntaḥśālaṃ pṛṣadājyavanty ājyāni gṛhītvā parikarmibhya utpradāya brahmaṇe rājānam utprayacchati
6.30.6	taṃ brahmādāyottaratas tiṣṭhati
6.30.7	uttaratas tiṣṭhann agnim anvānayaty ud agne tiṣṭhānu mām udehi viśvair devair yajñiyaiḥ saṃvidānaḥ / suvarge loke yajamānaṃ hi dhehi māsyai hāsthā āhutyai yām upema iti
6.30.8	athābhyādadhātīdhmaṃ praṇayanīyam
6.30.9	upopayamanīḥ kalpayanti cātvālāt
6.30.10	samanvārabdheṣv apivrateṣu saṃpracchanneṣu gārhapatya ājyaṃ vilāpyotpūya sruci caturgṛhītaṃ gṛhītvā śālāmukhīye vaisarjanāni juhoti tvaṃ soma tanūkṛdbhyo dveṣobhyo 'nyakṛtebhya uru yantāsi varūthaṃ svāheti
6.30.11	sruveṇāptuṃ praskandayati juṣāṇo aptur ājyasya vetu svāheti
6.30.12	aparaṃ caturgṛhītaṃ gṛhītvā saṃpraiṣam āhāgnīṣomābhyāṃ praṇīyamānābhyām anubrūhīti
6.30.13	trir uktāyām udyacchante
6.30.14	hotur vaśaṃ yanti
6.30.15	atha vai bhavati
6.30.16	prāñcam agniṃ praharanty ut patnīm ānayanty anv anāṃsi pravartayantīti
6.30.17	yad asyātra śastraṃ bhavati pūrvaṃ tenāgnim anvavasyanti
6.30.18	athāgniprathamāḥ pratipadyante 'nvagrājñā cājyaiś cānvaggrāvṇo vāyavyāni
6.30.19	pūrvayā dvāropaniṣkrāmanty ayaṃ no agnir varivaḥ kṛṇotv ayaṃ mṛdhaḥ pura etu prabhindan / ayaṃ śatrūñ jayatu jarhṛṣāṇo 'yaṃ vājaṃ jayatu vājasātāv iti
6.30.20	uttareṇa sadaḥ parītyāgnīdhrāgāre 'gniṃ nidhāya nayavatyarcāgnīdhre juhoty agne naya supathā rāye asmān viśvāni deva vayunāni vidvān / yuyodhy asmaj juhurāṇam eno bhūyiṣṭhāṃ te namauktiṃ vidhema svāheti
6.30.21	atraivaitad grāvovāyavyaṃ samupasādyopātiyanti rājñā cājyaiś ca
6.30.22	āhavanīye sruvāhutiṃ juhoty uru viṣṇo vikramasvoru kṣayāya naḥ kṛdhi / ghṛtaṃ ghṛtayone piba pra pra yajñapatiṃ tira svāheti
6.31.1	atha prokṣaṇībhir upottiṣṭhati
6.31.2	idhmaṃ prokṣati
6.31.3	vediṃ prokṣati
6.31.4	barhiḥ prokṣati
6.31.5	barhirāsannaṃ prokṣyopaninīya purastād āśvavālaṃ prastaraṃ gṛhṇāti
6.31.6	pañcavidhaṃ barhi stīrtvā prastarapāṇiḥ prāṅ abhisṛpya kārṣmaryamayān paridhīn paridadhāti
6.31.7	ūrdhve samidhāv ādadhāti
6.31.8	aikṣavī vidhṛtī tiraścī sādayati
6.31.9	vidhṛtyor āśvavālaṃ prastaram
6.31.10	prastare juhūm
6.31.11	barhiṣītarāḥ
6.31.12	etā asadann iti samabhimṛśyāthāpa upaspṛśya brahmaṇo rājānam ādāya pūrvayā dvārā havirdhānaṃ prapādayati somo jigāti gātuvid devānām eti niṣkṛtam ṛtasya yonim āsadam iti
6.31.13	atha dakṣiṇasya havirdhānasya nīḍe kṛṣṇājinam āstṛṇāty adityāḥ sado 'sīti
6.31.14	adityāḥ sada āsīdeti kṛṣṇājine rājānam
6.31.15	athainaṃ devatābhyaḥ saṃprayacchaty eṣa vo deva savitaḥ somas taṃ rakṣadhvaṃ mā vo dabhad iti
6.31.16	saṃpradāyopatiṣṭhata etat tvaṃ soma devo devān upāgā idam ahaṃ manuṣyo manuṣyān saha prajayā saha rāyaspoṣeṇeti
6.31.17	namo devebhya iti prāñcam añjaliṃ karoti
6.31.18	svadhā pitṛbhya iti dakṣiṇā nyacati
6.31.19	athopaniṣkrāmatīdam ahaṃ nir varuṇasya pāśād iti
6.31.20	athāhavanīyam upatiṣṭhate suvar abhivikhyeṣaṃ vaiśvānaraṃ jyotir iti
6.31.21	atha yajamānam avāntaradīkṣāṃ visarjayaty agne vratapate tvaṃ vratānāṃ vratapatir asi yā mama tanūs tvayy abhūd iyaṃ sā mayi yā tava tanūr mayy abhūd eṣā sā tvayi yathāyathaṃ nau vratapate vratinor vratānīti
6.31.22	athainaṃ saṃśāsti srasnīṣva mekhalāṃ pra muṣṭī sāraya maitrāvaruṇāya daṇḍaṃ prayaccha yajamāna iti tvācakṣatāṃ nāmagrāhaṃ te pitṛbhiḥ pitāmahaiḥ prapitāmahaiḥ putraiḥ pautraiḥ subrahmaṇyaḥ subrahmaṇyām āhvayatv iti
6.31.23	sa evam evaitat sarvaṃ karoti
6.31.24	atha yūpāhutiṃ hutvā yūpaṃ yajuṣā karoti
6.31.25	yūpāvaṭaṃ yajuṣā karoti
6.31.26	tad etad yūpāvaṭāntam
6.32.1	atha yūpasyāvṛtā yūpam ucchrayati
6.32.2	svarvantaṃ yūpam utsṛjyāgnīṣomīyaṃ paśum upākaroti
6.32.3	tasya prasiddhaṃ vapayā caritvā vapāśrapaṇī anuprahṛtya samutkramya cātvāle mārjayante
6.32.4	atha yo vīḍitaḥ kumbhas taṃ yācati
6.32.5	tam ādāyāntareṇa cātvālotkarāv udaṅṅ upaniṣkramya yatrāpas tad yanti
6.32.6	nāntamā vahantīr atyeti
6.32.7	na sthāvarāṇāṃ gṛhṇāti
6.32.8	pratīpaṃ tiṣṭhan gṛhṇāti
6.32.9	chāyāyai cātapataś ca saṃdhau gṛhṇāti haviṣmatīr imā āpo haviṣmān devo adhvaro haviṣmāṃ āvivāsati haviṣmāṃ astu sūrya iti
6.32.10	athainā ādāya pradakṣiṇam āvṛtya savye 'ṃse nidhāyaitenaiva yathetam etyottareṇāgnīdhrīyaṃ parītyottareṇa sadaḥ parītya pūrvayā dvārā śālāṃ prapādya jaghanena gārhapatyam aupasadāyāṃ vedyāṃ saṃspṛṣṭāḥ sādayaty agner vo 'pannagṛhasya sadasi sādayāmi sumnāya sumninīḥ sumne mā dhatteti
6.32.11	atha paśupuroḍāśaṃ nirvapati
6.32.12	iḍāntaḥ paśupuroḍāśaḥ saṃtiṣṭhate
6.32.13	patnīsaṃyājāntaḥ paśuḥ
6.32.14	hṛdayaśūlānta ity eke
6.33.1	atha vasatīvarīḥ parihariṣyann āha vyapakrāmata mā vo 'bhiparihāriṣam iti
6.33.2	yajamānāyatane yajamāna upaviśati
6.33.3	jaghanena gārhapatyaṃ patnī
6.33.4	athainā ādāya dakṣiṇayā dvāropanirhṛtya savye 'ṃse nidhāya dakṣiṇena sadaḥ parītya dakṣiṇena mārjālīyaṃ dhiṣṇiyaṃ paryāhṛtya dakṣiṇato yūpena saṃspṛṣṭāḥ sādayatīndrāgniyor bhāgadheyī stheti
6.33.5	athainā ādāyodaṅṅ āvṛtya dakṣiṇe 'ṃse nidhāyaitenaiva yathetam etya jaghanena gārhapatyam aupasadāyāṃ vedyāṃ saṃspṛṣṭāḥ sādayati mitrāvaruṇayor bhāgadheyī stheti
6.33.6	athainā ādāya pūrvayā dvāropanirhṛtya dakṣiṇa evāṃse nidhāyottareṇa sadaḥ parītyottareṇāgnīdhrīyaṃ dhiṣṇiyaṃ paryāhṛtyottarato yūpena saṃspṛṣṭāḥ sādayati viśveṣāṃ devānāṃ bhāgadheyī stheti
6.33.7	athainā ādāya pradakṣiṇam āvṛtya savye 'ṃse nidhāyaitenaiva yathetam etya jaghanenāgnīdhrīyaṃ dhiṣṇiyaṃ saṃspṛṣṭāḥ sādayati yajñe jāgṛteti
6.34.1	atha payāṃsi viśāsti yā samrāḍdhuk tasyai dadhigharmāya dadhi kuruta yā yajamānasya tasyā āmikṣāyai yā patnyai tasyā āśire payaś ca saktūṃś ca kuruta śṛtātaṅkyam ādityagrahāya dadhi kuruta puroḍāśīyāni piṣṭāni kuruta dhānā hāriyojanīḥ kuruta caturo 'mbhṛṇāṃs trīn udacanān ayuja ekadhanāṃs tryavamān ekādaśaparamāṃś catasro raśanāś catasro vapāśrapaṇīr dvayam idhmābarhir audumbarān mahāparidhīn kuruta subrahmaṇyaḥ subrahmaṇyām āhvayatv iti
6.34.2	yathāsaṃpraiṣaṃ te kurvanti
6.34.3	athaitān ambhṛṇān āyātayati
6.34.4	uttarasya havirdhānasya nīḍa ādhavanīyam
6.34.5	prauge pūtabhṛtam
6.34.6	tayoḥ samāna udacanaḥ
6.34.7	āgnīdhra ekaṃ sodacanam
6.34.8	mārjālīya ekaṃ sodacanam
6.34.9	āgnīdhra etāṃ rātriṃ yajamānaḥ saṃviśati
6.34.10	havirdhāne rājānaṃ gopāyanti
7.1.1	athāto mahārātra eva budhyante
7.1.2	saṃbodhayanty etān ṛtvijo 'dhvaryuṃ hotāraṃ brahmāṇam udgātāraṃ pratiprasthātāraṃ prastotāraṃ praśāstāraṃ brāhmaṇācchaṃsinam acchāvākaṃ neṣṭāraṃ potāraṃ sadasyam unnetāram āgnīdhraṃ grāvastutaṃ subrahmaṇyaṃ pratihartāraṃ ye cānye parikarmiṇo bhavanti
7.1.3	te hastapādān prakṣālyāgnīdhre yajamānam upasaṃgacchante
7.1.4	athādhvaryur hastau saṃmṛśate karmaṇe vāṃ devebhyaḥ śakeyam iti
7.1.5	athātraiva tiṣṭhan saṃpraiṣam āhonnetar grāvṇo vāyavyāni droṇakalaśe daśāpavitre samavadhāya dakṣiṇasya havirdhānasya puro 'kṣaṃ saṃsādayāgnīd ājyam adhiśraya pratiprasthātaḥ srucaḥ saṃmṛḍḍhy ājyenodehi pṛṣadājyāya dadhy āhareti
7.1.6	yathāsaṃpraiṣaṃ te kurvanti
7.1.7	athādhvaryur āgneyyarcāgnīdhram abhimṛśaty agnir mūrdhā diva iti
7.1.8	vaiṣṇavyā havirdhānaṃ viṣṇo tvaṃ no antama iti
7.1.9	āgneyyā sruco 'yam agniḥ sahasriṇa iti
7.1.10	vāyavyayā vāyavyāni vāyo śataṃ harīṇām iti
7.1.11	aindryā sada indraṃ viśvā avīvṛdhann iti
7.1.12	atha pṛṣadājyavanty ājyāni gṛhītvā prokṣaṇībhir upottiṣṭhati
7.1.13	idhmaṃ prokṣati
7.1.14	vediṃ prokṣati
7.1.15	barhiḥ prokṣati
7.1.16	barhir āsannaṃ prokṣyopaninīya purastāt prastaraṃ gṛhṇāti
7.1.17	ekavidhaṃ barhi stīrtvā prastarapāṇiḥ prāṅ abhisṛpyaudumbarān mahāparidhīn paridadhāti nityena paridhānena
7.1.18	athainān yogena yunakti
7.1.19	yunajmi te pṛthivīṃ jyotiṣā saheti madhyamam
7.1.20	yunajmi vāyum antarikṣeṇa te saheti dakṣiṇam
7.1.21	yunajmi vācaṃ saha sūryeṇa ta iti uttaram
7.1.22	atha srucaḥ sannā abhimṛśati yunajmi tisro vipṛcaḥ sūryasya ta iti
7.1.23	athāpa upaspṛśyāhaihi yajamāneti
7.1.24	pūrvayā dvārā havirdhānaṃ prapādyāthaitac carma phalakayoḥ prācīnagrīvam uttaralomopastṛṇāti yajña pratitiṣṭheti vā tūṣṇīṃ vā
7.1.25	tasmin saṃmukhān grāvṇaḥ kṛtvā dakṣiṇasya havirdhānasyāntareṇeṣe rājānam upāvaharati hṛde tvā manase tvā soma rājann ehy avaroheti dvābhyām
7.1.26	athainam udgātṛbhyaḥ prāhuḥ
7.1.27	tasmiṃs tac ceṣṭanti yat te viduḥ
7.1.28	athāpa upaspṛśyāhaihi yajamāneti
7.1.29	āgnīdhraṃ drutvā sruci caturgṛhītaṃ gṛhītvā pañcahotāraṃ manasānudrutyāgnīdhre juhoty anvārabdhe yajamāne svāheti
7.1.30	aparaṃ caturgṛhītaṃ gṛhītvāgnīdhra evāsanyāṃ juhoty āsanyān mā mantrāt pāhi kasyāś cid abhiśastyāḥ svāheti
7.1.31	athāhavanīye ghṛtānuṣiktaṃ śakalam abhyādadhāti tūṣṇīm
7.1.32	athātraiva tiṣṭhan saṃpraiṣam āha
7.2.1	prātaryāvabhyo devebhyo hotar anubrūhi brahman vācaṃ yaccha subrahmaṇya subrahmaṇyām āhvayāgnīt savanīyān nirvapa pratiprasthātaḥ khare pātrāṇi yuṅdhīti
7.2.2	yathāsaṃpraiṣaṃ te kurvanti
7.2.3	pratipadyata eṣa hotā prātaranuvākam
7.2.4	yacchati brahmā vācam
7.2.5	āhvayati subrahmaṇyaḥ subrahmaṇyām
7.2.6	tasyām āhutāyāṃ brahmā vācaṃ visṛjate
7.2.7	nirvapaty eṣa āgnīdhra aindrān ekādaśakapālān savanīyān
7.2.8	teṣāṃ vrīhiṣv eva haviṣkṛtam udvādayati
7.2.9	upodyacchante yavān
7.2.10	atha pratiprasthātā khare pātrāṇi yunakti
7.2.11	pūrvārdhe kharasya dakṣiṇāśirasam upāṃśusavanaṃ nidadhāti dakṣiṇata upāṃśupātram uttarato 'ntaryāmapātram upasaṃspṛṣṭe
7.2.12	asaṃspṛṣṭe abhicarataḥ
7.2.13	paścād dvidevatyapātrāṇy anvañcyaindravāyavapātraṃ maitrāvaruṇapātram āśvinapātram
7.2.14	paścāc chukrāmanthinoḥ prabāhug dakṣiṇaṃ śukrapātram uttaraṃ manthipātram
7.2.15	agreṇa manthipātram ṛtupātre
7.2.16	paścād āgrayaṇasthālīm
7.2.17	dakṣiṇasyāṃ kharaśroṇyām ādityasthālīṃ sopaśayām
7.2.18	uttarasyāṃ kharaśroṇyām ukthyasthālīṃ sopaśayām
7.2.19	uttarasya havirdhānasyāgreṇopastambhanam anupopte dhruvasthālīm
7.2.20	antareṇa pūtabhṛdādhavanīyau camasān
7.2.21	dakṣiṇasya havirdhānasya paścād akṣaṃ droṇakalaśaṃ daśāpavitre iti nidadhāti
7.2.22	athaināny abhimṛśaty agnir devatā gāyatrī chanda upāṃśoḥ pātram asīti daśabhir daśa
7.2.23	athādhvaryuḥ saṃ vā viśati karmāṇi vānuprekṣamāṇa āste
7.3.1	atha yatra hotur abhijānāty abhūd uṣā ruśatpaśur āgnir adhāyy ṛtviyaḥ / ayoji vāṃ vṛṣaṇvasū ratho dasrāv amartyo mādhvī mama śrutaṃ havam iti tat pracaraṇyāṃ sruci caturgṛhītaṃ gṛhītvāhavanīye juhoty anvārabdhe yajamāne śṛṇotv agniḥ samidhā havaṃ me śṛṇvantv āpo dhiṣaṇāś ca devīḥ / śṛṇota grāvāṇo viduṣo nu yajñaṃ śṛṇotu devaḥ savitā havaṃ me svāheti
7.3.2	aparaṃ caturgṛhītaṃ gṛhītvā barhir ādāya saṃpraiṣam āhāpa iṣya hotar maitrāvaruṇasya camasādhvaryav ādravaikadhanina eta neṣṭaḥ patnīm udānayāgnīd dhotṛcamasena ca mā vasatīvarībhiś ca cātvāle pratyupalambasveti
7.3.3	yathāsaṃpraiṣaṃ te kurvanti
7.3.4	ānayati neṣṭā patnīṃ pānnejanaṃ kalaśam ādāya prehy udehīty etena nigadena
7.3.5	athaināṃ pūrvayā dvāropaniṣkramayyottareṇa sadaḥ parītyottareṇāgnīdhrīyaṃ dhiṣṇiyaṃ paryāṇīyāntareṇa cātvālotkarāv udaṅṅ upaniṣkramya yatrāpas tad yanti
7.3.6	athāpsu barhiḥ prāsyābhijuhoti devīr āpo apāṃ napād ya ūrmir haviṣya indriyāvān madintamas taṃ devebhyo devatrā dhatta śukraṃ śukrapebhyo yeṣāṃ bhāga stha svāheti
7.3.7	maitrāvaruṇacamasenāhutim apaplāvayati kārṣir asy apāpāṃ mṛdhram iti
7.3.8	barhiṣī antardhāyonnayati samudrasya vo 'kṣityā unnaya iti
7.3.9	athaikadhanān gṛhṇātīndrāya vo juṣṭān gṛhṇāmīti vā tūṣṇīṃ vā
7.3.10	atha pannejanīr gṛhṇāti vasubhyo rudrebhya ādityebhyo viśvebhyo devebhyaḥ pannejanīr gṛhṇāmi yajñāya vaḥ pannejanīr gṛhṇāmīti
7.3.11	tāḥ patnyai saṃpradāyodāyanti
7.3.12	anvārabdhe yajamāna etenaiva yathetam etya cātvāle hotṛcamasaṃ ca maitrāvaruṇacamasaṃ ca saṃsparśya vasatīvarīr vyānayati
7.3.13	pūrayati hotṛcamasam
7.3.14	aptuṃ maitrāvaruṇacamase praskandayati
7.3.15	atha hotṛcamasaṃ vasatīvarīr maitrāvaruṇacamasam iti trayaṃ saṃnidhāya pratistomaṃ pracaraṇyā samanakti saṃ jyotiṣā jyotir aṅktāṃ saṃ śukrāḥ śukreṇa saṃ haviṣā haviḥ saṃ yajñapatir āśiṣeti
7.3.16	athaiṣā patny etenaiva yathetam etya jaghanena gārhapatyam aupasadāyāṃ vedyāṃ saṃspṛṣṭāḥ sādayati tūṣṇīm
7.4.1	athādhvaryur hotur utkāśam eti
7.4.2	hotādhvaryuṃ pṛcchaty adhvaryo 'ver apā3 iti
7.4.3	utem anaṃnamur utemāḥ paśyetītaraḥ pratyāha
7.4.4	atha yady agniṣṭomo juhoti yam agne pṛtsu martyam āvo vājeṣu yaṃ junāḥ / sa yantā śaśvatīr iṣaḥ svāheti
7.4.5	atha yady ukthya etenaiva yajuṣā madhyame paridhau nimārṣṭi
7.4.6	atha yady atirātra etad eva yajur vadan prapadyate
7.4.7	yajñakratūnāṃ vyāvṛttyā iti brāhmaṇam
7.4.8	athaitā hotṛcamasīyā dakṣiṇasya havirdhānasyāntareṇeṣe upātihṛtya nīḍa utsādayati
7.4.9	athodubjyādhavanīyaṃ sarvaśa eva maitrāvaruṇacamasīyāḥ paryasyati
7.4.10	tṛtīyaṃ vasatīvarīṇām avanayati
7.4.11	tṛtīyam ekadhanānām
7.4.12	puro 'kṣaṃ vasatīvarīḥ sādayati
7.4.13	paścād akṣam ekadhanān
7.4.14	athāntareṇa havirdhāne upaviśyaudumbaraṃ pātraṃ catuḥsrakti yācati
7.4.15	tasmin barhiṣī antardhāya prājāpatyaṃ dadhigrahaṃ gṛhṇāty upayāmagṛhīto 'si prajāpataye tvā jyotiṣmate jyotiṣmantaṃ gṛhṇāmi dakṣāya dakṣavṛdhe rātaṃ devebhyo 'gnijihvebhyas tvartāyubhya indrajyeṣṭhebhyo varuṇarājabhyo vātāpibhyaḥ parjanyātmabhya iti
7.4.16	apoddhṛtya barhiṣī athainam ādāyopottiṣṭhati dive tvāntarikṣāya tvā pṛthivyai tveti
7.4.17	pūrvayā dvāropaniṣkrāmaty apendra dviṣato mano 'pa jijyāsato jahy apa yo no 'rātīyati taṃ jahīti
7.4.18	etyāhavanīye juhoty anvārabdhe yajamāne prāṇāya tvāpānāya tvā vyānāya tvā sate tvāsate tvādbhyas tvauṣadhībhyo viśvebhyas tvā bhūtebhyo yataḥ prajā akhidrā ajāyanta tasmai tvā prajāpataye vibhūdāvne jyotiṣmate jyotiṣmantaṃ juhomi svāheti
7.4.19	athāsya saṃkṣālanam antaḥparidhi ninayati
7.4.20	dhenuvaraṃ vānaḍudvaraṃ vā dadyād iti ha smāha baudhāyanaḥ
7.4.21	dvādaśa paṣṭhauhīr ity āñjīgaviḥ
7.4.22	ṛṣabham iti kātyaḥ
7.4.23	maṇikuṇḍalam iti rāthītaraḥ
7.5.1	athaitā hotṛcamasīyā dakṣiṇasya havirdhānasyāntareṇeṣe upāvahṛtya carmaṇi nidadhāti
7.5.2	tāsu nigrābhyāsu yajamānaṃ vācayati nigrābhyā stha devaśruta āyur me tarpayateti pratipadya gaṇā me mā vitṛṣann ity ātaḥ
7.5.3	tā yajamānāya saṃpradāyāthaiteṣāṃ grāvṇāṃ yaḥ sujantur iva tam ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
7.5.4	ādāyābhimantrayate grāvāsy adhvarakṛd devebhyo gambhīram imam adhvaraṃ kṛdhy uttamena pavinendrāya somaṃ suṣutaṃ madhumantaṃ payasvantaṃ vṛṣṭivanim iti
7.5.5	athainaṃ prāñcaṃ praśritya visrasya rājānaṃ grāvāṇam upāṃśusavanam abhimimīta indrāya tvā vṛtraghna indrāya tvā vṛtratura indrāya tvābhimātighna indrāya tvādityavata indrāya tvā viśvadevyāvata iti
7.5.6	pañcakṛtvo yajuṣā
7.5.7	pañcakṛtvas tūṣṇīm
7.5.8	daśakṛtvo mimāno 'rdhavelāṃ rājño mimīte
7.5.9	athātiśiṣṭaṃ rājānam uṣṇīṣeṇa vigrathya dakṣiṇasya havirdhānasyāntareṇeṣe upātihṛtya nīḍa utsādayati
7.5.10	atha mitaṃ rājānaṃ hotṛcamasīyābhir upasṛjati śvātrā stha vṛtraturo rādhogūrtā amṛtasya patnīs tā devīr devatremaṃ yajñaṃ dhattopahūtāḥ somasya pibatopahūto yuṣmākaṃ somaḥ pibatv iti
7.5.11	athainaṃ saṃprayauti yat te soma divi jyotir yat pṛthivyāṃ yad urāv antarikṣe tenāsmai yajamānāyoru rāyā kṛdhy adhi dātre voca iti
7.5.12	tiraścarman phalake abhimṛśati dhiṣaṇe vīḍū satī vīḍayethām ūrjaṃ dadhāthām ūrjaṃ me dhattaṃ mā vāṃ hiṃsiṣaṃ mā mā hiṃsiṣṭam iti
7.5.13	atha vṛddhīr vācayaty avīvṛdhaṃ vo manasā sujātā ṛtaprajātā bhaga id vaḥ syāma / indreṇa devīr vīrudhaḥ saṃvidānā anu manyantāṃ savanāya somam iti
7.5.14	saṃtṛptasya rājñaḥ pratiprasthātā savye pāṇau ṣaḍ aṃśūn sacate
7.5.15	athaitenaiva pāṇinopāṃśupātram ādatte
7.5.16	athopasṛṣṭaṃ rājānam aṣṭau kṛtvo 'gre 'bhiṣuṇoti
7.5.17	so 'ṃśau skanne vācayaty ā māskānt saha prajayā saha rāyaspoṣeṇendriyaṃ me vīryaṃ mā nirvadhīr iti
7.5.18	athāñjalinopahanti tūṣṇīm
7.5.19	antardadhāti pratiprasthātā
7.5.20	prathamābhyām aṃśubhyām ānayaty adhvaryur vācaspataye pavasva vājinn iti
7.5.21	sacata etāv aṃśū
7.5.22	tathopasṛṣṭaṃ rājānam ekādaśakṛtvo dvitīyam abhiṣuṇoti
7.5.23	nātrāṃśau skanne vācayati
7.5.24	tathāñjalinopahanti tūṣṇīm eva
7.5.25	antardadhāti pratiprasthātā
7.5.26	madhyamābhyām aṃśubhyām ānayaty adhvaryur vṛṣā vṛṣṇo aṃśubhyāṃ gabhastipūta iti
7.5.27	sacata etāv aṃśū
7.5.28	tathaivopasṛṣṭaṃ rājānaṃ dvādaśakṛtvas tṛtīyam abhiṣuṇoti
7.5.29	naivātrāṃśau skanne vācayati
7.5.30	tathaivāñjalinopahanti tūṣṇīm eva
7.5.31	antardadhāti pratiprasthātā
7.5.32	uttamābhyām aṃśubhyām ānayaty adhvaryur devo devānāṃ pavitram asi yeṣāṃ bhāgo 'si tebhyas tveti
7.5.33	sacata etāv aṃśū
7.5.34	athainam upāṃśusavanaṃ daśāpavitreṇa parimṛjya pūrvārdhe kharasya dakṣiṇāśirasaṃ nidadhāti
7.5.35	atha pratiprasthātur graham ādatte svāṃkṛto 'sīti
7.5.36	graham apayacchati
7.5.37	athainam avekṣate madhumatīr na iṣas kṛdhīti
7.5.38	athainam ūrdhvam unmārṣṭi viśvebhyas tvendriyebhyo divyebhyaḥ pārthivebhya iti
7.5.39	athainam ādāyopottiṣṭhati manas tvāṣṭv iti
7.5.40	aity urv antarikṣam anvihīti
7.5.41	etyāhavanīye juhoty anvārabdhe yajamāne svāhā tvā subhavaḥ sūryāya svāheti
7.5.42	hutvānuprāṇiti
7.5.43	vācayati bhūr asi śreṣṭho raśmīnāṃ prāṇapāḥ prāṇaṃ me pāhīti
7.5.44	athainam avācīnam avamṛjya pratīcā nīcā pāṇinā madhyame paridhau nimārṣṭi devebhyas tvā marīcipebhya iti
7.5.45	atha pradakṣiṇam āvṛtyāgrayaṇasthālyāṃ grahasya saṃsrāvam avanayaty eṣa te yonir iti
7.5.46	athaitasminn upāṃśupātre 'ṃśuṃ prāsyati
7.5.47	athainaṃ dakṣiṇata upāṃśusavanena saṃspṛṣṭaṃ sādayati prāṇāya tveti
7.5.48	vyānāya tvety upāṃśusavanaṃ pratyabhimṛśate
7.6.1	yāvad evātrādhvaryuś ceṣṭati tāvad eṣa pratiprasthātā rājany evāṃśūnāṃ dvau dvāv apisṛjati yat te somādābhyaṃ nāma jāgṛvi tasmai te soma somāya svāheti yat te soma yat te someti
7.6.2	athābhiṣoṣyantaḥ sarvaśa eva rājānaṃ paryupaviśanti
7.6.3	paścāt prāṅmukho 'dhvaryur upaviśati
7.6.4	tasya dakṣiṇaṃ bāhum anu yajamānaḥ
7.6.5	dakṣiṇataḥ pratiprasthātā
7.6.6	uttarata āgnīdhraḥ
7.6.7	antareṇa pratiprasthātāraṃ cāgnīdhraṃ ca yaś caturtho 'bhiṣuṇoti
7.6.8	athonnetāram āhāharopasṛjeti
7.6.9	upasṛjaty unnetādhavanīyād udacanena
7.6.10	uparyardhe hotṛcamase 'ṃśūn pariplāvayanti prāg apāg udag adharāk tās tvā diśa ādhāvantv amba niṣvareti
7.6.11	eṣa nigrābhaḥ
7.6.12	āpyāyayanti
7.6.13	vyapohante
7.6.14	abhiṣuṇvanti
7.6.15	nigrābham upayanti
7.6.16	āpyāyayanti
7.6.17	vyapohante
7.6.18	abhiṣuṇvanti
7.6.19	nigrābham upayanti
7.6.20	āpyāyayanti
7.6.21	vyapohante
7.6.22	abhiṣuṇvanti
7.6.23	na caturthe nigrābham upayanti
7.6.24	athainaṃ susaṃbhṛtaṃ saṃbharaṇyāṃ saṃbhṛtyonnetra utprayacchati
7.6.25	tam unnetādhavanīye 'vanayati
7.6.26	evam eva dvitīyaḥ paryāyaḥ saṃtiṣṭhate
7.6.27	evaṃ tṛtīyaḥ
7.6.28	ṛjīṣamantato daśāpavitreṇa pariveṣṭyonnetra utprayacchati
7.6.29	tad unnetādhavanīye vikṣālya prapīḍya dakṣiṇasya havirdhānasyāntareṇeṣe upāvahṛtya carmaṇi nidadhāti
7.6.30	tasmin saṃmukhān grāvṇaḥ kṛtvā caturdhaitad ṛjīṣaṃ grāvamukhebhyo vyapohati
7.6.31	athodgātā vā prastotā vā dakṣiṇasya havirdhānasya paścād akṣam upasṛpya prāñcaṃ grāvasu droṇakalaśam adhyūhati
7.6.32	tasminn udīcīnadaśaṃ daśāpavitraṃ vitanvanti
7.6.33	tena tathā kṛtenādityasyodayam ākāṅkṣante
7.6.34	udita āditye 'ntaryāmaṃ gṛhṇāty atipavamānasya rājña upayāmagṛhīto 'sy antar yaccha maghavan pāhi somam uruṣya rāyaḥ sam iṣo yajasvāntas te dadhāmi dyāvāpṛthivī antar urv antarikṣaṃ sajoṣā devair avaraiḥ paraiś cāntaryāme maghavan mādayasveti
7.6.35	svāṃkṛto 'sīti graham apayacchati
7.6.36	athainam avekṣate madhumatīr na iṣas kṛdhīti
7.6.37	athainam ūrdhvam unmārṣṭi viśvebhyas tvendriyebhyo divyebhyaḥ pārthivebhya iti
7.6.38	athainam ādāyopottiṣṭhati manas tvāṣṭv iti
7.6.39	aity urv antarikṣam anvihīti
7.6.40	etyāhavanīye juhoty anvārabdhe yajamāne svāhā tvā subhavaḥ sūryāya svāheti
7.6.41	hutvānvapāniti
7.6.42	vācayati dhūr asi śreṣṭho raśmīnām apānapā apānaṃ me pāhīti
7.6.43	athainam ūrdhvam unmṛjya prācottānena pāṇinā madhyame paridhāv unmārṣṭi devebhyas tvā marīcipebhya iti
7.6.44	atha pradakṣiṇam āvṛtyāgrayaṇasthālyāṃ grahasya saṃsrāvam avanayaty eṣa te yonir iti
7.6.45	athainam uttarata upāṃśusavanena saṃspṛṣṭaṃ sādayaty apānāya tveti
7.6.46	vyānāya tvety upāṃśusavanaṃ pratyabhimṛśate
7.6.47	athonnetāram āhāpramattaḥ saṃtatam ānayopāṃśu grahān grahīṣyāmīti
7.6.48	athādatta aindravāyavapātram
7.6.49	tad etad rāsnāvat parigrīvi bhavati
7.6.50	tena gṛhṇāty atipavamānasya rājña ā vāyo bhūṣa śucipā ity anudrutyopayāmagṛhīto 'si vāyave tvā juṣṭaṃ gṛhṇāmīti
7.6.51	athainam apayatya punar evopayacchatīndravāyū ime sutā ity anudrutyopayāmagṛhīto 'sīndravāyubhyāṃ tvā juṣṭaṃ gṛhṇāmīti
7.6.52	parimṛjya sādayaty eṣa te yoniḥ sajoṣābhyāṃ tveti
7.6.53	athādatte maitrāvaruṇapātram
7.6.54	tad etat pilakāvad bhavati
7.6.55	tena gṛhṇāty atipavamānasya rājño 'yaṃ vāṃ mitrāvaruṇety anudrutyopayāmagṛhīto 'si mitrāvaruṇābhyāṃ tvā juṣṭaṃ gṛhṇāmīti
7.6.56	barhiṣī antardhāya payasā śrīṇāti
7.6.57	apoddhṛtya barhiṣī daśāpavitreṇa parimṛjya sādayaty eṣa te yonir ṛtāyubhyāṃ tveti
7.6.58	athopātītyāśvinapātraṃ śukrapātram ādatte
7.6.59	tad etad bailvaṃ vā pālāśaṃ vā ślakṣṇaṃ bhavati
7.6.60	tena gṛhṇāty atipavamānasya rājño 'yaṃ venaś codayad ity anudrutyopayāmagṛhīto 'si śaṇḍāya tvā juṣṭaṃ gṛhṇāmīti
7.6.61	parimṛjya sādayaty eṣa te yonir vīratāṃ pāhīti
7.6.62	athādatte manthipātram
7.6.63	tad etad vaikaṅkataṃ ślakṣṇaṃ bhavati
7.6.64	tena gṛhṇāty atipavamānasya rājñas taṃ pratnathety anudrutyopayāmagṛhīto 'si markāya tvā juṣṭaṃ gṛhṇāmīti
7.6.65	barhiṣī antardhāya saktubhiḥ śrīṇāti
7.6.66	apoddhṛtya barhiṣī daśāpavitreṇa parimṛjya sādayaty eṣa te yoniḥ prajāḥ pāhīti
7.6.67	athādatta āgrayaṇasthālīm
7.6.68	tayā gṛhṇāty atipavamānasya rājño ye devā divy ekādaśa sthety anudrutyopayāmagṛhīto 'si viśvebhyas tvā devebhyo juṣṭaṃ gṛhṇāmīti
7.6.69	athaināṃ trir abhihiṅkaroti
7.7.1	hiṃ hiṃ hiṃ somaḥ pavate somaḥ pavate somaḥ pavate 'smai brahmaṇe pavate 'smai kṣatrāya pavate 'syai viśe pavata iṣe pavata ūrje pavate 'dbhyaḥ pavata oṣadhībhyaḥ pavate vanaspatibhyaḥ pavate dyāvāpṛthivībhyāṃ pavate subhūtāya pavate brahmavarcasāya pavate 'smai sunvate yajamānāya pavate mahyam ity upāṃśūktvā jyaiṣṭhyāya pavata ity uccaiḥ
7.7.2	athainam adhivadata āgrayaṇo 'si svāgrayaṇo jinva yajñaṃ jinva yajñapatim abhi savanā pāhi viṣṇus tvāṃ pātu viśaṃ tvaṃ pāhīndriyeṇeti
7.7.3	parimṛjya sādayaty eṣa te yonir viśvebhyas tvā devebhya iti
7.7.4	upabdimato 'ta ūrdhvaṃ grahān gṛhṇāti triṃśat trayaś ca gaṇino rujanta iti
7.7.5	rugṇavatyarcā bhrātṛvyato gṛhṇīyād iti brāhmaṇam
7.7.6	athādatta ukthyasthālīm
7.7.7	tayā gṛhṇāty atipavamānasya rājña upayāmagṛhīto 'sīndrāya tvā bṛhadvate vayasvata ukthāyuve yat ta indra bṛhad vayas tasmai tvā juṣṭaṃ gṛhṇāmīti
7.7.8	parimṛjya sādayaty eṣa te yonir indrāya tvokthāyuva iti
7.7.9	athādatte dhruvasthālīm
7.7.10	sa āha ye pūrvayā dvārā prāpatsata prāñcas te niṣkrāmantu ye 'parayā pratyañcas te mā vo 'bhiparihāriṣam iti
7.7.11	jaghanenābhiṣotṝn sonnetṛkān abhiparihṛtyottarata upayacchati mūrdhānaṃ divo aratiṃ pṛthivyā ity anudrutyopayāmagṛhīto 'sy agnaye tvā vaiśvānarāya juṣṭaṃ gṛhṇāmīti
7.7.12	athainam adhivadate dhruvo 'si dhruvakṣitir dhruvāṇāṃ dhruvatamo 'cyutānām acyutakṣittama iti
7.7.13	athainad yathāhṛtaṃ pratiparyāhṛtyottarasya havirdhānasyāgreṇopastambhanam anupopte sādayaty eṣa te yonir agnaye tvā vaiśvānarāyeti
7.7.14	dhruveṇa rājānaṃ paridadhāti
7.7.15	athoparyardhe droṇakalaśe pariplu pātraṃ prāsya drapsān anumantrayate drapsaś caskanda yas te drapso yo drapso yas te drapsa iti
7.7.16	athonnetāram āhāriktaṃ pūtabhṛtaṃ kuru pavamānasya grahān grahīṣyāmīti
7.7.17	tac chrutvonnetā pūtabhṛto bile pavitraṃ vitatya dvau vā trīn vā rājña udacanān ānayati
7.7.18	athārikte pūtabhṛti pavamānasya grahān gṛhṇāty upayāmagṛhīto 'si prajāpataye tveti droṇakalaśam abhimṛśati
7.7.19	indrāya tvety ādhavanīyam
7.7.20	viśvebhyas tvā devebhya iti pūtabhṛtam
7.7.21	athonnetar ity āha prāñcaṃ rājānaṃ pūtabhṛtam abhi saṃpavayatād daśābhir ādhavanīyaṃ mṛṣṭvā nyubjatād iti
7.7.22	sa tathā karoti
7.7.23	athāpa upaspṛśya barhiṣī ādāyopaniḥsarpati
7.7.24	taṃ niḥsarpantam anvārabhata udgātā
7.7.25	udgātāraṃ prastotā
7.7.26	prastotāraṃ pratihartā
7.7.27	pratihartāraṃ yajamānaḥ
7.7.28	yajamānaṃ brahmā
7.7.29	pratiprasthātā saptamaḥ sarpati
7.7.30	teṣu samanvārabdheṣv āhavanīye sruvāhutiṃ juhoti
7.8.1	agniḥ prātaḥsavane pātv asmān vaiśvānaro mahinā viśvaśaṃbhūḥ / sa naḥ pāvako draviṇaṃ dadhātv āyuṣmantaḥ sahabhakṣāḥ syāma svāhety etayādhvaryū juhutaḥ
7.8.2	yathāvedam itare juhvati
7.8.3	athodañco 'bhi pavamānaṃ sarpanti
7.8.4	prahva evādhvaryuḥ prathamo barhiṣī dhuvānaḥ sarpati vāg agregā agra etv ṛjugā devebhyo yaśo mayi dadhatī prāṇān paśuṣu prajāṃ mayi ca yajamāne ceti
7.8.5	athāstāve yathāyatanam upaviśanti
7.8.6	athodgātre vā prastotre vā barhiṣī prayacchaty ṛksāmayor upastaraṇam asi mithunasya prajātyā iti vā tūṣṇīṃ vā
7.8.7	athopākaraṇaṃ japati vāyur hiṅkartāgniḥ prastotā prajāpatiḥ sāma bṛhaspatir udgātā viśve devā upagātāro marutaḥ pratihartāra indro nidhanaṃ te devāḥ prāṇabhṛtaḥ prāṇaṃ mayi dadhatv oṃ studhvam iti
7.8.8	sa eṣa trivṛd bahiṣpavamāno bhavati
7.8.9	tasya pañcamyāṃ prastutāyāṃ vācayati śyeno 'si gāyatracchandā anu tvārabhe svasti mā saṃpārayeti
7.8.10	atra daśahotāraṃ vyācaṣṭe
7.8.11	uddrute sāmni saṃpraiṣam āhāgnīd agnīn vihara barhi stṛṇāhi puroḍāśāṃ alaṃkuru pratiprasthātaḥ paśur antike 'stv iti
7.8.12	yathāsaṃpraiṣaṃ tau kurutaḥ
7.8.13	athāpa upaspṛśyāhaihi yajamāneti
7.8.14	pūrvayā dvārā havirdhānaṃ prapādya samastaṃ rājānam upatiṣṭhate viṣṇo tvaṃ no antama iti
7.8.15	athādatta āśvinapātram
7.8.16	tad etad dvyaśri bhavati
7.8.17	tasmin gṛhṇāti droṇakalaśāt pariplunā pātreṇa yā vāṃ kaśety anudrutyopayāmagṛhīto 'sy aśvibhyāṃ tvā juṣṭaṃ gṛhṇāmīti
7.8.18	parimṛjya sādayaty eṣa te yonir mādhvībhyāṃ tveti
7.8.19	athāpa upaspṛśyāhaihi yajamāneti
7.8.20	āhavanīyaṃ drutvā sruci caturgṛhītaṃ gṛhītvā saptahotāraṃ manasānudrutyāhavanīye juhoty anvārabdhe yajamāne svāheti
7.8.21	athāvakāśaiś carati paribhūr agniṃ paribhūr indram ity etenānuvākena
7.8.22	atha pracaraṇyāṃ navakṛtvo gṛhṇīte
7.8.23	athaiṣa āgnīdhra āgnīdhrīyād dhiṣṇiyād anupūrvaṃ dhiṣṇiyeṣv aṅgārān viharati
7.8.24	atha purastātpratyaṅṅ āsīno vihṛtān dhiṣṇiyān vyāghārayati yathānyuptair mantraiḥ
7.8.25	sa yady u ha yathānyuptam abhijuhoti sapta ta ity āgnīdhre 'ntato juhoti
7.8.26	yady u vai svāhā svāheti svāhety evāntata āgnīdhrīye juhoty udaksaṃsthatāyā iti
7.8.27	athottarasya havirdhānasya cubuke pracaraṇīṃ sādayati
7.8.28	atha sāṃkāśinena pathā pṛṣṭhyāṃ stṛṇāti saṃtatāṃ gārhapatyād āhavanīyāt
7.9.1	athādhvaryū raśanāhasto yūpam abhyaiti
7.9.2	udūhya pūrvāṃ raśanāṃ nābhidaghne parivyayann āha parivīyamāṇāyānubrūhīti
7.9.3	svarvantaṃ yūpam utsṛjyāgneyaṃ paśum upākaroti
7.9.4	samānaṃ karmā pravarāt
7.9.5	prasiddhaṃ hotāraṃ vṛṇīte
7.9.6	athāśrāvayaty o śrāvayāstu śrauṣaḍ aśvinādhvaryū ādhvaryavād ity ahaṃ cāsau ca mānuṣāv iti
7.9.7	pratiprasthātur nāma gṛhṇāti
7.9.8	athāśrāvayaty o śrāvayāstu śrauṣaṇ mitrāvaruṇau praśāstārau praśāstrād ity asau mānuṣa iti
7.9.9	maitrāvaruṇasya nāma gṛhṇāti
7.9.10	athāśrāvayaty o śrāvayāstu śrauṣaḍ indro brahmā brāhmaṇād ity asau mānuṣa iti
7.9.11	brāhmaṇācchaṃsino nāma gṛhṇāti
7.9.12	athāśrāvayaty o śrāvayāstu śrauṣaṇ marutaḥ potrād ity asau mānuṣa iti
7.9.13	potur nāma gṛhṇāti
7.9.14	athāśrāvayaty o śrāvayāstu śrauṣaḍ gnāvo neṣṭrād ity asau mānuṣa iti
7.9.15	neṣṭur nāma gṛhṇāti
7.9.16	athāśrāvayaty o śrāvayāstu śrauṣaḍ agnim āgnīdhrād ity asau mānuṣa iti
7.9.17	agnīdho nāma gṛhṇāti
7.9.18	teṣāṃ pravṛtaḥpravṛta eva pravṛtāhutīr juhoti
7.9.19	juṣṭo vāco bhūyāsam ṛcā stomaṃ samardhaya sūryo mā devo devebhyaḥ pātv ity etābhir adhvaryū juhutaḥ
7.9.20	yathāvedam itare juhvati
7.9.21	athāśrāvayaty o śrāvayāstu śrauṣaḍ agnir ha daivīnāṃ viśāṃ puraetāyaṃ sunvan yajamāno manuṣyāṇāṃ tayor asthūri gārhapatyaṃ dīdayac chataṃ himā dvā yū rādhāṃsīt saṃpṛñcānāv asaṃpṛñcānau tanva iti
7.9.22	samānaṃ karmā vapāyai
7.9.23	vapayā pracarya vapāśrapaṇī anuprahṛtya samutkramya cātvāle mārjayante
7.9.24	atha yajamānam utkare sphyavighanān upasthāpayati
7.10.1	sphyaḥ svastir vighanaḥ svastiḥ parśur vediḥ paraśur naḥ svastiḥ / yajñiyā yajñakṛta stha te māsmin yajña upahvayadhvam upa mā dyāvāpṛthivī hvayetām upāstāvaḥ kalaśaḥ somo agnir upa devā upa yajña upa mā hotrā upahave hvayantām iti
7.10.2	atha namo 'gnaye makhaghne makhasya mā yaśo 'ryād ity āhavanīyam upatiṣṭhate
7.10.3	namo rudrāya makhaghne namaskṛtyā mā pāhīty āgnīdhram
7.10.4	nama indrāya makhaghna indriyaṃ me vīryaṃ mā nirvadhīr iti hotrīyam
7.10.5	atha prāṅ āvṛtya japati dṛḍhe sthaḥ śithire samīcī māṃhasas pātaṃ sūryo mā devo divyād aṃhasas pātu vāyur antarikṣād agniḥ pṛthivyā yamaḥ pitṛbhyaḥ sarasvatī manuṣyebhya iti
7.10.6	atha pradakṣiṇam āvṛtya pūrve dvārau sadasaḥ saṃmṛśati devī dvārau mā mā saṃtāptam iti
7.10.7	atha sadaḥ prapadyate namaḥ sadase namaḥ sadasas pataye namaḥ sakhīnāṃ purogāṇāṃ cakṣuṣe namo dive namaḥ pṛthivyā iti
7.10.8	athāsanād bahiḥsadasaṃ tṛṇaṃ nirasyaty ahe daidhiṣavyod atas tiṣṭhānyasya sadane sīda yo 'smat pākatara iti
7.10.9	upaviśaty un nivata ud udvataś ca geṣam iti
7.10.10	atheme samīkṣate pātaṃ mā dyāvāpṛthivī adyāhna iti
7.10.11	atha dakṣiṇārdhaṃ parekṣata āganta pitaraḥ pitṛmān ahaṃ yuṣmābhir bhūyāsaṃ suprajaso mayā yūyaṃ bhūyāsteti
7.10.12	athottarārdhaṃ parekṣate
7.10.13	udaksaṃsthatāyā iti
7.11.1	athemāv adhvaryū āhavanīyaprabhṛty evam evāhavanīyam upatiṣṭhete
7.11.2	evam āgnīdhrīyam
7.11.3	evaṃ hotrīyam
7.11.4	evaṃ prāñcāv āvṛtya japataḥ
7.11.5	evaṃ pradakṣiṇam āvṛtya pūrve dvārau sadasaḥ saṃmṛśataḥ
7.11.6	evaṃ sadaḥ prapadyete
7.11.7	evam āsanābhyāṃ bahiḥsadasaṃ tṛṇe nirasyataḥ
7.11.8	dakṣiṇam evādhvaryur dvārbāhuṃ niśrayamāṇa upaviśati
7.11.9	uttaraṃ pratiprasthātā
7.11.10	evam ime samīkṣete
7.11.11	evaṃ dakṣiṇārdhaṃ cottarārdhaṃ ca prekṣete
7.11.12	udaksaṃsthatāyā iti
7.11.13	atheme vaṣaṭkartāra āhavanīyaprabhṛty evam evāhavanīyam upatiṣṭhante
7.11.14	evam āgnīdhrīyam
7.11.15	tam uttareṇa pariyanti
7.11.16	evaṃ hotrīyam
7.11.17	evaṃ prāñca āvṛtya japanti
7.11.18	evaṃ pradakṣiṇam āvṛtya pūrve dvārau sadasaḥ saṃmṛśanti
7.11.19	evaṃ sadaḥ prapadyante
7.11.20	agreṇa dhiṣṇiyān uttareṇācchāvākasya dhiṣṇiyaṃ parītyaivam āsanebhyo bahiḥsadasaṃ tṛṇāni nirasyanti
7.11.21	evaṃ svaṃ svam eva dhiṣṇiyam anūpaviśanti
7.11.22	evam ime samīkṣante
7.11.23	evaṃ dakṣiṇārdhaṃ cottarārdhaṃ ca prekṣante
7.11.24	udaksaṃsthatāyā iti
7.11.25	atheme sarva udgātāro brahmā sadasya ity avaṣaṭkartāra āhavanīyaprabhṛty evam evāhavanīyam upatiṣṭhante
7.11.26	evam āgnīdhrīyam
7.11.27	tam uttareṇa pariyanti
7.11.28	evaṃ hotrīyam
7.11.29	evaṃ prāñca āvṛtya japanti
7.11.30	evaṃ pradakṣiṇam āvṛtyottareṇa sadaḥ parītyaivam apare dvārau sadasaḥ saṃmṛśanti
7.11.31	evaṃ sadaḥ prapadyante
7.11.32	evam āsanebhyo bahiḥsadasaṃ tṛṇāni nirasyanti
7.11.33	audumbarīm evodgātāraḥ paryupaviśanti
7.11.34	dakṣiṇata udaṅmukhau brahmā sadasya ity upaviśataḥ
7.11.35	evam ime samīkṣante
7.11.36	evaṃ dakṣiṇārdhaṃ cottarārdhaṃ ca prekṣante
7.11.37	udaksaṃsthatāyā iti
7.11.38	athaiteṣāṃ visaṃsthitasaṃcaraḥ
7.11.39	antareṇa hotuś ca dhiṣṇiyaṃ brāhmaṇācchaṃsinaś ca ye 'dhiṣṇiyāḥ
7.11.40	atha dhiṣṇiyavantaḥ svaṃ svam eva dhiṣṇiyam uttareṇottareṇa pariyanti
7.11.41	te saṃsthite savane yathāprasṛptam eva viniḥsarpanti
7.12.1	saṃprasṛptān viditvādhvaryuḥ savanīyān puroḍāśān yācati
7.12.2	athaiṣa āgnīdhro jaghanena gārhapatyam upaviśya pātryāṃ pañcadhopastṛṇīte
7.12.3	madhyataḥ puroḍāśam upastīrṇābhighāritam udvāsayati
7.12.4	purastād dhānāḥ
7.12.5	dakṣiṇataḥ karambham
7.12.6	paścāt parivāpam
7.12.7	āmikṣām uttarataḥ
7.12.8	athaināni saṃparigṛhya pūrvayā dvāropanirhṛtyottareṇa sadaḥ parītyottareṇāgnīdhrīyaṃ dhiṣṇiyaṃ paryāhṛtyāntarvedy āsādayati
7.12.9	atha juhūpabhṛtor upastṛṇāna āha prātaḥ prātaḥsāvasyendrāya puroḍāśānām avadīyamānānām anubrūhīti
7.12.10	dviḥ puroḍāśasyāvadyati
7.12.11	dvir dhānānām
7.12.12	dviḥ karambhasya
7.12.13	dviḥ parivāpasya
7.12.14	dvir āmikṣāyāḥ
7.12.15	abhighārayati
7.12.16	pratyanakti
7.12.17	athopabhṛti sviṣṭakṛte sarveṣāṃ sakṛt sakṛd uttarārdhād avadyati
7.12.18	dvir abhighārayati
7.12.19	na pratyanakti
7.12.20	atyākramyāśrāvyāha prātaḥ prātaḥsāvasyendrāya puroḍāśān prasthitān preṣyeti
7.12.21	vaṣaṭkṛte juhoti
7.12.22	atha samāvapamāna āhāgnaye 'nubrūhīti
7.12.23	āśrāvyāhāgnaye preṣyeti
7.12.24	vaṣaṭkṛta uttarārdhapūrvārdhe 'tihāya pūrvā āhutīr juhoti
7.12.25	athodaṅṅ atyākramya yathāyatanaṃ srucau sādayitvā pātryām iḍāṃ samavadhāya pratīcaḥ puroḍāśān prahiṇoti
7.12.26	anu haike saṃyanti paśava iḍeti vadantaḥ
7.12.27	atha prāṅ āyann āha vāyava indravāyubhyām anubrūhīti
7.12.28	tac chrutvā pratiprasthātaindravāyavasya pratinirgrāhyaṃ gṛhṇāti droṇakalaśāt pariplunā pātreṇādityasthālyā aupaśaye pātra upayāmagṛhīto 'si vākṣasad asi vākpābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmīti
7.12.29	grahāv ādāyopaniṣkrāmati
7.12.30	upaniṣkrāntasyaivādhvaryur grahāv ādatte
7.12.31	uttaratas tiṣṭhate pratiprasthātre pratinirgrāhyaṃ prayacchati
7.12.32	atha vai bhavati
7.12.33	aindravāyavam ādāyāghāram āghārayed iti
7.12.34	sa ājyasthālyāḥ sruveṇopahatyaindravāyavam ādāyāghāram āghārayaty adhvaro yajño 'yam astu devā oṣadhībhyaḥ paśave no janāya viśvasmai bhūtāyādhvaro 'si sa pinvasva ghṛtavad deva soma svāheti
7.12.35	athāśrāvayaty o śrāvayāstu śrauṣaḍ vāyava indravāyubhyāṃ preṣyeti
7.12.36	vaṣaṭkṛte 'dhvaryuḥ pūrvo juhoti
7.12.37	dvitīyaṃ vaṣaṭkṛte sahobhau juhutaḥ
7.12.38	hutvā vācayati yo na indravāyū abhidāsati bhrātṛvya utpipīte śubhaspatī idam ahaṃ tam adharaṃ pādayāmi yathendrāham uttamaś cetayānīti
7.12.39	atha pratiprasthātādhvaryoḥ pātre grahasya saṃsrāvam avanayati
7.12.40	ubhayor ardham adhvaryuḥ pratiprasthātuḥ pātre 'vanayati
7.12.41	taṃ pratiprasthātādityasthālyām avanayati devebhyas tveti
7.12.42	athādhvaryuḥ pradakṣiṇam āvṛtya pratyaṅṅ ādrutya hotre pātraṃ pradāya prāṅ āyann āha mitrāvaruṇābhyām anubrūhīti
7.12.43	tac chrutvā pratiprasthātā maitrāvaruṇasya pratinirgrāhyaṃ gṛhṇāti droṇakalaśāt pariplunā pātreṇādityasthālyā aupaśaye pātra upayāmagṛhīto 'sy ṛtasad asi cakṣuṣpābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmīti
7.12.44	grahāv ādāyopaniṣkrāmati
7.12.45	upaniṣkrāntasyaivādhvaryur grahāv ādatte
7.12.46	uttaratas tiṣṭhate pratiprasthātre pratinirgrāhyaṃ prayacchati
7.12.47	athāśrāvayaty o śrāvayāstu śrauṣaṇ mitrāvaruṇābhyāṃ preṣyeti
7.12.48	vaṣaṭkṛte sahobhau juhutaḥ
7.12.49	hutvā vācayati yo no mitrāvaruṇāv abhidāsati bhrātṛvya utpipīte śubhaspatī idam ahaṃ tam adharaṃ pādayāmi yathendrāham uttamaś cetayānīti
7.12.50	atha pratiprasthātādhvaryoḥ pātre grahasya saṃsrāvam avanayati
7.12.51	ubhayor ardham adhvaryuḥ pratiprasthātuḥ pātre 'vanayati
7.12.52	taṃ pratiprasthātādityasthālyām avanayati viśvadevebhyas tveti
7.12.53	athādhvaryuḥ pradakṣiṇam āvṛtya pratyaṅṅ ādrutya hotre pātraṃ pradāya prāṅ āyann āhāśvibhyām anubrūhīti
7.12.54	tac chrutvā pratiprasthātāśvinasya pratinirgrāhyaṃ gṛhṇāti droṇakalaśāt pariplunā pātreṇādityasthālyā aupaśaye pātra upayāmagṛhīto 'si śrutasad asi śrotrapābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmīti
7.12.55	grahāv ādāyopaniṣkrāmati
7.12.56	upaniṣkrāntasyaivādhvaryur grahāv ādatte
7.12.57	uttaratas tiṣṭhate pratiprasthātre pratinirgrāhyaṃ prayacchati
7.12.58	athāśrāvayaty o śrāvayāstu śrauṣaḍ aśvibhyāṃ preṣyeti
7.12.59	vaṣaṭkṛte sahobhau juhutaḥ
7.12.60	hutvā vācayati yo no 'śvināv abhidāsati bhrātṛvya utpipīte śubhaspatī idam ahaṃ tam adharaṃ pādayāmi yathendrāham uttamaś cetayānīti
7.12.61	atha pratiprasthātādhvaryoḥ pātre grahasya saṃsrāvam avanayati
7.12.62	ubhayor ardham adhvaryuḥ pratiprasthātuḥ pātre 'vanayati
7.12.63	taṃ pratiprasthātādityasthālyām avanayati viśvebhyas tvā devebhya iti
7.13.1	sa yady u haitaiḥ saṃsrāvair uparyardhā sthālī bhavaty etenaināṃ pātreṇāpidadhāti
7.13.2	yady u vai noparyardhā bhavati droṇakalaśād enām uparyardhāṃ kṛtvaitenaiva pātreṇāpidadhāti viṣṇav urukramaiṣa te somas taṃ rakṣasva taṃ te duścakṣā māvakhyad iti
7.13.3	athādhvaryuḥ pradakṣiṇam āvṛtya pratyaṅṅ ādrutya hotre pātraṃ pradāya prāṅ āyann āhonnīyamānebhyo 'nubrūhi hotuś camasam anūnnayadhvam ubhayataḥśukrān kurudhvam acchāvākasya camasādhvaryo mā tu tvam unneṣṭhāḥ pratiprasthātaś caturbhir mā śakalaiḥ prokṣitāprokṣitaiḥ pratyupalambasveti
7.13.4	yathāsaṃpraiṣaṃ te kurvanti
7.13.5	droṇakalaśād eva prathamam unnayanti
7.13.6	atha pūtabhṛtaḥ
7.13.7	atha droṇakalaśāt
7.13.8	ta ubhayataḥśukrāḥ
7.13.9	hotṛcamasam eva prathamam unnayanti
7.13.10	yathopapādam itarān
7.13.11	samunnīyottaravedyāṃ saṃsādayanti
7.13.12	atha pratiprasthātā caturṇāṃ śakalānāṃ dvau prokṣati
7.13.13	dvāv aprokṣitau bhavataḥ
7.13.14	prokṣitābhyām apidhāyāprokṣitābhyām upayacchataḥ
7.13.15	śukram evādhvaryur ādatte
7.13.16	manthinaṃ pratiprasthātā
7.13.17	grahāv ādāyopaniṣkrāmataḥ
7.13.18	dakṣiṇam evādhvaryur dvārbāhuṃ niśrayamāṇa upaniṣkrāmati
7.13.19	uttaraṃ pratiprasthātā
7.13.20	tau jaghanenottaravediṃ grahau saṃdhatta āyuḥ saṃdhattaṃ tan me jinvataṃ prāṇaṃ saṃdhattaṃ taṃ me jinvatam apānaṃ saṃdhattaṃ taṃ me jinvataṃ vyānaṃ saṃdhattaṃ taṃ me jinvataṃ cakṣuḥ saṃdhattaṃ tan me jinvataṃ śrotraṃ saṃdhattaṃ tan me jinvatam iti
7.13.21	ṣaḍbhiḥ saṃdhābhiḥ saṃdhāya vyutkrāmataḥ
7.13.22	stuto 'si janadhā devās tvā śukrapāḥ praṇayantu suvīrāḥ prajāḥ prajanayan parīhi śukraḥ śukraśociṣety adhvaryur dakṣiṇenottaravediṃ parikrāmati
7.13.23	stuto 'si janadhā devās tvā manthipāḥ praṇayantu suprajāḥ prajāḥ prajanayan parīhi manthī manthiśociṣeti pratiprasthātottareṇottaravediṃ parikrāmati
7.13.24	tau purastātpratyañcāv uttaravedim adhidravata indreṇa sayujo vayaṃ sāsahyāma pṛtanyataḥ / ghnanto vṛtrāṇy aprati
7.13.25	yat te agne tejas tenāhaṃ tejasvī bhūyāsaṃ yat te agne varcas tenāhaṃ varcasvī bhūyāsaṃ yat te agne haras tenāhaṃ harasvī bhūyāsam iti
7.13.26	athāntareṇa yūpaṃ cāhavanīyaṃ ca grahau saṃdhatta āyu stha āyur me dhattam āyur yajñāya dhattam āyur yajñapataye dhattaṃ prāṇa sthaḥ prāṇaṃ me dhattaṃ prāṇaṃ yajñāya dhattaṃ prāṇaṃ yajñapataye dhattam apāna stho 'pānaṃ me dhattam apānaṃ yajñāya dhattam apānaṃ yajñapataye dhattaṃ vyāna stho vyānaṃ me dhattaṃ vyānaṃ yajñāya dhattaṃ vyānaṃ yajñapataye dhattaṃ cakṣu sthaś cakṣur me dhattaṃ cakṣur yajñāya dhattaṃ cakṣur yajñapataye dhattaṃ śrotraṃ sthaḥ śrotraṃ me dhattaṃ śrotraṃ yajñāya dhattaṃ śrotraṃ yajñapataye dhattam iti
7.13.27	ṣaḍbhiḥ saṃdhābhiḥ saṃdhāya vyutkrāmataḥ
7.14.1	tau devau śukrāmanthinau kalpayataṃ daivīr viśaḥ kalpayataṃ mānuṣīr iṣam ūrjam asmāsu dhattaṃ prāṇān paśuṣu prajāṃ mayi ca yajamāne ceti
7.14.2	athāprokṣitau śakalau bahirvedi nirasyataḥ
7.14.3	nirastaḥ śaṇḍaḥ sahāmunety adhvaryur yaṃ yajamāno dveṣṭi taṃ manasā dhyāyati
7.14.4	nirasto markaḥ sahāmuneti pratiprasthātā yaṃ yajamāno dveṣṭi taṃ manasā dhyāyati
7.14.5	athāpa upaspṛśya prokṣitāv abhyādhattaḥ
7.14.6	śukraiṣā te samit tayā samidhyasva svāhety adhvaryuḥ
7.14.7	manthinn eṣā te samit tayā samidhyasva svāheti pratiprasthātā
7.14.8	etasmin kāle camasādhvaryavaś camasān upodyacchante
7.14.9	athādhvaryuḥ purastāt pratyaṅ tiṣṭhann āśrāvayaty o śrāvayāstu śrauṣaṭ prātaḥ prātaḥsāvasya śukravato manthivato madhuścuta indrāya somān prasthitān preṣyeti
7.14.10	vaṣaṭkṛte sahobhau juhutaḥ sa prathamaḥ saṃkṛtir viśvakarmā sa prathamo mitro varuṇo agniḥ / sa prathamo bṛhaspatiś cikitvān tasmā indrāya sutam ājuhomi svāheti
7.14.11	vaṣaṭkṛtānuvaṣaṭkṛte dvir juhutaḥ
7.14.12	tathaiva dvir dviḥ sarvāṃś camasāñ juhvati
7.14.13	atha saṃpraiṣam āha praitu hotuś camasaḥ pra brahmaṇaḥ prodgātuḥ pra yajamānasya pra sadasyasya hotrakāṇāṃ camasādhvaryavaḥ sakṛtsakṛd droṇakalaśād abhyunnīyopāvartadhvaṃ hotuś camasādhvaryav uparamaihi pratiprasthātar uttarārdha āhavanīyasya manthinaḥ saṃsrāvaṃ juhudhīti
7.14.14	yathāsaṃpraiṣaṃ te kurvanti
7.14.15	atha pradakṣiṇam āvṛtya hotṛcamase grahasya saṃsrāvam avanayati hutaṃ tvā hute 'vanayāmy ūrjasvantaṃ devebhyo madhumantaṃ manuṣyebhya iti vā tūṣṇīṃ vā
7.14.16	atha pratiprasthātottarārdha āhavanīyasya manthinaḥ saṃsrāvaṃ juhoty eṣa te rudra bhāgo yaṃ nirayācathās taṃ juṣasva vider gaupatyaṃ rāyas poṣaṃ suvīryaṃ saṃvatsarīṇāṃ svastiṃ svāheti
7.14.17	athāpa upaspṛśya śukrapātraṃ ca manthipātraṃ ca khare yathāyatanaṃ sādayati
7.14.18	yanty ete mahartvijāṃ camasāḥ
7.14.19	athaite hotrakāṇāṃ camasādhvaryavaḥ sakṛt sakṛd droṇakalaśād abhyunnīyopāvartante
7.14.20	teṣāṃ maitrāvaruṇacamasam ādāyāśrāvyāha praśāstar yajeti
7.14.21	vaṣaṭkṛtānuvaṣaṭkṛte dvir juhoti
7.14.22	brahman yaja potar yaja neṣṭar yajāgnīd yajeti pañca hotrāḥ saṃyājya pradakṣiṇam āvṛtya pratyaṅṅ ādrutyāgreṇa hotāram upaviśaty ayāḍ agnīd iti
7.14.23	sa bhadram akar ity āha hotā yo naḥ somaṃ rājānaṃ pāyayiṣyatīti
7.14.24	atha hotādatta aindravāyavapātram
7.14.25	āttam evādhvaryur anvārabhate
7.14.26	anvārabdhe 'dhvaryau hotopahavam iṣṭvā bhakṣayati yathā sa veda
7.14.27	tathānvārabdhe hotary adhvaryur upahavam iṣṭvā bhakṣayati mayi vasuḥ purovasur vākpā vācaṃ me pāhīti
7.14.28	atha hotā bhakṣayati
7.14.29	athādhvaryuḥ
7.14.30	athainad dhotre 'nuṣajati
7.14.31	tad dhotā yathāyatanaṃ sādayati
7.14.32	atha hotādatte maitrāvaruṇapātram
7.14.33	āttam evādhvaryur anvārabhate
7.14.34	anvārabdhe 'dhvaryau hotopahavam iṣṭvā bhakṣayati yathā sa veda
7.14.35	tathānvārabdhe hotary adhvaryur upahavam iṣṭvā bhakṣayati mayi vasur vidadvasuś cakṣuṣpāś cakṣur me pāhīti
7.14.36	athainad dhotre 'nuṣajati
7.14.37	tad dhotā yathāyatanaṃ sādayati
7.14.38	atha hotādatta āśvinapātram
7.14.39	āttam evādhvaryur anvārabhate
7.14.40	anvārabdhe 'dhvaryau hotopahavam iṣṭvā bhakṣayati yathā sa veda
7.14.41	tathānvārabdhe hotary adhvaryur upahavam iṣṭvā bhakṣayati mayi vasuḥ saṃyadvasuḥ śrotrapāḥ śrotraṃ me pāhīti
7.14.42	sarvataḥ parihāram āśvinaṃ bhakṣayatīti brāhmaṇam
7.14.43	athainad dhotre 'nuṣajati
7.14.44	tad dhotā yathāyatanaṃ sādayati
7.14.45	athāpa upaspṛśya hotra iḍām upodyacchante
7.15.1	upahūyamānāyām iḍāyām upapragṛhṇanti camasān
7.15.2	upahūtāyām iḍāyām anāhitam agnīdhe bhavati
7.15.3	athaitāni dvidevatyapātrāṇy ariktāni karoti
7.15.4	puroḍāśaśakalam aindravāyavapātre prāsyati
7.15.5	āmikṣāṃ maitrāvaruṇapātre
7.15.6	dhānā āśvinapātre
7.15.7	athaināni saṃparigṛhya pūrvayā dvāropanirhṛtyāparayā dvārā havirdhānaṃ prapādya dakṣiṇasya havirdhānasyottarasyāṃ vartanyāṃ sādayati
7.15.8	tāny ā tṛtīyasavanāt pariśere
7.15.9	athāgnīdha ādadhāti ṣaḍavattam
7.15.10	prāśnanti
7.15.11	mārjayante
7.15.12	iḍopahūtāṃś camasān bhakṣayanti bhakṣehi māviśeti dīrghabhakṣam anudrutya vasumadgaṇasya soma deva te matividaḥ prātaḥsavanasya gāyatracchandasa indrapītasya madhumata upahūtasyopahūto bhakṣayāmīti
7.15.13	hotṛcamasam evaite trayaḥ samupahūya bhakṣayanti
7.15.14	yathācamasaṃ camasān
7.15.15	hinva ma ity ātmānaṃ pratyabhimṛśante
7.15.16	āpyāyayanti camasān āpyāyasva sametu ta iti
7.15.17	sīdanti nārāśaṃsā āpyāyitā dakṣiṇasya havirdhānasyāpālambam adho'dha aindrāgnāya
7.15.18	athaiṣo 'cchāvāko 'greṇa sada āste
7.15.19	tasmai mahatpuroḍāśaśakalam ādadhad āhācchāvāka vadasva yat te vādyam iti
7.15.20	sa yatrācchāvākasyābhijānāty upo asmān brāhmaṇān brāhmaṇā hvayadhvam iti tad āha hotar acchāvāko vā ayam upahavam icchate tam upahvayasveti
7.15.21	tam ṛcā hotopahvayate
7.15.22	atha prāṅ āyann āhonnīyamānāyānubrūhy acchāvākasya camasādhvaryav unnayasvobhayataḥśukraṃ kuruṣveti
7.15.23	sa tathā karoti
7.15.24	atha prāṅ etyācchāvākacamasam ādāyāśrāvyāhācchāvāka yajeti
7.15.25	vaṣaṭkṛtānuvaṣaṭkṛte hutvā harati bhakṣam
7.15.26	sa yady asminn acchāvāka upahavam icchata upaivainaṃ hvayate
7.15.27	no tveva saṃbhakṣayataḥ
7.15.28	sīdaty asya nārāśaṃsa āpyāyitaḥ
7.15.29	athāhācchāvāka sīda neṣṭaḥ patnīm udānayāgnīd acchāvākaṃ me sannaṃ prabrūtād iti
7.15.30	sīdaty eṣo 'cchāvāko jaghanena svaṃ dhiṣṇiyam
7.15.31	ānayati neṣṭā patnīṃ pannejanīr ādāya prehy udehīty etena nigadena
7.15.32	athaināṃ pūrvayā dvāropaniṣkramayyāparayā dvārā sadaḥ prapādya jaghanena neṣṭur dhiṣṇiyam asaṃcare sāmapathe pannejanīḥ sādayati vasubhyo rudrebhya ādityebhyo viśvebhyo devebhyaḥ pannejanīḥ sādayāmi yajñāya vaḥ pannejanīḥ sādayāmīti
7.15.33	athāhāgnīdhraḥ sanno 'cchāvāko 'cchāvākaṃ sannam upa pannejanīr asīṣadann iti
7.15.34	etasmin kāla āgnīdhre yajamānaḥ puroḍāśānāṃ prāśnāti
7.15.35	yadaśanā syāt patnī patnīśāle
7.16.1	athartupātre ādadāte dakṣiṇam evādhvaryur uttaraṃ pratiprasthātā
7.16.2	adhvaryuḥ pūrvo vāyavyena droṇakalaśād gṛhṇāty upayāmagṛhīto 'si madhave tvā juṣṭaṃ gṛhṇāmīti
7.16.3	atha pratiprasthātā gṛhṇāty upayāmagṛhīto 'si mādhavāya tvā juṣṭaṃ gṛhṇāmīti
7.16.4	grahāv ādāyopaniṣkrāmataḥ
7.16.5	dakṣiṇam evādhvaryur dvārbāhuṃ niśrayamāṇa upaniṣkrāmati
7.16.6	uttaraṃ pratiprasthātā dvārbāhuṃ niśrayamāṇa uparamati
7.16.7	athādhvaryur āśrāvayaty o śrāvayāstu śrauṣaḍ ṛtunā preṣyeti
7.16.8	vaṣaṭkṛte juhoti
7.16.9	niṣkrāmaty eva pratiprasthātā
7.16.10	prapadyate 'dhvaryuḥ
7.16.11	sa gṛhṇāty upayāmagṛhīto 'si śukrāya tvā juṣṭaṃ gṛhṇāmīti
7.16.12	atha pratiprasthātāśrāvayaty o śrāvayāstu śrauṣaḍ ṛtunā preṣyeti
7.16.13	vaṣaṭkṛte juhoti
7.16.14	niṣkrāmaty evādhvaryuḥ
7.16.15	prapadyate pratiprasthātā
7.16.16	sa gṛhṇāty upayāmagṛhīto 'si śucaye tvā juṣṭaṃ gṛhṇāmīti
7.16.17	athādhvaryur āśrāvayaty o śrāvayāstu śrauṣaḍ ṛtunā preṣyeti
7.16.18	vaṣaṭkṛte juhoti
7.16.19	niṣkrāmaty eva pratiprasthātā
7.16.20	prapadyate 'dhvaryuḥ
7.16.21	sa gṛhṇāty upayāmagṛhīto 'si nabhāya tvā juṣṭaṃ gṛhṇāmīti
7.16.22	atha pratiprasthātāśrāvayaty o śrāvayāstu śrauṣaḍ ṛtunā preṣyeti
7.16.23	vaṣaṭkṛte juhoti
7.16.24	niṣkrāmaty evādhvaryuḥ
7.16.25	prapadyate pratiprasthātā
7.16.26	sa gṛhṇāty upayāmagṛhīto 'si nabhasyāya tvā juṣṭaṃ gṛhṇāmīti
7.16.27	athādhvaryur āśrāvayaty o śrāvayāstu śrauṣaḍ ṛtunā preṣyeti
7.16.28	vaṣaṭkṛte juhoti
7.16.29	niṣkrāmaty eva pratiprasthātā
7.16.30	prapadyate 'dhvaryur viparyasya pātram
7.16.31	sa gṛhṇāty upayāmagṛhīto 'sīṣāya tvā juṣṭaṃ gṛhṇāmīti
7.16.32	atha pratiprasthātāśrāvayaty o śrāvayāstu śrauṣaḍ ṛtunā preṣyeti
7.16.33	vaṣaṭkṛte juhoti
7.16.34	niṣkrāmaty evādhvaryuḥ
7.16.35	prapadyate pratiprasthātā viparyasya pātram
7.16.36	sa gṛhṇāty upayāmagṛhīto 'sy ūrjāya tvā juṣṭaṃ gṛhṇāmīti
7.16.37	athādhvaryur āśrāvayaty o śrāvayāstu śrauṣaḍ ṛtubhiḥ preṣyeti
7.16.38	vaṣaṭkṛte juhoti
7.16.39	niṣkrāmaty eva pratiprasthātā
7.16.40	prapadyate 'dhvaryuḥ
7.16.41	sa gṛhṇāty upayāmagṛhīto 'si sahāya tvā juṣṭaṃ gṛhṇāmīti
7.16.42	atha pratiprasthātāśrāvayaty o śrāvayāstu śrauṣaḍ ṛtubhiḥ preṣyeti
7.16.43	vaṣaṭkṛte juhoti
7.16.44	niṣkrāmaty evādhvaryuḥ
7.16.45	prapadyate pratiprasthātā
7.16.46	sa gṛhṇāty upayāmagṛhīto 'si sahasyāya tvā juṣṭaṃ gṛhṇāmīti
7.16.47	athādhvaryur āśrāvayaty o śrāvayāstu śrauṣaḍ ṛtubhiḥ preṣyeti
7.16.48	vaṣaṭkṛte juhoti
7.16.49	niṣkrāmaty eva pratiprasthātā
7.16.50	prapadyate 'dhvaryur viparyasya pātram
7.16.51	sa gṛhṇāty upayāmagṛhīto 'si tapāya tvā juṣṭaṃ gṛhṇāmīti
7.16.52	atha pratiprasthātāśrāvayaty o śrāvayāstu śrauṣaḍ ṛtubhiḥ preṣyeti
7.16.53	vaṣaṭkṛte juhoti
7.16.54	niṣkrāmaty evādhvaryuḥ
7.16.55	prapadyate pratiprasthātā viparyasya pātram
7.16.56	tam āha pratiprasthātar upaitena pātreṇa rameti
7.16.57	athādhvaryur āśrāvayaty o śrāvayāstu śrauṣaḍ ṛtunā preṣyeti
7.16.58	adhvaryū yajatam ity āha praśāstā
7.16.59	hotar etad yajety āhādhvaryuḥ
7.16.60	vaṣaṭkṛte juhoti
7.16.61	so 'traivāsīnaṃ pratiprasthātāram anuprapadyate
7.16.62	pratiprasthātātra pūrvo gṛhṇāty upayāmagṛhīto 'si tapasyāya tvā juṣṭaṃ gṛhṇāmīti
7.16.63	athādhvaryur gṛhṇāty upayāmagṛhīto 'si saṃsarpo 'sy aṃhaspatyāya tvā juṣṭaṃ gṛhṇāmīti
7.16.64	grahāv ādāyopaniṣkrāmataḥ
7.16.65	dakṣiṇam evādhvaryur dvārbāhuṃ niśrayamāṇa upaniṣkrāmati
7.16.66	uttaraṃ pratiprasthātā
7.16.67	pratiprasthātātra śrāvayaty o śrāvayāstu śrauṣaḍ ṛtunā preṣyeti
7.16.68	gṛhapate yajety āha praśāstā
7.16.69	hotar etad yajety āha gṛhapatiḥ
7.16.70	vaṣaṭkṛte sahobhau juhutaḥ
7.16.71	atha pratiprasthātādhvaryoḥ pātre grahasya saṃsrāvam avanayati
7.16.72	tam āha pratiprasthātar etena pātreṇaindrāgnaṃ grahaṃ gṛhāṇeti
7.16.73	tena pratiprasthātaindrāgnaṃ grahaṃ gṛhṇāti droṇakalaśāt pariplunā pātreṇaindrāgnī āgataṃ sutam ity anudrutyopayāmagṛhīto 'sīndrāgnibhyāṃ tvā juṣṭaṃ gṛhṇāmīti
7.16.74	parimṛjya sādayaty eṣa te yonir indrāgnibhyāṃ tveti
7.16.75	athādhvaryuḥ pradakṣiṇam āvṛtya pratyaṅṅ ādrutya hotraitat pātraṃ saṃbhakṣayaty ṛtunā pītasyeti hotrā potrā neṣṭrāgnīdhā brāhmaṇācchaṃsinā maitrāvaruṇeneti
7.16.76	atha viparyasya pātraṃ hotraiva catuḥ saṃbhakṣayaty ṛtubhiḥ pītasyeti hotrā potrā neṣṭrācchāvākeneti
7.16.77	atha viparyasyaiva pātraṃ hotraiva dviḥ saṃbhakṣayaty ṛtunā pītasyeti
7.17.1	atha hotāraṃ vipṛcchati praṇavam upāṃśuśaṃsaṃ śaṃsiṣyasī3 vigrāhā3m iti
7.17.2	sa yathainaṃ hotā pratyāha tac chrutvā nigṛhya pātraṃ parāṅ āvartate
7.17.3	iḍā devahūr iti yāvad etasya yajuṣaḥ paryāpnoti tāvaj japati
7.17.4	abhy enam āhvayate hotā
7.17.5	pratyāhvayate 'dhvaryuḥ
7.17.6	śaṃsati
7.17.7	pratigṛṇāti
7.17.8	yad upāṃśu śaṃsati tad upāṃśu pratigṛṇāti
7.17.9	yad uccaiḥ śaṃsati tad uccaiḥ pratigṛṇāti
7.17.10	saṃtataṃ vā vigrāhaṃ vā
7.17.11	prasiddham ukthaṃ pratigīrya prāṅ etyodyacchata etam aindrāgnaṃ graham
7.17.12	anūdyacchante nārāśaṃsān
7.17.13	athāśrāvayaty o śrāvayāstu śrauṣaḍ ukthaśā yaja somasyeti
7.17.14	vaṣaṭkṛtānuvaṣaṭkṛte dvir juhoti
7.17.15	tathaiva dvirdvir nārāśaṃsān anuprakampayanti
7.17.16	etat pātraṃ nārāśaṃsā anvāyanti
7.17.17	anusavanabhakṣa indrāgnibhyāṃ pītasyeti
7.17.18	hotā caivādhvaryuś caitat pātraṃ saṃbhakṣayato narāśaṃsapītena nārāśaṃsān narāśaṃsapītasya soma deva te matividaḥ prātaḥsavanasya gāyatracchandasaḥ pitṛpītasya madhumata upahūtasyopahūto bhakṣayāmīti
7.17.19	hotṛcamasam evaite trayaḥ samupahūya bhakṣayanti
7.17.20	yathācamasaṃ camasān
7.17.21	hinva ma ity ātmānaṃ pratyabhimṛśante
7.17.22	āpyāyayanti camasān āpyāyasva sametu ta iti
7.17.23	sīdanti nārāśaṃsā āpyāyitā dakṣiṇasya havirdhānasyāpālambam adho'dho vaiśvadevāya
7.17.24	atha prāṅ etya śukrapātram ādadāna āhonnetar yademaṃ vaiśvadevaṃ graham gṛhṇāmy athodañcaṃ rājānaṃ pūtabhṛtam abhi saṃpavayatād daśābhir droṇakalaśaṃ mṛṣṭvā nyubjatād iti
7.17.25	sa tathā karoti
7.17.26	sa śukrapātreṇa vaiśvadevaṃ kalaśād gṛhṇāty omāsaś carṣaṇīdhṛta ity anudrutyopayāmagṛhīto 'si viśvebhyas tvā devebhyo juṣṭaṃ gṛhṇāmīti
7.17.27	parimṛjya sādayaty eṣa te yonir viśvebhyas tvā devebhya iti
7.17.28	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
7.17.29	stuvate vaiśvadevāya
7.17.30	hotra eṣottameti prāhuḥ
7.17.31	hotuḥ kālāt parāṅ āvartate 'dhvaryuḥ
7.17.32	abhy enam āhvayate hotā
7.17.33	pratyāhvayate 'dhvaryuḥ
7.17.34	śaṃsati
7.17.35	pratigṛṇāti
7.17.36	prasiddham ukthaṃ pratigīrya prāṅ etyodyacchata etaṃ vaiśvadevaṃ graham
7.17.37	anūdyacchante nārāśaṃsān
7.17.38	athāśrāvayaty o śrāvayāstu śrauṣaḍ ukthaśā yaja somasyeti
7.17.39	vaṣaṭkṛtānuvaṣaṭkṛte dvir juhoti
7.17.40	tathaiva dvirdvir nārāśaṃsān anuprakampayanti
7.17.41	etat pātraṃ nārāśaṃsā anvāyanti
7.17.42	anusavanabhakṣo viśvair devaiḥ pītasyeti
7.17.43	hotā caivādhvaryuś caitat pātraṃ saṃbhakṣayato narāśaṃsapītena nārāśaṃsān narāśaṃsapītasya soma deva te matividaḥ prātaḥsavanasya gāyatracchandasaḥ pitṛpītasya madhumata upahūtasyopahūto bhakṣayāmīti
7.17.44	hotṛcamasam evaite trayaḥ samupahūya bhakṣayanti
7.17.45	yathācamasaṃ camasān
7.17.46	hinva ma ity ātmānaṃ pratyabhimṛśante
7.17.47	nāpyāyayanti camasān
7.17.48	sarvabhakṣā mārjayante
7.17.49	athāha pratiprasthātar ime cartupātre etac ca śukrapātraṃ mārjālīye mārjayitvā pātreṣv apisṛjeti
7.17.50	sa tathā karoti
7.17.51	atha prāṅ āyann āha
7.18.1	maitrāvaruṇasya camasam anūnnayadhvam unnetaḥ somaṃ prabhāvayeti
7.18.2	maitrāvaruṇacamasam eva prathamam unnayanti
7.18.3	yathopapādam itarān
7.18.4	samunnīyottaravedyāṃ saṃsādayanti
7.18.5	athādatta ukthyasthālyā aupaśayaṃ pātram
7.18.6	tasminn etasya rājñas tṛtīyavelāṃ gṛhṇāti ya ukthyasthālyāṃ bhavaty upayāmagṛhīto 'si devebhyas tvā devāyuvam ukthyebhya ukthāyuvaṃ yajñasyāyuṣe mitrāvaruṇābhyāṃ tvā juṣṭaṃ gṛhṇāmīti
7.18.7	punarhavir asīty ukthyasthālīṃ pratyabhimṛśati
7.18.8	parimṛjya sādayaty eṣa te yonir mitrāvaruṇābhyāṃ tveti
7.18.9	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
7.18.10	stuvate
7.18.11	maitrāvaruṇāyaiṣottameti prāhuḥ
7.18.12	maitrāvaruṇasya kālāt parāṅ āvartate 'dhvaryuḥ
7.18.13	abhy enam āhvayate maitrāvaruṇaḥ
7.18.14	pratyāhvayate 'dhvaryuḥ
7.18.15	śaṃsati
7.18.16	pratigṛṇāti
7.18.17	prasiddham ukthaṃ pratigīrya prāṅ etyodyacchata etaṃ graham
7.18.18	anūdyacchante camasān
7.18.19	athāśrāvayaty o śrāvayāstu śrauṣaḍ ukthaśā yaja somānām iti
7.18.20	vaṣaṭkṛtānuvaṣaṭkṛte dvir juhoti
7.18.21	tathaiva dvirdviḥ sarvāṃś camasāñ juhvati
7.18.22	atha pradakṣiṇam āvṛtya maitrāvaruṇasya camase grahasya saṃsrāvam avanayati hutaṃ tvā hute 'vanayāmy ūrjasvantaṃ devebhyo madhumantaṃ manuṣyebhya iti vā tūṣṇīṃ vā
7.18.23	atraivaitat pātram upanidhāya bhakṣaiḥ pratyañca ādravanti
7.18.24	anusavanabhakṣo mitrāvaruṇābhyāṃ pītasyeti
7.18.25	maitrāvaruṇacamasam evaite trayaḥ samupahūya bhakṣayanti
7.18.26	yathācamasaṃ camasān
7.18.27	hinva ma ity ātmānaṃ pratyabhimṛśante
7.18.28	nāpyāyayanti camasān
7.18.29	sarvabhakṣā mārjayante
7.18.30	athāha pratiprasthātar grahau te pracareti
7.18.31	tac chrutvā pratiprasthātā prāṅ āyann āha
7.19.1	brāhmaṇācchaṃsinaś camasam anūnnayadhvam unnetaḥ somaṃ prabhāvayeti
7.19.2	brāhmaṇācchaṃsinaś camasam eva prathamam unnayanti
7.19.3	yathopapādam itarān
7.19.4	samunnīyottaravedyāṃ saṃsādayanti
7.19.5	athādatta ukthyasthālyā aupaśayaṃ pātram
7.19.6	tasminn etasya rājño 'rdhavelāṃ gṛhṇāti ya ukthyasthālyāṃ bhavaty upayāmagṛhīto 'si devebhyas tvā devāyuvam ukthyebhya ukthāyuvaṃ yajñasyāyuṣa indrāya tvā juṣṭaṃ gṛhṇāmīti
7.19.7	punarhavir asīty ukthyasthālīṃ pratyabhimṛśati
7.19.8	parimṛjya sādayaty eṣa te yonir indrāya tveti
7.19.9	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
7.19.10	stuvate
7.19.11	brāhmaṇācchaṃsina eṣottameti prāhuḥ
7.19.12	brāhmaṇācchaṃsinaḥ kālāt parāṅ āvartate pratiprasthātā
7.19.13	abhy enam āhvayate brāhmaṇācchaṃsī
7.19.14	pratyāhvayate pratiprasthātā
7.19.15	śaṃsati
7.19.16	pratigṛṇāti
7.19.17	prasiddham ukthaṃ pratigīrya prāṅ etyodyacchata etaṃ graham
7.19.18	anūdyacchante camasān
7.19.19	athāśrāvayaty o śrāvayāstu śrauṣaḍ ukthaśā yaja somānām iti
7.19.20	vaṣaṭkṛtānuvaṣaṭkṛte dvir juhoti
7.19.21	tathaiva dvirdviḥ sarvāṃś camasāñ juhvati
7.19.22	atha pradakṣiṇam āvṛtya brāhmaṇācchaṃsinaś camase grahasya saṃsrāvam avanayati hutaṃ tvā hute 'vanayāmy ūrjasvantaṃ devebhyo madhumantaṃ manuṣyebhya iti vā tūṣṇīṃ vā
7.19.23	atraivaitat pātram upanidhāya bhakṣaiḥ pratyañca ādravanti
7.19.24	anusavanabhakṣa indreṇa pītasyeti
7.19.25	brāhmaṇācchaṃsinaś camasam evaite trayaḥ samupahūya bhakṣayanti
7.19.26	yathācamasaṃ camasān
7.19.27	hinva ma ity ātmānaṃ pratyabhimṛśante
7.19.28	nāpyāyayanti camasān
7.19.29	sarvabhakṣā mārjayante
7.19.30	atha prāṅ āyann āha
7.20.1	acchāvākasya camasam anūnnayadhvam unnetaḥ sarvaśa eva rājānam unnaya mātirīricaḥ pratiprasthātar upaitena graheṇa ramaihi yajamāneti
7.20.2	pūrvayā dvārā havirdhānaṃ prapādyāthaitac carma phalakayoḥ prācīnagrīvam uttaralomopastṛṇāti yajña pratitiṣṭheti vā tūṣṇīṃ vā
7.20.3	tasmin saṃmukhān grāvṇaḥ kṛtvā dakṣiṇasya havirdhānasyāntareṇeṣe rājānam upāvaharati hṛde tvā manase tvā soma rājann ehy avaroheti dvābhyām
7.20.4	athainam udgātṛbhyaḥ prāhuḥ
7.20.5	tasmiṃs tac ceṣṭanti yat te viduḥ
7.20.6	athodubjyādhavanīyam ardhaṃ vasatīvarīṇām avanayati
7.20.7	ardham ekadhanānām
7.20.8	puro 'kṣaṃ vasatīvarīḥ sādayati
7.20.9	paścād akṣam ekadhanān
7.20.10	acchāvākacamasam eva prathamam unnayanti
7.20.11	yathopapādam itarān
7.20.12	sarvaśa eva rājānaṃ samunnīyottaravedyāṃ saṃsādayanti
7.20.13	athādatta ukthyasthālyā aupaśayaṃ pātram
7.20.14	tasminn etaṃ sarvaśa eva rājānaṃ gṛhṇāti ya ukthyasthālyāṃ bhavaty upayāmagṛhīto 'si devebhyas tvā devāyuvam ukthyebhya ukthāyuvaṃ yajñasyāyuṣa indrāgnibhyāṃ tvā juṣṭaṃ gṛhṇāmīti
7.20.15	nātra punarhavir asīty ukthyasthālīṃ pratyabhimṛśati
7.20.16	daśābhir evaināṃ mṛṣṭvā nyubjati
7.20.17	parimṛjya sādayaty eṣa te yonir indrāgnibhyāṃ tveti
7.20.18	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
7.20.19	stuvate
7.20.20	acchāvākāya eṣottameti prāhuḥ
7.20.21	acchāvākasya kālāt parāṅ āvartate pratiprasthātā
7.20.22	abhy enam āhvayate 'cchāvākaḥ
7.20.23	pratyāhvayate pratiprasthātā
7.20.24	śaṃsati
7.20.25	pratigṛṇāti
7.20.26	prasiddham ukthaṃ pratigīrya prāṅ etyodyacchata etaṃ graham
7.20.27	anūdyacchante camasān
7.20.28	athāśrāvayaty o śrāvayāstu śrauṣaḍ ukthaśā yaja somānām iti
7.20.29	vaṣaṭkṛtānuvaṣaṭkṛte dvir juhoti
7.20.30	tathaiva dvirdviḥ sarvāṃś camasāñ juhvati
7.20.31	atha pradakṣiṇam āvṛtyācchāvākasya camase grahasya saṃsrāvam avanayati hutaṃ tvā hute 'vanayāmy ūrjasvantaṃ devebhyo madhumantaṃ manuṣyebhya iti vā tūṣṇīṃ vā
7.20.32	atraivaitat pātram upanidhāya bhakṣaiḥ pratyañca ādravanti
7.20.33	anusavanabhakṣa indrāgnibhyāṃ pītasyeti
7.20.34	acchāvākacamasam evaite trayaḥ samupahūya bhakṣayanti
7.20.35	yathācamasaṃ camasān
7.20.36	hinva ma ity ātmānaṃ pratyabhimṛśante
7.20.37	nāpyāyayanti camasān
7.20.38	sarvabhakṣā mārjayante
7.20.39	athokthaśā ity āha
7.20.40	prātaḥsavanaṃ pratigīrya praśāstaḥ prasuhīti
7.20.41	sarpatety āha praśāstā
7.20.42	saṃtiṣṭhate prātaḥsavanam
8.1.1	prasarpanti mādhyaṃdināya savanāya devī dvārāv ity ata evordhvena
8.1.2	saṃprasṛptān viditvādhvaryuḥ prāṅ āyann āhābhiṣotāra eta hvayata grāvastutam ehi yajamāneti
8.1.3	pūrvayā dvārā havirdhānaṃ prapādya hotṛcamase vasatīvarībhyo 'dhy apo niḥṣicya tāsu tathaiva nigrābhyāsu yajamānaṃ vācayati
8.1.4	tās tathaiva yajamānāya saṃpradāya grāvāṇam ādatte 'nyam upāṃśusavanāt
8.1.5	taṃ tathaiva prāñcaṃ praśritya visrasya rājānaṃ grāvāṇam abhimimīta indrāya tvendrāya tveti
8.1.6	pañcakṛtvo yajuṣā pañcakṛtvas tūṣṇīm
8.1.7	daśakṛtvo mimānaḥ sarvaśa eva rājānaṃ mimīte
8.1.8	adbhir abhyukṣya grāvastuta uṣṇīṣaṃ prayacchati
8.1.9	adbhir evābhyukṣyādhvaryor āvasathaṃ vāso haranti
8.1.10	tathā mitaṃ rājānaṃ hotṛcamasīyābhir upasṛjati
8.1.11	tathā saṃprayauti
8.1.12	tathā tiraścarman phalake abhimṛśati
8.1.13	tathā vṛddhīr vācayati
8.1.14	nātrāṃśūn sacate
8.1.15	ghoṣavanta evābhiṣuṇvantīhā3 ihā3 iheti
8.1.16	tad eva sad vinayantīhā3 iha ihā3 iha ihā3 iheti
8.1.17	atha saṃbharaṇīye niṣkrīḍayantīhā3 ihā3 iheti
8.1.18	athainaṃ susaṃbhṛtaṃ saṃbharaṇyāṃ saṃbhṛtyonnetra utprayacchati
8.1.19	tam unnetādhavanīye 'vanayati
8.1.20	evam eva dvitīyaḥ paryāyaḥ saṃtiṣṭhate
8.1.21	evaṃ tṛtīyaḥ
8.1.22	tṛtīyasya tṛtīye bṛhad upayanti bṛhad bṛhad bṛhad iti
8.1.23	ṛjīṣam antato daśāpavitreṇa pariveṣṭyonnetra utprayacchati
8.1.24	tad unnetādhavanīye vikṣālya prapīḍya dakṣiṇasya havirdhānasyāntareṇeṣe upāvahṛtya carmaṇi nidadhāti
8.1.25	tasmiṃs tathaiva saṃmukhān grāvṇaḥ kṛtvā caturdhaitad ṛjīṣaṃ grāvamukhebhyo vyapohati
8.1.26	tathodgātā vā prastotā vā dakṣiṇasya havirdhānasya paścād akṣam upasṛpya prāñcaṃ grāvasu droṇakalaśam adhyūhati
8.1.27	tasmiṃs tathaivodīcīnadaśaṃ daśāpavitraṃ vitatya prasiddhaṃ śukrāmanthinau grahau gṛhṇāti
8.1.28	athartupātrābhyāṃ dvau marutvatīyau grahau gṛhṇāti
8.2.1	marutvantaṃ vṛṣabhaṃ vāvṛdhānam indra marutva iha pāhi somam iti dvābhyām
8.2.2	athopariṣṭād āgrayaṇam ānīyādhastād upagṛhṇāti
8.2.3	taṃ tathaiva trir abhihiṅkṛtya parimṛjya sādayati
8.2.4	tathokthyaṃ gṛhṇāti
8.2.5	ukthyena rājānaṃ paridadhāti
8.2.6	tathoparyardhe droṇakalaśe pariplu pātraṃ prāsya drapsān anumantrayate drapsaś caskanda yas te drapso yo drapso yas te drapsa iti
8.2.7	tathonnetāram āhāriktaṃ pūtabhṛtaṃ kuru pavamānasya grahān grahīṣyāmīti
8.2.8	tathārikte pūtabhṛti pavamānasya grahān gṛhṇāty upayāmagṛhīto 'sīndrāya tveti droṇakalaśam abhimṛśati
8.2.9	indrāya tvety ādhavanīyam
8.2.10	indrāya tveti pūtabhṛtam
8.2.11	tathonnetar ity āha prāñcaṃ rājānaṃ pūtabhṛtam abhi saṃpavayatād daśābhir ādhavanīyaṃ mṛṣṭvā nyubjatād iti
8.2.12	sa tathā karoti
8.2.13	tathāpa upaspṛśya barhiṣī ādāyopaniḥsarpati
8.2.14	teṣu tathaiva samanvārabdheṣv āhavanīye sruvāhutiṃ juhoti
8.2.15	viśve devā maruta indro asmān asmin dvitīye savane na jahyuḥ / āyuṣmantaḥ priyam eṣāṃ vadanto vayaṃ devānāṃ sumatau syāma svāhety etayādhvaryū juhutaḥ
8.2.16	yathāvedam itare juhvati
8.2.17	atha pradakṣiṇam āvṛtya sado 'bhi pavamānaṃ sarpanti
8.2.18	tathā sadasi yathāyatanam upaviśanti
8.2.19	tathodgātre vā prastotre vā barhiṣī prayacchaty ṛksāmayor upastaraṇam asi mithunasya prajātyā iti vā tūṣṇīṃ vā
8.2.20	tathopākaraṇaṃ japati vāyur hiṅkarteti
8.2.21	sa eṣa pañcadaśo mādhyaṃdinaḥ pavamāno bhavati
8.2.22	tasyāṣṭamyāṃ prastutāyāṃ vācayati suparṇo 'si triṣṭupchandā anu tvārabhe svasti mā saṃpārayeti
8.2.23	atra caturhotāraṃ vyācaṣṭe
8.2.24	uddrute sāmni saṃpraiṣam āhāgnīd agnīn vihara barhi stṛṇāhi puroḍāśāṃ alaṃkuru pratiprasthātar dadhigharmāya dadhy āhareti
8.2.25	yathāsaṃpraiṣaṃ tau kurutaḥ
8.2.26	tathāpa upaspṛśyāhaihi yajamāneti
8.2.27	pūrvayā dvārā havirdhānaṃ prapādya tathā samastaṃ rājānam upatiṣṭhate
8.2.28	tathāvakāśaiś carati
8.2.29	tathā pracaraṇyāṃ navakṛtvo gṛhṇīte
8.2.30	tathaiṣa āgnīdhra āgnīdhrīyād dhiṣṇiyād anupūrvaṃ dhiṣṇiyeṣv aṅgārān viharati
8.2.31	tathā purastāt pratyaṅṅ āsīno vihṛtān dhiṣṇiyān vyāghārayati
8.2.32	tathottarasya havirdhānasya cubuke pracaraṇīṃ sādayati
8.2.33	tathā sāṃkāśinena pathā pṛṣṭhyāṃ stṛṇāti saṃtatāṃ gārhapatyād āhavanīyāt
8.3.1	athāntareṇa havirdhāne upaviśya dadhigharmāya dadhi yācati
8.3.2	tad āhṛtam avekṣate jyotir asi vaiśvānaraṃ pṛśniyai dugdham iti
8.3.3	barhiṣī antardhāya kaṃse vā camase vā gṛhṇāti yāvatī dyāvāpṛthivī mahitvā yāvac ca sapta sindhavo vitasthuḥ / tāvantam indra te grahaṃ sahorjā gṛhṇāmy astṛtam iti
8.3.4	apoddhṛtya barhiṣī athainaṃ śrīṇāti vāk ca tvā manaś ca śrīṇītāṃ prāṇaś ca tvāpānaś ca śrīṇītāṃ cakṣuś ca tvā śrotraṃ ca śrīṇītāṃ dakṣaś ca tvā balaṃ ca śrīṇītām ojaś ca tvā sahaś ca śrīṇītām āyuś ca tvā jarā ca śrīṇītām ātmā ca tvā tanūś ca śrīṇītāṃ śṛto 'si śṛtaṃkṛtaḥ śṛtāya tvā śṛtebhyas tvā śṛtaṃ kṛṇv iti
8.3.5	athāha hotar vadasva yat te vādyam iti
8.3.6	athainam ādāyopottiṣṭhann āha śrātaṃ havir iti
8.3.7	atyākramyāśrāvyāha dadhigharmasya yajeti
8.3.8	vaṣaṭkṛte juhoti yam indram āhur varuṇaṃ yam āhur yaṃ mitram āhur yam u satyam āhuḥ / yo devānāṃ devatamas tapojās tasmai tvā tebhyas tvā svāheti
8.3.9	anuvaṣaṭkṛte hutvā harati bhakṣam
8.3.10	sa yāvantaḥ pravargyasyartvijas teṣūpahavam iṣṭvā yajamāna eva pratyakṣaṃ bhakṣayati mayi tyad indriyaṃ mahan mayi dakṣo mayi kratuḥ / mayi dhāyi suvīryaṃ triśug gharmo vibhātu me
8.3.11	ākūtyā manasā saha virājā jyotiṣā saha / yajñena payasā saha brahmaṇā tejasā saha / kṣatreṇa yaśasā saha satyena tapasā saha / tasya doham aśīmahi tasya sumnam aśīmahi / tasya bhakṣam aśīmahi tasya ta indreṇa pītasya madhumata upahūtasyopahūto bhakṣayāmīti
8.3.12	nirṇijya pātraṃ prayacchati
8.3.13	tathā savanīyān puroḍāśān yācati
8.3.14	teṣāṃ tathaiva samavadyann āha mādhyaṃdinasya savanasyendrāya puroḍāśānām avadīyamānānām anubrūhīti
8.3.15	pūrvārdhād avadāyāparārdhād avadyati
8.3.16	abhighārayati
8.3.17	pratyanakti
8.3.18	tathopabhṛti sviṣṭakṛte sarveṣāṃ sakṛtsakṛd uttarārdhād avadyati
8.3.19	dvir abhighārayati
8.3.20	na pratyanakti
8.3.21	atyākramyāśrāvyāha mādhyaṃdinasya savanasyendrāya puroḍāśān prasthitān preṣyeti
8.3.22	vaṣaṭkṛte juhoti
8.3.23	tathā samāvapamāna āhāgnaye 'nubrūhīti
8.3.24	āśrāvyāhāgnaye preṣyeti
8.3.25	vaṣaṭkṛta uttarārdhapūrvārdhe 'tihāya pūrvā āhutīr juhoti
8.3.26	tathodaṅṅ atyākramya yathāyatanaṃ srucau sādayitvā tathaiva pātryām iḍāṃ samavadhāya pratīcaḥ puroḍāśān prahiṇoti
8.3.27	anu haike saṃyanti paśava iḍeti vadantaḥ
8.3.28	atha prāṅ āyann āhonnīyamānebhyo 'nubrūhi
8.4.1	hotuś camasam anūnnayadhvam ubhayataḥśukrān kurudhvam acchāvākasya camasādhvaryo 'pi tvam unnayasva pratiprasthātaś caturbhir mā śakalaiḥ prokṣitāprokṣitaiḥ pratyupalambasveti
8.4.2	yathāsaṃpraiṣaṃ te kurvanti
8.4.3	samānaṃ karmāśrāvaṇāt
8.4.4	āśrāvaṇa eva vyeti
8.4.5	athādhvaryuḥ purastātpratyaṅ tiṣṭhann āśrāvayaty o śrāvayāstu śrauṣaṇ mādhyaṃdinasya savanasya niṣkevalyasya bhāgasya śukravato manthivato madhuścuta indrāya somān prasthitān preṣyeti
8.4.6	vaṣaṭkṛte sahobhau juhutaḥ sa prathamaḥ saṃkṛtir viśvakarmeti
8.4.7	vaṣaṭkṛtānuvaṣaṭkṛte dvir juhutaḥ
8.4.8	tathaiva dvirdviḥ sarvāṃś camasāñ juhvati
8.4.9	tathā saṃpraiṣam āha praitu hotuś camasaḥ pra brahmaṇa iti
8.4.10	tathā pradakṣiṇam āvṛtya hotṛcamase grahasya saṃsrāvam avanayati hutaṃ tvā hute 'vanayāmy ūrjasvantaṃ devebhyo madhumantaṃ manuṣyebhya iti vā tūṣṇīṃ vā
8.4.11	tathā pratiprasthātottarārdha āhavanīyasya manthinaḥ saṃsrāvaṃ juhoti
8.4.12	tathāpa upaspṛśya śukrapātraṃ ca manthipātraṃ ca khare yathāyatanaṃ sādayati
8.4.13	yanty ete mahartvijāṃ camasāḥ
8.4.14	tathaite hotrakāṇāṃ camasādhvaryavaḥ sakṛtsakṛd droṇakalaśād abhyunnīyopāvartante
8.4.15	teṣāṃ tathaiva maitrāvaruṇacamasam ādāyāśrāvyāha praśāstar yajeti
8.4.16	brahman yaja potar yaja neṣṭar yajācchāvāka yajāgnīd yajeti
8.4.17	ṣaḍḍhotrāḥ saṃyājya pradakṣiṇam āvṛtya pratyaṅṅ ādrutyāgreṇa hotāram upaviśaty ayāḍ agnīd iti
8.4.18	sa bhadram akar ity āha hotā yo naḥ somaṃ rājānaṃ pāyayiṣyatīti
8.4.19	tathāpa upaspṛśya hotra iḍām upodyacchante
8.4.20	upahūyamānāyām iḍāyām upapragṛhṇanti camasān
8.4.21	upahūtāyām iḍāyām agnīdha ādadhāti ṣaḍavattam
8.4.22	prāśnanti
8.4.23	mārjayante
8.4.24	iḍopahūtāṃś camasān bhakṣayanti bhakṣehi māviśeti dīrghabhakṣam anudrutya rudravadgaṇasya soma deva te mativido mādhyaṃdinasya savanasya triṣṭupchandasa indrapītasya madhumata upahūtasyopahūto bhakṣayāmīti
8.4.25	hotṛcamasam evaite trayaḥ samupahūya bhakṣayanti
8.4.26	yathācamasaṃ camasān
8.4.27	hinva ma ity ātmānaṃ pratyabhimṛśante
8.4.28	āpyāyayanti camasān āpyāyasva sametu ta iti
8.4.29	sīdanti nārāśaṃsā āpyāyitā dakṣiṇasya havirdhānasyāpālambam adho'dhas tṛtīyāya marutvatīyāya
8.4.30	etasmin kāla āgnīdhre yajamānaḥ puroḍāśānāṃ prāśnāti
8.4.31	yadaśanā syāt patnī patnīśāle
8.5.1	atha dākṣiṇāni hoṣyan yācaty ājyasthālīṃ sasruvāṃ srucaṃ vāsaḥ
8.5.2	tasyaitasya vasanasyāntamāyāṃ daśāyāṃ hiraṇyaśalkaḥ pragrathito bhavati
8.5.3	etat samādāyāhaihi yajamāneti
8.5.4	uttareṇāgnīdhrīyaṃ parītyottareṇa sadaḥ parītya pūrvayā dvārā śālāṃ prapādya samanvārabdheṣv apivrateṣu saṃpracchanneṣu gārhapatya ājyaṃ vilāpyotpūya sruci caturgṛhītaṃ gṛhītvā vasanasyāntaṃ srugdaṇḍa upasaṃgṛhya saurībhyām ṛgbhyāṃ gārhapatye juhoty ud u tyaṃ jātavedasaṃ devaṃ vahanti ketavaḥ / dṛśe viśvāya sūryaṃ svāheti
8.5.5	aparaṃ caturgṛhītaṃ gṛhītvā gārhapatya eva juhoti citraṃ devānām ud agād anīkaṃ cakṣur mitrasya varuṇasyāgneḥ / āprā dyāvāpṛthivī antarikṣaṃ sūrya ātmā jagatas tasthuṣaś ca svāheti
8.5.6	athāgnīdhraṃ drutvā sruci caturgṛhītaṃ gṛhītvā vasanasyaivāntaṃ srugdaṇḍa upasaṃgṛhya nayavatyarcāgnīdhre juhoty agne naya supathā rāye asmān viśvāni deva vayunāni vidvān / yuyodhy asmaj juhurāṇam eno bhūyiṣṭhāṃ te namauktiṃ vidhema svāheti
8.5.7	atha divaṃ gaccha suvaḥ pateti hiraṇyaṃ hutvodgṛhṇāti
8.5.8	sṛjyante dakṣiṇā dakṣiṇāpathenāntareṇa sadaś ca gārhapatyaṃ cāntareṇa sadaś cāgnīdhraṃ cāntareṇa cātvālotkarau
8.5.9	evam udīcyaḥ pratipadyante
8.5.10	tāḥ pradakṣiṇaṃ kṛtvābhyaiti rūpeṇa vo rūpam abhyaimi vayasā vaya iti
8.5.11	athainā vibhajati tutho vo viśvavedā vibhajatu varṣiṣṭhe adhi nāka iti
8.5.12	atha sado 'bhyaity etat te agne rādha aiti somacyutaṃ tan mitrasya pathā nayartasya pathā preta candradakṣiṇā yajñasya pathā suvitā nayantīr iti
8.6.1	athaiṣa ātreyo 'greṇa sada āste
8.6.2	tam abhyaiti brāhmaṇam adya rādhyāsam ṛṣim ārṣeyaṃ pitṛmantaṃ paitṛmatyaṃ sudhātudakṣiṇam iti
8.6.3	athainam utkramya pṛcchati ka ātreya iti
8.6.4	ayam aham itītaraḥ pratyāha
8.6.5	taṃ tathaiva dvitīyam utkramya pṛcchati ka ātreya iti
8.6.6	ayam aham ity evetaraḥ pratyāha
8.6.7	taṃ tathaiva tṛtīyam utkramya pṛcchati ka ātreya iti
8.6.8	ayam aham ity evetaraḥ pratyāha
8.6.9	tasya pāṇau hiraṇyam ādadhāti candra maṃheti yad u cānyad upakalpate
8.6.10	athāgnīdhraṃ drutvā hiraṇyamukham agnīdhe dadāti
8.6.11	atha sada āgatya brahmaṇe dadāti hotra udgātre
8.6.12	atha havirdhānaṃ drutvādhvaryave dadāti ya u cainam anye 'bhito bhavanti
8.6.13	atha sada āgatya prastotre dadāti praśāstre brahmaṇācchaṃsine 'cchāvākasya sadasyasyāgnīdhaḥ potur neṣṭur grāvastuta unnetuḥ subrahmaṇyasya pratihartur antataḥ
8.6.14	yathāsamuditaṃ prasarpakebhyaḥ
8.6.15	athāhaihi yajamāneti
8.6.16	āgnīdhraṃ drutvā sruci caturgṛhītaṃ gṛhītvāgnīdhre pañca vaiśvakarmaṇāni juhoti yajñapatim ṛṣaya enasāhur iti
8.6.17	athātikrāmātīmokṣaiś caraty agninā devena ye devā yajñahana ity etābhyām anuvākābhyām
8.6.18	atha yajamānaṃ prāñcam īkṣayati vi suvaḥ paśya vy antarikṣam iti
8.6.19	athainaṃ sadasy upaveśayati yatasva sadasyair iti
8.6.20	atha dakṣiṇāḥ samanudiśaty asmaddātrā devatrā gacchata madhumatīḥ pradātāram āviśatānavahāyāsmān devayānena patheta sukṛtāṃ loke sīdata tan naḥ saṃskṛtam iti
8.7.1	atha prāṅ āyann āhendrāya marutvate 'nubrūhīti
8.7.2	tac chrutvā pratiprasthātā grahāv ādāyopaniṣkrāmati
8.7.3	upaniṣkrāntasyaivādhvaryur grahāv ādatte
8.7.4	uttaratas tiṣṭhate pratiprasthātre 'nyataraṃ prayacchati
8.7.5	athāśrāvayaty o śrāvayāstu śrauṣaḍ indrāya marutvate preṣyeti
8.7.6	vaṣaṭkṛte sahobhau juhutaḥ
8.7.7	atha pratiprasthātādhvaryoḥ pātre grahasya saṃsrāvam avanayati
8.7.8	tam āha pratiprasthātar etena pātreṇa tṛtīyaṃ marutvatīyaṃ grahaṃ gṛhāṇeti
8.7.9	tena pratiprasthātā tṛtīyaṃ marutvatīyaṃ grahaṃ gṛhṇāti droṇakalaśāt pariplunā pātreṇa marutvāṃ indra vṛṣabho raṇāyety anudrutyopayāmagṛhīto 'sīndrāya tvā marutvate juṣṭaṃ gṛhṇāmīti
8.7.10	parimṛjya sādayaty eṣa te yonir indrāya tvā marutvata iti
8.7.11	athādhvaryuḥ pradakṣiṇam āvṛtya pratyaṅṅ ādrutya hotraitat pātraṃ saṃbhakṣayatīndreṇa marutvatā pītasyeti
8.7.12	atha nigṛhya pātraṃ parāṅ āvartata iḍā devahūr iti
8.7.13	yāvad etasya yajuṣaḥ paryāpnoti tāvaj japati
8.7.14	abhy enam āhvayate hotā
8.7.15	pratyāhvayate 'dhvaryuḥ
8.7.16	śaṃsati
8.7.17	pratigṛṇāti
8.7.18	prasiddham ukthaṃ pratigīrya prāṅ etyodyacchata etaṃ tṛtīyaṃ marutvatīyaṃ graham
8.7.19	anūdyacchante nārāśaṃsān
8.7.20	athāśrāvayaty o śrāvayāstu śrauṣaḍ ukthaśā yaja somasyeti
8.7.21	vaṣaṭkṛtānuvaṣaṭkṛte dvir juhoti
8.7.22	tathaiva dvirdvir nārāśaṃsān anuprakampayanti
8.7.23	etat pātraṃ nārāśaṃsā anvāyanti
8.7.24	anusavanabhakṣa indreṇa marutvatā pītasyeti
8.7.25	hotā caivādhvaryuś caitat pātraṃ saṃbhakṣayato narāśaṃsapītena nārāśaṃsān narāśaṃsapītasya soma deva te mativido mādhyaṃdinasya savanasya triṣṭupchandasaḥ pitṛpītasya madhumata upahūtasyopahūto bhakṣayāmīti
8.7.26	hotṛcamasam evaite trayaḥ samupahūya bhakṣayanti
8.7.27	yathācamasaṃ camasān
8.7.28	hinva ma ity ātmānaṃ pratyabhimṛśante
8.7.29	āpyāyayanti camasān āpyāyasva sametu ta iti
8.7.30	sīdanti nārāśaṃsā āpyāyitā dakṣiṇasya havirdhānasyāpālambam adho'dho māhendrāya
8.8.1	atha prāṅ etya śukrapātram ādadāna āhonnetar yademaṃ māhendraṃ grahaṃ gṛhṇāmy athodañcaṃ rājānaṃ pūtabhṛtam abhi saṃpavayatād daśābhir droṇakalaśaṃ mṛṣṭvā nyubjatād iti
8.8.2	sa tathā karoti
8.8.3	sa śukrapātreṇa māhendraṃ droṇakalaśād gṛhṇāti mahāṃ indro ya ojasety anudrutyopayāmagṛhīto 'si mahendrāya tvā juṣṭaṃ gṛhṇāmīti
8.8.4	parimṛjya sādayaty eṣa te yonir mahendrāya tveti
8.8.5	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
8.8.6	stuvate māhendrāya
8.8.7	prastute sāmni saṃpraiṣam āhābhiṣotāro 'bhiṣuṇutāgnīd āśiraṃ vinayolūkhalam udvādaya pratiprasthātar vāruṇam ekakapālaṃ nirvapa saumyasya viddhīti
8.8.8	yathāsaṃpraiṣaṃ te kurvanti
8.8.9	hotra eṣottameti prāhuḥ
8.8.10	hotuḥ kālāt parāṅ āvartate 'dhvaryuḥ
8.8.11	abhy enam āhvayate hotā
8.8.12	pratyāhvayate 'dhvaryuḥ
8.8.13	śaṃsati
8.8.14	pratigṛṇāti
8.8.15	prasiddham ukthaṃ pratigīrya prāṅ etyodyacchata etaṃ māhendraṃ graham
8.8.16	anūdyacchante nārāśaṃsān
8.8.17	athāśrāvayaty o śrāvayāstu śrauṣaḍ ukthaśā yaja somasyeti
8.8.18	vaṣaṭkṛtānuvaṣaṭkṛte dvir juhoti
8.8.19	tathaiva dvirdvir nārāśaṃsān anuprakampayanti
8.8.20	etat pātraṃ nārāśaṃsā anvāyanti
8.8.21	anusavanabhakṣo mahendreṇa pītasyeti
8.8.22	hotā caivādhvaryuś caitat pātraṃ saṃbhakṣayato narāśaṃsapītena nārāśaṃsān narāśaṃsapītasya soma deva te mativido mādhyaṃdinasya savanasya triṣṭupchandasaḥ pitṛpītasya madhumata upahūtasyopahūto bhakṣayāmīti
8.8.23	hotṛcamasam evaite trayaḥ samupahūya bhakṣayanti
8.8.24	yathācamasaṃ camasān
8.8.25	hinva ma ity ātmānaṃ pratyabhimṛśante
8.8.26	nāpyāyayanti camasān
8.8.27	sarvabhakṣā mārjayante
8.8.28	athendrāya tvendrāya tvety evaṃ tribhir ukthyaparyāyaiś carati
8.8.29	taṃ tathaivottame 'tiśiṣṭa āhācchāvākasya camasam anūnnayadhvam unnetaḥ sarvaśa eva rājānam unnaya mātirīricaḥ pratiprasthātar upaitena graheṇa ramaihi yajamāneti
8.8.30	pūrvayā dvārā havirdhānaṃ prapādyāthodubjyādhavanīyaṃ sarvaśa eva vasatīvarīḥ paryasyati
8.8.31	sarvaśa evaikadhanān
8.8.32	puro'kṣam eva vasatīvarīkalaśaṃ mṛṣṭvā nyubjati
8.8.33	paścād akṣam ekadhanān
8.8.34	acchāvākacamasam eva prathamam unnayanti
8.8.35	yathopapādam itarān
8.8.36	sarvaśa eva rājānaṃ samunnīyottaravedyāṃ saṃsādayanti
8.8.37	athādatta ukthyasthālyā aupaśayaṃ pātram
8.8.38	tasminn etaṃ sarvaśa eva rājānaṃ gṛhṇāti ya ukthyasthālyāṃ bhavati
8.8.39	sa u vā aindra eva bhavati
8.8.40	athokthaṃ vācīty āha mādhyaṃdinaṃ savanaṃ pratigīrya praśāstaḥ prasuhīti
8.8.41	sarpatety āha praśāstā
8.8.42	saṃtiṣṭhate mādhyaṃdinaṃ savanam
8.9.1	prasarpanti tṛtīyasavanāya devī dvārāv ity ata evordhvena
8.9.2	saṃprasṛptān viditvādhvaryuḥ prāṅ āyann āhāgnīt pariśrayaṇam āhara pratiprasthātar āśiram ānaya śṛtātaṅkyam ādityagrahāya dadhy āharaihi yajamāneti
8.9.3	pūrvayā dvārā havirdhānaṃ prapādya ya eṣa upāṃśupātre 'ṃśuḥ prāsto bhavati taṃ mādhyaṃdinīya ṛjīṣe 'pisṛjya yam eva kaṃ ca grāvāṇam ādāyonnetāram āhāharopasṛjeti
8.9.4	upasṛjaty unnetādhavanīyād udacanena
8.9.5	aparimitam abhiṣutyāthainaṃ susaṃbhṛtaṃ saṃbharaṇyāṃ saṃbhṛtyonnetra utprayacchati
8.9.6	tam unnetādhavanīye 'vanayati
8.9.7	evam eva dvitīyaḥ paryāyaḥ saṃtiṣṭhate
8.9.8	evaṃ tṛtīyaḥ
8.9.9	ṛjīṣam antato daśāpavitreṇa pariveṣṭyonnetra utprayacchati
8.9.10	tad unnetādhavanīye vikṣālya prapīḍya dakṣiṇasya havirdhānasyāntareṇeṣe upātihṛtya nīḍa utsādayati
8.9.11	pariśrayanti pūrvāṃ dvāram aparāṃ ca
8.9.12	athādatta ādityasthālyā aupaśayaṃ pātram
8.9.13	tasminn etasya rājñas tṛtīyavelāṃ gṛhṇāti ya ādityasthālyāṃ bhavati kadā cana starīr asīty anudrutyopayāmagṛhīto 'sy ādityebhyas tvā juṣṭaṃ gṛhṇāmīti
8.9.14	barhiṣī antardhāya śṛtātaṅkyena śrīṇāti kadā cana prayucchasīty anudrutyopayāmagṛhīto 'sy ādityebhyas tvā juṣṭaṃ gṛhṇāmīti
8.9.15	apoddhṛtya barhiṣī ardhavelāṃ rājño gṛhṇāti yajño devānāṃ pratyeti sumnam ity anudrutyopayāmagṛhīto 'sy ādityebhyas tvā juṣṭaṃ gṛhṇāmīti
8.9.16	athainaṃ sthavimata upāṃśusavanena śrīṇāti vivasva ādityaiṣa te somapīthas tena mandasva tena tṛpya tṛpyāsma te vayaṃ tarpayitāro yā divyā vṛṣṭis tayā tvā śrīṇāmīti
8.9.17	athainam udgṛhṇāti
8.9.18	atra vijñānam upaiti yadi tājak praskanded varṣukaḥ parjanyo bhavati
8.9.19	yadi ciram avarṣukaḥ
8.9.20	na sādayatīti brāhmaṇam
8.9.21	athainam upāṃśusavanaṃ daśāpavitreṇa pariveṣṭya tenādhastāt pātram uddhanty ūrmikāram aviṣiñcan
8.10.1	ā samudrād āntarikṣāt prajāpatir udadhiṃ cyāvayātīndraḥ prasnautu maruto varṣayantūnnambhaya pṛthivīṃ bhinddhīdaṃ divyaṃ nabhaḥ / udno divyasya no dehīśāno visṛjā dṛtim iti
8.10.2	athainam upāṃśusavanaṃ daśāpavitreṇa parimṛjya grāvasv apisṛjati
8.10.3	vivṛṇvanti pūrvāṃ dvāram aparāṃ ca
8.10.4	athaitaṃ grahaṃ barhirhastenāpidhāyopottiṣṭhann āhādityebhyaḥ priyebhyaḥ priyadhāmabhyaḥ priyavratebhyo mahasvasarasya patibhya uror antarikṣasyādhyakṣebhyo 'nubrūhīti
8.10.5	atyākramyāśrāvyāhādityebhyaḥ priyebhyaḥ priyadhāmabhyaḥ priyavratebhyo mahasvasarasya patibhya uror antarikṣasyādhyakṣebhyaḥ preṣyeti
8.10.6	vaṣaṭkṛta oṣadhīḥ prāsyāgnāv ādityaṃ juhoti sakṛd eva
8.10.7	na hutvānvīkṣate
8.10.8	paryāvṛttasyaiva pratiprasthātā pātram ādatte
8.10.9	etasmin kāle pratihartā pūtabhṛto bile pavitraṃ vitatya dvau vā trīn vā rājña udacanān ānayati
8.10.10	āgrayaṇam evādhvaryur ādatte
8.10.11	ādityasthālīṃ pratiprasthātā sopaśayāṃ saṃpragṛhṇāti
8.10.12	tāsāṃ tisṛṇāṃ catasṛṇāṃ vā dhārāṇāṃ tathopariṣṭād āgrayaṇam ānīyādhastād upagṛhṇāti
8.10.13	taṃ tathaiva trir abhihiṅkṛtya parimṛjya sādayati
8.10.14	apoddhṛtya pavitraṃ barhiṣī antardhāyāśiram avanayaty anvārabdhāyāṃ patnyām asme devāso vapuṣe cikitsateti catasṛbhir anucchandasam
8.10.15	apoddhṛtya barhiṣī pūtabhṛto bile drapsān anumantrayate
8.10.16	dvau pavamānasya grahau gṛhṇāti
8.10.17	tathonnetar ity āha prāñcaṃ rājānaṃ pūtabhṛtam abhi saṃpavayatād daśābhir ādhavanīyaṃ mṛṣṭvā nyubjatād iti
8.10.18	sa tathā karoti
8.10.19	tathāpa upaspṛśya barhiṣī ādāyopaniḥsarpati
8.10.20	teṣu tathaiva samanvārabdheṣv āhavanīye sruvāhutiṃ juhoti
8.11.1	idaṃ tṛtīyaṃ savanaṃ kavīnām ṛtena ye camasam airayanta / te saudhanvanāḥ suvar ānaśānāḥ sviṣṭiṃ no abhi vasīyo nayantu svāhety etayādhvaryū juhutaḥ
8.11.2	yathāvedam itare juhvati
8.11.3	tathā pradakṣiṇam āvṛtya sado 'bhipavamānaṃ sarpanti
8.11.4	tathā sadasi yathāyatanam upaviśanti
8.11.5	tathodgātre vā prastotre vā barhiṣī prayacchaty ṛksāmayor upastaraṇam asi mithunasya prajātyā iti vā tūṣṇīṃ vā
8.11.6	tathopākaraṇaṃ japati vāyur hiṅkarteti
8.11.7	sa eṣa saptadaśa ārbhavaḥ pavamāno bhavati
8.11.8	tasya navamyāṃ prastutāyāṃ vācayati saghāsi jagatīcchandā anu tvārabhe svasti mā saṃpārayeti
8.11.9	atra pañcahotāraṃ vyācaṣṭe
8.11.10	uddrute sāmni saṃpraiṣam āhāgnīc chālākān vihara barhi stṛṇāhi puroḍāśāṃ alaṃkuru pratiprasthātaḥ paśau saṃvadasveti
8.11.11	yathāsaṃpraiṣaṃ tau kurutaḥ
8.11.12	tathāpa upaspṛśyāhaihi yajamāneti
8.11.13	pūrvayā dvārā havirdhānaṃ prapādya tathā samastaṃ rājānam upatiṣṭhate
8.11.14	nātrāvakāśaiś carati
8.11.15	tathā pracaraṇyāṃ navakṛtvo gṛhṇīte
8.11.16	tathaiṣa āgnīdhra āgnīdhrīyād dhiṣṇiyād anupūrvaṃ dhiṣṇiyeṣu śālākān viharati
8.11.17	tathā purastāt pratyaṅṅ āsīno vihṛtāñ chālākān vyāghārayati
8.11.18	tathottarasya havirdhānasya cubuke pracaraṇīṃ sādayati
8.11.19	tathā sāṃkāśinena pathā pṛṣṭhyāṃ stṛṇāti saṃtatāṃ gārhapatyād āhavanīyāt
8.12.1	atha paśunā carati manotāprabhṛtineḍāntena
8.12.2	tathā savanīyān puroḍāśān yācati
8.12.3	teṣāṃ tathaiva samavadyann āha tṛtīyasya savanasyendrāya puroḍāśānām avadīyamānānām anubrūhīti
8.12.4	pūrvārdhād avadāyāparārdhād avadyati
8.12.5	abhighārayati
8.12.6	pratyanakti
8.12.7	tathopabhṛti sviṣṭakṛte sarveṣāṃ sakṛtsakṛd uttarārdhād avadyati
8.12.8	dvir abhighārayati
8.12.9	na pratyanakti
8.12.10	atyākramyāśrāvyāha tṛtīyasya savanasyendrāya puroḍāśān prasthitān preṣyeti
8.12.11	vaṣaṭkṛte juhoti
8.12.12	tathā samāvapamāna āhāgnaye 'nubrūhīti
8.12.13	āśrāvyāhāgnaye preṣyeti
8.12.14	vaṣaṭkṛta uttarārdhapūrvārdhe 'tihāya pūrvā āhutīr juhoti
8.12.15	athodaṅṅ atyākramya yathāyatanaṃ srucau sādayitvā tathaiva pātryām iḍāṃ samavadhāya pratīcaḥ puroḍāśān prahiṇoti
8.12.16	anu haike saṃyanti paśava iḍeti vadantaḥ
8.12.17	atha prāṅ āyann āhonnīyamānebhyo 'nubrūhi hotuś camasam anūnnayadhvaṃ tīvrāṁ āśīrvataḥ kurudhvam unnetaḥ somaṃ prabhāvayeti
8.12.18	hotṛcamasam eva prathamam unnayanti
8.12.19	yathopapādam itarān
8.12.20	samunnīyottaravedyāṃ saṃsādayanti
8.12.21	atha prāṅ etya hotṛcamasam ādāyāśrāvyāha tṛtīyasya savanasyarbhumato vibhumataḥ prabhumato vājavataḥ savitṛvato bṛhaspativato viśvadevyāvatas tīvrāṁ āśīrvata indrāya somān prasthitān preṣyeti
8.12.22	vaṣaṭkṛte juhoti śyenāya patvane svāheti
8.12.23	anuvaṣaṭkṛte tṛmpantāṃ hotrā madhor ghṛtasya svāheti
8.12.24	vaṣaṭkṛtānuvaṣaṭkṛte dvir juhoti
8.12.25	tathaiva dvirdviḥ sarvāṃś camasāñ juhvati
8.12.26	tathā saṃpraiṣam āha praitu hotuś camasaḥ pra brahmaṇaḥ prodgātuḥ pra yajamānasya pra sadasyasya hotrakāṇāṃ camasādhvaryavaḥ sakṛtsakṛd āśīrvato 'bhyunnīyopāvartadhvam iti
8.12.27	yanty ete mahartvijāṃ camasāḥ
8.12.28	tathaite hotrakāṇāṃ camasādhvaryavaḥ sakṛtsakṛd āśīrvato 'bhyunnīyopāvartante
8.12.29	teṣāṃ tathaiva maitrāvaruṇacamasam ādāyāśrāvyāha praśāstar yajeti
8.12.30	vaṣaṭkṛte juhoti viṣṭambhāya dharmaṇe svāheti
8.12.31	paridhaye janaprathanāyeti brāhmaṇācchaṃsinaḥ
8.12.32	ūrje hotrāṇām iti potuḥ
8.12.33	payase hotrāṇām iti neṣṭuḥ
8.12.34	prajāpataye manava ity acchāvākasya
8.12.35	ṛtam ṛtapāḥ suvarvāḍ ity agnīdhaḥ
8.12.36	camasaṃ camasam evānuvaṣaṭkaroti tṛmpantāṃ hotrā madhor ghṛtasya svāheti
8.12.37	sapta hotrāḥ saṃyājya pradakṣiṇam āvṛtya pratyaṅṅ ādrutyāgreṇa hotāram upaviśaty ayāḍ agnīd iti
8.12.38	sa bhadram akar ity āha hotā yo naḥ somaṃ rājānaṃ pāyayiṣyatīti
8.12.39	tathāpa upaspṛśya hotra iḍām upodyacchante
8.12.40	upahūyamānāyām iḍāyām upapragṛhṇanti camasān
8.12.41	upahūtāyām iḍāyām agnīdha ādadhāti ṣaḍavattam
8.12.42	prāśnanti
8.12.43	mārjayante
8.12.44	iḍopahūtāṃś camasān bhakṣayanti bhakṣehi māviśeti dīrghabhakṣam anudrutyādityavadgaṇasya soma deva te matividas tṛtīyasya savanasya jagatīcchandasa indrapītasya madhumata upahūtasyopahūto bhakṣayāmīti
8.12.45	hotṛcamasam evaite trayaḥ samupahūya bhakṣayanti
8.12.46	yathācamasaṃ camasān
8.12.47	hinva ma ity ātmānaṃ pratyabhimṛśante
8.12.48	āpyāyayanti camasān āpyāyasva sametu ta iti
8.12.49	sīdanti nārāśaṃsā āpyāyitā dakṣiṇasya havirdhānasyāpālambam adho'dha upāsanavanto vaiśvadevāya
8.12.50	camasāya camasāyaiva trīṃstrīn puroḍāśaśakalān upāsyati
8.12.51	nava hotṛcamase
8.12.52	tān ata evānumantrayate 'tra pitaro yathābhāgaṃ mandadhvam iti
8.12.53	etasmin kāla āgnīdhre yajamānaḥ puroḍāśānāṃ prāśnāti
8.12.54	yadaśanā syāt patnī patnīśāle
8.13.1	atha prāṅ āyann āha devāya savitre 'nubrūhi pratiprasthātar antaryāmapātreṇa sāvitram āgrayaṇād grahaṃ gṛhītvopāsva mā sīṣada iti
8.13.2	tac chrutvā pratiprasthātāntaryāmapātreṇa sāvitram āgrayaṇād grahaṃ gṛhṇāti vāmam adya savitar ity anudrutyopayāmagṛhīto 'si devāya tvā savitre juṣṭaṃ gṛhṇāmīti
8.13.3	na sādayatīti brāhmaṇam
8.13.4	asādayitvaivopaniṣkramyāśrāvyāha devāya savitre preṣyeti
8.13.5	vaṣaṭkṛte juhoti
8.13.6	atha vai bhavati
8.13.7	savitṛpātreṇa vaiśvadevaṃ kalaśād gṛhṇāti some somam abhigṛhṇātīti
8.13.8	sa savitṛpātreṇa vaiśvadevaṃ kalaśād gṛhṇāti some somam abhigṛhṇāty upayāmagṛhīto 'si suśarmāsi supratiṣṭhāno bṛhadukṣe namo viśvebhyas tvā devebhyo juṣṭaṃ gṛhṇāmīti
8.13.9	parimṛjya sādayaty eṣa te yonir viśvebhyas tvā devebhya iti
8.13.10	athādhvaryuḥ pradakṣiṇam āvṛtya pratyaṅṅ ādrutya hotrā samīkṣya parāṅ āvartata iḍā devahūr iti
8.13.11	yāvad etasya yajuṣaḥ paryāpnoti tāvaj japati
8.13.12	abhy enam āhvayate hotā
8.13.13	pratyāhvayate 'dhvaryuḥ
8.13.14	śaṃsati
8.13.15	pratigṛṇāti
8.13.16	atha yatra hotur abhijānāty ekayā ca daśabhiś ca svabhūta iti tat pratiprasthātā dvidevatyapātrāṇi mārjālīye mārjayitvā pātreṣv apisṛjati
8.13.17	atha yatra hotur abhijānāti pra dyāvā yajñaiḥ pṛthivī ṛtāvṛdheti tad anyatomadaṃ pratigṛṇāty othā moda iva madā moda ivety ā vyāhāvāt
8.13.18	atha yatra hotur abhijānāti tad rādho adya savitur vareṇyam iti tad ubhayatomadam eva pratigṛṇāti madā moda iva madā moda ivety ā vyāhāvāt
8.13.19	prasiddham ukthaṃ pratigīrya prāṅ etyodyacchata etaṃ vaiśvadevaṃ graham
8.13.20	anūdyacchante nārāśaṃsān
8.13.21	athāśrāvayaty o śrāvayāstu śrauṣaḍ ukthaśā yaja somasyeti
8.13.22	vaṣaṭkṛtānuvaṣaṭkṛte dvir juhoti
8.13.23	tathaiva dvirdvir nārāśaṃsān anuprakampayanti
8.13.24	etat pātraṃ nārāśaṃsā anvāyanti
8.13.25	anusavanabhakṣo viśvair devaiḥ pītasyeti
8.13.26	hotā caivādhvaryuś caitat pātraṃ saṃbhakṣayato narāśaṃsapītena nārāśaṃsān narāśaṃsapītasya soma deva te matividas tṛtīyasya savanasya jagatīcchandasaḥ pitṛpītasya madhumata upahūtasyopahūto bhakṣayāmīti
8.13.27	hotṛcamasam evaite trayaḥ samupahūya bhakṣayanti
8.13.28	yathācamasaṃ camasān
8.13.29	hinva ma ity ātmānaṃ pratyabhimṛśante
8.13.30	nāpyāyayanti camasān
8.13.31	sarvabhakṣā mārjayante
8.14.1	atha hotāraṃ vipṛcchati pariyakṣyasi saumyā3ṃ na pariyakṣyasī3 iti
8.14.2	sa yathainaṃ hotā pratyāha tac chrutvāsannaṃ saumyam āgacchati
8.14.3	atha sruci caturgṛhītaṃ gṛhītvātyākramyāśrāvyāha ghṛtasya yajeti
8.14.4	vaṣaṭkṛte juhoti
8.14.5	athopastīrya dviś caror avadyati
8.14.6	pūrvārdhād avadāyāparārdhād avadyati
8.14.7	abhighārayati
8.14.8	na pratyanakti
8.14.9	atyākramyāśrāvyāha saumyasya yajeti
8.14.10	vaṣaṭkṛte dakṣiṇārdhapūrvārdhe prācīnāvītī saumyaṃ juhoti
8.14.11	athainaṃ vaiṣṇavyarcā sruvāhutyābhijuhoti viṣṇo tvaṃ no antama iti
8.14.12	yady u vai hotāgnāvaiṣṇavyarcā pariyajati saṃpannam iti nādriyeta
8.14.13	tasminn ājyam ānīyāvekṣate
8.14.14	pavitraṃ vai saumyaḥ
8.14.15	ātmānam eva pavayante
8.14.16	ya ātmānaṃ na paripaśyed itāsuḥ syāt
8.14.17	abhidadiṃ kṛtvāvekṣeteti
8.14.18	tasmin bhūya ājyam ānīyāvekṣate yan me manaḥ parāgataṃ yad vā me aparāgatam / rājñā somena tad vayam asmāsu dhārayāmasīti
8.14.19	mana evātman dādhāra na gatamanā bhavatīti brāhmaṇam
8.14.20	athainam udgātṛbhyo haranti
8.14.21	tasmiṃs tac ceṣṭanti yat te viduḥ
8.14.22	atha prāṅ āyann āha pratiprasthātar upāṃśupātreṇa pātnīvatam āgrayaṇād grahaṃ gṛhītvopāsva mā sīṣada iti
8.14.23	tac chrutvā pratiprasthātopāṃśupātreṇa pātnīvatam āgrayaṇād grahaṃ gṛhṇāty upayāmagṛhīto 'si bṛhaspatisutasya ta indo indriyāvataḥ patnīvantaṃ grahaṃ gṛhṇāmy agnā3i patnīvā3 iti
8.14.24	barhiṣī antardhāya ghṛtena śrīṇāty ahaṃ parastād aham avastād ahaṃ jyotiṣā vi tamo vavāra / yad antarikṣaṃ tad u me pitābhūd ahaṃ sūryam ubhayato dadarśāhaṃ bhūyāsam uttamaḥ samānānām iti
8.14.25	apoddhṛtya barhiṣī na sādayatīti brāhmaṇam
8.14.26	asādayitvopaniṣkramyāśrāvyāhāgnīt pātnīvatasya yajeti
8.14.27	vaṣaṭkṛte juhoti sajūr devena tvaṣṭrā somaṃ piba svāhety upāṃśv anuvaṣaṭkṛte hutvā harati bhakṣam
8.14.28	sa yady asminn āgnīdhra upahavam icchata upaivainaṃ hvayate
8.14.29	no tv eva saṃbhakṣayataḥ
8.14.30	athāhāgnīn neṣṭur upastham āsīda neṣṭaḥ patnīm udānayodgātrā saṃkhyāpyāpa upapravartayatād ūruṇopapravartayatān nagnaṃ kṛtvorum upapravartayatāddhotuś camasam anūnnayadhvam unnetaḥ sarvaśa eva rājānam unnaya mātirīricaḥ pratiprasthātar hotṛcamase dhruvāyāvakāśaṃ kurutād ehi yajamāneti
8.14.31	pūrvayā dvārā havirdhānaṃ prapādya yajamānaṃ dhruvam upasthāpayati bhūtam asi bhūte mā dhā mukham asi mukhaṃ bhūyāsam iti
8.14.32	hotṛcamasam eva prathamam unnayanti
8.14.33	yathopapādam itarān
8.14.34	sarvaśa eva rājānaṃ samunnīyottaravedyāṃ saṃsādayanti
8.14.35	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
8.14.36	stuvate yajñāyajñiyena
8.14.37	atra saptahotāraṃ vyācaṣṭe
8.14.38	prastute sāmni neṣṭā patnīm udgātrā saṃkhyāpya vācayati viśvasya te viśvāvato vṛṣṇiyāvatas tavāgne vāmīr anu saṃdṛśi viśvā retāṃsi dhiṣīyāgan devān yajño ni devīr devebhyo yajñam aśiṣann asmint sunvati yajamāna āśiṣaḥ svāhākṛtāḥ samudreṣṭhā gandharvam ātiṣṭhatānu vātasya patmann iḍa īḍitā iti
8.14.39	sa yad evainām udgātopamīvati tad eṣā patny ūruṇā pannejanīr upapravartayati
8.14.40	nagnaṃ kṛtvorum upapravartayati
8.15.1	hotra eṣottameti prāhuḥ
8.15.2	hotuḥ kālāt parāṅ āvartate 'dhvaryuḥ
8.15.3	abhy enam āhvayate hotā
8.15.4	pratyāhvayate 'dhvaryuḥ
8.15.5	śaṃsati
8.15.6	pratigṛṇāti
8.15.7	atha yatra hotur abhijānāti svāduṣ kilāyaṃ madhumāṃ utāyam iti tad ubhayatomodaṃ pratigṛṇāti modā moda iva madā moda ivety ā vyāhāvāt
8.15.8	atha yatra hotur abhijānāti tantuṃ tanvan rajaso bhānum anvihīti tat pratiprasthātā dhruvam parigṛhṇāti dyāvāpṛthivībhyāṃ tvā parigṛhṇāmīti
8.15.9	athainaṃ pracyāvayati viśve tvā devā vaiśvānarāḥ pracyāvayantv iti
8.15.10	athainam āharati divi devān dṛṃhāntarikṣe vayāṃsi pṛthivyāṃ pārthivān iti
8.15.11	athainaṃ hotṛcamase 'vanayati dhruvaṃ dhruveṇa haviṣāva somaṃ nayāmasi / yathā naḥ sarvam ij jagad ayakṣmaṃ sumanā asat
8.15.12	yathā na indra id viśaḥ kevalīḥ sarvāḥ samanasaḥ karat / yathā naḥ sarvā id diśo 'smākaṃ kevalīr asann iti
8.15.13	prasiddham ukthaṃ pratigīrya prāṅ etyodyacchata etaṃ hotṛcamasam
8.15.14	anūdyacchante camasān
8.15.15	athāśrāvayaty o śrāvayāstu śrauṣaḍ ukthaśā yaja somānām iti
8.15.16	vaṣaṭkṛtānuvaṣaṭkṛte dvir juhoti
8.15.17	tathaiva dvirdviḥ sarvāṃś camasāñ juhvati
8.15.18	atha bhakṣaiḥ pratyañca ādravanti
8.15.19	anusavanabhakṣo 'gninā vaiśvānareṇa marudbhiḥ pītasya madhumata upahūtasyopahūto bhakṣayāmīti
8.15.20	hotṛcamasam evaite trayaḥ samupahūya bhakṣayanti
8.15.21	yathācamasaṃ camasān
8.15.22	hinva ma ity ātmānaṃ pratyabhimṛśante
8.15.23	nāpyāyayanti camasān
8.15.24	sarvabhakṣā mārjayante
8.15.25	athaitāṃś camasān adbhiḥ pūrayitvottareṇāhavanīyaṃ prāco vodīco vāyātayati
8.15.26	teṣu trīṃstrīṃś ca dūrvāgranthīn prāsyaty ekaikaṃ ca darbhapuñjīlam
8.15.27	athokthaṃ vācīndrāyety āha tṛtīyasavanaṃ pratigīrya praśāstaḥ prasuhīti
8.15.28	sarpatety āha praśāstā
8.15.29	saṃtiṣṭhate tṛtīyasavanam
8.16.1	atha saṃpraiṣam āhāgnīd aupayajān aṅgārān āharopayaṣṭar upasīda brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
8.16.2	āharanty etān āgnīdhrād aupayajān aṅgārān
8.16.3	tān agreṇa hotāraṃ nivapati
8.16.4	upasīdaty upayaṣṭā gudatṛtīyena
8.16.5	athādhvaryuḥ pṛṣadājyaṃ vihatya juhvāṃ samānīyātyākramyāśrāvyāha devebhyaḥ preṣyeti
8.16.6	vaṣaṭkṛte juhoti preṣya preṣyeti
8.16.7	ekādaśānūyājān iṣṭvodaṅṅ atyākramya yathāyatanaṃ srucau sādayitvā vājavatībhyāṃ srucau vyūhati
8.16.8	śaṃyunā prastaraparidhi saṃprakīrya saṃprasrāvya srucau vimucyonnetāram āhonnetar grahas te pracareti
8.16.9	tac chrutvonnetā droṇakalaśa āgrayaṇatṛtīyaṃ grahaṃ gṛhṇāty upayāmagṛhīto 'si harir asi hāriyojano haryo sthātā vajrasya bhartā pṛśneḥ pretā tasya te deva someṣṭayajuṣa stutastomasya śastokthasya harivantaṃ grahaṃ gṛhṇāmīti
8.16.10	barhiṣī antardhāya dhānābhiḥ śrīṇāti harī stha haryor dhānā iti
8.16.11	apoddhṛtya barhiṣī athainam ādāyopottiṣṭhann āhendrāya harivate dhānāsomānām anubrūhīti
8.16.12	śīrṣann adhinidhāya vikramyāśrāvyāhendrāya harivate dhānāsomān prasthitān preṣyeti
8.16.13	vaṣaṭkṛte juhoti sahasomā indrāya svāheti
8.16.14	anuvaṣaṭkṛte hutvā harati bhakṣam
8.16.15	sa yāvanta ṛtvijas tebhya unnetā dhānā vyāvapati
8.16.16	ta unnetary upahavam iṣṭvaikaikām anvasyante
8.16.17	manasā saṃbādhate
8.17.1	iṣṭayajuṣas te deva soma stutastomasya śastokthasya harivata indrapītasya madhumata upahūtasyopahūto bhakṣayāmīti
8.17.2	athainā nirṇijyottaravedyāṃ saṃnivapanty āpūryā sthā mā pūrayata prajayā ca dhanena ceti
8.17.3	nivapann eva yajamānas tisro dhānāḥ sacate
8.17.4	atha yācati sphyam udapātraṃ barhir iti
8.17.5	etat samādāyāhaihi yajamāneti
8.17.6	jaghanena dakṣiṇena havirdhāne parītya dakṣiṇena mārjālīyaṃ dhiṣṇiyaṃ sphyenoddhatyāvokṣya dakṣiṇāgraṃ barhi stīrtvādbhir mārjayati mārjayantāṃ pitaro mārjayantāṃ pitāmahā mārjayantāṃ prapitāmahā iti
8.17.7	atha tisro dhānā dadāty etat te tatāsau ye ca tvām anv etat te pitāmahāsau ye ca tvām anv etat te prapitāmahāsau ye ca tvām anv iti
8.17.8	atra pitaro yathābhāgaṃ mandadhvam ity uktvodaṅ paryāvṛtyātra ṣaḍḍhotāraṃ vyācaṣṭe
8.17.9	athābhiparyāvṛtya tathaivādbhir mārjayitvaitenaiva yathetam etyāgnīdhrīye dve sruvāhutī juhoti yan ma ātmano mindābhūt punar agniś cakṣur adād iti dvābhyām
8.17.10	athāhavanīye śākalaiś caranti devakṛtasyainaso 'vayajanam asi svāhā manuṣyakṛtasyainaso 'vayajanam asi svāhā pitṛkṛtasyainaso 'vayajanam asi svāheti
8.17.11	athāpsuṣomān paryupaviśyāvaghreṇa bhakṣayanty apsu dhautasya soma deva te nṛbhiḥ sutasyeṣṭayajuṣa stutastomasya śastokthasya yo bhakṣo aśvasanir yo gosanis tasya te pitṛbhir bhakṣaṃkṛtasyopahūtasyopahūto bhakṣayāmīti
8.17.12	athainā ninīyopotthāyādityam upatiṣṭhante
8.18.1	apāma somam amṛtā abhūmādarśma jyotir avidāma devān / kim asmān kṛṇavad arātiḥ kim u dhūrtir amṛta martyasyeti
8.18.2	yady u vā astamita ādityo bhavaty āhavanīyam evaitena yajuṣopatiṣṭhante
8.18.3	athāgnīdhraṃ drutvāgnīdhre dadhidrapsān bhakṣayanti dadhikrāvṇo akāriṣam iti
8.18.4	atha sakhyavaisarjanaṃ japanty ubhā kavī yuvānā satyā tā dharmaṇaspatī / satyasya dharmaṇaspate vi sakhyāni sṛjāmaha iti
8.18.5	athādhvaryuḥ pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyya ṣaḍ ṛgmiyāṇi juhoti dhātā rātiḥ savitedaṃ juṣantām iti
8.18.6	trīṇi yajūṃṣi yajña yajñaṃ gacchaiṣa te yajño yajñapate devā gātuvida iti
8.18.7	atha sruci caturgṛhītaṃ gṛhītvāyurdāṃ daśamīṃ juhoty āyurdā agne haviṣo juṣāṇa iti
8.18.8	etasmin kāle cātvāle yajamānaḥ kṛṣṇaviṣāṇāṃ prāsyatīndrasya yonir asi yajñasya tvā yonau sādayāmīti vā tūṣṇīṃ vā
8.18.9	atha pratiprasthātā patnīm udānayati sā cātvāle śaṅkuṃ prāsyati tūṣṇīm
8.19.1	atraitam avabhṛthaṃ saṃsādayanty agreṇāgnīdhram ucchrāyyāṃ vā carmaṇi vā
8.19.2	patnīśālād ādadate vāruṇam upastīrṇābhighāritam ājyasthālīṃ sasruvāṃ srucaṃ barhiḥ prativasanīye vāsasī audumbarīṃ rājāsandīm
8.19.3	sadasa audumbarīṃ sthūṇāṃ maitrāvaruṇadaṇḍam
8.19.4	havirdhānābhyāṃ pūtabhṛdādhavanīyau camasān adhiṣavaṇaṃ carmādhiṣavaṇe phalake ṣaṭ chaṅkūn grāvṇo vāyavyāni sthālīr droṇakalaśaṃ daśāpavitre ṛjīṣam ity etat saha kṛṣṇājinena yat kiñcit somaliptaṃ bhavati
8.19.5	atha vai bhavati
8.19.6	parā sthālīr asyanty ud vāyavyāni harantīti
8.19.7	etat samādāya prastotāram āha prastotaḥ sāma gāyeti
8.19.8	sāmnā prastotānvavaiti
8.19.9	trir nidhanam upaiti
8.19.10	puruṣaḥ puruṣo nidhanam upaitīti brāhmaṇam
8.19.11	athāntareṇa cātvālotkarāv udaṅṅ upaniṣkrāmanty uruṃ hi rājā varuṇaś cakāra sūryāya panthām anvetavā u / apade pādā pratidhātave 'kar utāpavaktā hṛdayāvidhaś cid iti
8.19.12	viṣuvati dvitīyaṃ nidhanam upayanti
8.19.13	apaḥ parākhyāya vācayati śataṃ te rājan bhiṣajaḥ sahasram urvī gambhīrā sumatiṣ ṭe astu / bādhasva dveṣo nirṛtiṃ parācaiḥ kṛtaṃ cid enaḥ pramumugdhy asmad iti
8.19.14	udakānte tṛtīyaṃ nidhanam upayanti
8.19.15	athāpām antam abhitiṣṭhanty abhiṣṭhito varuṇasya pāśa iti
8.19.16	athāpsu barhiḥ prāsyaty agner anīkam apa āviveśa / apāṃ napāt pratirakṣann asuryaṃ dame dame samidhaṃ yakṣy agna iti
8.19.17	athainat sruvāhutyābhijuhoti prati te jihvā ghṛtam uccaraṇyet svāheti
8.19.18	atha sruci caturgṛhītaṃ gṛhītvāpabarhiṣaś caturaḥ prayājān yajati
8.19.19	athāgnaye somāyety ājyabhāgābhyāṃ carati
8.19.20	athopastīrya pūrvārdhāt puroḍāśasyāvadyann āha
8.20.1	varuṇāyānubrūhīti
8.20.2	pūrvārdhād avadāyāparārdhād avadyati
8.20.3	abhighārayati
8.20.4	pratyanakti
8.20.5	atyākramyāśrāvyāha varuṇaṃ yajeti
8.20.6	vaṣaṭkṛte juhoti
8.20.7	athopastīrya sarvaśa eva vāruṇam avadadhad āhāgnīvaruṇābhyāṃ sviṣṭakṛdbhyām anubrūhīti
8.20.8	dvir abhighārayati
8.20.9	āśrāvyāhāgnīvaruṇau sviṣṭakṛtau yajeti
8.20.10	vaṣaṭkṛta uttarārdhapūrvārdhe 'tihāya pūrvā āhutīr juhoti
8.20.11	atha sruci caturgṛhītaṃ gṛhītvāpabarhiṣau dvāv anūyājau yajati
8.20.12	athāpsu srucaṃ pratiṣṭhāpayati samudre te hṛdayam apsv antar iti
8.20.13	athainām adbhiḥ pūrayati saṃ tvā viśantv oṣadhīr utāpa iti
8.20.14	apsv evāpo juhoti yajñasya tvā yajñapate havirbhiḥ / sūktavāke namovāke vidhema svāheti
8.20.15	atraitam avabhṛthaṃ saṃprakiranti yat kiṃcit somaliptaṃ bhavaty avabhṛtha nicaṃkuṇa nicerur asi nicaṃkuṇāva devair devakṛtam eno 'yāḍ ava martyair martyakṛtam uror ā no deva riṣas pāhīti
8.20.16	athāñjalināpa upahanti sumitrā na āpa oṣadhayaḥ santv iti
8.20.17	tāṃ diśaṃ nirukṣati yasyām asya diśi dveṣyo bhavati durmitrās tasmai bhūyāsur yo 'smān dveṣṭi yaṃ ca vayaṃ dviṣma iti
8.20.18	athāpa upaspṛśyātraitad ṛjīṣaṃ praplāvayanti saha kṛṣṇājinena devīr āpa eṣa vo garbhas taṃ vaḥ suprītaṃ subhṛtam akarma deveṣu naḥ sukṛto brūtād iti
8.20.19	bindūn upaiva spṛśati
8.20.20	na bhakṣayati
8.20.21	athānupamajjantāv anyonyasya pṛṣṭhe dhāvayato visrasya mekhale prativasanīye vāsasī paridhāyonnetāram āhonnetar un no nayeti
8.20.22	tisṛbhir udvatībhir udāyanty ud vayaṃ tamasas pary ud u tyaṃ citram iti
8.20.23	athāpām antaṃ pratiyauti pratiyuto varuṇasya pāśaḥ pratyasto varuṇasya pāśa iti
8.20.24	athāpratīkṣam āyanti
8.20.25	varuṇasyāntarhityai
8.20.26	prapathe samidhaḥ kurvata edho 'sy edhiṣīmahīti
8.20.27	etyāhavanīye 'bhyādadhāti samid asi tejo 'si tejo mayi dhehīti
8.20.28	athāhavanīyam upatiṣṭhante 'po anvacāriṣaṃ rasena samasṛkṣmahi / payasvāṃ agna āgamaṃ taṃ mā saṃsṛja varcaseti
8.20.29	vyavacchindanti pariśrayaṇāni
8.20.30	vivartayanti havirdhāne dakṣiṇena dakṣiṇam uttareṇottaram
8.21.1	yāvad evātrādhvaryuś ceṣṭati tāvad eṣa pratiprasthātā prāyaṇīyasya niṣkāsa udayanīyam abhinirvapati
8.21.2	eṣa eva veda etan mekṣaṇam etad barhiḥ
8.21.3	athaitāṃ carusthālīṃ sakṣāmakāṣām utkhidya nirṇijya tayodayanīyaṃ śrapayati
8.21.4	tasmiṃs tathaiva śrapyamāṇe jaghanena gārhapatyam aupasadāyāṃ vedyāṃ stambayajur harati
8.21.5	idam eva prasiddhaṃ pauroḍāśikam
8.21.6	trir yajuṣā tūṣṇīṃ caturtham
8.21.7	pūrvaṃ parigrāhaṃ parigṛhṇāti
8.21.8	karaṇaṃ japati
8.21.9	uddhanti
8.21.10	uddhatād āgnīdhras trir harati
8.21.11	samānaṃ karma yathā prāyaṇīyasya
8.21.12	etāvad eva nānā
8.21.13	pathyām amutra svastiṃ prathamāṃ yajati tām ihopottamāṃ yajati
8.21.14	no tu diśaś cyavante
8.21.15	atha purastāt sviṣṭakṛtaḥ sruvāhutim upajuhoti yās te viśvāḥ samidhaḥ santy agna iti
8.21.16	upastaraṇābhighārṇābhyām evaitad dhruvājyaṃ vicchiṃṣanti
8.21.17	samiṣṭayajur u haike juhvati
8.21.18	śaṃyvanta udayanīyaḥ saṃtiṣṭhate
8.21.19	atraitat pūrṇapātram antarvedi ninayati
8.21.20	atha pṛṣadājyavanty ājyāni gṛhītvā maitrāvaruṇīṃ vaśām upākaroti
8.21.21	tasyai prasiddhaṃ vapayā caritvā dakṣiṇe vedyante keśaśmaśru vapate
8.21.22	nakhāni nikṛntate
8.21.23	sarvasaṃsthāṃ paśoḥ kurvanti
8.21.24	atha yadi vaśāṃ na labhate maitrāvaruṇīm āmikṣāṃ gārhapatye śrapayitvā tayāhavanīye pracarati
8.21.25	sājyabhāgapratipatkeḍāntā saṃtiṣṭhate
8.22.1	athāraṇyor agnīn samārohyodavasāya mathitvāgnīn vihṛtyāgneyam aṣṭākapālam udavasānīyām iṣṭiṃ nirvapati
8.22.2	śrapayitvāsādayati
8.22.3	tasyāḥ pañcadaśa sāmidhenyaḥ
8.22.4	pañca prayājāḥ
8.22.5	vārtraghnāv ājyabhāgau
8.22.6	atha haviṣo 'gne tam adyādhā hy agna iti
8.22.7	triṣṭubhau saṃyājye
8.22.8	anvāhāryam āsādyānaḍvāhaṃ dadāti
8.22.9	sā prasiddheṣṭiḥ saṃtiṣṭhate
8.22.10	athāraṇyor agnīn samārohyodavasāya mathitvāgnīn vihṛtya pūrvāṇi devikāhavīṃṣi nirvapaty anumatyai caruṃ rākāyai caruṃ dhātre puroḍāśaṃ dvādaśakapālam iti
8.22.11	anvāhāryam āsādya vatsatarīṃ dadāti
8.22.12	sā prasiddheṣṭiḥ saṃtiṣṭhate
8.22.13	atha tadānīm eva pṛṣṭhyāṃ stīrtvāpaḥ praṇīyottarāṇi devikāhavīṃṣi nirvapati sinīvālyai caruṃ kuhvai caruṃ dhātra eva puroḍāśaṃ dvādaśakapālam iti
8.22.14	anvāhāryam āsādya vatsataraṃ dadāti
8.22.15	sā prasiddheṣṭiḥ saṃtiṣṭhate
8.22.16	athāraṇyor agnīn samārohya svāny agnyāyatanāny adhyavasāya mathitvāgnīn vihṛtya sāyaṃprātaragnihotre pratijuhoti
8.22.17	saṃtiṣṭhate 'gniṣṭomaḥ saṃtiṣṭhate 'gniṣṭomaḥ
9.1.1	pravargyaṃ saṃbhariṣyann upakalpayate khādirīm audumbarīṃ vaiṇavīṃ vaikaṅkatīṃ vābhriṃ vyāmamātrīṃ vāratnimātrīṃ vobhayataḥkṣṇūṃ mṛdaṃ ca bhāvitāṃ karaṇīyāṃ kṛṣṇājinaṃ varāhavihataṃ valmīkavapām ūtīkastambaṃ vādārastambaṃ vā chāgāpayo 'rmakapālāni śarkarā avāñjanapiṣṭā ajalomāni kṛṣṇājinalomāni sūnām adhikaraṇīṃ kartāraṃ kuśalaṃ veṇukāṇḍaṃ madantīr iti
9.1.2	athāmāvāsyena vā haviṣeṣṭvā nakṣatre vā pūrvāṃ śāntim upayanti namo vāca iti
9.1.3	athāgreṇa śālāṃ dhanurmātre vedyai gartaṃ khānayati
9.1.4	tad bhāvitāṃ mṛdam avalepayati
9.1.5	samāṃ bilena karoti
9.1.6	tad upasādayati varāhavihataṃ valmīkavapām ūtīkastambaṃ vādārastambaṃ vā sthāle chāgāpaya iti
9.1.7	athottarataḥ pārśvataḥ saṃbhārāṇāṃ prācīnāgrāṇi tṛṇāni saṃstīrya teṣūpari kṛṣṇājinaṃ prācīnagrīvam uttaralomopastṛṇāti
9.1.8	athottaraṃ śālākhaṇḍam agreṇa sphyenoddhatyāvokṣya sikatā nivapati
9.1.9	taṃ parimaṇḍalaṃ kharaṃ karoti
9.1.10	athainaṃ sikatābhir ābhrāśinaṃ karoti
9.1.11	taṃ kuśataruṇakair dūrvāgranthibhir iti saṃpracchādyāthainaṃ pariśrayanti
9.1.12	tasyodīcīṃ dvāraṃ kurvanti
9.1.13	tad upasādayaty armakapālāni śarkarā avāñjanapiṣṭā ajalomāni kṛṣṇājinalomāni sūnām adhikaraṇīṃ kartāraṃ kuśalaṃ veṇukāṇḍam iti
9.1.14	atha gārhapatye madantīr apo 'dhiśrayati
9.1.15	antarvedy abhriṃ nidadhāti
9.1.16	pariśrayanti dvārāṇi
9.1.17	patnīśāle patnīṃ pariśrayanti
9.1.18	paristṛṇanti
9.1.19	dakṣiṇata upaviśato brahmā ca yajamānaś ca
9.1.20	atra pūrvāṃ śāntim upayanti yeṣām anupetā bhavati
9.1.21	gārhapatya ājyaṃ vilāpyotpūya sruci caturgṛhītaṃ gṛhītvāhavanīye sāvitraṃ juhoty anvārabdhe yajamāne
9.2.1	yuñjate mana uta yuñjate dhiyo viprā viprasya bṛhato vipaścitaḥ / vi hotrā dadhe vayunāvid eka in mahī devasya savituḥ pariṣṭutiḥ svāheti
9.2.2	juhoty adīkṣitasya
9.2.3	japati dīkṣitasya
9.2.4	athābhrim ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
9.2.5	ādāyābhimantrayate 'bhrir asi nārir asy adhvarakṛd devebhya iti
9.2.6	athainām ādāyopottiṣṭhaty uttiṣṭha brahmaṇaspate devayantas tvemahe / upaprayantu marutaḥ sudānava indra prāśūr bhavā saceti
9.2.7	praiti praitu brahmaṇaspatiḥ pra devy etu sūnṛtā / acchā vīraṃ naryaṃ paṅktirādhasam devā yajñaṃ nayantu na iti
9.2.8	atha bhāvitāṃ mṛdam upatiṣṭhate devī dyāvāpṛthivī anu me 'maṃsāthām iti
9.2.9	abhriyā praharaty ṛdhyāsam adya makhasya śira iti
9.2.10	makhāya tveti harati
9.2.11	makhasya tvā śīrṣṇa ity uttarataḥ kṛṣṇājine nivapaty udūhyopasthānam
9.2.12	evam eva dvitīyaṃ harati
9.2.13	evaṃ tṛtīyam
9.2.14	tūṣṇīṃ caturthaṃ paryetasyai śinaṣṭi
9.2.15	atha varāhavihatam upatiṣṭhata iyaty agra āsīr iti
9.2.16	abhriyā praharaty ṛdhyāsam adya makhasya śira iti
9.2.17	makhāya tveti harati
9.2.18	makhasya tvā śīrṣṇa ity uttarataḥ kṛṣṇājine nivapaty udūhyopasthānam
9.2.19	evam eva dvitīyaṃ harati
9.2.20	evaṃ tṛtīyam
9.2.21	tūṣṇīṃ caturtham
9.2.22	paryetasya śinaṣṭi
9.2.23	atha valmīkavapām upatiṣṭhate devīr vamrīrasya bhūtasya prathamajā ṛtāvarīr iti
9.2.24	abhriyā praharaty ṛdhyāsam adya makhasya śira iti
9.2.25	makhāya tveti harati
9.2.26	makhasya tvā śīrṣṇa ity uttarataḥ kṛṣṇājine nivapaty udūhyopasthānam
9.2.27	evam eva dvitīyaṃ harati
9.2.28	evaṃ tṛtīyam
9.2.29	tūṣṇīṃ caturtham
9.2.30	paryetasyai śinaṣṭi
9.2.31	athotīkastambaṃ vādārastambaṃ vopatiṣṭhata indrasyaujo 'sīti
9.2.32	abhriyā praharaty ṛdhyāsam adya makhasya śira iti
9.2.33	makhāya tveti harati
9.2.34	makhasya tvā śīrṣṇa ity uttarataḥ kṛṣṇājine nivapaty udūhyopasthānam
9.2.35	evam eva dvitīyaṃ harati
9.2.36	evaṃ tṛtīyam
9.2.37	tūṣṇīṃ caturthaṃ paryetasya śinaṣṭi
9.2.38	atha chāgāpaya upatiṣṭhate 'gnijā asi prajāpate reta iti
9.2.39	abhrim avadadhāty ṛdhyāsam adya makhasya śira iti
9.2.40	makhāya tveti harati
9.2.41	makhasya tvā śīrṣṇa ity uttarataḥ kṛṣṇājine mṛdi praścotayaty udūhyopasthānam
9.2.42	evam eva dvitīyaṃ praścotayati
9.2.43	evaṃ tṛtīyam
9.2.44	tūṣṇīṃ caturtham
9.2.45	caturthena saha sarvaśa evaitac chāgāpaya sthālena mṛdi pariṣiñcati
9.2.46	atraitān atiśeṣān apo 'bhyavaharanti
9.2.47	atraiva vā prakiranti
9.2.48	prāyaścittāya vā pariśāyayanti
9.3.1	atha pravargyam ādadate 'vanāmya mukhāny anabhipraśvasantaḥ
9.3.2	na pravargyaṃ cādityaṃ cāntardadhati
9.3.3	bahavo harantīti vijñāyate
9.3.4	athainam ānayanty aitu brahmaṇaspatir ā devy etu sūnṛtā / acchā vīraṃ naryaṃ paṅktirādhasaṃ devā yajñaṃ nayantu na iti
9.3.5	athainaṃ khara upāvaharanty āyur dhehi prāṇaṃ dhehy apānaṃ dhehi vyānaṃ dhehi cakṣur dhehi śrotraṃ dhehi mano dhehi vācaṃ dhehy ātmānaṃ dhehi pratiṣṭhāṃ dhehi māṃ dhehi mayi dhehīti
9.3.6	athainam armakapālaiḥ śarkarābhir avāñjanapiṣṭābhir ajalomaiḥ kṛṣṇājinalomair iti saṃsṛjya madantībhir upasṛjati madhu tvā madhulā karotv iti
9.3.7	piṇḍaṃ karoti makhasya śiro 'sīti
9.3.8	yajñasya pade stha ity aṅguṣṭhābhyām upanigṛhṇāti
9.3.9	atha tṛtīyaṃ mṛdo 'pacchidya trīn piṇḍān karoti
9.3.10	teṣām ekaṃ kartre prayacchati gāyatro 'sīti
9.3.11	tenāsya budhnaṃ karoti gāyatreṇa tvā chandasā karomīti
9.3.12	atiśiṣṭāyai mṛdo 'rdhaṃ prayacchati traiṣṭubho 'sīti
9.3.13	tenāsya madhyaṃ karoti traiṣṭubhena tvā chandasā karomīti
9.3.14	sarvām antato mṛdaṃ prayacchati jāgato 'sīti
9.3.15	tenāsya bilaṃ karoti jāgatena tvā chandasā karomīti
9.3.16	taṃ prādeśamātraṃ pṛthubudhnaṃ madhye lagnaṃ karoti
9.3.17	athāsya veṇukāṇḍena dvibhāgam avavidhyati
9.3.18	tad asya pinvanaṃ bhavati
9.3.19	athāsya tryaṅgule vā caturaṅgule vā rāsnāṃ paryasyati makhasya rāsnāsīti
9.3.20	athāsya bilaṃ gṛhṇāty aditis te bilaṃ gṛhṇātu pāṅktena chandaseti
9.3.21	athainam ādityenābhitapati sūryasya harasā śrāyeti
9.3.22	athainaṃ khare nidadhāti
9.3.23	nihitam anumantrayate makho 'sīti
9.3.24	evam eva dvitīyaṃ mahāvīraṃ karoti
9.3.25	evaṃ tṛtīyam
9.3.26	tūṣṇīṃ pinvane rauhiṇakapāle cājyasthālīṃ ca
9.3.27	atha yā mṛd atiśiṣyate tayā pravāte pratilepam upavātayati
9.3.28	teṣūpavāteṣūpakalpayata ekaviṃśatiṃ vṛṣṇo aśvasya śakṛtpiṇḍān abhrim agniṃ pacanam iti
9.3.29	athāśvaśakam ādīpya mukhyaṃ mahāvīraṃ dhūpayati vṛṣṇo aśvasya niṣpad asi varuṇas tvā dhṛtavrata ādhūpayatu mitrāvaruṇayor dhruveṇa dharmaṇeti
9.3.30	antarataś ca bāhyataś ca sudhūpitaṃ kṛtvā nidadhāti
9.3.31	evam eva dvitīyaṃ mahāvīraṃ dhūpayati
9.3.32	evaṃ tṛtīyam
9.3.33	tūṣṇīṃ pinvane rauhiṇakapāle cājyasthālīṃ ca
9.3.34	athottareṇa śālām urubilam ivāvaṭaṃ khānayati
9.3.35	taṃ pacanenāvastīrya tasmin prāco vodīco vā mahāvīrān āyātayati
9.3.36	purastāt pinvane
9.3.37	paścād rauhiṇakapāle cājyasthālīṃ ca
9.3.38	athainān pacanenopariṣṭāt saṃpracchādya mṛdāvalimpati
9.3.39	caturaṅgulam anudiśam ādīpanāyātiśinaṣṭi
9.3.40	athopoṣati
9.4.1	arciṣe tveti purastāt
9.4.2	śociṣe tveti dakṣiṇataḥ
9.4.3	jyotiṣe tveti paścāt
9.4.4	tapase tvety uttarataḥ
9.4.5	te 'hnā vā rātryā vā pacyante
9.4.6	yadi prātar upoṣati sāyam upaiti
9.4.7	yadi sāyaṃ prātaḥ
9.4.8	teṣu pakveṣūpakalpayate gopayaś chāgāpayo dhṛṣṭim aśmasaṃdāvaṃ sataṃ saṃdaṃśaṃ khārīṃ śikyaṃ kṛṣṇājinam iti
9.4.9	etat samādāyābhyaity abhīmaṃ mahinā divaṃ mitro babhūva saprathāḥ / uta śravasā pṛthivīm
9.4.10	mitrasya carṣaṇīdhṛtaḥ śravo devasya sānasim / dyumnaṃ citraśravastamam iti
9.4.11	atha dhṛṣṭim ādatte siddhyai tveti
9.4.12	tayā mukhyān mahāvīrād aṅgārān udvapati devas tvā savitodvapatu supāṇiḥ svaṅguriḥ / subāhur uta śaktyeti
9.4.13	athainam ucchrayaty uttiṣṭha bṛhan bhavordhvas tiṣṭha dhruvas tvam iti
9.4.14	athainam āśaye pratiṣṭhāpayaty apadyamānaḥ pṛthivyām āśā diśa āpṛṇeti
9.4.15	athainam anvīkṣate sūryasya tvā cakṣuṣānvīkṣa ṛjave tvā sādhave tvā sukṣityai tvā bhūtyai tveti
9.4.16	athainaṃ pradakṣiṇaṃ purīṣeṇa paryūhatīdam aham amum āmuṣyāyaṇaṃ viśā paśubhir brahmavarcasena paryūhāmīti yathāvarṇam
9.4.17	athainaṃ saṃdaṃśena parigṛhya sate 'vadhāya chāgāpayasācchṛṇatti gāyatreṇa tvā chandasācchṛṇadmi traiṣṭubhena tvā chandasācchṛṇadmi jāgatena tvā chandasācchṛṇadmi chṛṇattu tvā vāk chṛṇattu tvork chṛṇattu tvā haviś chṛnddhi vācaṃ chṛnddhy ūrjaṃ chṛnddhi havir deva puraścara saghyāsaṃ tveti
9.4.18	antarataś ca bāhyataś ca svācchṛṇaṃ kṛtvā gopayasābhiviṣyandayati
9.4.19	evam eva dvitīyaṃ mahāvīram ācchṛṇatti
9.4.20	evaṃ tṛtīyam
9.4.21	tūṣṇīṃ pinvane rauhiṇakapāle cājyasthālīṃ ca
9.4.22	atha yadi vidhur vā pradaro vā jāyate 'śmacūrṇāni chāgāpayasi saṃprakīrya taiḥ pratyukṣyolmukenābhitapati vidhuṃ dadrāṇaṃ yad ṛte cid abhiśriṣa iti dvābhyām
9.4.23	saṃ haiva rohati
9.4.24	yady u vai sarvaśa eva bhidyata etāny eva kapālāny avāñjanaṃ piṣṭvā yaiṣā mṛt prāyaścittāya pariśete tayā saṃsṛjya kṛtvā paktvācchṛdya nidadhāti
9.4.25	teṣāṃ yadā śvasatha uparamaty athainān khāryāṃ samavadhāya kṛṣṇājinenopariṣṭāt saṃpracchādyottare śālākhaṇḍe śikya āsajati
9.4.26	yathā patnī na paśyati tathā
9.4.27	ta ā kālāt pariśere
9.4.28	athottarāṃ śāntim upayanti śaṃ no vātaḥ pavatāṃ mātariśveti
9.5.1	śvo rājñaḥ kraya ity upakalpayata audumbarīṃ samrāḍāsandīm audumbarīṃ sthūṇāṃ godohanīm audumbaraṃ chāgāyai śaṅkum audumbaraṃ śaphopayamanam audumbaraṃ sruvam audumbaryau srucāv aniṣkīrṇe rauhiṇahavaṇī dve audumbarī dhṛṣṭī trīṇi dhavitrāṇi kārṣṇājināny audumbaradaṇḍāni
9.5.2	vaiṇavadaṇḍānīty eke
9.5.3	ṣaḍ audumbarāñ chakalān vaikaṅkatīṃ ca samidhaṃ trayodaśa vaikaṅkatān paridhīn vaikaṅkatīṃ srucaṃ pracaraṇīṃ kārṣmaryamayān paridhīn suvarṇarajatau ca rukmau dve gharmadughe dhenuṃ ca chāgāṃ ca dvau kuśamayau vedāv ekaṃ mauñjaṃ vedam aparivāsitaṃ mauñjaṃ rajjudāma muñjapralavān rauhiṇapiṣṭāni kharebhyaḥ sikatā iti
9.5.4	atha prāyaṇīyena carati
9.5.5	prāyaṇīyena caritvā padena carati
9.5.6	padena caritvā rājānaṃ krītvohyātithyaṃ nirvapati
9.5.7	ātithyena pracarya pūrvāṃ śāntim upayanti namo vāca iti
9.5.8	athāgreṇa gārhapatyaṃ tṛṇāni saṃstīrya tad etat parigharmyaṃ sarvaṃ saṃsādayanti
9.5.9	atra samrāḍāsandīm atra sthūṇāṃ godohanīm atra chāgāyai śaṅkum iti
9.5.10	athottareṇa gārhapatyaṃ sphyenoddhatyāvokṣya sikatā nivapati
9.5.11	taṃ prādeśamātraṃ parimaṇḍalaṃ pravṛñjanīyaṃ kharaṃ karoti
9.5.12	athainaṃ sikatābhir ābhrāśinaṃ karoti
9.5.13	athottareṇāhavanīyaṃ sphyenoddhatyāvokṣya sikatā nivapati
9.5.14	taṃ prādeśamātraṃ parimaṇḍalam udvāsanīyaṃ kharaṃ karoti
9.5.15	athainaṃ sikatābhir ābhrāśinaṃ karoti
9.5.16	athottare śalākhaṇḍe sphyenoddhatyāvokṣya sikatā nivapati
9.5.17	taṃ caturaśraṃ niṣyandanavantam ucchiṣṭakharaṃ karoti
9.5.18	athainaṃ sikatābhir ābhrāśinaṃ karoti
9.5.19	athādhvaryuḥ pracaraṇīyaṃ mahāvīraṃ śaphābhyāṃ parigṛhya pravṛñjanīye khare sādayati
9.5.20	athainaṃ mauñjena vedenāpidadhāti
9.5.21	athaitām āsandīm agreṇāhavanīyaṃ paryāhṛtya dakṣiṇato nidadhāti
9.5.22	tasyāṃ kṛṣṇājinaṃ prācīnagrīvam uttaralomopastṛṇāti
9.5.23	athaitāv upaśayau mahāvīrau vedābhyāṃ parigṛhyāgreṇāhavanīyaṃ paryāhṛtya dakṣiṇataḥ samrāḍāsandyāṃ kṛṣṇājine prācīnabilau sādayati
9.5.24	athaitām abhrim agreṇāhavanīyaṃ paryāhṛtya dakṣiṇataḥ samrāḍāsandyāṃ kṛṣṇājine sādayati
9.5.25	athaitāṃ mṛdam atiśiṣṭām agreṇāhavanīyaṃ paryāhṛtya dakṣiṇataḥ samrāḍāsandyāṃ kṛṣṇājine sādayati
9.5.26	athaitāṃ sthūṇāṃ godohanīṃ chāgāyai śaṅkum ity ādāya jaghanena dakṣiṇena gārhapatyaṃ parikramya dakṣiṇayā dvāropanirhṛtya hotuḥ saṃdarśe sthūṇāṃ nihatya mauñjena dāmnā gharmadugho vatsaṃ badhnanti
9.5.27	tam uttareṇa chāgāyai śaṅkuṃ nihatya chāgāṃ nigrathnanti
9.5.28	pratyubjati chagalam
9.5.29	athaitenaiva yathetam etya niṣkramayanti vṛṣalān
9.5.30	hvayanti hotāram
9.5.31	hvayanti brahmāṇam
9.5.32	hvayanti pratiprasthātāram
9.5.33	hvayanti prastotāram
9.5.34	hvayanty āgnīdhram
9.5.35	pariśrayanti dvārāṇi
9.5.36	patnīśāle patnīṃ pariśrayanti
9.5.37	paristṛṇanti
9.5.38	dakṣiṇata upaviśato brahmā ca yajamānaś ca
9.5.39	atra pūrvāṃ śāntim upayanti yeṣām anupetā bhavati
9.6.1	athādhvaryuḥ sapavitrāḥ prokṣaṇīr ādadāna āha brahman pravargyeṇa pracariṣyāmo hotar gharmam abhiṣṭuhy agnīd rauhiṇau puroḍāśāv adhiśraya pratiprasthātaḥ pravargyaṃ vihara prastotaḥ sāmāni gāyeti
9.6.2	tad brahmā prasauti yajuryuktaṃ sāmabhir āktakhaṃ tvā viśvair devair anumataṃ marudbhiḥ / dakṣiṇābhiḥ pratataṃ pārayiṣṇuṃ stubho vahantu sumanasyamānaṃ sa no rucaṃ dhehy ahṛṇīyamāno bhūr bhuvaḥ suvar om indravantaḥ pracarateti
9.6.3	athādhvaryuḥ pracaraṇīyaṃ mahāvīraṃ prokṣati yamāya tvā makhāya tvā sūryasya harase tveti
9.6.4	abhiprāpnuvan parānparān saṃbhārān prokṣati
9.6.5	tam eva pratiprasthātā pravargyaṃ viharati
9.6.6	athāhavanīye kārṣmaryamayān paridhīn paridadhāti
9.6.7	tad upasādayati ṣaḍ audumbarāñ chakalān vaikaṅkatīṃ ca samidhaṃ gārhapatye trayodaśa vaikaṅkatān paridhīn suvarṇarajatau ca rukmau muñjapralavān rauhiṇapiṣṭānīti
9.6.8	athaiṣa āgnīdhro jaghanena gārhapatyam upaviśya dhṛṣṭībhyāṃ pratīco 'ṅgārān nirūhya teṣu rauhiṇakapāle upadadhāti
9.6.9	atha dāruṇasaṃyutāni piṣṭāni saṃyutya rauhiṇau puroḍāśāv adhiśrayati
9.6.10	athājyaṃ nirvapati
9.6.11	athājyam adhiśrayati
9.6.12	ubhayaṃ paryagnikṛtvā rauhiṇau puroḍāśau śrapayati
9.6.13	etasmin kāle pratiprasthātā mauñjena vedena homārthāni pātrāṇi saṃmṛśati mahāvīraṃ sruvaṃ pinvane rauhiṇahavanī upayamanam iti
9.6.14	atha pratiprasthātājyam utpūya rauhiṇau puroḍāśāv upastīrṇābhighāritāv udvāsya rauhiṇahavanībhyāṃ parigṛhyāntarvedy āsādayati
9.6.15	dakṣiṇaṃ paridhisandhim anv ekam
9.6.16	uttaraṃ paridhisandhim anv itaram
9.6.17	prāñcau pūrvāhṇike
9.6.18	pratyañcāv āparāhṇike
9.6.19	athādhvaryuḥ pracaraṇīyaṃ mahāvīraṃ śaphābhyāṃ parigṛhya savye pāṇau samāvṛtyājyasthālyāḥ sakṛdupahatenājyena gārhapatye 'navānaṃ saṃtatāḥ sapta prāṇāhutīr juhoti prāṇāya svāhā vyānāya svāhā apānāya svāhā cakṣuṣe svāhā śrotrāya svāhā manase svāhā vāce sarasvatyai svāheti
9.6.20	catasra uttarā yathopapādaṃ dakṣāya svāhā kratave svāhaujase svāhā balāya svāheti
9.6.21	athainam ājyenānakti devas tvā savitā madhvānaktv iti
9.6.22	etasmin kāle pratiprasthātā rājataṃ rukmaṃ pravṛñjanīye khara upagūhati pṛthivīṃ tapasas trāyasveti
9.6.23	atha muñjapralavān vyatiṣajyādīpayaty arcir asi śocir asi jyotir asi tapo 'sīti
9.6.24	tān pravṛñjanīye khare saṃprakīrya teṣu pracarṇīyaṃ mahāvīraṃ saṃsādayati
9.7.1	saṃsīdasva mahāṃ asi śocasva devavītamaḥ / vi dhūmam agne aruṣaṃ miyedhya sṛja praśasta darśatam iti
9.7.2	athainam ājyena pūrayaty añjanti yaṃ prathayanto na viprā vapāvantaṃ nāgninā tapantaḥ / pitur na putra upasi preṣṭha ā gharmo agnim ṛtayann asādīd iti
9.7.3	athāsya prādeśena diśo vyāsthāpayaty anādhṛṣyā purastād agner ādhipatya āyur me dā iti purastāt
9.7.4	putravatī dakṣiṇata indrasyādhipatye prajāṃ me dā iti dakṣiṇataḥ
9.7.5	suṣadā paścād devasya savitur ādhipatye prāṇaṃ me dā iti paścāt
9.7.6	āśrutir uttarato mitrāvaruṇayor ādhipatye śrotraṃ me dā ity uttarataḥ
9.7.7	vidhṛtir upariṣṭād bṛhaspater ādhipatye brahma me dāḥ kṣatraṃ me dās tejo me dhā varco me dhā yaśo me dhās tapo me dhā mano me dhā ity upariṣṭāt
9.7.8	athemām abhimṛśati manor aśvāsi bhūriputrā viśvābhyo mā nāṣṭrābhyaḥ pāhi sūpasadā me bhūyā mā mā hiṃsīr iti
9.7.9	atha dhṛṣṭībhyām udīco 'ṅgārān nirūhati tapo ṣv agne antarāṃ amitrān tapā śaṃsam araruṣaḥ parasya / tapo vaso cikitāno acittān vi te tiṣṭhantām ajarā ayāsa iti
9.7.10	tair enaṃ pradakṣiṇaṃ paricinoti cita stha paricitaḥ svāhā marudbhiḥ pariśrayasveti
9.7.11	athainaṃ trayodaśabhir vaikaṅkataiḥ paridhibhiḥ paricinuto 'dhvaryuś ca pratiprasthātā ca
9.7.12	mā asīti prāñcāv adhvaryuḥ
9.7.13	pramā asīty udañcau pratiprasthātā
9.7.14	tāv evam eva vyatiṣaṅgaṃ pratimā asi saṃmā asi vimā asy unmā asīti
9.7.15	athainaṃ trayodaśaṃ paridhiṃ dakṣiṇata ūrdhvāgraṃ niminoty antarikṣasyāntardhir asīti
9.7.16	athainaṃ sauvarṇena rukmenāpidadhāti divaṃ tapasas trāyasveti
9.7.17	athainam upatiṣṭhata ābhir gīrbhiḥ śukraṃ te anyad arhan bibharṣi sāyakāni dhanveti
9.7.18	prajvalite rukmam apakarṣati
9.8.1	atha dhavitrāṇy ādatte gāyatram asīty anyatarat traiṣṭubham asīty anyataraj jāgatam asīty anyatarat
9.8.2	tair enaṃ paścāt prāṅ jānvācyordhvaṃ dhūnoti madhu madhv iti
9.8.3	uttaratas tiṣṭhate pratiprasthātre dve dhavitre prayacchati
9.8.4	tayor anyatarad āgnīdhrāyotprayacchati
9.8.5	athainaṃ triḥ pradakṣiṇaṃ pariyanti praṇavepraṇave dhūnvantaḥ
9.8.6	triḥ parītyottaratas tiṣṭhanti
9.8.7	atha dhavitrāṇy ādatte
9.8.8	apareṇa parikrāntāyottaratas tiṣṭhate pratiprasthātre dve dhavitre prayacchati
9.8.9	tayor anyatarad āgnīdhrāyotprayacchati
9.8.10	athainaṃ paryupaviśanti
9.8.11	paścāt prāṅmukho 'dhvaryur upaviśati
9.8.12	purastāt pratyaṅmukhaḥ pratiprasthātā
9.8.13	uttarato dakṣiṇāmukha āgnīdhraḥ
9.8.14	ta evam eva praṇavepraṇave dhūnvanta āsata upasamāsam ulmukāny āpyāyayanto mahāvīram
9.8.15	atha yatra hotur abhijānāti yābhir vartikāṃ grasitām amuñcatam iti tad enam upotthāya rocayato 'dhvaryuś ca yajamānaś ca daśa prācīr daśa bhāsi dakṣiṇety etetānuvākena
9.8.16	atha yatra hotur abhijānāty apnasvatīm aśvinā vācam asma iti tad dhavitrāṇy upodyacchante
9.8.17	atha yatra hotur abhijānāty arūrucad uṣasaḥ pṛśnir agriya iti tad rucito gharma ity uktvā yathetaṃ triḥ punaḥ pratipariyanti nidhāya dhavitrāṇi
9.8.18	avakāśair avekṣamāṇā upatiṣṭhante 'paśyaṃ gopām iti pratipadyāśīmahi tvā mā mā hiṃsīr ity ātaḥ
9.8.19	atha gārhapatyam upatiṣṭhate tvam agne gṛhapatir viśām asi viśvāsāṃ mānuṣīṇāṃ śataṃ pūrbhir yaviṣṭha pāhy aṃhasaḥ sameddhāraṃ śataṃ himās tandrāviṇaṃ hārdivānam ihaiva rātayaḥ santv iti
9.8.20	antarhite pratiprasthātā vede patnīṃ vācayati tvaṣṭīmatī te sapeyety āntād anuvākasya
9.8.21	etasmin kāle pratiprasthātā dakṣiṇaṃ rauhiṇaṃ juhoty ahar jyotiḥ ketunā juṣatāṃ sujyotir jyotiṣāṃ svāheti
9.9.1	atha raśanām ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
9.9.2	ādāyābhimantrayate 'dityai rāsnāsīti
9.9.3	dohanaṃ kaṃsaṃ pinvane iti pratiprasthātāpareṇa parikramya
9.9.4	athaitāṃ gharmadughaṃ trir upāṃśu devanāmabhir āhvayatīḍa ehy adita ehi sarasvaty ehīti
9.9.5	trir uccair dakṣiṇayā dvāropaniṣkramya yad asyai nāma bhavati tenāsāv ehy asāv ehīti
9.9.6	athaināṃ raśanayābhidadhāty adityā uṣṇīṣam asīti
9.9.7	vāyur asy aiḍa iti gharmadugho vatsam abhimṛśati
9.9.8	athainam upāvasṛjati pūṣā tvopāvasṛjatv aśvibhyāṃ pradāpayeti
9.9.9	dhayantam anumantrayate yas te stanaḥ śaśayo yo mayobhūr yena viśvā puṣyasi vāryāṇi / yo ratnadhā vasuvid yaḥ sudatraḥ sarasvati tam iha dhātave kar iti
9.9.10	prattāyām unnayaty usra gharmaṃ śiṃṣosra gharmaṃ pāhi gharmāya śiṃṣeti
9.9.11	niyujya saṃdhāyopasīdati bṛhaspatis tvopasīdatv iti
9.9.12	stanān saṃmṛśati dānava stha peravo viṣvagvṛto lohiteneti
9.9.13	atha yatra hotur abhijānāty ā daśabhir vivasvata iti tad enāṃ pinvane pinvayaty aśvibhyāṃ pinvasva sarasvatyai pinvasva pūṣṇe pinvasva bṛhaspataye pinvasvendrāya pinvasvendrāya pinvasveti
9.9.14	atiśiṣṭaṃ kaṃse dohayati
9.9.15	etasmin kāle pratiprasthātā pinvane chāgāṃ pinvayati tūṣṇīm
9.9.16	atha yatra hotur abhijānāty uttiṣṭha brahmaṇaspata iti tat pratiprasthātre payasī saṃpradāyaitenaiva yathetam etya śaphopayamān ādatte gāyatro 'sīty anyatarat traiṣṭubho 'sīty anyataraj jāgatam asīty upayamanam
9.9.17	atha yatra hotur abhijānāty upadrava payasā godhug oṣam iti tatpayasī āhriyamāṇe abhimantrayate sahorjo bhāgenopa mehīndrāśvinā madhunaḥ sāraghasya gharmaṃ pāta vasavo yajatā vaḍ iti
9.9.18	atha purastāt pratyañcāv upaviśya mahāvīre payasī avanayato 'dhvaryuś ca pratiprasthātā ca
9.9.19	adhvaryuḥ pūrvo gopayo 'vanayati svāhā tvā sūryasya raśmaye vṛṣṭivanaye juhomi svāheti
9.9.20	athāsyoṣmāṇam anvīkṣate madhu havir asi sūryasya tapas tapeti
9.9.21	etasmin kāle pratiprasthātā chāgāpayo 'vanayati tūṣṇīm
9.9.22	ubhayaṃ samānīyādhvaryus tṛtīyam avanayati
9.9.23	atra yat kaṃse payas tad upayamane samavanayati pratyūhyāṅgārān
9.9.24	athādhvaryuḥ pracaraṇīyaṃ mahāvīraṃ śaphābhyāṃ parigṛhṇāti
9.10.1	dyāvāpṛthivībhyāṃ tvā parigṛhṇāmīti
9.10.2	vedenādhastād upamṛjyopayamanenopayacchaty antarikṣeṇa tvopayacchāmīti
9.10.3	athainam ādāyopottiṣṭhati devānāṃ tvā pitṝṇām anumato bhartuṃ śakeyam iti
9.10.4	prāṅ harati tejo 'si tejo 'nu prehy agnir mā pṛthivyāḥ pātu vāyur antarikṣāt sūryo divo divispṛṅ mā mā hiṃsīr antarikṣaspṛṅ mā mā hiṃsīḥ pṛthivispṛṅ mā mā hiṃsīḥ suvar asi suvar me yaccha divaṃ yaccha divo mā pāhīti
9.10.5	atha vātanāmāni vyācaṣṭe samudrāya tvā vātāya svāheti pañcānavānam
9.10.6	evam eva dve uttare
9.10.7	ṣaḍ uttarāṇi yathopapādam agnaye tvā vasumate svāhā somāya tvā rudravate svāhā varuṇāya tvādityavate svāhā bṛhaspataye tvā viśvadevyāvate svāhā savitre tvarbhumate vibhumate prabhumate vājavate svāhā yamāya tvāṅgirasvate pitṛmate svāheti
9.10.8	viśvā āśā dakṣiṇasad iti dakṣiṇata āsīnaṃ brahmāṇam īkṣate
9.10.9	viśvān devān ayāḍ iheti paścād āsīnaṃ hotāram
9.10.10	savyenātyākrāmañ japati svāhākṛtasya gharmasya madhoḥ pibatam aśvinā svāhāgnaye yajñiyāya śaṃ yajurbhir iti
9.10.11	yajamānam ativācayaty aśvinā gharmaṃ pātaṃ hārdivānam ahar divābhir ūtibhir anu vāṃ dyāvāpṛthivī maṃsātām iti
9.10.12	uccair āśrāvyāha gharmasya yajeti
9.10.13	vaṣaṭkṛte juhoti svāhendrāyeti
9.10.14	svāhendrā vaḍ ity anuvaṣaṭkṛte hutvā vācayati gharmam apātam aśvinā hārdivānam ahar divābhir ūtibhir anu vāṃ dyāvāpṛthivī amaṃsātāṃ taṃ prāvyaṃ yathāvaṭ namo dive namaḥ pṛthivyai divi dhā imaṃ yajñaṃ yajñam imaṃ divi dhā divaṃ gacchāntarikṣaṃ gaccha pṛthivīṃ gaccha pañca pradiśo gaccha devān gharmapān gaccha pitṝn gharmapān gaccheti
9.10.15	etasmin kāle pratiprasthātā pinvanenopayamanād upahatya pracaraṇīyaṃ mahāvīraṃ pūrayati
9.10.16	athainam antaḥparidhy abhipīpayato 'dhvaryuś ca pratiprasthātā ca sahaiveṣe pīpihy ūrje pīpihi brahmaṇe pīpihi kṣatrāya pīpihy adbhyaḥ pīpihy oṣadhībhyaḥ pīpihi vanaspatibhyaḥ pīpihi dyāvāpṛthivībhyāṃ pīpihi subhūtāya pīpihi brahmavarcasāya pīpihi yajamānāya pīpihi mahyam ity upāṃśūktvā jyaiṣṭhyāya pīpihīty uccaiḥ
9.10.17	athainam anudiśam ātmānam abhipīpayati tviṣyai tvā dyumnāya tvendriyāya tvā bhūtyai tveti
9.10.18	atra yan mahāvīre payas tad upayamane samavanayati
9.10.19	athodaṅṅ atyākramyāthaitad upayamanam antarvedi prācīnabilaṃ sādayati
9.10.20	etasmin kāle pratiprasthātā rājataṃ rukmam udvāsanīye khara upagūhati
9.10.21	tasmin pracaraṇīyaṃ mahāvīraṃ sādayati
9.11.1	dharmāsi sudharmāmeny asme brahmāṇi dhāraya kṣatrāṇi dhāraya viśaṃ dhāraya net tvā vāta skandayād iti
9.11.2	atha yady abhicared amuṣya tvā prāṇe sādayāmy amunā saha nirarthaṃ gaccha yo 'smān dveṣṭi yaṃ ca vayaṃ dviṣma iti
9.11.3	athāpa upaspṛśya ṣaḍ audumbarāñ chakalān yācati
9.11.4	teṣām ekaikenopayamanād upahatya pūrvārdha āhavanīyasya praścotayati pūṣṇe śarase svāheti
9.11.5	athainam antarāñjanaṃ madhyame paridhau saṃspṛṣṭaṃ sādayati
9.11.6	evam eva dvitīyenopayamanād upahatya pūrvārdha evāhavanīyasya praścotayati grāvabhyaḥ svāheti
9.11.7	taṃ tathāntarāñjanaṃ madhyame paridhau saṃspṛṣṭaṃ sādayati
9.11.8	evam eva tṛtīyenopayamanād upahatya madhyata āhavanīyasya praścotayati pratirebhyaḥ svāheti
9.11.9	taṃ tathaivāntarāñjanaṃ madhyame paridhau saṃspṛṣṭaṃ sādayati
9.11.10	evam eva caturthenopayamanād upahatyāparārdha āhavanīyasya praścotayati dyāvāpṛthivībhyāṃ svāheti
9.11.11	athainam ūrdhvāñjanaṃ bhasmānta upagūhati
9.11.12	evam eva pañcamenopayamanād upahatya dakṣiṇārdha āhavanīyasya praścotayati pitṛbhyo gharmapebhyaḥ svāheti
9.11.13	athainaṃ bahirāñjanaṃ dakṣiṇe paridhau saṃspṛṣṭaṃ sādayati
9.11.14	athaitaṃ ṣaṣṭhaṃ śakalaṃ sarveṣu lepeṣu samajyopayamanād antata upahatyottarārdha āhavanīyasya praścotayati rudrāya rudrahotre svāheti
9.11.15	athainam uttareṇa śālāyā atīkāśenānanvīkṣamāṇo nirasyaty amunā saha nirarthaṃ gaccha yo 'smān dveṣṭi yaṃ ca vayaṃ dviṣma iti
9.11.16	athāpa upaspṛśyātiśiṣṭāñ chakalān adbhiḥ saṃsparśyāhavanīye 'nupraharati
9.11.17	etasmin kāle pratiprasthātottaraṃ rauhiṇaṃ juhoty ahar jyotiḥ ketunā juṣatāṃ sujyotir jyotiṣāṃ svāheti
9.11.18	atraitāṃ samidhaṃ madhyata āhavanīyasyābhyādadhāti tūṣṇīm
9.11.19	tasyām ādīptāyāṃ pratimukhaṃ dvir juhoti bhūḥ svāheti
9.11.20	athaitad upayamanam antarvedi prācīnabilaṃ sādayitvā tasminn agnihotravidhiṃ ceṣṭitvā
9.11.21	sa yāvantaḥ pravargyasyartvijas teṣūpahavam iṣṭvā yajamāna eva pratyakṣaṃ bhakṣayati hutaṃ havir madhu havir indratame 'gnau pitā no 'si mā mā hiṃsīr aśyāma te deva gharma madhumato vājavataḥ pitumato 'ṅgirasvataḥ svadhāvino 'śīmahi tvā mā mā hiṃsīr iti
9.11.22	athaitad upayamanaṃ parikarmī vāgnīdhro vocchiṣṭakhare mārjāyitvāntarvedi prācīnabilaṃ sādayitvā tasmin suvarṇarajatau ca rukmau prāsya madantīr apa ānīya hiraṇyavatībhir mārjayante
9.12.1	hiraṇyavarṇāḥ śucayaḥ pāvakā iti catasṛbhiḥ
9.12.2	atraiva madantīr apo ninīyājyasthālyāḥ sruveṇopaghātaṃ gharmaprāyaścittāni juhoti prāṇāya svāhā pūṣṇe svāhety etābhyām anuvākābhyām
9.12.3	athaitad upayamanam antarvedi prācīnabilaṃ sādayitvā tad etat parigharmyaṃ sarvaṃ samavaśamayann āha gharmāyotsādyamānāyānubrūhīti
9.12.4	athaitad upayamanam agreṇāhavanīyaṃ paryāhṛtya dakṣiṇataḥ samrāḍāsandyāṃ kṛṣṇājine prācīnabilaṃ sādayati svāhā tvā sūryasya raśmibhya iti
9.12.5	athottarāṃ śāntim upayanti śaṃ no vātaḥ pavatāṃ mātariśveti
9.12.6	athāparāhṇa āparāhṇikena pravargyeṇa pracarati
9.12.7	tasya yad vihitaṃ vihitam evāsya tat
9.12.8	samānaṃ karmā dakṣiṇasya rauhiṇasya homāt
9.12.9	atha dakṣiṇaṃ rauhiṇaṃ juhoti rātrir jyotiḥ ketunā juṣatāṃ sujyotir jyotiṣāṃ svāheti
9.12.10	evam evottaraṃ rauhiṇaṃ juhoti
9.12.11	samānaṃ karmā samidādhānāt
9.12.12	atraitāṃ samidhaṃ madhyata āhavanīyasyābhyādadhāty apīparo māhno rātriyai mā pāhy eṣā te agne samit tayā samidhyasvāyur me dā varcasā māñjīr iti sāyam apīparo mā rātriyā ahno mā pāhīti prātaḥ
9.12.13	prātarmantreṇāta ūrdhvaṃ pūrvāhṇike 'bhyādadhāti
9.12.14	sāyaṃmantreṇāparāhṇike
9.12.15	tasyām ādīptāyāṃ pratimukhaṃ dvir juhoty agnir jyotir jyotir agniḥ svāheti sāyam
9.12.16	sūryo jyotir jyotiḥ sūryaḥ svāheti prātaḥ
9.12.17	samānaṃ karmā saṃpraiṣāt
9.12.18	athaitad upayamanam agreṇāhavanīyaṃ paryāhṛtya dakṣiṇataḥ samrāḍāsandyāṃ kṛṣṇājine pratīcīnabilaṃ sādayati svāhā tvā nakṣatrebhya iti
9.12.19	athottarāṃ śāntim upayanti śaṃ no vātaḥ pavatāṃ mātariśveti
9.12.20	sa evam eva pravargyeṇa pracarati tryahaṃ ṣaḍahaṃ dvādaśāhaṃ saṃvatsaram
9.12.21	caturo vā māsāṃs tāpaścite 'gnau
9.12.22	pravargyaṃ bhakṣayitvā saṃvatsaraṃ na māṃsam aśnīyāt
9.12.23	na rāmām upeyāt
9.12.24	na mṛnmayena pibet
9.12.25	nāsya rāma ucchiṣṭaṃ pibet
9.12.26	teja eva tat saṃśyatīti brāhmaṇam
9.13.1	pravargyam udvāsayiṣyann upakalpayate trīñ chālākān idhmāṃs trīṇi satāny udakumbhau dadhi madhumiśraṃ grumuṣṭim avakābhāraṃ viṃśatim audumbarīḥ samidho muñjapralavān rauhiṇapiṣṭāni kharebhyaḥ sikatā iti
9.13.2	atra pūrvāṃ śāntim upayanti namo vāca iti
9.13.3	athāgreṇāhavanīyaṃ tṛṇāni saṃstīrya tad etat parigharmyaṃ sarvaṃ saha saṃsādayanti
9.13.4	atra samrāḍāsandīm atra sthūṇāṃ godohanīm atra chāgāyai śaṅkum iti
9.13.5	athaitau kharau nānaiva satayoḥ samupyātraiva saha saṃsādayanti
9.13.6	athaitam ucchiṣṭakharaṃ parikarmī vāgnīdhro vā sate samupya dakṣiṇayā dvāropanirhṛtya mārjālīyadeśe nivapati
9.13.7	athaitenaiva yathetam etya niṣkramayanti vṛṣalān
9.13.8	hvayanti patnīm
9.13.9	hvayanti hotāram
9.13.10	hvayanti brahmāṇam
9.13.11	hvayanti pratiprasthātāram
9.13.12	hvayanti prastotāram
9.13.13	hvayanty āgnīdhram
9.13.14	pariśrayanti dvārāṇi
9.13.15	athaitāṃ patnīm udagdaśena vāsasāntardadhati
9.13.16	paristṛṇanti
9.13.17	dakṣiṇata upaviśato brahmā ca yajamānaś ca
9.13.18	atra pūrvāṃ śāntim upayanti yeṣām anupetā bhavati
9.13.19	atha gārhapatya ājyaṃ vilāpyotpunāti
9.13.20	etasmin kāle pratiprasthātāhavanīye śālākam idhmam ādīpya mukhadaghne dhārayan purastāt pratyaṅmukhas tiṣṭhati
9.13.21	tam adhvaryuḥ paścāt prāṅmukhas tiṣṭhan sruvāhutyābhijuhoti gharma yā te divi śug yā gāyatre chandasi yā brāhmaṇe yā havirdhāne tāṃ ta etenāvayaje svāheti
9.13.22	tam atraiva prāsyāparam ādīpya nābhidaghne dhārayan purastāt pratyaṅmukhas tiṣṭhati
9.13.23	tam adhvaryuḥ paścāt prāṅmukhas tiṣṭhan sruvāhutyābhijuhoti gharma yā te 'ntarikṣe śug yā traiṣṭubhe chandasi yā rājanye yāgnīdhre tāṃ ta etenāvayaje svāheti
9.13.24	tam atraiva prāsyāparam ādīpya jānudaghne dhārayan purastāt pratyaṅmukhas tiṣṭhati
9.13.25	tam adhvaryuḥ paścāt prāṅmukhas tiṣṭhan sruvāhutyābhijuhoti gharma yā te pṛthivyāṃ śug yā jāgate chandasi yā vaiśye yā sadasi tāṃ ta etenāvayaje svāheti
9.13.26	tam atraiva prāsya vivṛtya dvārāṇy atha pravargyam ādāya pūrvayā dvāropaniṣkrāmanty anu no 'dyānumatir anv id anumate tvam iti dvābhyām
9.13.27	atha mahāvedim avakramya prastotāram āha prastotaḥ sāma gāyeti
9.13.28	sāmnā prastotānvavaiti
9.13.29	trir nidhanam upaiti
9.13.30	puruṣaḥpuruṣo nidhanam upaitīti brāhmaṇam
9.13.31	athābhikrāmanti
9.14.1	divas tvā paraspāyā antarikṣasya tanuvaḥ pāhi pṛthivyās tvā dharmaṇā vayam anukrāmāma suvitāya navyasa iti
9.14.2	viṣuvati dvitīyaṃ nidhanam upayanti
9.14.3	athābhikrāmanti brahmaṇas tvā paraspāyāḥ kṣatrasya tanuvaḥ pāhi viśas tvā dharmaṇā vayam anukrāmāma suvitāya navyasa iti
9.14.4	uparavakāle tṛtīyaṃ nidhanam upayanti
9.14.5	athābhikrāmanti prāṇasya tvā paraspāyai cakṣuṣas tanuvaḥ pāhi śrotrasya tvā dharmaṇā vayam anukrāmāma suvitāya navyasa iti
9.14.6	athottareṇottaravedim uparamanti
9.14.7	sa yo balavāṃs tam āhānenodakumbhena saṃtatayā dhārayā triḥ pradakṣiṇaṃ pariṣiñcan parīhīti
9.14.8	sa tathā karoti
9.14.9	pariṣicyamāne yajamānaṃ vācayati valgur asi śaṃyudhāyāḥ śiśur janadhāyāḥ śaṃ ca vakṣi pari ca vakṣīti
9.14.10	nidhāya kumbhaṃ yathetaṃ triḥ punaḥ pratiparyeti
9.14.11	athottaranābhim abhimṛśati catuḥsraktir nābhir ṛtasya sado viśvāyuḥ śarma saprathā apa dveṣo apa hvaro 'nyadvratasya saścimeti
9.14.12	athaitau kharāv uttareṇottaranābhim avakirati
9.14.13	taṃ dhṛṣṭībhyāṃ prāgdīrghaṃ kharaṃ karoti
9.14.14	tasmin suvarṇaṃ hiraṇyaṃ nidhāya kṛṣṇājinaṃ prācīnagrīvam uttaralomopastṛṇāti
9.14.15	athainaṃ rauhiṇapiṣṭair anuprakīrya muñjapralavair anuviśādya sikatābhir anuprakirati
9.14.16	athādhvaryuḥ pracaraṇīyaṃ mahāvīraṃ śaphābhyāṃ parigṛhya dadhnā madhumiśreṇa pūrayati gharmaitat te 'nnam etat purīṣaṃ tena vardhasva cā ca pyāyasva vardhiṣīmahi ca vayam ā ca pyāsiṣīmahīti
9.14.17	athainam abhipūrayati mahīnāṃ payo 'si vihitaṃ devatrā jyotirbhā asi vanaspatīnām oṣadhīnāṃ raso vājinaṃ tvā vājino 'vanayāma iti
9.14.18	athainaṃ pūrvārdhe kharasya sādayaty ūrdhvaṃ manaḥ suvargam iti
9.15.1	athaitāv upaśayau mahāvīrau vedābhyāṃ parigṛhya dadhnā madhumiśreṇa pūrayitvāgreṇa pracaraṇīyaṃ mahāvīraṃ saṃspṛṣṭau sādayati
9.15.2	athaitāṃ pracaraṇīṃ dadhnā madhumiśreṇa pūrayitvopariṣṭān mahāvīreṣu pratīcīnabilāṃ sādayati
9.15.3	athaitau rukmau dadhnā madhumiśreṇa samajyābhitaḥ pracaraṇīyaṃ mahāvīraṃ saṃspṛṣṭau sādayati
9.15.4	athaite pinvane dadhnā madhumiśreṇa pūrayitvābhitaḥ pracaraṇīyaṃ mahāvīraṃ pratīcīnabile saṃspṛṣṭe sādayati
9.15.5	athaitaṃ mauñjaṃ vedaṃ visrasya dadhnā madhumiśreṇa samajyāgreṇa mahāvīrān pratīcīnāgraṃ saṃspṛṣṭaṃ vistṛṇāti
9.15.6	athaitau śaphau dadhnā madhumiśreṇa samajya jaghanena pracaraṇīyaṃ mahāvīraṃ tiraścīnāgrau vyatiṣaktau saṃspṛṣṭau sādayati
9.15.7	athaite rauhiṇahavanī dadhnā madhumiśreṇa samajya śaphāgrābhyāṃ pratīcīnāgre saṃspṛṣṭe sādayati
9.15.8	athaitā daśaudumbarīḥ samidho dadhnā madhumiśreṇa samajya jaghanena rauhiṇahavanī pratīcīnāgrāḥ saṃspṛṣṭā vistṛṇāti
9.15.9	athaitaṃ kuśamayaṃ vedaṃ visrasya dadhnā madhumiśreṇa samajya jaghanena pracaraṇīyaṃ mahāvīraṃ pratīcīnāgraṃ saṃspṛṣṭaṃ vistṛṇāti
9.15.10	athaite sthūṇe dadhnā madhumiśreṇa samajya jaghanena śaphau pratīcīnāgre saṃspṛṣṭe sādayati
9.15.11	athaitad upayamanaṃ dadhnā madhumiśreṇa pūrayitvopariṣṭāt sthūṇayoḥ pratīcīnabilaṃ sādayati
9.15.12	athaitad rajjudravyaṃ visrasya dadhnā madhumiśreṇa samajyātraivopayamane samavaśamayati
9.15.13	athaitān kārṣmaryamayān paridhīn dhavitradaṇḍān iti visrasya dadhnā madhumiśreṇa samajyopariṣṭād upayamanaṃ tiraścīnāgrān vyatiṣaktān saṃspṛṣṭān vistṛṇāti
9.15.14	athaitām abhriṃ dadhnā madhumiśreṇa samajya jaghanena sthūṇe tiraścīnāgrāṃ saṃspṛṣṭāṃ sādayati
9.15.15	athaite dhṛṣṭī dadhnā madhumiśreṇa samajyābhryagrābhyāṃ pratīcīnāgre saṃspṛṣṭe sādayati
9.15.16	athaite dhavitre dadhnā madhumiśreṇa samajya jaghanena dhṛṣṭī saṃspṛṣṭe sādayati
9.15.17	athaitā daśaudumbarīḥ samidho dadhnā madhumiśreṇa samajya jaghanena dhavitre pratīcīnāgrāḥ saṃspṛṣṭā vistṛṇāti
9.15.18	athaitām ājyasthālīṃ dadhnā madhumiśreṇa pūrayitvā jaghanenābhriṃ saṃspṛṣṭāṃ sādayati
9.15.19	athaitad dhavitraṃ dadhnā madhumiśreṇa samajya tenājyasthālīm apidadhāti
9.15.20	athaite rauhiṇakapāle dadhnā madhumiśreṇa samajya jaghanenājyasthālīṃ saṃspṛṣṭe sādayati
9.15.21	athaitaṃ sruvaṃ dadhnā madhumiśreṇa pūrayitvā jaghanenājyasthālīm antareṇa rauhiṇakapāle pratīcīnabilaṃ saṃspṛṣṭaṃ sādayati
9.15.22	athaitaṃ kuśamayaṃ vedaṃ visrasya dadhnā madhumiśreṇa samajya jaghanenājyasthālīṃ pratīcīnāgraṃ saṃspṛṣṭaṃ vistṛṇāti
9.15.23	athaitām āsandīṃ visrasya dadhnā madhumiśreṇa samajyātraivottarataḥ saṃspṛṣṭāṃ sādayati
9.15.24	athaitāṃ mṛdam atiśiṣṭāṃ dadhnā madhumiśreṇa samajyāntareṇa sakthinī nivapati
9.16.1	gharmaitat te 'nnam etat purīṣaṃ tena vardhasva cā ca pyāyasva vardhiṣīmahi ca vayam ā ca pyāsiṣīmahīti
9.16.2	athainaṃ sikatābhir anuprakīrya muñjapralavair anuviśādya rauhiṇapiṣṭair anuprakīrya kṛṣṇājinena prācīnagrīveṇottaralomnā prorṇoti
9.16.3	api vābhitaḥ pracaraṇīyaṃ mahāvīraṃ paricinoty ādityamaṇḍalavat
9.16.4	athainam upatiṣṭhate 'yaṃ yaḥ puruṣarūpo 'si sa na āsye na tiṣṭhasi / nordhvo na tiryak vidhāṃ te 'nuvihito 'smi vidhāṃ me 'nuvihito 'si yas tvam asi so 'ham asmi yo 'ham asmi sa tvaṃ nākam āroha saha yajamānena sākam iti
9.16.5	atha grumuṣṭim ādāya dadhnā madhumiśreṇāvokṣaty askān dyauḥ pṛthivīm askān ṛṣabho yuvā gāḥ / skannemā viśvā bhuvanā skanno yajñaḥ prajanayatu / askān ajani prājani / ā skannāj jāyate vṛṣā / skannāt prajaniṣīmahīti
9.16.6	atha prastotāram āha prastotar vārṣāharaṃ sāma gāyeṣṭāhotrīyaṃ ceti
9.16.7	sa yo balavāṃs tam āhānenodakumbhena saṃtatayā dhārayā triḥ pradakṣiṇaṃ pariṣiñcan parīhīti
9.16.8	pariṣicyamāne yajamānaṃ gandharvayajūṃṣi vācayati rantir nāmāsi divyo gandharva iti pratipadyendro dakṣaṃ parijānād ahīnam ity ātaḥ
9.16.9	nidhāya kumbhaṃ yathetaṃ triḥ punaḥ pratiparyeti
9.16.10	athainam upatiṣṭhata etat tvaṃ deva gharma devo devān upāgā idam ahaṃ manuṣyo manuṣyān somapīthānu mehi saha prajayā saha rāyaspoṣeṇeti
9.16.11	athāñjalināpa upahanti sumitrā na āpa oṣadhayaḥ santv iti
9.16.12	tāṃ diśaṃ nirukṣati yasyām asya diśi dveṣyo bhavati durmitrās tasmai bhūyāsur yo 'smān dveṣṭi yaṃ ca vayaṃ dviṣma iti
9.16.13	athāpa upaspṛśya jyotiṣmatyādityam upatiṣṭhata ud vayaṃ tamasas parīti
9.16.14	athainam avakābhāreṇa praticchādya goptāraṃ samādiśati vayobhyo mahāvīraṃ gopāya
9.16.15	prastotaḥ śyaitenānvehīti prastotāram āha
9.16.16	athaitenaiva yathetam etya gārhapatye dve sruvāhutī juhoty ud u tyaṃ citram iti
9.16.17	athāhavanīyam upatiṣṭhanta imam ū ṣu tyam asmabhyaṃ saniṃ gāyatraṃ navīyāṃsam agne deveṣu pravoca iti
9.16.18	athāgnīdhradeśaṃ drutvāgnīdhradeśa uttarāṃ śāntim upayanti śaṃ no vātaḥ pavatāṃ mātariśveti
9.17.1	athāto gharmaprāyaścittāni vyākhyāsyāmaḥ
9.17.2	atha yadi pravargyam apravṛttam ādityo 'bhyastamiyād gārhapatye tisraḥ sruvāhutīr juhuyād bhūr bhuvaḥ suvar iti
9.17.3	upasadā pracarya śvo bhūte pravargyeṇa pracaret
9.17.4	atha yadi pravargyaṃ pravṛttam ādityo 'bhyastamiyād gārhapatye tisraḥ sruvāhutīr juhuyād bhūr bhuvaḥ suvar iti
9.17.5	athāparasyāṃ dvāri sūtreṇa hiraṇyaṃ pragrathya pracaret
9.17.6	atha yadi pravṛttaḥ prapated gārhapatye tisraḥ sruvāhutīr juhuyād bhūr bhuvaḥ suvar iti
9.17.7	athainam ucchrayaty ūrdhva ū ṣu ṇa ūtaya ūrdhvo naḥ pāhy aṃhasa iti dvābhyām
9.17.8	athainam ājyena pūrayaty añjanti yaṃ prathayanto na viprā iti
9.17.9	atha yadi vidhur vā pradaro vā jāyate 'śmacūrṇāni chāgāpayasi saṃprakīrya taiḥ pratyukṣyolmukenābhitapati vidhuṃ dadrāṇaṃ yad ṛte cid abhiśriṣa iti dvābhyām
9.17.10	saṃ haiva rohati
9.17.11	yady u vai sarvaśa eva bhidyata etāny eva kapālāny avāñjanaṃ piṣṭvā yaiṣā mṛtprāyaścittāya pariśete tayā saṃsṛjya kṛtvā paktvācchṛdya nidadhāti
9.17.12	athānyaṃ pracaraṇīyaṃ mahāvīraṃ pravṛṇakti
9.17.13	atha yadi pramattā atipariyanti gārhapatye tisraḥ sruvāhutīr juhuyād bhūr bhuvaḥ suvar iti
9.17.14	atha punar ūrjā saha rayyeti punaḥ pratipariyanti
9.17.15	atha yady udyataḥ prapated gārhapatye tisraḥ sruvāhutīr juhuyād bhūr bhuvaḥ suvar iti
9.17.16	athainam abhimṛśati mā no gharma vyathito vivyatho no mā naḥ kratubhir hīḍitebhir asmān iti dvābhyām
9.17.17	atha yadi gharmadughaṃ vā mahāvīraṃ vā vayo 'bhiprasrāvayet tāv uṣṇodakena prakṣālayed upa no mitrāvaruṇāv ihāvatam iti
9.17.18	atha gārhapatye nava sruvāhutīr juhuyād imaṃ me varuṇa tat tvā yāmi tvaṃ no agne sa tvaṃ no agne tvam agne ayāsy ud vayaṃ tamasas pary ud u tyaṃ citraṃ vayaḥ suparṇā iti
9.17.19	atha yadi gharmadughaṃ na vindetānyāṃ dohayet
9.17.20	atha yady anyāṃ na vindetājāṃ dohayet
9.17.21	atha yady ajāṃ na vindetārkakṣīraiḥ pracaret
9.17.22	atha yady arkakṣīraṃ na vindeta yavapiṣṭāni vrīhipiṣṭāni śyāmākapiṣṭāni vādbhiḥ saṃsṛjya taiḥ pracaret
9.17.23	apy adbhiḥ pracaret
9.17.24	na tv eva na pracaret
9.17.25	mahīnāṃ payo 'sīty uktaṃ mahāvīre 'vanayanam
9.17.26	askān dyauḥ pṛthivīm iti skannānumantraṇam
9.17.27	atha yadi vidyud āpated gārhapatye sruvāhutiṃ juhuyād yā purastād vidyud āpatad ity etair yathārūpam
9.17.28	prāṇāya svāhā pūṣṇe svāhety uktāni gharmaprāyaścittāni
9.17.29	yat kiṃcid gharmakāryaviparyāse caitā āhutīr juhuyān namas te gharma bhūpataye svāhā namas te gharma bhuvanapataye svāhā namas te gharma bhūtānāṃ pataye svāhā gharmāya svāhāśvibhyāṃ svāhendrāya svāhā bṛhaspataye svāhā prajāpataye svāhā brahmaṇe svāheti
9.17.30	athāṣāḍhāṃ tryālikhitām uttaralakṣmāṇam upadhāyātra gharmeṣṭakāṃ kulāyinīṃ copadadhāti
9.17.31	ud asya śuṣmād bhānur iti gharmeṣṭakām
9.17.32	yās te agna ārdrā yonayo yā iti kulāyinīm
9.17.33	saṃcitam agniṃ sāmabhir upasthāyokthenānuśastam uttare śroṇyante tiṣṭhann agnim abhimṛśaty agnir asi vaiśvānaro 'sīty etenānuvākena
9.17.34	atrādhvaryave 'gnidakṣiṇāṃ dadāti śataṃ sahasram anviṣṭakaṃ vā
9.18.1	pravargyavati some dadhigharmaṃ bhakṣayanti bhūr bhuvaḥ suvar mayi tyad indriyaṃ mahad ity etenānuvākena
9.18.2	atha ghorās tanūr anudiśati
9.18.3	yās te agne ghorās tanuva snik ca snīhītiś ca snīhitiś ceti ghorās tanuvaḥ
9.18.4	dhuniś ca dhvāntaś ceti rājasūyiko gaṇaḥ
9.18.5	ugraś ca dhuniś cety āgnicityaḥ
9.18.6	atha yadi gharmadughaṃ vā mahāvīraṃ vā steno 'pahared gārhapatye sruvāhutiṃ juhuyād ahorātre tvodīrayatām iti
9.18.7	khaḍ iti vācaḥ krūrāṇīti
9.18.8	atha yady ekasṛko vāśyeta tam anumantrayate vi gā indra vicaran spāśayasveti
9.18.9	athāsmā ubhayatāadīptam ulmukaṃ kṣiped agne agninā saṃvadasva mṛtyo mṛtyunā saṃvadasveti
9.18.10	athainam upatiṣṭhate sakṛt te agne namo dvis te namas tris te nama iti
9.18.11	atha yadi gṛdhro vāśyeta tam anumantrayate 'sṛṅmukho rudhireṇāvyakta iti
9.18.12	atha yady ārtā vāg udiyāt tām anumantrayate yad etad vṛkaso bhūtveti
9.18.13	atha yadi bhayeḍakaḥ kākapiñjako vāśyeta tam anumantrayate yadīṣito yadi vā svakāmīti
9.18.14	atha yadi sālāvṛkī vāśyeta tām anumantrayate dīrghamukhi durhaṇv iti
9.18.15	atha yady ulūkolūkī vāśyeta tam anumantrayata itthād ulūka āpaptad iti
9.18.16	atha yady unmattā vāg udiyāt tām anumantrayate yad etad bhūtāny anvāviśyeti
9.18.17	atha yadi gharmadughaṃ vā mahāvīraṃ vā vayo 'bhiprapatet tam anumantrayate prasārya sakthyau patasīti
9.18.18	atha yadi gharmadughaṃ vā mahāvīraṃ vā krimaya upādhigaccheyus tān adbhiḥ prakṣālayed atriṇā tvā krime hanmīti
9.18.19	atha yadi pravṛttaṃ pravargyaṃ bhrātṛvyo 'bhiprapadyeta gārhapatye sruvāhutiṃ juhuyād āharāvadyeti
9.18.20	athainam anuvyāhariṣyan bhavati
9.18.21	tam anuvyāhared brahmaṇā tvā śapāmīti
9.18.22	atha yaṃ dveṣṭi tasya dakṣiṇaṃ dvārbāhum anupracālayed uttuda śimijāvarīti
9.18.23	sa yo 'nya etebhyo vāśyeta tasmā ubhayatāadīptam ulmukaṃ kṣiped uttuda śimijāvarīti
9.18.24	atha yady uddhūnvann iva vāto vāyāt tam anumantrayate bhūr bhuvaḥ suvar bhūr bhuvaḥ suvar bhūr bhuvaḥ suvar bhuvo 'dhāyi bhuvo 'dhāyi bhuvo 'dhāyīti
9.18.25	atha yady avṛtaḥ śālāṃ prapadyetābhir gīrbhir yad ato na ūnam ity etayā prapadyeta
9.18.26	yady u vai pravṛta etayaiva
9.19.1	athāto 'vāntaradīkṣāṃ vyākhyāsyāmaḥ
9.19.2	udagayana āpūryamāṇapakṣe puṇye nakṣatre keśaśmaśru vāpayitvā pūrvavad upākṛtya grāmāt prācīṃ vodīcīṃ vā diśam upaniṣkramya khile 'cchadirdarśe 'gnim upasamādhāya saṃparistīrya madantīr adhiśritya prathamenānuvākena śāntiṃ kṛtvā darbhaiḥ pravargyadevatābhya āsanāni kalpayati
9.19.3	agreṇāgniṃ pravargyāya kalpayāmi gharmāya kalpayāmi mahāvīrāya kalpayāmi samrājñe kalpayāmīti
9.19.4	dakṣiṇenāgniṃ brahmaṇe kalpayāmi prajāpataye kalpayāmīti
9.19.5	uttareṇāgnim ṛṣibhyo mantrakṛdbhyo mantrapatibhyaḥ kalpayāmi devebhyo gharmapebhyaḥ kalpayāmīti
9.19.6	atha dakṣiṇataḥ prācīnāvītī pitṛbhyo gharmapebhyaḥ kalpayāmi yamāyāṅgirasvate pitṛmate kalpayāmīti
9.19.7	athāpa upaspṛśyottarato yajñopavītī rudrāya rudrahotre kalpayāmīti
9.19.8	athāpa upaspṛśya sarvābhyaḥ pravargyadevatābhyaḥ kalpayāmīti
9.19.9	pradakṣiṇam agniṃ pariṣicya vyāhṛtībhir vaikaṅkatīḥ samidho 'bhyādhāya madantībhiḥ pravargyadevatās tarpayati
9.19.10	agreṇāgniṃ pravargyaṃ tarpayāmi gharmaṃ tarpayāmi mahāvīraṃ tarpayāmi samrājaṃ tarpayāmīti
9.19.11	dakṣiṇenāgniṃ brahmāṇaṃ tarpayāmi prajāpatiṃ tarpayāmīti
9.19.12	uttareṇāgnim ṛṣīn mantrakṛto mantrapatīṃs tarpayāmi devān gharmapāṃs tarpayāmīti
9.19.13	atha dakṣiṇataḥ prācīnāvītī pitṝn gharmapāṃs tarpayāmi yamam aṅgirasvantaṃ pitṛmantaṃ tarpayāmīti
9.19.14	athāpa upaspṛśyottarato yajñopavītī rudraṃ rudrahotāraṃ tarpayāmīti
9.19.15	athāpa upaspṛśya sarvāḥ pravargyadevatās tarpayāmīti
9.19.16	catasra audumbarīḥ samidho 'pratiśuṣkāgrā ghṛtānvaktā abhyādhāpayan vācayati pṛthivī samid ity etaiḥ pratimantram
9.19.17	atha devatā upatiṣṭhate 'gne vratapate śukriyaṃ vrataṃ cariṣyāmi tac chakeyaṃ tan me rādhyatāṃ vāyo vratapata āditya vratapate vratānāṃ vratapate śukriyaṃ vrataṃ cariṣyāmi tac chakeyaṃ tan me rādhyatām iti
9.19.18	athaiteṣām anuvākānāṃ prabhṛtīr vācayati prathamottamayor vā
9.19.19	athainaṃ saṃśāsti saṃmīlya vācaṃ yaccheti
9.19.20	athāsyāhatena vāsasā triḥ pradakṣiṇaṃ saṃmukhaṃ śiro veṣṭayati cita stha paricitaḥ svāhā marudbhiḥ pariśrayasveti
9.19.21	pradakṣiṇam agniṃ pariṣicya vyāhṛtībhir vaikaṅkatīḥ samidho 'bhyādhāya madantībhiḥ pravargyadevatās tarpayitvottamenānuvākena śāntiṃ kṛtvā
9.19.22	athāstamita āditye grāmam āyanti
9.19.23	vāgyatas tiṣṭhed etāṃ rātrim upaviśet saṃviśed vā
9.19.24	atha prātar udita āditye grāmāt prācīṃ vodīcīṃ vā diśam upaniṣkramya khile 'cchadirdarśe 'gnim upasamādhāya saṃparistīrya madantīr adhiśritya prathamenānuvākena śāntiṃ kṛtvā darbhaiḥ pravargyadevatābhya āsanāni kalpayitvā vayaḥ suparṇā iti vāso vimucya
9.19.25	athāsya ṣaṭtayam abhividarśayaty agnim apa ādityaṃ gāṃ brāhmaṇaṃ hiraṇyam iti
9.19.26	trīn ādito 'nudarśayitvā yathopapādam itarāṇi darśayitvā pradakṣiṇam agniṃ pariṣicya vyāhṛtībhir vaikaṅkatīḥ samidho 'bhyādhāya madantībhiḥ pravargyadevatās tarpayitvottamenānuvākena śāntiṃ kṛtvā
9.19.27	athāsya vratacaryām upadiśet
9.19.28	na yānam ārohet
9.19.29	na vṛkṣam adhirohet
9.19.30	na kūpam avarohet
9.19.31	na chattraṃ dhārayīta
9.19.32	nopānahau dhārayīta
9.19.33	nāsandyāṃ śayīta
9.19.34	na striyā na śūdreṇa saṃbhāṣeta
9.19.35	yadi saṃbhāṣeta brāhmaṇena saṃbhāṣeta
9.19.36	na sāyaṃ bhuñjīta
9.19.37	yadi sāyaṃ bhuñjītāvajvalitaṃ bhuñjīta
9.19.38	na snāyāt
9.19.39	aṣṭamyāṃ parvaṇi copavaset tadahaś ca snāyāt
9.19.40	vāgyatas tiṣṭhed etāṃ rātrim upaviśet saṃviśed vā
9.19.41	amedhyalohitaśavāpapātradarśane jyotiṣāṃ saṃdarśanam
9.19.42	amedhyaṃ dṛṣṭvā japaty abaddhaṃ mano daridraṃ cakṣuḥ sūryo jyotiṣāṃ śreṣṭho dīkṣe mā mā hāsīr iti
9.19.43	atha yady enam abhivarṣaty undatīr balaṃ dhattaujo dhatta balaṃ dhatta mā me dīkṣāṃ mā tapo nirvadhiṣṭeti japati
9.20.1	saṃvatsaram etad vrataṃ caret
9.20.2	saṃvatsaraṃ hi vrataṃ nātyeti
9.20.3	etasmiṃs tv evaitat saṃvatsare 'dhīyīta
9.20.4	yady u vā etasmin saṃvatsare nādhīyīta yāvad adhyayanam etad vrataṃ caret
9.20.5	atha saṃvatsare paryavete 'dhyāpayate śrāvayate vā
9.20.6	pūrvavad upākṛtya grāmāt prācīṃ vodīcīṃ vā diśam upaniṣkramya khile 'cchadirdarśe 'gnim upasamādhāya saṃparistīrya madantīr adhiśritya prathamenānuvākena śāntiṃ kṛtvā darbhaiḥ pravargyadevatābhya āsanāni kalpayitvā
9.20.7	athāvratyaprāyaścitte juhoti yan ma ātmano mindābhūt punar agniś cakṣur adād iti dvābhyām
9.20.8	pradakṣiṇam agniṃ pariṣicya vyāhṛtībhir vaikaṅkatīḥ samidho 'bhyādhāya madantībhiḥ pravargyadevatās tarpayitvā
9.20.9	catasra audumbarīḥ samidho 'pratiśuṣkāgrā ghṛtānvaktā abhyādhāpayan vācayati dyauḥ samid ity etaiḥ pratimantram
9.20.10	atha devatā upatiṣṭhata āditya vratapate śukriyaṃ vratam acāriṣaṃ tad aśakaṃ tan me 'rādhi vāyo vratapate 'gne vratapate vratānāṃ vratapate śukriyaṃ vratam acāriṣaṃ tad aśakaṃ tan me 'rādhīti
9.20.11	pradakṣiṇam agniṃ pariṣicya vyāhṛtībhir vaikaṅkatīḥ samidho 'bhyādhāya madantībhiḥ pravargyadevatās tarpayitvottamenānuvākena śāntiṃ kṛtvā
9.20.12	tasyānadhyāyān upadiśet
9.20.13	nādhīyītāstamita āditye
9.20.14	nānudite
9.20.15	na vipruṣite
9.20.16	na paryāvṛtte
9.20.17	nābhracchāyāyām
9.20.18	na grāmyasya paśor ante
9.20.19	nāraṇyasya
9.20.20	nāpām ante
9.20.21	na haritayavān prekṣamāṇaḥ
9.20.22	na harmyāṇi
9.20.23	na śarīrāṇi
9.20.24	na lohitam utpatitaṃ dṛṣṭvā
9.20.25	na māṃsam aśitvā
9.20.26	na śrāddhaṃ bhuktvā
9.20.27	na keśaśmaśru vāpayitvā
9.20.28	na keśān prasārya
9.20.29	na dato dhāvate
9.20.30	nāṅkte
9.20.31	nābhyaṅkte
9.20.32	nārdraḥ
9.20.33	nārdreṇa vāsasā
9.20.34	nārdra iti
9.20.35	atha svādhyāyam adhīyīta
9.20.36	apareṇāgniṃ darbheṣv āsīno darbhān dhārayamāṇaḥ parācīnaṃ svādhyāyam adhīyīta
9.20.37	yatra kvacāśāntikṛtaṃ paśyet punar eva śāntiṃ kṛtvādhīyīta
9.20.38	adhītya cottamena pravargyāyopaniṣkramya nāpraviśya grāmam anyad adhīyītānyad adhīyīta
10.1.1	ukhāḥ saṃbhariṣyann upakalpayate 'śvaṃ ca gardabhaṃ ca tayor eva raśane mauñjyau vā kuśamayyau vābhriṃ ca brāhmaṇasaṃpannāṃ mṛdaṃ ca bhāvitāṃ karaṇīyāṃ valmīkavapāṃ kṛṣṇājinaṃ ca puṣkaraparṇaṃ ca yoktram udakumbhaṃ hiraṇyam armakapālāni śarkarā avāñjanapiṣṭā ajalomāni kṛṣṇājinalomāni vaiśyaṃ saptadaśaṃ sūnām adhikaraṇīm ukhākṛtaṃ kuśalam iti
10.1.2	athāmāvāsyena vā haviṣeṣṭvā nakṣatre vāgreṇa śālāṃ śamyānyāse gartaṃ khānayati
10.1.3	tad bhāvitāṃ mṛdam avalepayati
10.1.4	samāṃ bilena karoti
10.1.5	tad upasādayati kṛṣṇājinaṃ ca puṣkaraparṇaṃ ca yoktram udakumbhaṃ hiraṇyam iti
10.1.6	atha viṣuvati sphyenoddhatyāvokṣya valmīkavapāṃ nidadhāti
10.1.7	tāṃ dakṣiṇato vaiśyo gopāyann āste
10.1.8	athottaraṃ śālākhaṇḍam agreṇa sphyenoddhatyāvokṣya sikatā nivapati
10.1.9	taṃ parimaṇḍalaṃ kharaṃ karoti
10.1.10	athainaṃ sikatābhir ābhrāśinaṃ karoti
10.1.11	taṃ kuśataruṇakair dūrvāgranthibhir iti saṃpracchādyāthainaṃ pariśrayanti
10.1.12	tasyodīcīṃ dvāraṃ kurvanti
10.1.13	tad upasādayaty armakapālāni śarkarā avāñjanapiṣṭā ajalomāni kṛṣṇājinalomāni sūnām adhikaraṇīm ukhākṛtaṃ kuśalam iti
10.1.14	athaitāv aśvagardabhāv agreṇa śālāṃ palpūlitau tiṣṭhataḥ
10.1.15	antarvedy abhriṃ nidadhāty uttare vedyante raśane
10.1.16	paristṛṇanti
10.1.17	dakṣiṇata upaviśato brahmā ca yajamānaś ca
10.1.18	atha gārhapatya ājyaṃ vilāpyotpūya sruci caturgṛhītaṃ gṛhītvāhavanīye sāvitrāṇi juhoty anvārabdhe yajamāne
10.2.1	yuñjānaḥ prathamaṃ mana iti ṣaḍ ṛco 'nantarhitā deva savitar ity ṛg eṣemaṃ no deva savitar iti yajur etat
10.2.2	ṛcā vā yajuṣā vāvasyati
10.2.3	āhutiṃ navamīṃ hutvopatiṣṭhati ṛcā stomaṃ samardhayeti
10.2.4	athābhrim ādatte devasya tvā savituḥ prasava iti caturbhir paryāyaiḥ
10.2.5	tām agreṇāhavanīyaṃ paryāhṛtya dakṣiṇata āsīnāya brahmaṇe prayacchati
10.2.6	atha raśanām ādatta imām agṛbhṇan raśanām ṛtasyeti
10.2.7	tayāśvam abhidadhāti pratūrtaṃ vājinn ādraveti
10.2.8	evam eva dvitīyāṃ raśanām ādatte
10.2.9	tayā gardabham abhidadhāti yuñjāthāṃ rāsabhaṃ yuvaṃ yogeyoge tavastaram iti dvābhyām
10.2.10	aśvaṃ pūrvaṃ nayanti
10.2.11	tam anumantrayate pratūrvann ehy avakrāmann aśastīr iti
10.2.12	anvañcaṃ gardabhaṃ pūṣṇā sayujā saha pṛthivyāḥ sadhasthād agniṃ purīṣyam aṅgirasvad acchehīti
10.2.13	pradakṣiṇī vaiśyaṃ kurvate
10.2.14	vaiśyaḥ pṛcchati puruṣāḥ kim acchetheti
10.2.15	agniṃ purīṣyam aṅgirasvad acchema itītare pratyāhuḥ
10.2.16	atha valmīkavapām upatiṣṭhate 'gniṃ purīṣyam aṅgirasvad bhariṣyāma iti
10.2.17	athopātiyanty anv agnir uṣasām agram akhyad anv ahāni prathamo jātavedāḥ / anu sūryasya purutrā ca raśmīn anu dyāvāpṛthivī ātatāneti
10.2.18	athaitenāśvena prācā mṛdam ākramayaty āgatya vājy adhvana ākramya vājin pṛthivīm iti dvābhyām
10.2.19	athāsya pṛṣṭhaṃ marmṛjyate dyaus te pṛṣṭhaṃ pṛthivī sadhastham ātmāntarikṣaṃ samudras te yoniḥ / vikhyāya cakṣuṣā tvam abhitiṣṭha pṛtanyata iti
10.2.20	atra yaṃ yajamāno dveṣṭi tam aśvasyādhaspadaṃ dhyāyati
10.2.21	athainaṃ prāñcam utkramayaty utkrāmodakramīd iti dvābhyām
10.2.22	athaitaṃ padāśayam adbhir upasṛjati
10.3.1	apo devīr upasṛja madhumatīr ayakṣmāya prajābhyaḥ / tāsāṃ sthānād ujjihatām oṣadhayaḥ supippalā iti
10.3.2	atha sruci caturgṛhītaṃ gṛhītvā dakṣiṇe 'vāntaraśaphe hiraṇyaṃ nidhāya saṃparistīryābhijuhoti jigharmy agniṃ manasā ghṛteneti
10.3.3	aparaṃ caturgṛhītaṃ gṛhītvottare 'vāntaraśaphe hiraṇyaṃ nidhāya saṃparistīryaivābhijuhoty ā tvā jigharmi vacasā ghṛteneti
10.3.4	apoddhṛtya hiraṇyam abhrim ādāya padaṃ parilikhati pari vājapatiḥ kaviḥ pari tvāgne puraṃ vayaṃ tvam agne dyubhir iti tisṛbhiḥ
10.3.5	khanati devasya tvā savituḥ prasave jyotiṣmantaṃ tvāgne supratīkam iti dvābhyām
10.3.6	athottarataḥ pārśvataḥ saṃbhārāṇāṃ pracīnāgrāṇi tṛṇāni saṃstīrya teṣūpari kṛṣṇājinaṃ prācīnagrīvam uttaralomopastṛṇāti
10.3.7	athāpāṃ pṛṣṭham asīti puṣkaraparṇam āharati
10.3.8	tad upariṣṭāt kṛṣṇājine nidhāyāthaine saṃmṛśati śarma ca sthaḥ saṃ vasāthām iti dvābhyām
10.3.9	apoddhṛtya puṣkaraparṇam aṣṭābhir mṛdaṃ harati
10.4.1	purīṣyo 'si viśvabharā iti
10.4.2	tāsāṃ catasro gāyatryaś catasras triṣṭubhaḥ
10.4.3	sa piṇḍaṃpiṇḍaṃ vaivarcā harati
10.4.4	api vāṣṭābhir ekam eva piṇḍaṃ harati
10.4.5	athaitam avaṭaṃ viśvalopena pūrayitvādbhir upasṛjati saṃ te vāyur mātariśvā dadhātūttānāyai hṛdayaṃ yad viliṣṭam / devānāṃ yaś carati prāṇathena tasmai ca devi vaṣaḍ astu tubhyam iti
10.4.6	athopariṣṭāt puṣkaraparṇaṃ mṛdi nidhāya samuccitya kṛṣṇājinasyāntān yoktreṇopanahyati sujāto jyotiṣā saha śarma varūtham āsadaḥ suvaḥ / vāso agne viśvarūpaṃ saṃvyayasva vibhāvasa iti
10.4.7	athainam ādāyopottiṣṭhaty ud u tiṣṭha svadhvarordhva ū ṣu ṇa ūtaya iti dvābhyām
10.4.8	athainam āharati sa jāto garbho asi rodasyor agne cārur vibhṛta oṣadhīṣu / citraḥ śiśuḥ pari tamāṃsy aktaḥ pra mātṛbhyo adhi kanikradad gā iti
10.4.9	athainaṃ gardabha āsādayati sthiro bhava vīḍvaṅga āśur bhava vājy arvan / pṛthur bhava suṣadas tvam agneḥ purīṣavāhana iti
10.4.10	athainam upatiṣṭhate śivo bhava prajābhyo mānuṣībhyas tvam aṅgiraḥ / mā dyāvāpṛthivī abhiśūśuco māntarikṣaṃ mā vanaspatīn iti
10.4.11	aśvaṃ pūrvaṃ nayanti
10.4.12	tam anumantrayate praitu vājī kanikradad iti
10.4.13	anvañcaṃ gardabhaṃ nānadad rāsabhaḥ patvā / bharann agniṃ purīṣyaṃ mā pādy āyuṣaḥ purā
10.4.14	rāsabho vāṃ kanikradat suyukto vṛṣaṇā rathe / sa vām agniṃ purīṣyam āśur dūto vahād itaḥ
10.4.15	vṛṣāgniṃ vṛṣaṇaṃ bharann apāṃ garbhaṃ samudriyam / agna āyāhi vītaya iti
10.4.16	atheme samīkṣata ṛtaṃ satyam ṛtaṃ satyam iti
10.4.17	pradakṣiṇī vaiśyaṃ kurvate
10.4.18	vaiśyaḥ pṛcchati puruṣāḥ kiṃ bharatheti
10.4.19	agniṃ purīṣyam aṅgirasvad bharāma itītare pratyāhuḥ
10.4.20	athainaṃ khara upāvaharanty oṣadhayaḥ pratigṛhṇītāgnim etam oṣadhayaḥ pratimodadhvam enam iti dvābhyām
10.4.21	adbhir abhyukṣyāśvagardabhāv utsṛjanti
10.4.22	apo raśane abhyavaharanty api vādbhir abhyukṣya bhuñjate
10.5.1	athainaṃ visraṃsayati vi pājasā pṛthunā śośucāna iti
10.5.2	athainam adbhir upasṛjaty āpo hi ṣṭhā mayobhuva iti tisṛbhir anucchandasam
10.5.3	athainam armakapālaiḥ śarkarābhir avāñjanapiṣṭābhir ajalomaiḥ kṛṣṇājinalomair iti saṃsṛjati mitraḥ saṃsṛjya pṛthivīm ayakṣmāya tvā saṃsṛjāmīti dvābhyām
10.5.4	athainaṃ saṃbharati rudrāḥ saṃbhṛtya pṛthivīm iti
10.5.5	piṇḍaṃ karoti makhasya śiro 'sīti
10.5.6	yajñasya pade stha ity aṅguṣṭhābhyām upanigṛhṇāti
10.5.7	atha tṛtīyaṃ mṛdo 'pacchidya trīn piṇḍān karoti
10.5.8	teṣām ekam ukhākṛte prayacchati saṃsṛṣṭāṃ vasubhī rudrair iti
10.5.9	anumantrayate vasavas tvā kṛṇvantu gāyatreṇa chandaseti
10.5.10	atiśiṣṭāyai mṛdo 'rdhaṃ prayacchati sinīvālī sukapardeti
10.5.11	anumantrayate rudrās tvā kṛṇvantu traiṣṭubhena chandaseti
10.5.12	sarvām antato mṛdaṃ prayacchaty ukhāṃ karotu śaktyeti
10.5.13	anumantrayata ādityās tvā kṛṇvantu jāgatena chandasā viśve tvā devā vaiśvānarāḥ kṛṇvantv ānuṣṭubhena chandaseti
10.5.14	atha vai bhavati
10.5.15	prānyābhir yacchaty anv anyair mantrayate mithunatvāya
10.5.16	tryuddhiṃ karotīti
10.5.17	sa yad eva trir harati trir anulimpati tena tryuddhiḥ
10.5.18	tāṃ prādeśamātrīm ūrdhvām aparimitāṃ tiraścīṃ karoti
10.5.19	athāsyai tryaṅgule vā caturaṅgule vā rāsnāṃ paryasyaty adityai rāsnāsīti
10.5.20	athāsyā anudiśam aṣṭāv aśrīr unnayati
10.5.21	rāsnāsandhiṣu cāśrisandhiṣu cāṣṭau stanān karoti
10.5.22	navāśrim abhicarataḥ kuryād iti brāhmaṇam
10.5.23	astanāṃ navamīṃ karoti
10.5.24	athāsyai bilaṃ gṛhṇāty aditis te bilaṃ gṛhṇātu pāṅktena chandaseti
10.5.25	athaināṃ khare nidadhāti kṛtvāya sā mahīm ukhām ity āntād anuvākasya
10.5.26	evam eva dvitīyāṃ karoty evaṃ tṛtīyāṃ tūṣṇīṃ pañca carṣabhāṃs tisraś ca maṇḍaleṣṭakāḥ
10.6.1	atha yā mṛd atiśiṣyate tayā pravāte pratilepam upavātayati
10.6.2	tāsūpavātāsūpakalpayata ekaviṃśatiṃ vṛṣṇo aśvasya śakṛtpiṇḍān abhrim agniṃ pacanam iti
10.6.3	athāśvaśakam ādīpya mukhyām ukhāṃ dhūpayati vasavas tvā dhūpayantu gāyatreṇa chandaseti pratipadya varuṇas tvā dhūpayatv ity āto 'ntarataś ca bāhyataś ca
10.6.4	sudhūpitāṃ kṛtvā nidadhāti
10.6.5	evam eva dvitīyāṃ dhūpayaty evaṃ tṛtīyāṃ tūṣṇīṃ pañca carṣabhāṃs tisraś ca maṇḍaleṣṭakāḥ
10.6.6	athottareṇa śālām urubilam ivāvaṭaṃ khānayaty aditis tvā devī viśvadevyāvatī pṛthivyāḥ sadhasthe 'ṅgirasvat khanatv avaṭeti
10.6.7	taṃ pacanenāvastīrya tasmin mukhyām ukhāṃ pravṛṇakti devānāṃ tvā patnīr devīr viśvadevyāvatīḥ pṛthivyāḥ sadhasthe 'ṅgirasvad dadhatūkha iti
10.6.8	evam eva dvitīyāṃ pravṛṇakty evaṃ tṛtīyāṃ tūṣṇīṃ pañca carṣabhāṃs tisraś ca maṇḍaleṣṭakāḥ
10.6.9	tāḥ prācīr vodīcīr vāyātayati
10.6.10	athaināḥ pacanenopariṣṭāt saṃpracchādya mṛdāvalimpati
10.6.11	caturaṅgulam anudiśam ādīpanāyātiśinaṣṭi
10.6.12	athopoṣati
10.7.1	dhiṣaṇās tveti purastād gnās tveti dakṣiṇato varūtrayas tveti paścāj janayas tvety uttarataḥ
10.7.2	athaināḥ paridadāti mitraitām ukhāṃ pacaiṣā mā bhedy etāṃ te paridadāmy abhittyā iti
10.7.3	tā ahnā vā rātryā vā pacyante
10.7.4	yadi prātar upoṣati sāyam upaiti yadi sāyaṃ prātar
10.7.5	tāsu pakvāsūpakalpayate gopayaś chāgāpayo dhṛṣṭim aśmasaṃdāvaṃ sataṃ saṃdaṃśaṃ khārīṃ śikyaṃ kṛṣṇājinam iti
10.7.6	etat samādāyābhyaity abhīmāṃ mahinā divaṃ mitro babhūva saprathāḥ / uta śravasā pṛthivīm
10.7.7	mitrasya carṣaṇīdhṛtaḥ śravo devasya sānasim / dyumnaṃ citraśravastamam iti
10.7.8	atha dhṛṣṭim ādāya mukhyāyā ukhāyā aṅgārān udvapati devas tvā savitodvapatu supāṇiḥ svaṅguriḥ / subāhur uta śaktyeti
10.7.9	athainām ucchrayaty uttiṣṭha bṛhatī bhavordhvā tiṣṭha dhruvā tvam iti
10.7.10	athainām āśaye pratiṣṭhāpayaty apadyamānā pṛthivy āśā diśa āpṛṇeti
10.7.11	athaināṃ saṃdaṃśena parigṛhya sate 'vadhāya chāgāpayasācchṛṇatti
10.8.1	vasavas tvācchṛndantu gāyatreṇa chandaseti pratipadya viśve tvā devā vaiśvānarā ācchṛndantv ānuṣṭubhena chandasety āto 'ntarataś ca bāhyataś ca
10.8.2	svācchṛṇāṃ kṛtvā gopayasābhiviṣyandayati
10.8.3	evam eva dvitīyām ācchṛṇatty evaṃ tṛtīyāṃ tūṣṇīṃ pañca carṣabhāṃs tisraś ca maṇḍaleṣṭakāḥ
10.8.4	atha yadi vidhur vā pradaro vā jāyate 'śmacūrṇāni chāgāpayasi saṃprakīrya taiḥ pratyukṣyolmukenābhitapati
10.8.5	saṃ haiva rohati
10.8.6	yady u vai sarvaśa eva bhidyata etāny eva kapālāny avāñcanaṃ piṣṭvā yaiṣāṃ mṛt prāyaścittāya pariśete tayā saṃsṛjya kṛtvā paktvācchṛdya nidadhāti
10.8.7	tāsāṃ yadā śvasatha uparamaty athaināḥ khāryāṃ samavadhāya kṛṣṇājinenopariṣṭāt saṃpracchādyottare śālākhaṇḍe śikya āsajati
10.8.8	tā ā kālāt pariśere
10.9.1	athaitasminn eva pūrvapakṣe vāyavyena paśunā yajate
10.9.2	tasya tad upak.lptaṃ bhavati yat paśunā yakṣyamāṇasya saṃgrāme hatayor aśvasya ca vaiśyasya ca śirasī
10.9.3	dīvyanta ṛṣabhaṃ pacante vṛṣṇiṃ ca bastaṃ ca
10.9.4	āharanty etat sarpaśiraḥ
10.9.5	athāsyaiṣā pūrvedyur eva pāśubandhikī vedir vimitā bhavati
10.9.6	tāṃ paristīrya stambayajur harati
10.9.7	idam eva prasiddhaṃ pauroḍāśikam
10.9.8	trir yajuṣā tūṣṇīṃ caturtham
10.9.9	pūrvaṃ parigrāhaṃ parigṛhṇāti
10.9.10	karaṇaṃ japati
10.9.11	uddhanti
10.9.12	uddhatād āgnīdhras trir harati
10.9.13	yad āgnīdhras trir haraty atha cātvālasyāvṛtā cātvālaṃ parilikhati
10.9.14	uttaraveder āvṛtottaravediṃ nivapati
10.9.15	uttaranābhim utsādyāgner āvṛtāgniṃ praṇayati
10.9.16	agnivaty uttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ svadhitiṃ srucaś ca saṃmṛḍḍhi tūṣṇīṃ pṛṣadājyagrahaṇīṃ patnīṃ saṃnahyājyena ca dadhnā codehi pratiprasthātaḥ paśuśīrṣāṇi viddhīti
10.9.17	adhvaryur eva prasiddhaṃ pāśubandhikaṃ karma ceṣṭati
10.9.18	atha pratiprasthātā yācaty ekaviṃśatiṃ māṣān parṇaśākhāṃ mṛtpiṇḍam udapātram utkuṣīṃ saptadhā vitṛṇṇāṃ valmīkavapāṃ saṃdaṃśam iti
10.9.19	etat samādāya paśuṣīrṣāṇy abhyaiti
10.9.20	dakṣiṇata etat puruṣaśira upaśete 'greṇetarāṇi
10.9.21	atha prācīnāvītaṃ kṛtvā saptabhir māṣaiḥ puruṣaśiraḥ parikīrya trir apasalaiḥ parṇaśākhayā parikarṣati
10.10.1	aharahar nayamāno gām aśvaṃ puruṣaṃ jagat / vaivasvato na tṛpyati pañcabhir mānavair yama iti
10.10.2	aparaiḥ saptabhiḥ parikīryaiva parikarṣati vaivasvate vivicyante yame rājani te janāḥ / ye ceha satyenecchante ya u cānṛtavādina iti
10.10.3	aparaiḥ saptabhiḥ parikīryaiva parikarṣati te rājann iha vivicyante 'thā yanti tvām upa / devāṃś ca ye namasyanti brāhmaṇāṃś cāpacityatīti
10.10.4	athādatte dakṣiṇena valmīkavapāṃ savyena saṃdaṃśena puruṣaśiraḥ
10.10.5	prāṇaiḥ prāṇān saṃnidhāyāśaye valmīkavapāṃ nidadhāti
10.10.6	athaitat puruṣaśiro 'bhyukṣyotkuṣya prakṣālya mṛdābhilimpaty anabhilimpan prāṇān
10.10.7	athetarāṇi trayeṇaiva nistiṣṭhanty abhyutkuṣyaiva prakṣālya mṛdābhilimpanty anabhilimpantaḥ prāṇān
10.10.8	athaināny adbhiḥ prokṣaṇato nidadhāti
10.10.9	tāny ā kālāt pariśere
10.11.1	atha paśoḥ sāmidhenīkalpaḥ
10.11.2	pra vo vājā abhidyava ity ekādaśa
10.11.3	samās tvāgna ṛtavo vardhayantv iti daśa
10.11.4	tāsāṃ jyotiṣmatīm apoddhṛtya nava dhāyyāloke dadhāti
10.11.5	atha pṛthupājavatyau dhāyye dadhāti
10.11.6	atha yukṣvā hi devahūtamān ity etāṃ dadhāti
10.11.7	tāḥ parācīr anūcyamānāś caturviṃśatiḥ saṃpadyante
10.11.8	jyotiṣmatīṃ tv evottamām anvāhātha hiraṇyagarbhaḥ samavartatāgra ity āghāram āghārayati
10.11.9	athāta āprīṇām eva mīmāṃsā
10.11.10	ūrdhvā asya samidho bhavantīti dvādaśa
10.11.11	tāsāṃ tānūnapātīm apoddhṛtya nārāśaṃsīṃ vasiṣṭhānāṃ dadhāti
10.11.12	apoddhṛtya nārāśaṃsīṃ tānūnapātīm anyeṣāṃ gotrāṇām
10.11.13	atha pīvo 'nnān rāye 'nu yam iti vapāyai yaḥ prāṇato ya ātmadā iti paśupuroḍāśasya pra vāyum acchā no niyudbhir iti haviṣaḥ
10.11.14	iti nu yadi miśro bhavati
10.11.15	yady u vai sarvavāyavya eva bhavati pīvo 'nnān rāye 'nu yam ity etāsāṃ dve vapāyai dve paśupuroḍāśasya dve haviṣaḥ
10.11.16	atha yadi sarvaprājāpatya eva bhavati yaḥ prāṇato ya ātmadā ity etāsāṃ dve vapāyai dve paśupuroḍāśasya dve haviṣaḥ
10.11.17	sarvasaṃsthāṃ paśoḥ kurvanti
10.11.18	athaitāni paśuśīrṣāṇy abhiparyagnikṛtāny uttare śālākhaṇḍe śikyeṣv āsajati
10.11.19	athaitat sarpaśira spandyayā vigrathya śikyapāśe pragrathnāti
10.11.20	tāny ā kālāt pariśere
10.12.1	athāparapakṣaḥ pratidhīyate
10.12.2	sa upakalpayata iṣṭakāś cāgnidakṣiṇāś ca yadi rātribhṛtaṃ ceṣyamāṇo bhavati
10.12.3	yady u vai saṃvatsarabhṛtaṃ dīrgho 'dhvājir iti nādriyeta
10.12.4	sa upakalpayata audumbarīmukhyāsandīṃ tasyāḥ prādeśamātrāḥ pādā bhavanty aratnimātrāṇi śīrṣāṇy anūcyāni sā mauñjībhī rajjubhir vyūtā bhavaty ekasarābhiḥ phalakābhistīrṇā mṛdāvaliptā ṣaḍudyāmaṃ dvādaśodyāmaṃ vā mauñjaṃ śikyaṃ muñjakulāyaṃ krumukam ājyasaṃyutaṃ vaikaṅkatīṃ ca śamīmayīṃ ca samidhau saptaudumbarīḥ samidhas tisro nānāvṛkṣyā ekaviṃśatinirbādhaṃ rukmam
10.12.5	prajñātā āgniṣṭomikāḥ saṃbhārāḥ
10.12.6	juṣṭe devayajane śālā kāritā bhavati
10.12.7	athainaṃ tīrthād ānīya pavayitvā trihaviṣam agnidīkṣaṇīyām iṣṭiṃ nirvapaty āgnāvaiṣṇavam ekādaśakapālam adityai ghṛte caruṃ vaiśvānaraṃ dvādaśakapālam iti
10.12.8	tasyai tāvanty utsīdanti yāvanti dīkṣaṇīyāyai
10.12.9	athādhvaryuḥ pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyyājyasthālyāṃ pratyavanīyājyasthālyāḥ sruveṇopaghātam agnidīkṣāhutīr juhoti
10.13.1	ākūtim agniṃ prayujaṃ svāhā mano medhām agniṃ prayujaṃ svāhā cittaṃ vijñātam agniṃ prayujaṃ svāhā vāco vidhṛtim agniṃ prayujaṃ svāhā prajāpataye manave svāhāgnaye vaiśvānarāya svāheti
10.13.2	atha sruci caturgṛhītaṃ gṛhītvājyasya pūrṇāṃ srucam audgrahaṇaṃ juhoti viśve devasya netur marto vṛṇīta sakhyaṃ viśve rāya iṣudhyasi dyumnaṃ vṛṇīta puṣyase svāheti
10.13.3	atraitat pūrṇapātram antarvedi ninayati
10.13.4	athāgreṇāhavanīyaṃ paryāhṛtya yajamānāya prayacchati
10.13.5	atha mukhyām ukhāṃ yācati
10.13.6	tasyāṃ śakṛtpiṇḍān pūtitṛṇānīti saṃprakīryājyasruvaṃ pratyasyāhavanīyasyāntameṣv aṅgāreṣu pravṛṇakti mā su bhitthā dṛṃhasveti dvābhyām
10.13.7	athaināṃ paridadāti mitraitām ukhāṃ tapaiṣā mā bhedy etāṃ te paridadāmy abhittyā iti
10.13.8	atha vai bhavati
10.13.9	yadi bhidyeta tair eva kapālaiḥ saṃsṛjed iti
10.13.10	sā yadi bhidyata etāny eva kapālāny avāñcanaṃ piṣṭvā yaiṣā mṛtprāyaścittāya pariśete tayā saṃsṛjya kṛtvā paktvācchṛdya nidadhāti
10.13.11	athānyāṃ pravṛṇakti
10.13.12	atha vai bhavati
10.13.13	ambarīṣād annakāmasyāvadadhyād iti
10.13.14	atha vai bhavati
10.13.15	yaṃ kāmayeta yajamānaṃ bhrātṛvyam asmai janayeyam ity anyatas tasyāhṛtyāvadadhyād iti
10.13.16	atha vai bhavati
10.13.17	yo gataśrīḥ syān mathitvā tasyāvadadhyād iti
10.13.18	atha vai bhavati
10.13.19	yo bhūtikāmaḥ syād ya ukhāyai saṃbhavet sa eva tasya syād iti
10.13.20	sa ya evaiṣa ukhāyai saṃtāpāj jāyate tasmin muñjakulāyam avadadhāti yā te agna ojasvinī tanūr oṣadhīṣu praviṣṭā tāṃ ta etenāvayaje svāheti
10.13.21	atha krumukam ājyasaṃyutam avadadhāti drvannaḥ sarpirāsutir iti
10.13.22	atha vaikaṅkatīṃ ca śamīmayīṃ ca samidhāv ādadhāti parasyā adhi saṃvata iti vaikaṅkatīṃ paramasyāḥ parāvata iti śamīmayīm
10.13.23	atha sīda tvaṃ mātur asyā upastha iti tisṛbhir jātam upatiṣṭhate
10.13.24	atha pañcaudumbarīḥ samidha ādadhāti
10.14.1	yad agne yāni kāni ca yad atty upajihvikā rātriṃrātrim aprayāvaṃ nābhā pṛthivyā yāḥ senā abhītvarīr iti
10.14.2	athainaṃ pañcarcena rākṣoghnenopatiṣṭhate kṛṇuṣva pājaḥ prasitiṃ na pṛthvīm iti
10.14.3	atha tisro nānāvṛkṣyāḥ samidho 'bhyajyādadhāti daṃṣṭrābhyāṃ malimlūn ity āśvatthīṃ ye janeṣu malimlava iti vaikaṅkatīṃ yo asmabhyam arātīyād iti śamīmayīm
10.14.4	atha saṃśitaṃ me brahmod eṣāṃ bāhū atiram ity uttame audumbarī vācayann evābhyādadhāti
10.14.5	atra kṛṣṇājine yajamānaṃ vācayati
10.14.6	muṣṭī caiva na karoti vācaṃ ca na yacchati
10.14.7	athaitām āsandīṃ vyastaśikyapāśāṃ jaghanenāhavanīyaṃ nidadhāti
10.14.8	tasyām iṇḍvābhyāṃ parigṛhyokhyam āsādayati
10.15.1	māteva putraṃ pṛthivī purīṣyam agniṃ sve yonau bibharty ukhā / tāṃ viśvair devair ṛtubhiḥ saṃvidānaḥ prajāpatir viśvakarmā yunaktv iti
10.15.2	athāsīna uttaranirbādhaṃ rukmaṃ pratimuñcate dṛśāno rukma iti
10.15.3	atha śikyapāśaṃ pratimuñcate viśvā rūpāṇi pratimuñcate kavir naktoṣāseti dvābhyām
10.15.4	tūṣṇīṃ kṛṣṇājinam uttaram
10.15.5	athainam avekṣate suparṇo 'si garutmān trivṛt te śiro gāyatraṃ cakṣu stoma ātmā sāma te tanūr vāmadevyaṃ bṛhadrathantare pakṣau yajñāyajñiyaṃ pucchaṃ chandāṃsy aṅgāni dhiṣṇiyāḥ śaphā yajūṃṣi nāmeti
10.15.6	athainam udgṛhṇāti suparṇo 'si garutmān divaṃ gaccha suvaḥ pateti
10.15.7	purastād evāsyaite dīrghāḥ śikyapāśāḥ kāritā bhavanti
10.15.8	so 'tra vaiva sati kramate 'pi vainam upodyacchate
10.16.1	viṣṇoḥ kramo 'sy abhimātihā gāyatraṃ chanda āroha pṛthivīm anuvikramasva nirbhaktaḥ sa yaṃ dviṣma iti caturbhir anucchandasam
10.16.2	tṛtīye caturtham anuvartayati
10.16.3	na caturthāya prakrāmati
10.16.4	nāhavanīyam upātyeti
10.16.5	athākrandad ity etām anvāhātha dakṣiṇam aṃsam abhiparyāvartate 'gne 'bhyāvartinn agne aṅgiraḥ punar ūrjā saha rayyeti catasṛbhiḥ
10.16.6	athodaṅ paryāvṛtya kṛṣṇājinam unmucya śikyapāśam unmuñcata ud uttamaṃ varuṇa pāśam asmad iti
10.16.7	athainam āharaty ā tvāhārṣam agre bṛhann uṣasām ūrdhvo asthād iti dvābhyām
10.16.8	atra yaṃ kāmayeta rājanyaṃ rāṣṭraṃ syād iti taṃ manasā dhyāyet
10.16.9	rāṣṭram eva bhavatīti brāhmaṇam
10.16.10	athainaṃ yathāhṛtaṃ pratiparyāhṛtyāntarvedy āsādayati sīda tvaṃ mātur asyā upastha iti catasṛbhiḥ sahaṃsābhiḥ
10.16.11	atra muṣṭī ca karoti vācaṃ ca yacchati
10.16.12	athāsmai vrataṃ pradāsyann annapatīyāṃ samidham abhyādadhāti vā japati vānnapate 'nnasya no dehīti
10.16.13	athokhyam upasaminddhe yena devā jyotiṣordhvā udāyann iti
10.16.14	sa yāvatkṛtvo 'smai vrataṃ pradāsyan bhavaty evam evānnapatīyāṃ samidham abhyādadhāti vā japati vaivam ukhyam upasaminddhe
10.16.15	atha prātar udita āditye visṛṣṭāyāṃ vāci vātsapreṇopatiṣṭhate divas pari prathamaṃ jajñe agnir ity etenaikādaśarcena
10.16.16	sa evam eva pūrvedyuḥ prakrāmaty uttaredyur upatiṣṭhate
10.16.17	athāsyopavasathīye 'han vātsapraṃ saṃpadyate
10.17.1	athātaḥ prayāṇasyaiva mīmāṃsā
10.17.2	dīkṣitaṃ vāyogakṣemo vindaty anyatra vā devayajanād dīkṣate saṃsṛjanti vrate
10.17.3	saṃbadhnanti vratadughayor vatsau
10.17.4	ādadhati yad ādheyaṃ bhavati nīḍe gārhapatyaṃ prauga āhavanīyam iti
10.17.5	athokhyam udyacchata ud u tvā viśve devā iti
10.17.6	athainam anasaḥ prauga āsādayati sīda tvaṃ mātur asyā upastha iti catasṛbhiḥ sahaṃsābhiḥ
10.17.7	athaitān āsandīpādān phalakeṣu yathāsuṣṭhu vinibadhnanti
10.17.8	madhyame vaṃśe śikyapāśaṃ pragrathnanti
10.17.9	api vāraṇyor agnīn samārohya prayāti bhadrād abhi śreyaḥ prehi pred agne jyotiṣmān yāhīti dvābhyām
10.17.10	atha yady akṣa utsarjaty akrandad ity etām anvāha
10.17.11	athāvasite ghṛtānuṣiktāṃ samidham abhyādadhāti samidhāgniṃ duvasyata ghṛtair bodhayatātithim / āsmin havyā juhotana svāheti gāyatryā brāhmaṇasya praprāyam agnir bharatasya śṛṇva iti triṣṭubhā rājanyasya
10.17.12	sa yāvat kṛtvaḥ prayāsyan bhavaty evam evaitat sarvaṃ karoti
10.18.1	athāto bhasmana evātivṛddhasya mīmāṃsā
10.18.2	bhasma ced ativardhate sa upakalpayate satam ayodarvīṃ saṃdaṃśam iti
10.18.3	etat samādāya yatrāpas tad yanti sokhyāḥ
10.18.4	athaitam agniṃ saṃdaṃśena parigṛhya sate 'vadhāyāyodarvyāpsu bhasma praveśayaty āpo devīḥ pratigṛhṇīta bhasmaitad apsv agne sadhiṣ ṭava garbho asy oṣadhīnām iti tisṛbhir anucchandasam
10.18.5	athainaṃ jyotiṣmatībhyāṃ pratyavadadhāti prasadya bhasmanā yoniṃ punar āsadya sadanam apaś ceti dvābhyām
10.18.6	atha punar ūrjā saha rayyeti dvābhyāṃ punar udaiti
10.18.7	athokhyam upasaminddhe punas tvādityā rudrā vasavaḥ samindhatām iti
10.18.8	athainaṃ yathāhṛtaṃ pratiparyāhṛtya yajamānāyatane tiṣṭhann upatiṣṭhate bodhā sa bodhīty āntād anuvākasya
10.18.9	sa yāvat kṛtvo bhasmātivardhata evam evaitat sarvaṃ karoti
10.18.10	athātaḥ kālāyaivopaśete saṃbhārebhyaḥ
10.19.1	athātaḥ krayasyaivopavasathaḥ paryāplavate
10.19.2	sa upakalpayate pañcaśatam iṣṭakā aparimitā apasyā nairṛtīḥ kṛṣṇās tisras tuṣapakvā bhasma purīṣam ūṣān sikatā iti
10.19.3	athopavasathīye 'han devayajanam adhyavasyaty edam aganmāpeteti dvābhyām
10.19.4	atha mahāvediṃ vimimīta etān eva jyāyasaḥ prakramān prakramyākṣṇayā mānena pramāya samantaṃ spandyayā paritanoti
10.19.5	pṛṣṭhyām ātanoti
10.19.6	athaitam agniṃ pratyañcaṃ yūpāvaṭīyāc chaṅkor vimimīte puruṣamātreṇa veṇunā samapakṣapuccham
10.19.7	aratninā pakṣau drāghīyāṃsau bhavataḥ
10.19.8	ṣaḍvidhaṃ vā saptavidhaṃ vā dvādaśavidhaṃ vā yāvadvidhaṃ vā ceṣyamāṇo bhavati
10.19.9	athainam akṣṇayā mānena pramāya samantaṃ spandyayā paritanoti
10.19.10	anuspandyaṃ lekhāṃ likhati
10.19.11	apoddhṛtya spandyāṃ karṣūḥ khānayanti
10.19.12	ucchrayanty apasyāḥ
10.19.13	dakṣiṇataś ca paścāc ca varṣīyasīḥ kurvanti
10.19.14	etāvad evaitad ahaḥ karma kriyate
10.19.15	vasanty etāṃ rātrim
10.19.16	athādhvaryur apararātra ādrutya saṃśāsti tristanavrataṃ dohayateti
10.19.17	athaitam agniṃ sate samupya dakṣiṇato jvalayanta āsate
10.19.18	athaitad agnyāyatanaṃ śakṛtpiṇḍena parilepayati
10.19.19	tasmiṃś catasraḥ prācīr iṣṭakā āyātayati dve purastātsamīcī dve paścātsamīcī
10.19.20	athainaṃ pradakṣiṇaṃ trayodaśabhir iṣṭakābhiḥ paricinoti
10.19.21	anviṣṭakaṃ lekhāṃ likhati
10.19.22	apoddhṛtyeṣṭakāḥ karṣūḥ khānayanti
10.19.23	ucchrayanty apasyāḥ
10.19.24	dakṣiṇataś ca paścāc ca varṣīyasīḥ kurvanti
10.20.1	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.20.2	svayaṃcitiṃ japati yās te agne samidho yāni dhāmeti
10.20.3	śvetam aśvam abhimṛśyāntaḥśarkaram imām upadadhāti prajāpatis tvā sādayatu tayā devatayāṅgirasvad dhruvā sīdeti
10.20.4	atra saṃbhārān nivapaty agner bhasmāsīti bhasmāgneḥ purīṣam asīti purīṣaṃ saṃjñānam asi kāmadharaṇam ity ūṣān mayi te kāmadharaṇaṃ bhūyād iti sikatāḥ
10.20.5	athainān saṃprayauti saṃ yā vaḥ priyās tanuvaḥ saṃ priyā hṛdayāni vaḥ / ātmā vo astu saṃpriyaḥ saṃpriyās tanuvo mameti
10.20.6	athainān kalpayati kalpetāṃ dyāvāpṛthivī kalpantām āpa oṣadhīḥ / kalpantām agnayaḥ pṛthaṅ mama jyaiṣṭhyāya savratā iti
10.20.7	athordhvacita upadadhāti cita stha paricita ūrdhvacitaḥ śrayadhvaṃ tayā devatayāṅgirasvad dhruvāḥ sīdateti
10.20.8	athānuvyūhaty āpyāyasveti gāyatryā brāhmaṇasya saṃ te payāṃsīti triṣṭubhā rājanyasya
10.20.9	yathāsuṣṭhu yathāśarkaram anuvyūhati
10.20.10	tasmiṃś catasraḥ prācīr yājuṣīr upadadhāti
10.21.1	ayaṃ so agnir agne divo arṇam acchā jigāsy agne yat te divi varcaḥ pṛthivyāṃ purīṣyāso agnaya iti
10.21.2	dve purastātsamīcī iḍām agna iti dakṣiṇām ayaṃ te yonir ṛtviya ity uttarām
10.21.3	dve paścātsamīcī cid asīti dakṣiṇāṃ paricid asīty uttarām
10.21.4	athainaṃ pradakṣiṇaṃ trayodaśabhir lokaṃpṛṇābhiḥ paricinoti lokaṃ pṛṇa chidraṃ pṛṇātho sīda śivā tvam / indrāgnī tvā bṛhaspatir asmin yonāv asīṣadann iti
10.21.5	tayādevataṃ karoti tayā devatayāṅgirasvad dhruvā sīdeti
10.21.6	atha sūdadohasaṃ karoti tā asya sūdadohasaḥ somaṃ śrīṇanti pṛśnayaḥ / janman devānāṃ viśas triṣv ā rocane diva iti
10.21.7	athāvadrutya kṛṣṇam aśvam abhimṛśya tanupurīṣam upadadhāti pṛṣṭo divīti
10.21.8	tayādevataṃ kṛtvā sūdadohasaṃ karotīti nvā iyaṃ prathamā citir niṣṭhīyate
10.21.9	evam eva dvitīyā niṣṭhīyata evaṃ tṛtīyaivaṃ caturthy evaṃ pañcamī
10.21.10	tān yadi ceṣyata ādityo 'bhyudiyād vācaṃyamo 'dhvaryuṃ yajamāno 'nvārabhate
10.21.11	ukhyam evādhvaryur ādatte pratisamedhanīyaṃ pratiprasthātā
10.21.12	tau purastātpratyañcau sam itam iti catasṛbhiḥ saṃnivapataḥ
10.21.13	atha śikyād ukhāṃ nirūhati
10.22.1	māteva putraṃ pṛthivī purīṣyam agniṃ sve yonāv abhār ukhā / tāṃ viśvair devair ṛtubhiḥ saṃvidānaḥ prajāpatir viśvakarmā vimuñcatv iti
10.22.2	tāṃ nāvekṣetety āhuḥ śugvaty eva hi bhavatīti
10.22.3	tasyām anyatrāvekṣamāṇo dadhidrapsān prāsyaty amuṃ te śuci dadhāmīti vā tūṣṇīṃ vāthaināṃ sikatābhiḥ pūrayitvā dadhnopariṣṭāt saṃpracchādyottare śālākhaṇḍe nidadhāti
10.22.4	evam eva dvitīyāṃ pūrayaty evaṃ tṛtīyām
10.22.5	tā ā kālāt pariśere
10.22.6	atha vaiśvānaryā śikyam ādatte yad asya pāre rajasaḥ śukraṃ jyotir ajāyata / tan naḥ parṣad ati dviṣa iti
10.22.7	atha yācati nairṛtīḥ kṛṣṇās tisras tuṣapakvā āsandīṃ rukmasya prabandhanam udapātram iti
10.22.8	etat samādāya dakṣiṇayā dvāropaniṣkramya tāṃ diśaṃ yanti yatrāsya svakṛtam iriṇaṃ spaṣṭaṃ bhavati pradaro vā
10.22.9	tad etat parācīnapāśaṃ śikyaṃ nyasyaty agne vaiśvānara svāheti
10.22.10	śikyapāśam anu parācīr nairṛtīr upadadhāti namaḥ su te nirṛte viśvarūpe yat te devī nirṛtir ābabandha yasyās te asyāḥ krūra āsañ juhomīti
10.22.11	upāsyaty āsandīṃ rukmasya prabandhanam
10.22.12	athopatiṣṭhate 'sunvantam ayajamānam iccha devīm ahaṃ nirṛtiṃ vandamāna iti dvābhyām
10.22.13	athāpo vyatiṣicya parāsya pātram anavekṣamāṇā āyanti
10.22.14	hastapādān prakṣālyaitenaiva yathetam etya gārhapatyam upatiṣṭhante niveśanaḥ saṃgamano vasūnām iti
10.22.15	āhavanīyam u haika upatiṣṭhante 'yam ito 'dhi gārhapatyo bhaviṣyatīti
10.23.1	atha prāyaṇīyena carati
10.23.2	prāyaṇīyena caritvā padena carati
10.23.3	padena caritvā rājānaṃ krītvohyātithyaṃ nirvapati
10.23.4	ātithyena pracarya prathamābhyāṃ pravargyopasadbhyāṃ pracarati
10.23.5	athopaniṣkramya saṃpraiṣam āha subrahmaṇya subrahmaṇyām āhvaya tristanavrataṃ prayacchateti
10.23.6	āhvayati subrahmaṇyaḥ subrahmaṇyām
10.23.7	tristanavrataṃ prayacchati
10.23.8	sa pucchād evāgre caturaḥ pratīcaḥ prakramān prakrāmati dakṣiṇā pañcamam
10.23.9	tat sphyaṃ nidadhāti
10.23.10	sa uparavāṇāṃ kālaḥ
10.23.11	atha mahāvedyā uttarādaṃsīyāc chaṅkor vedyantena dvādaśa pratīcaḥ prakramān prakrāmaty udañcaṃ trayodaśam
10.23.12	tad āgnīdhra upasīdati
10.23.13	sa utkarasya kālaḥ
10.23.14	athoparavāṇāṃ kālāt stambayajur harati
10.23.15	idam eva prasiddham
10.23.16	pauroḍāśikaṃ trir yajuṣā tūṣṇīṃ caturtham
10.23.17	pūrvaṃ parigrāhaṃ parigṛhṇāti
10.23.18	karaṇaṃ japati
10.23.19	uddhatād āgnīdhras trir harati
10.23.20	yad āgnīdhras trir haraty athāgreṇa śālāṃ tiṣṭhan saṃpraiṣam āha vedikārā vediṃ kalpayateti
10.23.21	yathāsaṃpraiṣaṃ te kurvanti
10.23.22	atha kārṣṇājinīr upānaha upamuñcante cite tvety adhvaryur ācite tveti pratiprasthātā manaścite tveti brahmā tapaścite tveti yajamānaś cite tvā cite tvety eva vā sarve
10.23.23	api vā tūṣṇīm evātha yācati dhanur bāṇavac caturo 'śmana aindrīm iṣṭakāṃ vibhaktim udapātraṃ darbhastambaṃ dūrvām ājyasthālīṃ sasruvām iti
10.23.24	etat samādāyottare śroṇyante saṃsādayanti
10.23.25	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.23.26	svayaṃcitiṃ japati yās te agne samidho yāni dhāmeti
10.23.27	śvetam aśvam abhimṛśyāntaḥśarkaram imām upadadhāti prajāpatis tvā sādayatu tayā devatayāṅgirasvad dhruvā sīdeti
10.23.28	athādatte dhanur bāṇavac caturo 'śmana iti
10.23.29	etat samādāya jaghanena dakṣiṇenāgniṃ parītyāgreṇa yūpāvaṭīyaṃ śaṅkuṃ tiṣṭhan dhanur adhijyaṃ kṛtvāyatyāntaḥśarkaram iṣuṃ nihanti
10.24.1	indrasya vajro 'si vārtraghnas tanūpā naḥ pratispaśa iti
10.24.2	āvṛhyāśmānam upadadhāti yo naḥ purastād aghāyur abhidāsaty etaṃ so 'śmānam ṛcchatv iti
10.24.3	atha dakṣiṇasya pakṣasya dakṣiṇe pakṣopaplava āyatyāntaḥśarkaram iṣuṃ nihanti
10.24.4	āvṛhyāśmānam upadadhāti yo no dakṣiṇata iti
10.24.5	atha pucchasyāpare pucchopaplava āyatyāntaḥśarkaram iṣuṃ nihanti
10.24.6	āvṛhyāśmānam upadadhāti yo naḥ paścād iti
10.24.7	athottarasya pakṣasyottare pakṣopaplava āyatyāntaḥśarkaram iṣuṃ nihanti
10.24.8	āvṛhyāśmānam upadadhāti yo na uttarata iti
10.24.9	dikṣūpadadhātīti brāhmaṇam
10.24.10	tayādevataṃ kṛtvā sūdadohasaḥ karoti
10.24.11	athaitām aindrīm iṣṭakām ākramaṇaṃ pratyupadadhāti sa īṃ pāhi ya ṛjīṣī tarutro yaḥ śipravān vṛṣabho yo matīnām / yo gotrabhid vajrabhṛd yo hariṣṭhāḥ sa indra citrāṃ abhitṛndhi vājān iti
10.24.12	tayādevataṃ kṛtvā sūdadohasaṃ karoti
10.24.13	atha dakṣiṇato vibhaktim upadadhāty agna āyāhi vītaya iti
10.24.14	tayādevataṃ kṛtvā sūdadohasaṃ karoti
10.24.15	athādhidrutya svayamātṛṇṇīyaṃ śaṅkum udvṛhyodapātram upaninīya darbhastambam upadadhāti vāk tvā samudra upadadhātv iti vā tūṣṇīṃ vā
10.24.16	athainaṃ sruvāhutibhir abhijuhoti sajūr abdo 'yāvabhir iti pañcabhiḥ
10.24.17	atha dūrvām upadadhāty āyane te parāyaṇe dūrvā rohantu puṣpiṇīḥ / utso vā tatra jāyātai hrado vā puṇḍarīkavān iti
10.24.18	tayādevataṃ kṛtvā sūdadohasau karoti
10.24.19	athāsyaitat purastād evaudumbaraṃ yugalāṅgalaṃ kāritaṃ bhavati
10.25.1	ṣaḍgavaṃ vā dvādaśagavaṃ vā
10.25.2	tasya varatrāḥ saṃmṛśati saṃ varatrā dadhātana niṣkṛtāhāvam avaṭam iti dvābhyām
10.25.3	yunakti sīrā yuñjanti kavayo yugā yunakta sīreti dvābhyām
10.25.4	kṛṣati lāṅgalaṃ pavīravaṃ śunaṃ naḥ phālā iti dvābhyām
10.25.5	sītāṃ pratyavekṣate kāmaṃ kāmadughe dhukṣva ghṛtena sīteti dvābhyām
10.25.6	sa pucchād evāgre tisraḥ prācīḥ sītāḥ kṛṣati
10.25.7	uttarāyai śroṇer dakṣiṇam aṃsam abhi tisraḥ
10.25.8	dakṣiṇāyai śroṇer uttaram aṃsam abhi tisraḥ
10.25.9	dakṣiṇāt pakṣād uttaraṃ pakṣam abhi tisraḥ
10.25.10	athaitān vimucya pradakṣiṇam āvartyādbhir abhyukṣyodīca utsṛjati
10.25.11	ta ete 'dhvaryor bhavanti yadi dakṣiṇāvatā yajate
10.25.12	yady u vai sattriyo 'gnir yathāgavaṃ vyudacanti
10.25.13	yatraivānaḍvāhas tad yugalāṅgalam
10.25.14	athāsyaitat purastād evaudumbare droṇe sarvauṣadhaṃ dadhnājyena samudāyutaṃ bhavati
10.25.15	sa pucchād evāgre tisraḥ prācīḥ sītā vapati yā jātā oṣadhaya iti tisṛbhir anucchandasam
10.25.16	uttarāyai śroṇer dakṣiṇam aṃsam abhi tisṛbhiḥ
10.25.17	dakṣiṇāyai śroṇer uttaram aṃsam abhi tisṛbhiḥ
10.25.18	dakṣiṇāt pakṣād uttaraṃ pakṣam abhi pañcabhiḥ
10.25.19	caturdaśabhir vapatīti brāhmaṇam
10.25.20	atha digbhyo loṣṭān samasyati
10.25.21	so 'ta eva prāṅ drutvā bahiḥśarkarāl loṣṭam ādatte
10.25.22	tam antaḥśarkaraṃ nyasyati
10.26.1	mā no hiṃsīj janitā yaḥ pṛthivyā iti
10.26.2	atha dakṣiṇaṃ pakṣam anudrutya bahiḥśarkarāl loṣṭam ādatte
10.26.3	tam antaḥśarkaraṃ nyasyaty abhyāvartasva pṛthivīti
10.26.4	atha puccham anudrutya bahiḥśarkarāl loṣṭam ādatte
10.26.5	tam antaḥśarkaraṃ nyasyaty agne yat te śukraṃ yac candram iti
10.26.6	athottaraṃ pakṣam anudrutya bahiḥśarkarād dvau loṣṭāv ādatta iṣam ūrjam aham ita ādada iti
10.26.7	tayor anyataram antaḥśarkaraṃ nyasyaty ā no goṣu viśatv auṣadhīṣv iti
10.26.8	tāṃ diśam itaraṃ nirasyati yasyām asya diśi dveṣyo bhavati jahāmi sedim anirām amīvām iti
10.26.9	ādadāna evaitāṃ diśam abhi saṃpādayed ity etad ekam
10.26.10	yajuṣā yajur viparihared ity etad aparam
10.26.11	atha mahāvedyā uttarād aṃsīyāc chaṅkor vedyantena trīn pratīcaḥ prakramān prakrāmaty udañcaṃ caturtham
10.26.12	tac cātvālasyāvṛtā cātvālaṃ parilikhati
10.26.13	uttaraveder āvṛtottaravediṃ nivapati
10.26.14	uttaranābhim utsādya sikatā nivapaty agne tava śravo vaya iti ṣaḍbhir anucchandasam
10.26.15	athordhvacita upadadhāti cita stha paricita ūrdhvacitaḥ śrayadhvaṃ tayā devatayāṅgirasvad dhruvāḥ sīdateti
10.26.16	athānuvyūhaty āpyāyasveti gāyatryā brāhmaṇasya saṃ te payāṃsīti triṣṭubhā rājanyasya
10.26.17	yathāsuṣṭhu yathāśarkaram anuvyūhati
10.27.1	athaitāṃ mahācitiṃ saṃsādayanty agreṇa śālām ucchrāyyāṃ vā carmaṇi vā dvāviṃśatiṃ ca darbhapuñjīlāni payaḥprokṣaṃ cājyaprokṣaṃ cāśvaṃ cauttaravedikāṃś ca saṃbhārān bārhaspatyatrayodaśāś ca kumbheṣṭakās tāvata eva hiraṇyaśalkān sataṃ codakumbhaṃ ca puṣkaraparṇaṃ ca rukmaṃ ca hiraṇmayaṃ ca puruṣaṃ srucau ca sarpaśiraś ca sarvaṃ ca svayamātṛṇṇānikotaṃ daśa ca skandhyā avakāś ca yā u cānyā upadhāsyan bhavati tā dadhi ca madhumiśraṃ kūrmaṃ caudumbaraṃ colūkhalamusalaṃ sarvauṣadhaṃ cokhāś ca paśuśīrṣāṇi ceti
10.27.2	dvāviṃśatiṃ darbhapuñjīlāni payaḥprokṣe 'vadhāya taiḥ prokṣaty agnīn vo 'gnibhyo juṣṭān prokṣāmīti vā tūṣṇīṃ vā
10.27.3	agnināgniḥ samidhyata ity ājyaprokṣeṇa
10.27.4	atha saṃpraiṣam āhāgnibhyaḥ praṇīyamānebhyo 'nubrūhīti
10.27.5	yadi hotā na kāmayate yajamāna eva purīṣyāso agnaya ity etām ekāṃ trir anvāhāthāgniprathamāḥ pratipadyante
10.27.6	athaitenāśvena prācādhidravati
10.28.1	abhyasthād viśvāḥ pṛtanā arātīr iti
10.28.2	atha dakṣiṇam aṃsam abhyavakrāmantam anumantrayate yad akrandaḥ prathamaṃ jāyamāna iti
10.28.3	uttare śroṇyante saṃsādayanti
10.28.4	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.28.5	svayaṃcitiṃ japati yās te agne samidho yāni dhāmeti
10.28.6	śvetam aśvam abhimṛśyādhidravaty apām idaṃ nyayanaṃ namas ta iti dvābhyām
10.28.7	atha pucchasandhau cātmasandhau ca sataṃ nidadhāti
10.28.8	athodakumbhaṃ paryasyati
10.28.9	ādatte dakṣiṇena kumbhaṃ savyena kumbhīṃ satāt pūrayitvā hiraṇyaśalkau pratyasya yā etā dakṣiṇād aṃsāt svayamātṛṇṇām abhyādravanti tāsu viṣuvatyanusītam upadadhāti
10.29.1	hiraṇyavarṇāḥ śucayaḥ pāvakā yāsāṃ rājā varuṇo yāti madhya iti dvābhyām
10.29.2	evam eva pūrayitvaivaṃ pratyasya yā etā uttarāyai śroṇeḥ svayamātṛṇṇām abhyādravanti tāsu viṣuvatyanusītam upadadhāti tṛtīyayā ca caturthyā ca
10.29.3	evam eva pūrayitvaivaṃ pratyasya yā etā dakṣiṇāyai śroṇeḥ svayamātṛṇṇām abhyādravanti tāsu viṣuvatyanusītam upadadhāti pañcamyā ca ṣaṣṭhyā ca
10.29.4	evam eva pūrayitvaivaṃ pratyasya yā etā uttarād aṃsāt svayamātṛṇṇām abhyādravanti tāsu viṣuvatyanusītam upadadhāti saptamyā cāṣṭamyā ca
10.29.5	evam eva pūrayitvaivaṃ pratyasya yā etā dakṣiṇāt pakṣāt svayamātṛṇṇām abhyādravanti tāsu viṣuvatyanusītam upadadhāti navamyā ca daśamyā ca
10.29.6	evam eva pūrayitvaivaṃ pratyasya yā etā uttarāt pakṣāt svayamātṛṇṇām abhyādravanti tāsu viṣuvatyanusītam upadadhāty ekādaśyā ca dvādaśyā ca
10.29.7	tāsāṃ bārhaspatyaṃ madhya upadadhāti divi śrayasvāntarikṣe yatasva pṛthivyā saṃbhava brahmavarcasam asi brahmavarcasāya tveti
10.29.8	anusītam upadadhātīti brāhmaṇam
10.29.9	tayādevataṃ kṛtvā sūdadohasaḥ karoti
10.30.1	athottaraveder āvṛtottaravedim alaṅkaroti
10.30.2	athottaravedyām apāṃ pṛṣṭham asīti puṣkaraparṇam upadadhāti
10.30.3	tayādevataṃ kṛtvā sūdadohasaṃ karoti
10.30.4	athottaravedyām evottaranirbādhaṃ rukmam upadadhāti brahma jajñānam iti
10.30.5	athainam akṣṇayā pañcagṛhītena vyāghārayati kṛṇuṣva pājaḥ prasitiṃ na pṛthvīm iti
10.30.6	atha dakṣiṇataḥ prāñcaṃ hiraṇmayaṃ puruṣam upadadhāti hiraṇyagarbhaḥ samavartatāgra iti
10.30.7	athainam abhimṛśati drapsaś caskandeti
10.30.8	tayādevataṃ kṛtvā sūdadohasau karoti
10.30.9	athottarataḥ prakramavelāyāṃ srucāv upadadhāty ājyasya pūrṇāṃ kārṣmaryamayīṃ dadhnaḥ pūrṇām audumbarīṃ dakṣiṇāṃ kārṣmaryamayīm uttarām audumbarīm iyam asīti kārṣmaryamayīm asāv asīty audumbarīṃ manasaiva
10.30.10	tayādevataṃ kṛtvā sūdadohasau karoti
10.30.11	atha dakṣiṇe pralalāṭe sarpaśira upadadhāti namo astu sarpebhya iti tisṛbhir anucchandasam
10.30.12	api vā yatauccāraṃ janapadasya janyaṃ bhayaṃ manyate
10.30.13	tayādevataṃ kṛtvā sūdadohasaṃ karoti
10.31.1	atha svayamātṛṇṇāṃ yajuṣā karoti dhruvāsi dharuṇāstṛtā viśvakarmaṇā sukṛtā / mā tvā samudra ud vadhīn mā suparṇo 'vyathamānā pṛthivīṃ dṛṃheti
10.31.2	athainām aśvam avaghrāpyāviduṣā brāhmaṇena sahādhidrutyopadadhāti yathaitasya puruṣasya prāṇaiḥ prāṇāḥ saṃnidhīyeran nāpidhīyeran bhūḥ prajāpatis tvā sādayatv ity anudrutyāgnis tvābhipātu mahyā svastyā chardiṣā śaṃtamena tayā devatayāṅgirasvad dhruvā sīdeti
10.31.3	anu prāṇyāt prathamāṃ svayamātṛṇṇām upadhāyeti
10.31.4	anuprāṇiti
10.31.5	athaiṣa brāhmaṇo varaṃ dadāti
10.31.6	atha sruci caturgṛhītaṃ gṛhītvā svayamātṛṇṇāvakāśe juhoti cittiṃ juhomi manasā ghṛteneti
10.31.7	aṅguṣṭhābhyām anvārabhyānvārohaṃ vācayati pṛthivīm ākramiṣaṃ prāṇo mā mā hāsīd iti
10.31.8	apare bile hiraṇyeṣṭakām upadadhāti tejo 'si tejo me yaccha pṛthivīṃ yaccha pṛthivyai mā pāhīti
10.31.9	tāṃ jaghanena prakramavelāyāṃ maṇḍaleṣṭakām upadadhāti pṛthivy udapuram annena viṣṭeti
10.31.10	dakṣiṇato retaḥsicam upadadhāti pṛthivī retaḥsik sā me reto dadhātu sā me retaḥ prajanayatv iti
10.31.11	tayādevataṃ kṛtvā sūdadohasaḥ karoti
10.32.1	athaitā daśa skandhyāḥ prācīr āyātayati dve ṛtavye dve dviyajuṣī virājaṃ ca viśvajyotiṣaṃ ca sayujaṃ cāṣāḍhāṃ ca dve saṃyānyau
10.32.2	ṛtavye upadadhāti madhuś ca mādhavaś ceti
10.32.3	avakām anūpadadhāty agner yonir asīti
10.32.4	atha dviyajuṣī upadadhāti kāṇḍātkāṇḍāt prarohantī yā śatena pratanoṣīti dvābhyāṃ dūrveṣṭakām
10.32.5	atha hiraṇyamūrdhnīm upadadhāti yās te agne sūrye ruco yā vo devāḥ sūrye ruca iti
10.32.6	virājaṃ ca viśvajyotiṣaṃ ca virāṭ jyotir adhārayad bṛhaspatis tvā sādayatv ity uttrām
10.32.7	atha sayujam upadadhātīndrāgnibhyāṃ tvā sayujā yujā yunajmīti
10.32.8	athāṣāḍhāṃ tryālikhitām uttaralakṣmāṇam upadadhāty aṣāḍhāsi sahamāneti
10.32.9	atha saṃyānyāv upadadhāty agner yāny asi devānām agneyāny asīti
10.32.10	tayādevataṃ kṛtvā sūdadohasaḥ karoti
10.33.1	athottareṇa tryālikhitām upaviśya yācati dadhi ca madhumiśraṃ kūrmaṃ ca
10.33.2	taṃ dadhnā madhumiśreṇābhyanakti madhu vātā ṛtāyata iti tisṛbhir anucchandasam
10.33.3	athainam avakābhāreṇa pariveṣṭya purastātpratyañcam upadadhāti mahī dyauḥ pṛthivī ca naś catasra āśāḥ pracarantv agnaya iti dvābhyām
10.33.4	athainaṃ śaṅkubhiḥ pariṇihanty abhito 'navasarpaṇāya
10.33.5	tayādevataṃ kṛtvā sūdadohasaṃ karoti
10.33.6	athātraiva tiṣṭhan yācaty audumbaraṃ colūkhalamusalaṃ sarvauṣadhaṃ ca
10.33.7	tad etat prādeśamātram ulūkhalaṃ bhavaty aratnimātraṃ musalam
10.33.8	tasmin sarvauṣadham avahanty ūrjo bhāgo 'sy ūrjaḥ pavitram ūrg annam annādyāyeti
10.33.9	athainad uttarataḥ prakramavelāyām upadadhāti tad viṣṇoḥ paramaṃ padam iti
10.33.10	lokaṃpṛṇām uttarato musalaṃ karoti
10.33.11	tayādevataṃ kṛtvā sūdadohasau karoti
10.33.12	atha mukhyāmukhāṃ yācati
10.33.13	tasyām antar avasrāviṇī dve sruvāhutī juhoti
10.33.14	agne yukṣvā hi ye taveti dakṣiṇe bile juhoti yukṣvā hi devahūtamān ity uttare
10.33.15	athainām uttarataḥ prakramavelāyām upadadhāti dhruvāsi pṛthivi sahasva pṛtanyata iti
10.33.16	lokaṃpṛṇe uttarata itare karoti
10.33.17	tayādevataṃ kṛtvā sūdadohasaḥ karoti
10.33.18	athaitat puruṣaśiro yācati
10.33.19	tasya prāṇeṣu hiraṇyaśalkān pratyasyati
10.33.20	drapsaś caskandety āsye
10.33.21	abhūd idaṃ viśvasya bhuvanasya vājinam iti dakṣiṇasyāṃ nāsikāyām
10.33.22	agner vaiśvānarasya cety uttarasyām
10.33.23	agnir jyotiṣā jyotiṣmān iti dakṣiṇe 'kṣṇi
10.33.24	rukmo varcasā varcasvān ity uttaraḥ
10.33.25	ṛce tveti dakṣiṇe karṇe
10.33.26	ruce tvety uttare
10.33.27	atha sruci caturgṛhītaṃ gṛhītvā dakṣiṇe 'kṣṇi juhoti citraṃ devānām ud agād anīkam iti
10.33.28	aparaṃ caturgṛhītaṃ gṛhītvottare 'kṣṇi juhoti citraṃ devānām iti
10.33.29	samānyā juhotīti brāhmaṇam
10.33.30	athainad dadhnā madhumiśreṇa pūrayati sam it sravanti sarito na dhenā ity āntād anuvākasya
10.33.31	athainat prācīnam uttānam ukhāyām upadadhāti
10.34.1	ādityaṃ garbhaṃ payasā samañjann ity anudrutyemaṃ mā hiṃsīr dvipādaṃ paśūnām iti
10.34.2	mayum āraṇyam anu te diśāmīti śucam anūtsṛjati
10.34.3	lalāṭe hiraṇyeṣṭakām upadadhāti viśvakarmā diśāṃ patir iti
10.34.4	atha purastāt pratyaṅmukha upaviśyāntar ātmann aśvasya śira upadadhāti vātasya dhrājiṃ varuṇasya nābhim ity anudrutyemaṃ mā hiṃsīr ekaśaphaṃ paśūnām iti
10.34.5	gauram āraṇyam anu te diśāmīti śucam anūtsṛjati
10.34.6	lalāṭe hiraṇyeṣṭakām upadadhāti prajāpatir diśāṃ patir iti
10.34.7	atha paścāt prāṅmukha upaviśyāntar ātmann ṛṣabhasya śira upadadhāty ajasram indum aruṣaṃ bhuraṇyum ity anudrutyemaṃ samudraṃ śatadhāram utsam iti
10.34.8	gavayam āraṇyam anu te diśāmīti śucam anūtsṛjati
10.34.9	lalāṭe hiraṇyeṣṭakām upadadhāti rudro diśāṃ patir iti
10.34.10	atha dakṣiṇata udaṅmukha upaviśyāntar ātman vṛṣṇeḥ śira upadadhāti varūtriṃ tvaṣṭur varuṇasya nābhim ity anudrutyemām ūrṇāyuṃ varuṇasya māyām iti
10.34.11	uṣṭram āraṇyam anu te diśāmīti śucam anūtsṛjati
10.34.12	lalāṭe hiraṇyeṣṭakām upadadhāti varuṇo diśāṃ patir iti
10.34.13	athottarato dakṣiṇāmukha upaviśyāntar ātman bastasya śira upadadhāti yo agnir agnes tapaso 'dhi jāta ity anudrutyājā hy agner ajaniṣṭa garbhād iti
10.34.14	śarabham āraṇyam anu te diśāmīti śucam anūtsṛjati
10.34.15	lalāṭe hiraṇyeṣṭakām upadadhāty agnir diśāṃ patir iti
10.34.16	anteṣu tasya vyudūhyopadadhyād iti brāhmaṇam
10.34.17	tayādevataṃ kṛtvā sūdadohasaḥ karoti
10.35.1	athāpasyā upadadhāti
10.35.2	apāṃ tvemant sādayāmīti pañca purastāt pratīcīr upadadhāti pañca dakṣiṇataḥ pañca paścāt prācīḥ pañcottarataś chandasyāḥ
10.35.3	tayādevataṃ kṛtvā sūdadohasaḥ karoti
10.35.4	atha prāṇabhṛta upadadhāty ayaṃ puro bhuvas tasya prāṇo bhauvāyano vasantaḥ prāṇāyano gāyatrī vāsantī gāyatryai gāyatraṃ gāyatrād upāṃśur upāṃśos trivṛt trivṛto rathaṃtaraṃ rathaṃtarād vasiṣṭha ṛṣiḥ prajāpatigṛhītayā tvayā prāṇaṃ gṛhṇāmi prajābhya iti
10.35.5	daśa prācīr āyātayati svayamātṛṇṇāyā ayaṃ dakṣiṇā viśvakarmeti
10.35.6	daśa dakṣiṇā āyātayati svayamātṛṇṇāyā ayaṃ paścād viśvavyacā iti
10.35.7	daśa pratīcīr āyātayati svayamātṛṇṇāyā idam uttarāt suvar iti
10.35.8	daśodīcīr āyātayati svayamātṛṇṇāyā iyam upari matir iti
10.35.9	daśabhir upariṣṭāt pradakṣiṇaṃ paricinoti
10.35.10	akṣṇayopadadhātīti brāhmaṇam
10.35.11	tayādevataṃ kṛtvā sūdadohasaḥ karoti
10.35.12	atha saṃyata upadadhāty āyuṣaḥ prāṇaṃ saṃtanv iti dvādaśa tisrastisro dikṣu na madhye
10.35.13	tayādevataṃ kṛtvā sūdadohasaḥ karoti
10.35.14	athāpānabhṛta upadadhāti prācī diśāṃ vasanta ṛtūnām agnir devatā brahma draviṇaṃ trivṛt stomaḥ sa u pañcadaśavartanis tryavir vayaḥ kṛtam ayānāṃ purovāto vātaḥ sānaga ṛṣir iti
10.35.15	vācayati pitaraḥ pitāmahā iti
10.35.16	dakṣiṇena prāṇabhṛto daśa pratīcīr āyātayati svayamātṛṇṇām abhi dakṣiṇā diśām iti
10.35.17	jaghanena prāṇabhṛto daśodīcīr āyātayati svayamātṛṇṇām abhi pratīcī diśām iti
10.35.18	uttareṇa prāṇabhṛto daśa prācīr āyātayati svayamātṛṇṇām abhy udīcī diśām iti
10.35.19	agreṇa prāṇabhṛto daśa dakṣiṇā āyātayati svayamātṛṇṇām abhy ūrdhvā diśām iti
10.35.20	bāhyena prāṇabhṛto daśabhir upariṣṭād apasalaiḥ paricinoti
10.35.21	viṣūcīr upadadhātīti brāhmaṇam
10.35.22	apānabhṛdbhiś citir āpyate
10.35.23	tayādevataṃ kṛtvā sūdadohasaḥ karoti
10.35.24	athāgniṃ sarvatomukhaṃ cinute
10.36.1	gāyatrīṃ purastād upadadhāti triṣṭubhaṃ dakṣiṇato jagatīṃ paścād anuṣṭubham uttarataḥ paṅktiṃ madhe
10.36.2	tayādevataṃ kṛtvā sūdadohasaḥ karoti
10.36.3	athāgner aṅgāny upadadhāti prācyā tvā diśā sādayāmi gāyatreṇa chandasāgninā devatayāgneḥ śīrṣṇāgneḥ śira upadadhāmi dakṣiṇayā tvā diśā sādayāmi pratīcyā tvā diśā sādayāmy udīcyā tvā diśā sādayāmy ūrdhvayā tvā diśā sādayāmi pāṅktena chandaseti
10.36.4	tayādevataṃ kṛtvā sūdadohasaḥ karoti
10.36.5	athottarataḥ prājāpatyām upadadhāti saṃvatsarasya pratimām iti
10.36.6	tāṃ jaghanena prakramavelāyāṃ prāñcam ṛṣabham upadadhāti tvām agne vṛṣabhaṃ cekitānam iti
10.36.7	tayādevataṃ kṛtvā sūdadohasau karoti
10.36.8	atha lokaṃpṛṇā upadadhāti lokaṃ pṛṇa chidraṃ pṛṇātho sīda śivā tvam / indrāgnī tvā bṛhaspatir asmin yonāv asīṣadann iti
10.36.9	tayādevataṃ karoti tayā devatayāṅgirasvad dhruvā sīdeti
10.36.10	atha sūdadohasaṃ karoti tā asya sūdadohasaḥ somaṃ śrīṇanti pṛśnayaḥ / janman devānāṃ viśas triṣv ā rocane diva iti
10.36.11	prācyātra lokaṃpṛṇayā prasauti
10.36.12	agniṃ prācībhiḥ sampracchādayanti
10.36.13	saṃpracchannaṃ palāśaśākhayā parikarṣati lokaṃ pṛṇa chidraṃ pṛṇeti
10.36.14	atha citik.lptyābhimṛśati cittim acittiṃ cinavad vi vidvān iti
10.36.15	āgneyyā gāyatryaitāṃ citim abhimṛśya dvābhyām avadravati vāṅ ma āsan prāṇadā iti
10.36.16	athāparāhṇikībhyāṃ pravargyopasadbhyāṃ pracarati
10.36.17	etāvad evaitad ahaḥ karma kriyate
10.36.18	vasanty etāṃ rātrim
10.37.1	atha dvitīye 'hny udita āditye pravargyopasadbhyāṃ pracarati
10.37.2	atha kārṣṇājinī upānahāv upamuñcete adhvaryuś ca yajamānaś cātha dvābhyām ātmany agniṃ gṛḥnīte mayi gṛhṇāmy agre agniṃ yo no agnir iti
10.37.3	svayaṃcitiṃ japati yās te agne samidho yāni dhāmeti
10.37.4	kṛṣṇam aśvam abhimṛśya tanupurīṣam upadadhāti pṛṣṭo divīti
10.37.5	tayādevataṃ kṛtvā sūdadohasaṃ karoti
10.37.6	athāparāhṇikībhyāṃ pravargyopasadbhyāṃ pracarati
10.37.7	etāvad evaitad ahaḥ karma kriyate
10.37.8	vasanty etāṃ rātrim
10.37.9	atha tṛtīye 'hny udita āditye pravargyopasadbhyāṃ pracarati
10.37.10	sarva eva kārṣṇājinīr upānaha upamuñcante
10.37.11	atha yācaty ājyasthālīṃ sasruvāṃ vibhaktim udapātraṃ pañca ca skandhyā avakāś ca yā u cānyā upadhāsyan bhavati tāḥ
10.37.12	etat samādāyottare śroṇyante saṃsādayanti
10.37.13	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.37.14	svayaṃcitiṃ japati yās te agne samidho yāni dhāmeti
10.37.15	śvetam aśvam abhimṛśyādhidravaty apām idaṃ nyayanaṃ namas ta iti dvābhyām
10.37.16	athādhidrutya prathame saṃcitāhutī juhoty agna udadhe tat tvā yāmīti
10.37.17	dakṣiṇato vibhaktim upadadhāty agniṃ dūtaṃ vṛṇīmaha iti
10.37.18	tayādevataṃ kṛtvā sūdadohasaṃ karoti
10.38.1	athaitāḥ pañca skandhyāḥ prācīr āyātayati dve ṛtavye dve sayujāv ekāṃ saṃyānīm
10.38.2	ṛtavye upadadhāti śukraś ca śuciś ceti
10.38.3	avakām anūpadadhāty agner yonir asīti
10.38.4	atha sayujāv upadadhāty āghārābhyāṃ tvā sayujā yujā yunajmi tejasā tvā sayujā yujā yunajmīti
10.38.5	atha saṃyānīm upadadhāti vāyor yāny asīti
10.38.6	tayādevataṃ kṛtvā sūdadohasaḥ karoti
10.38.7	athāśvinīr upadadhāti dhruvakṣitir dhruvayonir iti pañcaikaikāṃ dikṣv ekāṃ madhye
10.38.8	tayādevataṃ kṛtvā sūdadohasaḥ karoti
10.38.9	athartavyā upadadhāti sajūr ṛtubhiḥ sajūr vidhābhir iti pañcaikaikāṃ dikṣv ekāṃ madhye
10.38.10	samānaprabhṛtayo bhavanti samānodarkā iti brāhmaṇam
10.38.11	tayādevataṃ kṛtvā sūdadohasaḥ karoti
10.38.12	atha prāṇabhṛta upadadhāti prāṇaṃ me pāhy apānaṃ me pāhīti pañcaikaikāṃ dikṣv ekāṃ madhye
10.38.13	tayādevataṃ kṛtvā sūdadohasaḥ karoti
10.38.14	atha vṛṣṭisanīr upadadhāty apas pinvauṣadhīr jinveti pañcaikaikāṃ dikṣv ekāṃ madhye
10.38.15	anuparihāraṃ sādayatīti brāhmaṇam
10.38.16	tayādevataṃ kṛtvā sūdadohasaḥ karoti
10.38.17	atha mūrdhanvatīr upadadhāti viṣṭambho vaya iti catasraḥ purastād dhaṃsapātinīḥ
10.38.18	tayādevataṃ kṛtvā sūdadohasaḥ karoti
10.38.19	atha vasasyā upadadhāti
10.38.20	tryavir vaya iti pañca dakṣiṇāyāṃ śroṇyām upadadhāti paṣṭhavād vaya iti pañcottarasyām
10.38.21	basto vaya iti dakṣiṇe 'ṃsa upadadhāti
10.38.22	vṛṣṇir vaya ity uttare
10.38.23	vyāghro vaya iti dakṣiṇe pakṣa upadadhāti
10.38.24	siṃho vaya ity uttare
10.38.25	puruṣo vaya iti madhye
10.38.26	puruṣeṇa citir āpyate
10.38.27	tayādevataṃ kṛtvā sūdadohasaḥ karoti
10.38.28	athāgniṃ sarvatomukhaṃ cinute 'gner aṅgāni prājāpatyām ṛṣabhaṃ lokaṃpṛṇāḥ
10.38.29	udīcyātra lokaṃpṛṇayā prasauti
10.38.30	agnim udīcībhiḥ saṃpracchādayanti
10.38.31	saṃpracchannaṃ palāśaśākhayā parikarṣati lokaṃ pṛṇa chidraṃ pṛṇeti
10.38.32	atha citik.lptyābhimṛśati cittim acittiṃ cinavad vi vidvān iti
10.38.33	āgneyyā triṣṭubhaitāṃ citim abhimṛśya dvābhyām avadravati vāṅ ma āsan prāṇadā iti
10.38.34	athāparāhṇikībhyāṃ pravargyopasadbhyāṃ pracarati
10.38.35	etāvad evaitad ahaḥ karma kriyate
10.38.36	vasanty etāṃ rātrim
10.39.1	atha caturthe 'hny udita āditye pravargyopasadbhyāṃ pracarati
10.39.2	samānaṃ purīṣasyopadhānam
10.39.3	atha pañcame 'hny udita āditye pravargyopasadbhyāṃ pracarati
10.39.4	sarva eva kārṣṇājinīr upānaha upamuñcante
10.39.5	atha yācaty ājyasthālīṃ sasruvāṃ vibhaktim udapātraṃ sarvaṃ ca svayamātṛṇṇānikotaṃ daśa ca skandhyā avakāś ca yā u cānyā upadhāsyan bhavati
10.39.6	etat samādāyottare śroṇyante saṃsādayanti
10.39.7	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.39.8	svayaṃcitiṃ japati yās te agne samidho yāni dhāmeti
10.39.9	śvetam aśvam abhimṛśyādhidravaty apām idaṃ nyayanaṃ namas ta iti dvābhyām
10.39.10	athādhidrutya dvitīye saṃcitāhutī juhoty agne dudhra tat tvā yāmīti
10.39.11	dakṣiṇato vibhaktim upadadhāty agnināgniḥ samidhyata iti
10.39.12	tayādevataṃ kṛtvā sūdadohasaṃ karoti
10.39.13	atha svayamātṛṇṇām aśvam avaghrāpyāviduṣā brāhmaṇena sahādhidrutyopadadhāti bhuva indrāgnī avyathamānām ity anudrutya vāyus tvābhipātu mahyā svastyā chardiṣā śaṃtamena tayā devatayāṅgirasvad dhruvā sīdeti
10.39.14	vyanyād dvitīyām upadhāyeti
10.39.15	prāṇyāpāniti
10.39.16	sa vyānaḥ
10.39.17	athaiṣa brāhmaṇo varaṃ dadāti
10.39.18	atha sruci caturgṛhītaṃ gṛhītvā svayamātṛṇṇāvakāśe juhoti cittiṃ juhomi manasā ghṛteneti
10.39.19	aṅguṣṭhābhyām anvārabhyānvārohaṃ vācayaty antarikṣam ākramiṣaṃ prajā mā mā hāsīd iti
10.39.20	apare bile hiraṇyeṣṭakām upadadhāti jyotir asi jyotir me yacchāntarikṣaṃ yacchāntarikṣān mā pāhīti
10.39.21	tāṃ jaghanena prakramavelāyāṃ maṇḍaleṣṭakām upadadhāty adhidyaur antarikṣaṃ brahmaṇā viṣṭeti
10.39.22	dakṣiṇato retaḥsicam upadadhāty antarikṣaṃ retaḥsik tan me reto dadhātu tan me retaḥ prajanayatv iti manasaiva
10.39.23	tayādevataṃ kṛtvā sūdadohasaḥ karoti
10.40.1	athaitā daśa skandhyāḥ prācīr āyātayati catasra ṛtavyāḥ samrājaṃ ca viśvajyotiṣaṃ ca dve sayujau dve saṃyānyau
10.40.2	ṛtavyā upadadhāti nabhaś ca nabhasyaś ceti
10.40.3	avakām anūpadadhāty agner yonir asītīṣaś corjaś cety avakām anūpadadhāti
10.40.4	agner yonir asīti samrājaṃ ca viśvajyotiṣaṃ ca samrāṭ jyotir adhārayad viśvakarmā tvā sādayatv ity uttarām
10.40.5	atha sayujāv upadadhāti varcasā tvā sayujā yujā yunajmy ukthebhis tvā sayujā yujā yunajmīti
10.40.6	atha saṃyānyāv upadadhāti devānāṃ vāyoyāny asy antarikṣasya yāny asīti
10.40.7	tayādevataṃ kṛtvā sūdadohasaḥ karoti
10.40.8	atha diśyā upadadhāti rājñy asi prācī dig iti pañcaikaikāṃ dikṣv ekāṃ madhye
10.40.9	tayādevataṃ kṛtvā sūdadohasaḥ karoti
10.40.10	atha prāṇabhṛta upadadhāty āyur me pāhi prāṇaṃ me pāhīti daśa purastāt prācīḥ
10.40.11	tāsāṃ jyotiṣmatīm uttamām upadadhāti
10.40.12	tayādevataṃ kṛtvā sūdadohasaḥ karoti
10.40.13	atha bṛhatīr upadadhāti mā chanda iti dvādaśa dakṣiṇataḥ pṛthivī chanda iti dvādaśa paścād agnir devateti dvādaśottarataḥ
10.40.14	tayādevataṃ kṛtvā sūdadohasaḥ karoti
10.40.15	mūrdhāsi rāḍ iti sapta purastāt pratīcīr upadadhāti yantrī rāḍ iti sapta paścāt prācī
10.40.16	vālakhilyābhiś citir āpyate
10.40.17	tayādevataṃ kṛtvā sūdadohasaḥ karoti
10.40.18	athāgniṃ sarvatomukhaṃ cinute 'gner aṅgāni prājāpatyām ṛṣabhaṃ lokaṃpṛṇāḥ
10.40.19	prācyātra lokaṃpṛṇayā prasauti
10.40.20	agniṃ prācībhiḥ saṃpracchādayanti
10.40.21	saṃpracchannaṃ palāśaśākhayā parikarṣati lokaṃ pṛṇa chidraṃ pṛṇeti
10.40.22	atha citik.lptyābhimṛśati cittim acittiṃ cinavad vi vidvān iti
10.40.23	āgneyyā jagatyaitāṃ citim abhimṛśya dvābhyām avadravati vāṅ ma āsan prāṇadā iti
10.40.24	athāparāhṇikībhyāṃ pravargyopasadbhyāṃ pracarati
10.40.25	etāvad evaitad ahaḥ karma kriyate
10.40.26	vasanty etāṃ rātrim
10.41.1	atha ṣaṣṭhe 'hny udita āditye pravargyopasadbhyāṃ pracarati
10.41.2	samānaṃ purīṣasyopadhānam
10.41.3	atha saptame 'hny udita āditye pravargyopasadbhyāṃ pracarati
10.41.4	sarva eva kārṣṇājinīr upānaha upamuñcante
10.41.5	atha yācaty ājyasthālīṃ sasruvāṃ vibhaktim udapātraṃ pañca ca skandhyā avakāś ca yā u cānyā upadhāsyan bhavati tāḥ
10.41.6	etat samādāyottare śroṇyante saṃsādayanti
10.41.7	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.41.8	svayaṃcitiṃ japati yās te agne samidho yāni dhāmeti
10.41.9	śvetam aśvam abhimṛśyādhidravaty apām idaṃ nyayanaṃ namas ta iti dvābhyām
10.41.10	athādhidrutya tṛtīye saṃcitāhutī juhoty agne gahya tat tvā yāmīti
10.41.11	dakṣiṇato vibhaktim upadadhāty agnir vṛtrāṇi jaṅghanad iti
10.41.12	tayādevataṃ kṛtvā sūdadohasaṃ karoti
10.41.13	athaitāḥ pañca skandhyāḥ prācīr āyātayati dve ṛtavye dve sayujāv ekāṃ saṃyānīm
10.41.14	ṛtavye upadadhāti sahaś ca sahasyaś ceti
10.41.15	avakām anūpadadhāty agner yonir asīti
10.41.16	atha sayujāv upadadhāti stomebhis tvā sayujā yujā yunajmi chandobhis tvā sayujā yujā yunajmīti
10.41.17	atha saṃyānīm upadadhāti devānām antarikṣayāny asīti
10.41.18	tayādevataṃ kṛtvā sūdadohasaḥ karoti
10.42.1	athākṣṇayāstomīyā upadadhāti
10.42.2	āśus trivṛd iti purastād upadadhāti vyoma saptadaśa iti dakṣiṇato dharuṇa ekaviṃśa iti paścād bhāntaḥ pañcadaśa ity uttartaḥ
10.42.3	pratūrtir aṣṭādaśa iti purastād upadadhāty abhivartaḥ saviṃśa iti dakṣiṇato varco dvāviṃśa iti paścāt tapo navadaśa ity uttarato
10.42.4	yoniś caturviṃśa iti purastād upadadhāti garbhāḥ pañcaviṃśa iti dakṣiṇata ojas triṇava iti paścāt saṃbharaṇas trayoviṃśa ity uttarataḥ
10.42.5	kratur ekatriṃśa iti purastād upadadhāti bradhnasya viṣṭapaṃ catustriṃśa iti dakṣiṇataḥ pratiṣṭhā trayastriṃśa iti paścān nākaḥ ṣaṭtriṃśa ity uttarataḥ
10.42.6	agner bhāgo 'sīti purastād upadadhāti nṛcakṣasāṃ bhāgo 'sīti dakṣiṇato mitrasya bhāgo 'sīti paścād indrasya bhāgo 'sīty uttarato
10.42.7	vasūnāṃ bhāgo 'sīti purastād upadadhāty ādityānāṃ bhāgo 'sīti dakṣiṇato 'dityai bhāgo 'sīti paścād devasya savitur bhāgo 'sīty uttarato
10.42.8	dhartraś catuṣṭoma iti purastād upadadhāti yāvānāṃ bhāgo 'sīti dakṣiṇata ṛbhūṇāṃ bhāgo 'sīti paścād vivarto 'ṣṭācatvāriṃśa ity uttarataḥ
10.42.9	anyathānūcyāny athopadadhātīti brāhmaṇam
10.42.10	tayādevataṃ kṛtvā sūdadohasaḥ karoti
10.42.11	atha sṛṣṭīr upadadhāty ekayāstuvata prajā adhīyanteti saptadaśa
10.42.12	catasro dakṣiṇe 'ṃsa upadadhāty atha tisro 'tha tisro 'tha tisro 'tha catasraḥ
10.42.13	dakṣiṇād aṃsād dakṣiṇāṃ śroṇim abhyāyātayati
10.42.14	tayādevataṃ kṛtvā sūdadohasaḥ karoti
10.42.15	atha vyuṣṭīr upadadhātīyam eva sā yā prathamā vyaucchad iti pañcadaśa
10.42.16	tisrastisro dikṣu tisro madhye
10.42.17	vyuṣṭībhiś citir āpyate
10.42.18	tayādevataṃ kṛtvā sūdadohasaḥ karoti
10.43.1	athāgniṃ sarvatomukhaṃ cinute 'gner aṅgāni prājāpatyām ṛṣabhaṃ lokaṃpṛṇāḥ
10.43.2	udīcyātra lokaṃpṛṇayā prasauti
10.43.3	agnim udīcībhiḥ saṃpracchādayanti
10.43.4	saṃpracchannaṃ palāśaśākhayā parikarṣati lokaṃ pṛṇa chidraṃ pṛṇeti
10.43.5	atha citik.lptyābhimṛśati cittim acittiṃ cinavad vi vidvān iti
10.43.6	āgneyyānuṣṭubhaitāṃ citim abhimṛśya dvābhyām avadravati vāṅ ma āsan prāṇadā iti
10.43.7	athāparāhṇikībhyāṃ pravargyopasadbhyāṃ pracarati
10.43.8	etāvad evaitad ahaḥ karma kriyate
10.43.9	vasanty etāṃ rātrim
10.44.1	athāṣṭame 'hny udita āditye pravargyopasadbhyāṃ pracarati
10.44.2	samānaṃ purīṣasyopadhānam
10.44.3	atha navame 'hny udita āditye pravargyopasadbhyāṃ pracarati
10.44.4	sarva eva kārṣṇājinīr upānaha upamuñcante
10.44.5	atha yācaty ājyasthālīṃ sasruvāṃ vibhaktim udapātraṃ sarvaṃ ca svayamātṛṇṇānikotaṃ sapta ca skandhyā avakāś ca yā u cānyā upadhāsyan bhavati tāḥ
10.44.6	etat samādāyottare śroṇyante saṃsādayanti
10.44.7	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
10.44.8	svayaṃcitiṃ japati yās te agne samidho yāni dhāmeti
10.44.9	śvetam aśvam abhimṛśyādhidravaty apām idaṃ nyayanaṃ namas ta iti dvābhyām
10.44.10	athādhidrutya caturthe saṃcitāhutī juhoty agne kiṃśila tat tvā yāmīti
10.44.11	dakṣiṇato vibhaktim upadadhāty agne stomaṃ manāmaha iti
10.44.12	tayādevataṃ kṛtvā sūdadohasaṃ karoti
10.44.13	athaitāḥ sapta skandhyāḥ prācīr āyātayati dve ṛtavye svarājaṃ ca viśvajyotiṣaṃ caikāṃ sayujaṃ dve saṃyānyau
10.44.14	ṛtavye upadadhāti tapaś ca tapasyaś ceti
10.44.15	avakām anūpadadhāty agner yonir asīti svarājaṃ ca viśvajyotiṣaṃ ca svarāṭ jyotir adhārayat prajāpatis tvā sādayatv ity uttarām
10.44.16	atha sayujam upadadhāti rayyai poṣāya sajātānāṃ madhyamastheyāya mayā tvā sayujā yujā yunajmīti
10.44.17	atha saṃyānyāv upadadhāty antarikṣam asy antarikṣāya tveti
10.44.18	tayādevataṃ kṛtvā sūdadohasaḥ karoti
10.45.1	athāsapatnā upadadhāti
10.45.2	agne jātān praṇudā naḥ sapatnān iti purastād upadadhāti sahasā jātān iti paścāc catuścatvāriṃśa stoma iti dakṣiṇataḥ ṣoḍaśa stoma ity uttarataḥ
10.45.3	tāsāṃ purīṣavatīṃ madhya upadadhāti pṛthivyāḥ purīṣam asy apso nāmeti
10.45.4	tayādevataṃ kṛtvā sūdadohasaḥ karoti
10.45.5	atha virāja upadadhāty evaś chando varivaś chanda iti catvāriṃśataṃ daśadaśa dikṣu na madhye
10.45.6	akṣṇayopadadhātīti brāhmaṇam
10.45.7	tayādevataṃ kṛtvā sūdadohasaḥ karoti
10.45.8	atha stomabhāgā upadadhāti raśmir asi kṣayāya tvā kṣayaṃ jinvety ekatriṃśataṃ saptasapta dikṣu tisro madhye
10.45.9	tayādevataṃ kṛtvā sūdadohasaḥ karoti
10.45.10	atha nākasada upadadhāti rājñy asi prācī dig vasavas te devā adhipataya iti pañcaikaikāṃ dikṣv ekāṃ madhye
10.45.11	tayādevataṃ kṛtvā sūdadohasaḥ karoti
10.45.12	atha pañcacoḍā upariṣṭān nākasadām upadadhāty ayaṃ puro harikeśaḥ sūryaraśmir iti pañcaikaikāṃ dikṣv ekāṃ madhye
10.45.13	tāsāṃ paścāt prācīm uttamām upadadhāti
10.45.14	atra yaṃ yajamāno dveṣṭi taṃ manasā dhyāyati
10.45.15	tayādevataṃ kṛtvā sūdadohasaḥ karoti
10.45.16	atha chandāṃsy upadadhāty agnir mūrdhā diva ity etasyānuvākasya tisrastisro yathāmnātam
10.45.17	gāyatrīḥ purastād upadadhāti triṣṭubho dakṣiṇato jagatīḥ paścād anuṣṭubha uttarato bṛhatīr madhye
10.45.18	uṣṇihaḥ purastād upadadhāti paṅktīr dakṣiṇato 'kṣarapaṅktīḥ paścād aticchandasam uttarato dvipadā madhye
10.45.19	api vāticchandasaṃ madhye dvipadā uttarataḥ
10.45.20	tayādevataṃ kṛtvā sūdadohasaḥ karoti
10.45.21	atha dakṣiṇe 'ṃse kṛttikā upadadhāty ambā nāmāsi dulā nāmāsīti sapta gulmakṛtāḥ
10.45.22	tayādevataṃ kṛtvā sūdadohasaḥ karoti
10.45.23	atha vṛṣṭisanīr upadadhāti purovātasanir asy abhrasanir asīti pañcaikaikāṃ dikṣv ekāṃ madhye
10.45.24	anuparihāraṃ sādayatīti brāhmaṇam
10.45.25	tayādevataṃ kṛtvā sūdadohasaḥ karoti
10.45.26	athādityeṣṭakā upadadhāti salilāya tvā sarṇīkāya tvety aṣṭau dvedve dikṣu na madhye
10.45.27	tayādevataṃ kṛtvā sūdadohasaḥ karoti
10.45.28	atha ghṛteṣṭakā upadadhāty ṛce tvā ruce tveti pañcaikaikāṃ dikṣv ekām madhye
10.45.29	anuparihāraṃ sādayatīti brāhmaṇam
10.45.30	tayādevataṃ kṛtvā sūdadohasaḥ karoti
10.45.31	atha yaśodā upadadhāti yaśodāṃ tvā yaśasi sādayāmīti pañcaikaikāṃ dikṣv ekāṃ madhye
10.45.32	tayādevataṃ kṛtvā sūdadohasaḥ karoti
10.45.33	atha bhūyaskṛta upadadhāti bhūyaskṛd asi varivaskṛd asīti pañcaikaikāṃ dikṣv ekāṃ madhye
10.45.34	tayādevataṃ kṛtvā sūdadohasaḥ karoti
10.45.35	athāpsuṣada upadadhāty apsuṣad asi śyenasad asīti pañcaikaikāṃ dikṣv ekāṃ madhye
10.45.36	tayādevataṃ kṛtvā sūdadohasaḥ karoti
10.45.37	atha draviṇodā upadadhāti pṛthivyās tvā draviṇe sādayāmīti paṇcaikaikāṃ dikṣv ekāṃ madhye
10.45.38	tayādevataṃ kṛtvā sūdadohasaḥ karoti
10.45.39	athāyuṣyā upadadhāti prāṇaṃ me pāhy apānaṃ me pāhīti saptaikaikāṃ dikṣu tisro madhye
10.45.40	tayādevataṃ kṛtvā sūdadohasaḥ karoti
10.45.41	athartunāmāny upadadhāti yāvā ayāvā iti saptaikaikāṃ dikṣu tisro madhye
10.45.42	tayādevataṃ kṛtvā sūdadohasaḥ karoti
10.46.1	athendratanūr upadadhāty agninā viśvāṣāḍ iti dvāviṃśatiṃ pañcapañca dikṣu dve madhye
10.46.2	tayādevataṃ kṛtvā sūdadohasaḥ karoti
10.46.3	atha yajñatanūr upadadhāti prajāpatir manasāndho 'ccheta iti trayastriṃśatam aṣṭāvaṣṭau dikṣv ekāṃ madhye
10.46.4	tayādevataṃ kṛtvā sūdadohasaḥ karoti
10.46.5	atha jyotiṣmatīr upadadhāti jyotiṣmatīṃ tvā sādayāmīti dvādaśa tisrastisro dikṣu na madhye
10.46.6	tayādevataṃ kṛtvā sūdadohasaḥ karoti
10.46.7	atha bhūteṣṭakā upadadhāti pṛthivyai svāhāntarikṣāya svāheti dvādaśa tisrastisro dikṣu na madhye
10.46.8	tayādevataṃ kṛtvā sūdadohasaḥ karoti
10.46.9	athājyānīr upadadhāti śatāyudhāya śatavīryāyeti pañcaikaikāṃ dikṣvekāṃ madhye
10.46.10	tayādevataṃ kṛtvā sūdadohasaḥ karoti
10.46.11	atha rāṣṭrabhṛta upadadhāty agne yaśasvin yaśasemam arpayeti catasra ekaikāṃ dikṣu na madhye
10.46.12	tayādevataṃ kṛtvā sūdadohasaḥ karoti
10.46.13	atha dakṣiṇe 'ṃse paurṇamāsīm upadadhāti pūrṇā paścād iti
10.46.14	tayādevataṃ kṛtvā sūdadohasaṃ karoti
10.46.15	atha dakṣiṇa evāṃse nakṣatreṣṭakā upadadhāti kṛttikā nakṣatram agnir devateti
10.46.16	athainā rocayaty agne ruca stha prajāpater dhātuḥ somasya ṛce tvā ruce tvā dyute tvā bhāse tvā jyotiṣe tveti
10.46.17	athaitaṃ nakṣatrapathaṃ rohiṇīprabhṛtyā viśākhābhyām āyātayati
10.46.18	dakṣiṇād aṃsād dakṣiṇāṃ śroṇim abhyāyātayati
10.46.19	atha pucchasandhau cātmasandhau cāmāvāsyām upadadhāti yat te devā adadhur bhāgadheyam iti
10.46.20	athaitaṃ nakṣatrapatham anūrādhāprabhṛtyāpabharaṇībhya āyātayati
10.46.21	uttarāyai śroṇer uttaram aṃsam abhyāyātayati
10.46.22	athottara evāṃse paurṇamāsīm upadadhāti pūrṇā paścād iti
10.46.23	asaṃspṛṣṭā upadadhātīti brāhmaṇam
10.46.24	nakṣatreṣṭakābhiś citir āpyate
10.46.25	tayādevataṃ kṛtvā sūdadohasaḥ karoti
10.46.26	athāvadrutya kṛṣṇam aśvam abhimṛśya tanupurīṣam upadadhāti pṛṣṭo divīti
10.46.27	tayādevataṃ kṛtvā sūdadohasaṃ karoti
10.46.28	atra ṣaṣṭhīṃ citiṃ cinute saṃyac ca pracetāś ceti pañcaikaikāṃ dikṣv ekāṃ madhye
10.46.29	tayādevataṃ kṛtvā sūdadohasaḥ karoti
10.46.30	athāgniṃ sarvatomukhaṃ cinute 'gner aṅgāni prājāpatyām ṛṣabhaṃ lokaṃpṛṇāḥ
10.46.31	prācyātra lokaṃpṛṇayā prasauti
10.46.32	agniṃ prācībhiḥ saṃpracchādayanti
10.46.33	athodīcībhiḥ
10.46.34	prācībhis tv eva nistiṣṭhanti
10.46.35	yāvad daghnaṃ ceṣyamāṇo bhavati tāvad daghnaṃ cinute
10.46.36	athānabhimṛṣṭaṃ citik.lptyā bhavati
10.46.37	tad etāś catasraḥ svayamātṛṇṇā yācati
10.46.38	tā dikṣūpadadhāti prāṇāya tvā cakṣuṣe tvā tayā devatayāṅgirasvad dhruvā sīda vyānāya tvā cakṣuṣe tvā tayā devatayāṅgirasvad dhruvā sīdāpānāya tvā cakṣuṣe tvā tayā devatayāṅgirasvad dhruvā sīda vāce tvā cakṣuṣe tvā tayā devatayāṅgirasvad dhruvā sīdeti
10.46.39	atha svayamātṛṇṇām aśvam avaghrāpyāviduṣā brāhmaṇena sahādhidrutyopadadhāti suvar āyos tvā sadane sādayāmīty anudrutya sūryas tvābhipātu mahyā svastyā chardiṣā śaṃtamena tayā devatayāṅgirasvad dhruvā sīdeti
10.46.40	apānyāt tṛtīyām upadhāyeti
10.46.41	apāniti
10.46.42	athaiṣa brāhmaṇo varaṃ dadāti
10.46.43	atha sruci caturgṛhītaṃ gṛhītvā svayamātṛṇṇāvakāśe juhoti cittiṃ juhomi manasā ghṛteneti
10.46.44	aṅguṣṭhābhyām anvārabhyānvārohaṃ vācayati divam ākramiṣaṃ suvar aganmeti
10.46.45	apare bile hiraṇyeṣṭakām upadadhāti suvar asi suvar me yaccha divaṃ yaccha divo mā pāhīti
10.46.46	tāṃ jaghanena prakramavelāyāṃ maṇḍaleṣṭakām upadadhāti dyaur aparājitāmṛtena viṣṭeti
10.46.47	dakṣiṇato retaḥsicam upadadhāti dyau retaḥsik sā me reto dadhātu sā me retaḥ prajanayatv iti
10.46.48	tayādevataṃ kṛtvā sūdadohasaḥ karoti
10.46.49	athottarataḥ prakramavelāyāṃ vikarṇīm upadadhāti prothad aśvo na yavase aviṣyann iti
10.46.50	tayādevataṃ kṛtvā sūdadohasaṃ karoti
10.46.51	atha lokaṃpṛṇā upadadhāti lokaṃ pṛṇa chidraṃ pṛṇeti
10.46.52	atha citik.lptyābhimṛśati cittim acittiṃ cinavad vi vidvān iti
10.46.53	āgneyyā paṅktyaitāṃ citim abhimṛśya dvābhyām avadravati vāṅ ma āsan prāṇadā iti
10.46.54	athāparāhṇikībhyāṃ pravargyopasadbhyāṃ pracarati
10.46.55	etāvad evaitad ahaḥ karma kriyate
10.46.56	vasanty etāṃ rātrīm
10.47.1	athaitasminn eva navame 'hni daśamāyāhna upakalpayate sahasraṃ hiraṇyaśalkān
10.47.2	ūrdhvaṃ tribhyo 'parimitān ity eka āhuḥ
10.47.3	te yadi sahasraṃ bhavanti dvedve śate pattranāḍīṣv ete bhavataḥ
10.47.4	atha daśame 'hny udita āditye pravargyopasadbhyāṃ pracarati
10.47.5	samānaṃ purīṣasyopadhānam
10.47.6	atha pātryām apa ānīya hiraṇyaśalkān saṃprakīrya dvābhyāṃdvābhyāṃ śatābhyāṃ prokṣati sahasrasya pramā asīti yat prāk svayamātṛṇṇāyai bhavati sahasrasya pratimā asīti yad dakṣiṇā svayamātṛṇṇāyai bhavati sahasrasya vimā asīti yat pratyak svayamātṛṇṇāyai bhavati sahasrasyonmā asīti yad udak svayamātṛṇṇāyai bhavati
10.47.7	atha madhyaṃ dvābhyāṃ śatābhyāṃ prokṣati sāhasro 'si sahasrāya tveti
10.47.8	athottare śroṇyante tiṣṭhann iṣṭakā dhenūḥ kuruta imā me agna iṣṭakā dhenavaḥ santv ity āntād anuvākasyāthāparāhṇikībhyāṃ pravargyopasadbhyāṃ pracarati
10.47.9	etāvad evaitad ahaḥ karma kriyate
10.47.10	vasanty etāṃ rātrim
10.47.11	athaitasminn eva daśame 'hny ekādaśāyāhna upakalpayate 'rkaparṇam ajakṣīraṃ gāvīdhukaṃ caruṃ tisṛdhanvam aśmānam udakumbhaṃ maṇḍūkam avakāṃ vetasaśākhāṃ darbhastambam ājyasthālīṃ sasruvāṃ dīrghavaṃśaṃ dvādaśam iti
10.47.12	athaikādaśe 'hny udita āditye pravargyopasadbhyāṃ pracarati
10.47.13	sa dīrghavaṃśe sruvaṃ pragrathyottame saṃcitāhutī juhoty agne vanya tat tvā yāmīti
10.48.1	yāvad evātrādhvaryuś ceṣṭati tāvad eṣa pratiprasthātottarasya pakṣasya caramayeṣṭakayā pratyūḍhapurīṣayoparamati
10.48.2	athaitasyārkaparṇasya puṭam antaravastrāviṇaṃ kṛtvodaṅ tiṣṭhan mukhadaghne dhārayann āhāharānayeti
10.48.3	sa yatra dhareṣṭakāṃ prāpnoti tat pratipadyate namas te rudra manyava ity āntam etam anuvākaṃ nigadya dvitīyaṃ tṛtīyam
10.48.4	caturthasya yatrābhijānāti namaḥ kṣattṛbhya iti tat svāhākaroti
10.48.5	so 'ta eva prāṅ āvṛtya nābhidaghne dhārayan saṃgrahītṛbhya iti pratipadyātiśiṣṭam anuvākasya nigadya pañcamaṃ ṣaṣṭham
10.48.6	saptamasya yatrābhijānāti namo varṣyāya ceti tat svāhākaroti
10.48.7	so 'ta eva dakṣiṇāvṛtya jānudaghne dhārayann avarṣyāya ceti pratipadyātiśiṣṭam anuvākasya nigadyāṣṭamaṃ navamaṃ daśamam
10.48.8	ekādaśasya yatrābhijānāti ya etāvantaś ca bhūyāṃsaś ceti tat svāhākaroti
10.48.9	so 'ta eva pratyaṅ āvṛtya gulphadaghne dhārayan namo rudrebhyo ye pṛthivyām ity etad yajamānaṃ vācayati
10.48.10	nābhidaghne dhārayan namo rudrebhyo ye 'ntarikṣa ity etad yajamānaṃ vācayati
10.48.11	grīvadaghne dhārayan namo rudrebhyo ye divīty etad yajamānaṃ vācayati
10.48.12	atraitad arkaparṇaṃ yaṃ dveṣṭi tasya saṃcare paśūnāṃ nyasyati
10.48.13	yady u vai na dveṣṭy ākhvavaṭe nyasyati
10.48.14	atraitaṃ gāvīdhukaṃ caruṃ caramāyām iṣṭakāyāṃ nidadhāti yo rudro agnau yo apsu ya oṣadhīṣu yo rudro viśvā bhuvanāviveśa tasmai rudrāya namo astv iti
10.48.15	athaitat tisṛdhanvaṃ yācati
10.48.16	tenottare śroṇyante tiṣṭhann upatiṣṭhate
10.48.17	api vānuparikrāmaṃ yat te rudra puro dhanus tad vāto anu vātu te tasmai te rudra saṃvatsareṇa namaskaromi yat te rudra dakṣiṇā dhanur yat te rudra paścād dhanur yat te rudrottarād dhanur yat te rudropari dhanur iti
10.48.18	athainad ayācitaṃ brāhmaṇāya dadāti
10.48.19	athāsyaiṣa udakumbha uttare śroṇyante 'śmanā saṃspṛṣṭaḥ śete
10.48.20	sa yo balavāṃs tam āhānenodakumbhena saṃtatayā dhārayā triḥ pradakṣiṇaṃ pariṣiñcan parīhīti
10.48.21	sa tathā karoti
10.48.22	pariṣicyamāne yajamānaṃ vācayaty aśmann ūrjaṃ parvate śiśriyāṇāṃ vāte parjanye varuṇasya śuṣme / adbhya oṣadhībhyo vanaspatibhyo 'dhi saṃbhṛtāṃ tāṃ na iṣam ūrjaṃ dhatta marutaḥ saṃrarāṇā iti
10.48.23	athaitaṃ kumbham aśmanā saṃspṛṣṭaṃ sādayaty aśmaṃs te kṣud amuṃ te śug ṛcchatu yaṃ dviṣma iti
10.48.24	nidhāya kumbhaṃ yathetaṃ triḥ punaḥ pratiparyeti
10.48.25	athaitasminn eva dīrghavaṃśe pragrathnāti maṇḍūkam avakāṃ vetasaśākhāṃ darbhastambam iti
10.48.26	tena yat prāk svayamātṛṇṇāyai bhavati tad vikarṣati samudrasya tvāvakayā himasya tvā jarāyuṇeti
10.49.1	dvābhyāṃ purastād dvābhyāṃ dakṣiṇato dvābhyāṃ paścād dvābhyām uttarataḥ
10.49.2	aṣṭābhir vikarṣatīti brāhmaṇam
10.49.3	athaitāś caiva kārṣṇājinīr upānaha etaṃ ca dīrghavaṃśaṃ saṃchidya cātvāle saṃprakiranti
10.49.4	atha śānto 'gnir iti
10.49.5	ājyasthālīṃ sasruvām ādāyādhidrutyājyasthālyāḥ sruveṇopaghātaṃ sarpāhutīr juhoti
10.49.6	samīcī nāmāsi prācī dig iti paścād āsīnaḥ pūrve bile juhoti
10.49.7	ojasvinī nāmāsi dakṣiṇā dig ity uttarata āsīno dakṣiṇe bile juhoti
10.49.8	prācī nāmāsi pratīcī dig iti purastād āsīno 'pare bile juhoti
10.49.9	avasthāvā nāmāsy udīcī dig iti dakṣiṇata āsīna uttare bile juhoti
10.49.10	athaitenaiva yathetam etya yatraiva prathamam ahauṣīt tad dve juhoty adhipatnī nāmāsi vaśinī nāmāsīti
10.49.11	athāvadrutyāgniṃ sāmabhir upasthāpayati
10.49.12	gāyatreṇa purastād upatiṣṭhate 'gnerhṛdayena dakṣiṇam upapakṣaṃ rathaṃtareṇa dakṣiṇaṃ pakṣaṃ vāravantīyena dakṣiṇāṃ śroṇim ṛtusthāyajñāyajñiyena pucchaṃ śyaitenottarāṃ śroṇiṃ bṛhatottaraṃ pakṣaṃ prajāpater gṛhayenottaram upapakṣaṃ vāmadevyena madhyam
10.49.13	athāha hotar agner ukthenāgnim anuśaṃseti
10.49.14	yadi hotā na kāmayate yajamāna eva jaghanena pucchaṃ tṛṇāni saṃstīrya teṣūpaviśyāgner ukthenāgnim anuśaṃsati pitā mātariśvācchidrā padā dhā acchidrā uśijaḥ padānu takṣuḥ somo viśvavin netā neṣad bṛhaspatir ukthāmadāni śaṃsiṣad om iti sakṛd vā trir vāthainaṃ stutaśastrayor dohaṃ vācayatīṣṭo yajño bhṛgubhir āśīrdā vasubhis tasya ta iṣṭasya vītasya draviṇeha bhakṣīyeti
10.49.15	athāparāhṇikībhyāṃ pravargyopasadbhyāṃ pracarati
10.49.16	etāvad evaitad ahaḥ karma kriyate
10.49.17	vasanty etāṃ rātrim
10.50.1	athaitasminn evaikādaśe 'hni dvādaśāyāhna upakalpayata audumbaraṃ sruvam audumbaraṃ droṇam audumbaraṃ prasekam audumbarīṃ vitaṣṭiṃ tasyāṃ pañcagṛhītam ājyaṃ bhavati dadhnaḥ pūrṇām audumbarīṃ tisra audumbarīḥ samidhas tisro nānāvṛkṣyā nānāvṛkṣyam idhmaṃ dadhi madhumiśraṃ grumuṣṭim avakābhāraṃ pṛśnim aśmānam ājyaprokṣaṃ dvitīyaṃ hotāram apratirathasyānuvaktāraṃ vilīnotpūtasyājyasya dvau vā trīn vā kumbhān brāhmaudanikān vrīhīn sarvauṣadhaṃ rohitaṃ carmānaḍuhaṃ kṛṣṇāyai śvetavatsāyai payo rathaṃ caṣālahomīyaṃ śākalān paridhīn iti
10.50.2	atha dvādaśe 'hny udita āditye pravargyopasadbhyāṃ pracarati
10.50.3	athopaniṣkramya saṃpraiṣam āha subrahmaṇya subrahmaṇyām āhvayārdhastanavrataṃ prayacchateti
10.50.4	āhvayati subrahmaṇyaḥ subrahmaṇyām
10.50.5	ardhastanavrataṃ prayacchati
10.50.6	athādatte pañcagṛhītam ājyaṃ dadhi madhumiśraṃ grumuṣṭim avakābhāram iti
10.50.7	etat samādāyādhidrutyākṣṇayā pañcagṛhītena svayamātṛṇṇāṃ vyāghārayati nṛṣade vaḍ apsuṣade vaḍ vanasade vaḍ barhiṣade vaṭ suvarvide vaḍ iti
10.50.8	etayaiva srucopaghātaṃ dadhnā madhumiśreṇa gandharvāhutīr juhoti
10.50.9	hetayo nāma stha teṣāṃ vaḥ puro gṛhā iti paścād āsīnaḥ pūrve bile juhoti
10.50.10	nilimpā nāma stha teṣāṃ vo dakṣiṇā gṛhā ity uttarata āsīno dakṣiṇe bile juhoti
10.50.11	vajriṇo nāma stha teṣāṃ vaḥ paścād gṛhā iti purastād āsīno 'pare bile juhoti
10.50.12	avasthāvāno nāma stha teṣāṃ va uttarād gṛhā iti dakṣiṇata āsīna uttare bile juhoti
10.50.13	athaitenaiva yathetam etya yatraiva prathamam ahauṣīt tad dve juhoty adhipatayo nāma stha kravyā nāma stheti
10.50.14	athāha pratiprasthātar imam agniṃ kūrmapṛṣantaṃ kurv iti
10.50.15	taṃ sa kūrmapṛṣantaṃ karoti
10.50.16	nāprokṣitam adhitiṣṭhati
10.50.17	atha grumuṣṭim ādāya dadhnā madhumiśreṇāvokṣati ye devā devānāṃ ye devā deveṣv adhi devatvam āyann iti
10.51.1	dvābhyāṃ purastāt tābhyāṃ dakṣiṇatas tābhyāṃ paścāt tābhyām uttarataḥ
10.51.2	anuparicāram avokṣatīti brāhmaṇam
10.51.3	athainam avakābhāreṇa praticchādya goptāraṃ samādiśyāvadrutyāparāhṇikībhyāṃ pravargyopasadbhyāṃ pracarati
10.51.4	athopaniṣkramya saṃpraiṣam āha subrahmaṇya subrahmaṇyām āhvayāgnīd vaiśvānaramārutān nirvapa pratiprasthātaḥ pravargyasyāvṛtā pravargyaṃ saṃsādayodvāsanāyeti
10.51.5	tredhaitat padaṃ kurvanti
10.51.6	gārhapatye tṛtīyam upayamanīṣu tṛtīyaṃ ni tṛtīyaṃ dadhāti
10.51.7	atha pravargyasyāvṛtā pravargyam udvāsyādhiśrayati vaiśvānaraṃ dvādaśakapālaṃ mārutāṃś ca saptakapālān
10.51.8	atha gārhapatya ājyaṃ vilāpyotpūya sruci caturgṛhītaṃ gṛhītvāhavanīye 'nīkavantaṃ juhoti
10.51.9	agnis tigmena śociṣety anudrutya sainānīkena suvidatro asma iti juhoti
10.51.10	aparaṃ caturgṛhītaṃ gṛhītvāhavanīya eva vaiśvakarmaṇāni juhoti
10.51.11	ya imā viśvā bhuvanāni juhvad ity anudrutya viśvakarmā hy ajaniṣṭa deva iti juhoti
10.51.12	aparaṃ caturgṛhītaṃ gṛhītvā cakṣuṣaḥ pitety anudrutya viśvakarman haviṣā vardhaneneti juhoti
10.51.13	nānaiva sūktābhyāṃ juhoti nānaiva sūktayor vīryaṃ dadhātīti brāhmaṇam
10.51.14	atha tisra audumbarīḥ samidha ādadhāty ud enam uttarāṃ nayendremaṃ pratarāṃ kṛdhi yasya kurmo havir gṛha iti
10.51.15	athābhyādadhātīdhmaṃ praṇayanīyam
10.51.16	upopayamanīḥ kalpayanti cātvālāt
10.51.17	atha saṃpraiṣam āhāgnaye praṇīyamānāyānubrūhy agnīd ekasphyayānusaṃdhehi dvitīyo hotāpratiratham anubravītv iti
10.51.18	pratipadyata eṣa dvitīyo hotāpratiratham āśuḥ śiśāna iti
10.51.19	daśarcaṃ bhavatīti brāhmaṇam
10.51.20	athaitenaiva sahāgninādadate pṛśnim aśmānam ājyaprokṣaṃ dadhnaḥ pūrṇām audumbarīṃ tisro nānāvṛkṣyā nānāvṛkṣyam idhmaṃ śākalān paridhīn iti
10.51.21	athainam udyacchata ud u tvā viśve devā iti
10.51.22	ṣaḍbhir haratīti brāhmaṇam
10.51.23	tāsāṃ dve parigṛhyavatī bhavataḥ
10.51.24	atha viṣuvatyāgnīdhrasya kāle pṛśnim aśmānaṃ nidadhāti vimāna eṣa diva ukṣā samudra iti dvābhyām
10.51.25	atha catasṛbhir ā pucchād etīndraṃ viśvā avīvṛdhann iti
10.51.26	dhārayanty etam agnim
10.51.27	athainaṃ saṃcitam ājyaprokṣeṇa prokṣati
10.52.1	vasavas tvā rudraiḥ purastāt pāntv iti purastāt pitaras tvā yamarājānaḥ pitṛbhir dakṣiṇataḥ pāntv iti dakṣiṇata ādityās tvā viśvair devaiḥ paścāt pāntv iti paścād dyutānas tvā māruto marudbhir uttarataḥ pātv ity uttarato devās tvendrajyeṣṭhā varuṇarājāno 'dhastāc copariṣṭāc ca pāntv ity upariṣṭāt
10.52.2	athaitenaiva sahāgninādhidravati prācīm anu pradiśaṃ prehi vidvān kramadhvam agninā nākam ukhyaṃ pṛthivyā aham ud antarikṣam āruhaṃ suvar yanto nāpekṣante 'gne prehi prathamo devayatām iti pañcabhiḥ
10.52.3	dhārayanty etam agnim
10.52.4	atha dadhnaḥ pūrṇām audumbarīṃ svayamātṛṇṇāyāṃ juhoti
10.52.5	naktoṣāseti puro'nuvākyām anūcyāgne sahasrākṣeti juhoti
10.52.6	atha pradakṣiṇam āvṛtyedhmaṃ pratiṣṭhāpayati suparṇo 'si garutmān iti
10.52.7	tisṛbhiḥ sādayatīti brāhmaṇam
10.52.8	athainaṃ visrasyāhutiṣāhaṃ kṛtvādhvarāhutibhir abhijuhoty agnir yajñaṃ nayatu prajānan mainaṃ yajñahano vidan devebhyaḥ prabrūtād yajñaṃ prapra yajñapatiṃ tira svāhā vāyur yajñaṃ nayatu prajānan sūryo yajñaṃ nayatu prajānan yajño yajñaṃ nayatu prajānan mainaṃ yajñahano vidan devebhyaḥ prabrūtād yajñaṃ prapra yajñapatiṃ tira svāheti
10.52.9	athāvadrutyāgnivatyuttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādayeti
10.52.10	athādhidrutya śākalān paridhīn paridhāya nānāvṛkṣyam idhmam abhyajya svāhākāreṇābhyādhāya tisro nānāvṛkṣyāḥ samidha ādadhāti preddho agne dīdihi puro na ity audumbarīṃ vidhema te parame janmann agna iti vaikaṅkatīṃ tāṃ savitur vareṇyasya citrām iti śamīmayīm
10.52.11	atha dve suvāhutī juhoti cittiṃ juhomy agne tam adyeti
10.52.12	atha sruci caturgṛhītaṃ gṛhītvājyasya pūrṇāṃ svucaṃ juhoti sapta te agne samidhaḥ sapta jihvā iti
10.52.13	atra juhvan manasā diśo dhyāyet
10.52.14	digbhya evainam avarunddhe
10.52.15	dadhnā purastāj juhoty ājyenopariṣṭāt
10.52.16	tejaś caivāsmā indriyaṃ ca samīcī dadhād iti brāhmaṇam
10.52.17	athātraiva tiṣṭhan yācati vaiśvānaraṃ dvādaśakapālaṃ mārutāṃś ca saptakapālān
10.52.18	athopastīrya sarvaśa eva vaiśvānaram avadadhad āhāgnaye vaiśvānarāyānubrūhīti
10.52.19	dvir abhighārayati
10.52.20	atyākramyāśrāvyāhāgniṃ vaiśvānaraṃ yajeti
10.52.21	vaṣatkṛte madhye juhoti
10.52.22	athainaṃ sruvāhutibhir abhijuhoti suvar na gharmaḥ svāheti pañcabhiḥ
10.52.23	atha mārutaiḥ pracarati
10.53.1	paryupastāraṃ darvihomākāram īdṛṅ cānyādṛṅ cety anudrutya śukrajyotiś ca citrajyotiś ceti juhoti
10.53.2	śukrajyotiś ca citrajyotiś cety anudrutya ṛtajic ca satyajic ceti juhoti
10.53.3	ṛtajic ca satyajic cety anudrutyartaś ca satyaś ceti juhoti
10.53.4	ṛtaś ca satyaś cety anudrutya yo 'raṇye 'nuvākyo gaṇas tam anudrutya juhoti
10.53.5	yo 'raṇye 'nuvākyo gaṇas tam anudrutyedṛkṣāsa etādṛkṣāsa iti juhoti
10.53.6	īdṛkṣāsa etādṛkṣāsa ity anudrutya mitāsaś ca saṃmitāsaś ca na iti juhoti
10.53.7	mitāsaś ca saṃmitāsaś ca na ity anudrutyedṛṅ cānyādṛṅ ceti juhoti
10.53.8	tān abhito vaiśvānaraṃ paricinoti
10.53.9	gaṇena gaṇam anudrutya juhoti
10.53.10	uccair vaiśvānarasyāśrāvayaty upāṃśu mārutāñ juhotīti brāhmaṇam
10.54.1	athaitaṃ prasekam agnāv āyātayati dakṣiṇato vodañcaṃ paścād vā prāñcam
10.54.2	tasya srug iva pūrvārdho bhavati
10.54.3	evam eva madhyam
10.54.4	camasa iva budhnaḥ
10.54.5	tasmiṃś catura upastṛṇāna āhāpramattaḥ saṃtatam ānaya vasordhārāṃ nigadiṣyāmīti
10.54.6	sa yatra dhārāgniṃ prāpnoti tat pratipadyate 'gnāviṣṇū sajoṣaseti sarvāmāntaṃ vasordhārām
10.54.7	atraitaṃ prasekam agnāv anupraharati
10.54.8	athainaṃ saṃsrāveṇābhijuhoti
10.54.9	atha yad ājyam ucchiṣyate tasmin brahmaudanaṃ pacati
10.54.10	taṃ brāhmaṇāś catvāraḥ prāśnanti
10.54.11	tebhyaś catasro dhenūr dadyād iti brāhmaṇam
10.54.12	athāsyaitat purastād evaudumbare droṇe sarvauṣadhaṃ dadhnājyena samudāyutaṃ bhavati
10.54.13	tasyaudumbareṇa sruveṇopadhātaṃ vājaprasavīyaṃ juhoti vājasyemaṃ prasavaḥ suṣuve agre vājo naḥ sapta pradiśa iti caturdaśa sruvāhutīḥ
10.54.14	abhiṣekāya prarekaṃ pariśinaṣṭi
10.54.15	athainam apidhāya prajñātaṃ nidadhāti
10.54.16	atha naktoṣāseti kṛṣṇāyai śvetavatsāyai payo juhoti
10.54.17	atha ṣaḍrāṣṭrabhṛto juhoty ṛtāṣāḍ ṛtadhāmeti
10.54.18	bhuvanasya pata iti rathamukhe pañcāhutīr juhoti
10.54.19	atha tisro ruco juhoti yās te agne sūrye ruco yā vo devāḥ sūrye ruco rucaṃ no dhehi brāhmaṇeṣv iti
10.54.20	atha pātryām ājyam ānīyāñjalinopaghātaṃ vātanāmāni juhoti samudro 'si nabhasvān ārdradānuḥ śaṃbhūr mayobhūr abhi mā vāhi svāhā māruto 'si marutāṃ gaṇaḥ śaṃbhūr mayobhūr abhi mā vāhi svāhāvasyur asi duvasvān śaṃbhūr mayobhūr abhi mā vāhi svāheti
10.54.21	vātam u haike juhvato manyante
10.54.22	atraitāñ chākalān paridhīn agnāv anupraharati
10.54.23	tad etac chākalāntam
10.55.1	atha sadohavirdhāne saṃminoti
10.55.2	sadohavirdhāne saṃmityādhvaradhiṣṇiyān nivapati
10.55.3	teṣūpary agnidhiṣṇiyān upadadhāti mamāgne varco vihaveṣv astv ity āgnīdhīya ekāṃ ca yājuṣīṃ sapta ca lokaṃpṛṇāḥ
10.55.4	atha hotur dhiṣṇiya ekāṃ caiva yājuṣīm ekādaśa ca lokaṃpṛṇāḥ
10.55.5	athetareṣv ekaikāṃ caiva yājuṣīṃ saptasapta ca lokaṃpṛṇāḥ
10.55.6	atha mārjālīya ekāṃ ca yājuṣīṃ pañca ca lokaṃpṛṇāḥ
10.55.7	athāgnīṣomau praṇayati
10.55.8	agnīṣomau praṇīya yūpasyāvṛtā yūpam ucchrayati
10.55.9	svarvantaṃ yūpam utsṛjyāgnīṣomīyaṃ paśum upākaroti
10.55.10	tasya prasiddhaṃ vapayā caritvā vapāśrapaṇī anuprahṛtya vasatīvarīr gṛhṇāti
10.55.11	atha paśupuroḍāśaṃ nirvapati
10.55.12	tam anuvartante 'ṣṭau devasuvāṃ havīṃṣy agnaye gṛhapataya ity etāni
10.55.13	tāni nānāvaghnanti
10.55.14	nānā śrapayanti
10.55.15	nānādhānyāni bhavanti
10.55.16	praiṣavāg paśupuroḍāśo 'nubrūhi yajetītareṣāṃ haviṣām
10.55.17	sa yatra vāruṇasyāvadyann āha varuṇāya dharmapataye 'nubrūhīti tad upabhṛti sviṣṭakṛte sarveṣāṃ sakṛtsakṛd uttarārdhād avadyati
10.55.18	dvir abhighārayati
10.55.19	na pratyanakti
10.55.20	atyākramyāśrāvyāha varuṇaṃ dharmapatiṃ yajeti
10.55.21	vaṣaṭkṛte juhoti
10.55.22	atha vai bhavati
10.55.23	iṣṭo varuṇo bhavaty aniṣṭaḥ sviṣṭakṛd athāsya brahmā hastaṃ gṛhṇātīti
10.55.24	sa yatreṣṭo varuṇo bhavaty aniṣṭaḥ sviṣṭakṛd athāsya brahmā hastaṃ gṛhṇāti
10.56.1	savitā tvā prasavānāṃ suvatām agnir gṛhapatīnāṃ somo vanaspatīnāṃ rudraḥ paśūnāṃ bṛhaspatir vācām indro jyeṣṭhānāṃ mitraḥ satyānāṃ varuṇo dharmapatīnām iti
10.56.2	etad eva sarvaṃ bhavati ye devā devasuva stha ta imam āmuṣyāyaṇam anamitrāya suvadhvaṃ mahate kṣatrāya mahata ādhipatyāya mahate jānarājyāyeti
10.56.3	athainaṃ yajamānāyatane tiṣṭhantaṃ prāhaiṣa vo 'mī rājeti yeṣāṃ śreṣṭhī bhavati
10.56.4	somo 'smākaṃ brāhmaṇānāṃ rājetītare pratyāhuḥ
10.56.5	atha bhūr bhuvaḥ suvar iti vācaṃ visṛjate
10.56.6	dvābhyāṃ mukhaṃ vimṛṣṭe prati tyan nāma rājyam adhāyi sarve vrātā varuṇasyābhūvann iti
10.56.7	gāyatrān viṣṇukramān kramate viṣṇoḥ kramo 'si viṣṇoḥ krāntam asi viṣṇor vikrāntam asīti
10.56.8	atha sviṣṭakṛtā carati
10.56.9	na raudrasyeḍām avadyati
10.56.10	apām enam abhyavaharanti gambhiṣṭham
10.56.11	iḍāntāḥ puroḍāśāḥ saṃtiṣṭhante
10.56.12	patnīsaṃyājāntaḥ paśuḥ
10.56.13	hṛdayaśūlānta ity eke
10.56.14	atha vasatīvarīḥ parihṛtya payāṃsi viśiṣyopavasanti
10.57.1	athāto mahārātra eva budhyante
10.57.2	samānaṃ karmā srucāṃ sādanāt
10.57.3	sādayitvā sruco 'gniṃ yogena yunakty agniṃ yunajmīmau te pakṣau cid asi samudrayonir iti tisṛbhiḥ
10.57.4	atha rājānam upāvahṛtya prātaranuvākam upākaroti
10.57.5	parihite prātaranuvāke 'po 'cchaiti
10.57.6	adbhir udaiti
10.57.7	yaḥ kratus tam upaiti
10.57.8	prasiddho 'bhiṣavaḥ
10.57.9	prasiddhaṃ grahā gṛhyante
10.57.10	samānaṃ karmāśvinād grahāt
10.57.11	āśvinaṃ grahaṃ gṛhītvaikādaśa raśanā ādāya yūpam abhyaiti
10.57.12	svarvantaṃ yūpam utsṛjyaikādaśinān paśūn upākaroty āgneyaṃ kṛṣṇagrīvaṃ sārasvatīṃ meṣīṃ babhruṃ saumyaṃ pauṣṇaṃ śyāmaṃ śitipṛṣṭhaṃ bārhaspatyaṃ śilpaṃ vaiśvadevam aindram aruṇaṃ mārutaṃ kalmāṣam aindrāgnaṃ saṃhitam adhorāmaṃ sāvitraṃ vāruṇaṃ petvam iti
10.57.13	teṣāṃ prasiddhaṃ vapābhiś caritvā prasarpanti prātaḥsavanāya
10.57.14	tad ṛjudhā saṃtiṣṭhate
10.57.15	prasarpanti mādhyaṃdināya savanāya
10.57.16	sa yatra kva ca madhyaṃdino bhavati tad etad dhiraṇyapātraṃ madhoḥ pūrayitvā sauryā citravatyāvekṣyāśvam avaghrāpya brahmaṇe dadāti
10.57.17	prasiddho 'bhiṣavaḥ
10.57.18	prasiddhaṃ grahā gṛhyante
10.57.19	samānaṃ karmā dākṣiṇebhyaḥ
10.57.20	dākṣiṇāni hutvā tribhir marutvatīyaiś carati
10.57.21	sīdanti nārāśaṃsā āpyāyitā dakṣiṇasya havirdhānasyāpālambam adho'dho māhendrāya
10.57.22	atha purastād abhiṣekasya ṣaṭ pārthāni juhoty agnaye svāhā somāya svāheti
10.57.23	atha yajamānāyatane kṛṣṇājinaṃ prācīnagrīvam uttaralomopastṛṇāti
10.57.24	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya sarvauṣadhena purastāt pratyañcam abhiṣiñcati
10.57.25	śīrṣato 'bhiṣiñcaty ā mukhād anvavasrāvayati
10.58.1	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇāgnes tvā sāmrājyenābhiṣiñcāmīndrasya tvā sāmrājyenābhiṣiñcāmi bṛhaspates tvā sāmrājyenābhiṣiñcāmīti
10.58.2	samunmṛṣṭe samutkrośanty abhyaṣecy ayam asāv āmuṣyāyaṇo 'muṣya putro 'muṣya pautro 'muṣya naptāgnisaveneti
10.58.3	atha bhūr bhuvaḥ suvar iti vācaṃ visṛjate
10.58.4	dvābhyāṃ mukhaṃ vimṛṣṭe
10.58.5	gāyatrān viṣṇukramān kramate
10.58.6	athopariṣṭād abhiṣekasya ṣaṭ pārthāni juhoti
10.59.1	indrāya svāhā ghoṣāya svāheti
10.59.2	dvādaśa bhūtānām aveṣṭīr juhoti pṛthivyai svāhāntarikṣāya svāheti
10.59.3	ṛjudhā mādhyaṃdinaṃ savanaṃ saṃtiṣṭhate
10.59.4	prasarpanti tṛtīyasavanāya
10.59.5	prasiddham ādityagraheṇa caritvāgrayaṇaṃ gṛhṇāti
10.59.6	samānaṃ karmā pavamānāt
10.59.7	pavamānena caritvā sve dhāman paśubhiś carati
10.59.8	teṣāṃ nānā manotā nānā devatā nānā pratyabhimarśanā nānā vasāhomāḥ samāno vanaspatiḥ samānaḥ sviṣṭakṛt praiṣavān samānīḍā samānyo diśaḥ
10.59.9	nānā diśa ity eke
10.59.10	samānaṃ karmā yajñāyajñiyasya stotrāt
10.59.11	yajñāyajñiyasya stotra ekayāprastutaṃ bhavaty athāgnim abhimṛśati namas te astu mā mā hiṃsīr udno dattodadhiṃ bhintteti dvābhyām
10.59.12	samānaṃ karmā patnīsaṃyājebhyaḥ
10.59.13	patnīḥ saṃyājya prāṅ etya dhruvām āpyāyyādhvarikāṇi samiṣṭayajūṃṣi hutvā daśāgnikāny upajuhoti yad ākūtāt samasusrod iti
10.59.14	samānaṃ karmāvabhṛthāt
10.59.15	athaitasminn avabhṛthe dvitīyām avabhṛthāhutiṃ juhoti samudrāya vayunāya sindhūnāṃ pataye nama iti
10.59.16	prasiddho 'vabhṛthaḥ
10.59.17	udayanīyeṣṭyeṣṭvā maitrāvaruṇīṃ vaśām upākaroti
10.59.18	tasyai maitrāvaruṇyāmikṣādhyavadānīyā bhavati
10.59.19	sarvasaṃsthāṃ paśoḥ kurvanti
10.59.20	atha gārhapatya ājyaṃ vilāpyotpūya sruci caturgṛhītaṃ gṛhītvājyasya pūrṇāṃ srucam agner vimokaṃ juhotīmaṃ stanam ūrjasvantaṃ dhayāpām iti
10.59.21	athainam upatiṣṭhate ye 'gnayaḥ purīṣyā iti
10.59.22	athainam āptibhir upatiṣṭhata āpaṃ tvāgne manaseti navabhir anucchandasam
10.59.23	athodavasānīyayā yajate
10.59.24	atha devikāhavirbhir yajate
10.59.25	atha traidhātavīyayā yajate
10.59.26	atha sautrāmaṇyā yajate
10.59.27	saṃvatsaraṃ na kaṃcana pratyavarohati
10.59.28	na śīrṣamāṃsaṃ khādati na vayasāṃ māṃsam
10.59.29	nāgniṃ citvā rāmām upeyān nāgnicid varṣati dhāvet
10.59.30	yadi dhāved upāvarteta
10.59.31	annādyam evābhyupāvartata iti brāhmaṇam
11.1.1	vājapeyena yakṣyamāṇo bhavati
11.1.2	sa upakalpayate kṛṣṇājinaṃ suvarṇarajatau ca rukmau bastājinaṃ śatamānaṃ hiraṇyaṃ saptadaśa suvarṇāni kṛṣṇalāni hiraṇyapātraṃ madhoḥ pūrṇam audumbaraṃ rathacakraṃ saptadaśāraṃ saptadaśaphalakāṃ ca śritiṃ yūpaṃ ca tūparaṃ caturaśriṃ saptadaśāratniṃ godhūmakalāpīm uṣṇīṣaṃ naivāraṃ saptadaśaśarāvaṃ saptadaśoṣapuṭān saptadaśa vāyavyāni saptadaśa pṛthubudhnān upayāmān sataṃ ca vālaṃ ca saptadaśa niṣkān saptadaśa vasanāni saptadaśa vāsobhārān saptadaśa rathān saptadaśa dundubhīn saptadaśa hastinaḥ saptadaśa dāsyaḥ saptadaśānāṃsi yuktāni saptadaśa gavāṃ śatāni vayasovayaso vā saptadaśa sahasraṃ vā
11.1.3	tasmin hi sarvāṇi vayāṃsi bhavanti
11.1.4	caturviṃśatiṃ paśūn ekapañcāśatam aśvān khādirīṃ vitṛṇṇīṃ vadhrair vyūtām
11.1.5	prajñātā āgniṣṭomikāḥ sambhārāḥ
11.1.6	sa grīṣmasya jaghanyāhaḥsu purastād āṣāḍhyai paurṇamāsyai dīkṣate
11.1.7	tasya trayodaśa dīkṣās tisra upasadaḥ saptadaśyāṃ prasutaḥ
11.1.8	api vā saptadaśa dīkṣās tisra upasada ekaviṃśatyāṃ prasutaḥ
11.1.9	api vā tisra eva dīkṣās tisra upasadaḥ saptamyāṃ prasutaḥ
11.2.1	atha vai bhavati
11.2.2	sāvitraṃ juhoti karmaṇaḥkarmaṇaḥ purastād iti
11.2.3	dīkṣaṇīyāṃ nirvapsyan sāvitraṃ juhoti deva savitaḥ prasuva yajñaṃ prasuva yajñapatiṃ bhagāya divyo gandharvaḥ ketapūḥ ketaṃ naḥ punātu vācaspatir vācam adya svadāti naḥ svāheti
11.2.4	dīkṣāhutīr hoṣyan sāvitraṃ juhoti
11.2.5	prāyaṇīyāṃ nirvapsyan sāvitraṃ juhoti
11.2.6	antarhiraṇyāṃ hoṣyan sāvitraṃ juhoti
11.2.7	padena carati
11.2.8	padena caritvā rājānaṃ krītvohyātithyaṃ nirvapsyan sāvitraṃ juhoti
11.2.9	prathamābhyāṃ pravargyopasadbhyāṃ pracariṣyan sāvitraṃ juhoti
11.2.10	etasmin kāle pratiprasthātā dakṣiṇe śālākhaṇḍe 'vaṭaṃ khānayitvā vājapeyasurāṃ saṃdhāpayati
11.2.11	mahāvedyai pūrvaṃ parigrāhaṃ parigrahīṣyan sāvitraṃ juhoti
11.2.12	āhavanīyaṃ praṇeṣyan sāvitraṃ juhoti
11.2.13	rathavāhane sadohavirdhāne saṃmeṣyan sāvitraṃ juhoti
11.2.14	agnīṣomau praṇeṣyan sāvitraṃ juhoti
11.2.15	iti daśāntaḥśālam ahauṣīt
11.2.16	athāta āgnīdhra eva hoṣyati
11.2.17	yūpam ucchrayiṣyan sāvitraṃ juhoti
11.2.18	yadādhvaryuś ca yajamānaś ca purastāt pratyañcāv añjantāv abhisarpato 'tha pratiprasthātā paścāt prāṅ vāsobhir veṣṭayann abhisarpaty udīcīnadaśair vā vigrathnāti dhanurveṣṭīr vā praveṣṭayati
11.2.19	etasmin kāle pratiprasthātā godhūmakalāpīm ubhayataḥ samāṃ kṛtvoṣṇīṣeṇa vigrathnāti
11.2.20	tasyāṃ tac ceṣṭanti yac caṣāle
11.2.21	svarvantaṃ yūpam utsṛjyāgnīṣomīyaṃ paśum upākariṣyam sāvitraṃ juhoti
11.2.22	tasya prasiddhaṃ vapayā caritvā vasatīvarīr grahīṣyan sāvitraṃ juhoti
11.2.23	paśupuroḍāśaṃ nirvapsyan sāvitram juhoti
11.2.24	anusavanaṃ trīṇi
11.2.25	tāni saptadaśa
11.2.26	api vā savanesavana eva juhuyād ity etad aparam
11.2.27	atha paśupuroḍāśaṃ nirvapati
11.2.28	tam anuvartante 'ṣṭau devasuvāṃ havīṃṣy agnaye gṛhapataya ity etāni
11.2.29	teṣām uktaṃ caraṇaṃ yathāgner vidhāyām
11.2.30	iḍāntāḥ puroḍāśāḥ saṃtiṣṭhante
11.2.31	patnīsaṃyājāntaḥ paśuḥ
11.2.32	hṛdayaśūlānta ity eke
11.2.33	atraitān dundubhīn anudiśam āsañjayati pañca dakṣiṇāyāṃ śroṇyāṃ pañcottarasyāṃ caturo dakṣiṇe 'ṃse trīn uttare 'ṃse tathā hāsmai digbhayo vācam avarundhata iti ha smāha baudhāyanaḥ
11.2.34	agreṇāgnīdhraṃ gulmakṛtā āsaktāḥ syur ity āñjīgaviḥ
11.2.35	abhitaḥ sada iti kātyaḥ
11.2.36	atha vasatīvarīḥ parihṛtya payāṃsi viśiṣyopavasanti
11.3.1	athāto mahārātra eva budhyante
11.3.2	prātar ājyāni gṛhītvā rājānam upāvahṛtya prātaranuvākam upākaroti
11.3.3	parihite prātaranuvāke 'po 'cchaiti
11.3.4	apo hādhvaryur abhidravati
11.3.5	etasmin kāle pratiprasthātā vājapeyasurāṃ saṃpavayya saśastrām ādāya dakṣiṇayā dvāropanirhṛtya dakṣiṇena sadaḥ parītya dakṣiṇena mārjālīyaṃ dhiṣṇiyaṃ paryāhṛtyāparayā dvārayā havirdhānaṃ prapādya dakṣiṇasya havirdhānasya paścād akṣam upasādayati
11.3.6	athādhvaryur adbhir udaiti
11.3.7	sarvān kratūn upaiti
11.3.8	prasiddho 'bhiṣavaḥ
11.3.9	prasiddhaṃ grahā gṛhyante
11.3.10	samānaṃ karmāgrayaṇād grahāt
11.3.11	āgrayaṇaṃ gṛhītvā pañcaindrān atigrāhyān gṛhṇāti
11.3.12	upayāmagṛhīto 'si nṛṣadaṃ tvā druṣadam ity etābhiḥ pañcabhiḥ
11.3.13	athainān dakṣiṇārdhapūrvārdhe kharasya gulmakṛtān sādayati
11.3.14	yāvad evātrādhvaryuś ceṣṭati tāvad eṣa pratiprasthātā sata udīcīnadaśena vālena surāṃ punāti punātu te parisrutaṃ somaṃ sūryasya duhitā / vāreṇa śaśvatā taneti
11.3.15	vāyavyam evādhvaryur ādatta upayāmaṃ pratiprasthātā
11.3.16	adhvaryuḥ pūrvo vāyavyena droṇakalaśāt somagrahān gṛhṇāty ayā viṣṭhā janayan karvarāṇīty anudrutyopayāmagṛhīto 'si prajāpataye tvā juṣṭaṃ gṛhṇāmīti
11.3.17	parimṛjya sādayaty eṣa te yoniḥ prajāpataye tveti
11.3.18	atha pratiprasthātopayāmena satāt surāgrahān gṛhṇāti kuvid aṅga yavamanta ity anudrutyopayāmagṛhīto 'si prajāpataye tveti gṛhṇāti
11.3.19	prajāpataye tveti sādayati
11.3.20	naiva juṣṭaṃ karoti na yonim
11.3.21	tāv evam eva vyatiṣaṅgaṃ grahān gṛhṇītaḥ saptadaśetaraḥ saptadaśetaraḥ
11.3.22	puro 'kṣam evādhvaryuḥ somagrahān dviśreṇi vā triśreṇi vodīca āyātayati
11.3.23	paścād akṣaṃ pratiprasthātā surāgrahān dviśreṇi vā traśreṇi vodīca āyātayati
11.3.24	atha ṣoḍaśinaṃ gṛhṇāty ātiṣṭha vṛtrahan ratham ity anudrutyopayāmagṛhīto 'sīndrāya tvā ṣoḍaśine juṣṭaṃ gṛhṇāmīti
11.3.25	parimṛjya sādayaty eṣa te yonir indrāya tvā ṣoḍaśina iti
11.3.26	athokthyaṃ gṛhṇāti
11.3.27	samānaṃ karmāśvinād grahāt
11.3.28	āśvinaṃ grahaṃ gṛhītvā ṣaḍ raśanā ādāya yūpam abhyaiti
11.3.29	svarvantaṃ yūpam utsṛjyāthaitān paśūn upākaroty āgneyam aindrāgnam aindraṃ mārutīṃ govaśāṃ saptadaśa prājāpatyān chyāmān ekarūpān sārasvatīm antataḥ
11.3.30	atha nirmanthyasyāvṛtā nirmanthyena carati
11.3.31	prahatyābhihutyāthaitān nānādevatyān paśūn pṛthag dviguṇābhir abhidhāya pṛthak triguṇāsu niyunakti
11.3.32	athaitān samānadevatyān paśūn pṛthag dviguṇābhir abhidhāyaikasyāṃ yūpyāyām niyunakty api vā paśau paśuṃ prasajati
11.3.33	sārasvatīm antato niyujyāthainān prokṣya nipāyyopokṣyodūhya prokṣaṇīdhānam
11.4.1	athedhmāt samidham ādadāna āhāgnaye samidhyamānāyānubrūhīti
11.4.2	abhyādadhātīdhmam
11.4.3	pari samidhaṃ śinaṣṭi
11.4.4	vedenopavājayati
11.4.5	anūktāsu sāmidhenīṣu sruveṇāghāram āghārayati
11.4.6	saṃmṛṣṭe srugbhyām uttaram
11.4.7	athāsaṃsparśayan srucāv udaṅṅ atyākramya juhvā paśūn samajya sādayitvā srucau pravaraṃ pravṛṇīte
11.4.8	prasiddham ṛtvijo vṛṇīte
11.4.9	sīdati hotā
11.4.10	prasavam ākāṅkṣati
11.4.11	prasūtaḥ srucāv ādāyātyākramyāśrāvyāha samidbhyaḥ preṣyeti
11.4.12	vaṣaṭkṛte juhoti preṣya preṣyeti
11.4.13	catruthāṣṭamayoḥ samānayamāno 'ṣṭame sarvaṃ samānayate
11.4.14	pari svāhākṛtībhyaḥ saṃsrāvaṃ śinaṣṭi
11.4.15	daśa prayājān iṣṭvodaṅṅ atyākramya svaruśāsaiḥ paśūn samanakti
11.4.16	ta ete nānādevatyāḥ paśavo nānāsvaravo nānāśāsāḥ
11.4.17	athaite samānadevatyāḥ paśavaḥ samānasvaravo nānāśāsāḥ
11.4.18	samānaṃ karmā paryagnikaraṇāt
11.4.19	atha paryagnikṛtaiḥ paśubhir udañcaḥ pratipadyante
11.4.20	teṣāṃ sārasvaty uttarārdhyā bhavati
11.4.21	āgneya upacārataḥ
11.4.22	āgneyam evādhvaryur vapāśrapaṇībhyām anvārabhate
11.4.23	pṛthag itarān parikarmiṇa udañco nayanty anupūrvam avyatiṣajantaḥ
11.4.24	āgneyāyaivādhvaryuḥ paśave nihanyamānāya barhir upāsyati pṛthag itarebhyaḥ
11.4.25	tata itarān prāco vodīco vā nighnanty akṛṇvato māyūn saṃjñapayatety uktvaitenaiva yathetam etya pṛṣadājyāvakāśa āsata iha prajā viśvarūpā ramantām asmin yajñe viśvavido ghṛtācīḥ / agniṃ kulāyam abhisaṃvasānā asmāṃ avantu payasā ghṛteneti
11.4.26	saṃjñaptān prāhur
11.4.27	juhoti saṃjñaptāhutiṃ yat paśavo māyūn akṛṣateti
11.4.28	athābhyaiti śamitāra upetaneti
11.4.29	pāśebhyaḥ paśūn pramucyamānān anumantrayate 'ditiḥ pāśān pramumoktv etān iti
11.4.30	pṛthag aviśākhābhir upasajyemāṃ diśaṃ nirasyaty arātīyantam adharaṃ kṛṇomi yaṃ dviṣmas tasmin pratimuñcāmi pāśān iti
11.5.1	atha pratiprasthātā patnīm udānayaty udakamaṇḍalum utthāpya
11.5.2	sānupūrvaṃ paśūnāṃ prāṇān āpyāyayati
11.5.3	anvag adhvaryur vapā utkhidann eti
11.5.4	āgneyasyaivādhvaryur vapayā prathamayā pratipadyate 'nūcīr itarā āharanti
11.5.5	āgneyasyaiva vapāyai pratitapyamānāyai barhiṣo 'gram upāsyaty upetarā yacchanti
11.5.6	āgneyasyaiva vapāṃ sruvāhutyābhijuhoty upetarā yacchanti
11.5.7	atha svāhākṛtipraiṣeṇa caritvā saṃsrāveṇa pṛṣadājyam abhighāryāgneyasyaiva vapām abhighārayaty upetarā yacchanti
11.5.8	atha purastātsvāhākṛtiṃ sruvāhutiṃ hutvāthaiteṣāṃ nānādevatyānāṃ paśūnām anubrūhi preṣyeti vapābhiś carati
11.5.9	athaiteṣāṃ samānadevatyānāṃ paśūnāṃ mukhyasya vapāṃ samavalumpann āha prajāpataya ity upāṃśu chāgānāṃ vapānāṃ medaso 'vadīyamānasyānubrūhīty uccair yāvatīḥ sruk saṃbhavati
11.5.10	athetarāḥ pātryā veḍasūnena vopodyacchante
11.5.11	dvir abhighārayati
11.5.12	atyākramyāśrāvyāha prajāpataya ity upāṃśu chāgānāṃ vapā medaḥ prasthitaṃ preṣyety uccaiḥ
11.5.13	vaṣaṭkṛte vapā juhoty upāṃśu sārasvatyai vapayā carati
11.5.14	athopariṣṭātsvāhākṛtiṃ sruvāhutiṃ hutvā vapāśrapaṇīr anuprahṛtya samutkramya cātvāle mārjayante
11.5.15	atha paśūn viśāsti śamitar ity āha yan mārutyā anavadānīyaṃ tad abhyardhāc chrapayatād iti
11.5.16	atha sāvitraṃ hutvā prasarpanti prātaḥsavanāya
11.5.17	tad ṛjudhā saṃtiṣṭhate
11.6.1	atha sāvitraṃ hutvā prasarpanti mādhyaṃdināya savanāya devī dvārāv iti
11.6.2	ata evordhvena saṃprasṛptān viditvādhvaryuḥ prāṅ āyann āha cātvāle rathacakraṃ niminuta rathavāhane ratham ādhattāśvān palpūlayata yad dāsyann asi tad dakṣiṇata upasthāpayābhiṣotāra eta hvayata grāvastutam ehi yajamāneti
11.6.3	prasiddho 'bhiṣavaḥ
11.6.4	prasiddhaṃ grahā gṛhyante
11.6.5	samānaṃ karmāgrayaṇād grahāt
11.6.6	āgrayaṇaṃ gṛhītvā ṣoḍaśinam abhigṛhṇātīndram id dharī vahata ity anudrutyopayāmagṛhīto 'sīndrāya tvā ṣoḍaśine juṣṭaṃ gṛhṇāmīti
11.6.7	parimṛjya sādayaty eṣa te yonir indrāya tvā ṣoḍaśina iti
11.6.8	athokthyaṃ gṛhṇāti
11.6.9	samānaṃ karmā dākṣiṇebhyaḥ
11.6.10	dākṣiṇāni hoṣyan yācaty ājyasthālīṃ sasruvāṃ srucaṃ vāsaḥ
11.6.11	tasyaitasya vasanasyāntamāyāṃ daśāyāṃ niṣkarajjuḥ pragrathitā bhavati
11.6.12	etat samādāyāhaihi yajamāneti
11.6.13	uttareṇāgnīdhrīyaṃ parītyottareṇa sadaḥ parītyāgreṇa śālāṃ tiṣṭhate pratiprasthātra etāni śastrāṇi prayacchati
11.6.14	athāhaihi yajamāneti
11.6.15	ratha eṣa dakṣiṇe śroṇyante rathavāhana āhito bhavati
11.6.16	tam upāvaharatīndrasya vajro 'si vārtraghnas tvayāyaṃ vṛtraṃ vadhyād iti
11.6.17	athainaṃ dhūrgṛhītam antarvedy abhyavavartayanti vājasya nu prasave mātaraṃ mahīm aditiṃ nāma vacasā karāmahe yasyām idaṃ viśvaṃ bhuvanam āviveśa tasyāṃ no devaḥ savitā dharma sāviṣad iti
11.6.18	athāpsv aśvān palpūlayaty apsv antar amṛtam apsu bheṣajam apām uta praśastiṣv aśvā bhavatha vājina iti
11.6.19	atha dakṣiṇaṃ yogyaṃ yunakti vāyur vā tvā manur vā tvā gandharvāḥ saptaviṃśatiḥ / te agre aśvam āyuñjan te asmiñ javam ādadhur iti
11.6.20	athāsya pṛṣṭhaṃ marmṛjyate 'pāṃ napād āśuheman ya ūrmiḥ kakudmān pratūrtir vājasātamas tenāyaṃ vājaṃ sed iti
11.6.21	evam evottaraṃ yogyaṃ yunakti tasyaivam evottarataḥ praṣṭim upaniyunakti tayor evam eva pṛṣṭhe marmṛjyate
11.6.22	etasya yogam anu sarvam āṇivad yujyate
11.6.23	adhikakṣyān hastinaḥ kurvanti
11.6.24	praveṣṭayanti vāsobhārān
11.6.25	vasanānāṃ daśāsu niṣkarajjūḥ pragrathnanti
11.6.26	pūgaśo dakṣiṇā āyātayati
11.6.27	atha saurībhyām ṛgbhyāṃ gārhapatye juhoti
11.6.28	nayavatyarcāgnīdhre juhoti
11.6.29	sṛjyante dakṣiṇā dakṣiṇāpathena
11.6.30	sa yat kiṃcid dadāti hiraṇyamukham eva dadāti
11.6.31	atha vāsāṃsy anāṃsi yuktāni goaśvaṃ hastipuruṣam antataḥ
11.6.32	adattā evaite rathā ativartante
11.6.33	naite 'nyasya santa ājiṃ dhāvanti
11.6.34	manasaiva svaratham adhvaryave dadāti manasā samanudiśya dakṣiṇāḥ
11.6.35	tribhir marutvatīyaiś carati
11.6.36	sīdanti nārāśaṃsā āpyāyitā dakṣiṇasya havirdhānasyāpālambam adho'dho māhendrāya
11.7.1	atha yācati naivāraṃ saptadaśaśarāvam
11.7.2	sa eṣa kṣīre śṛto bhavati
11.7.3	tena carati bṛhaspataye 'nubrūhi bṛhaspatiṃ yajeti
11.7.4	tam aniṣṭasviṣṭakṛtam apidhāya prajñātaṃ nidadhāti
11.7.5	athāsyaitat purastād evaudumbare droṇe sarvauṣadhaṃ dadhnājyena samudāyutaṃ bhavati
11.7.6	tasyaudumbareṇa sruveṇopaghātaṃ saptānnahomāñ juhoti vājasyemaṃ prasavaḥ suṣuve agra iti
11.7.7	abhiṣekāya prarekaṃ pariśinaṣṭi
11.7.8	athainam apidhāya prajñātaṃ nidadhāti
11.7.9	atha purastād abhiṣekasya ṣaṭ pārthāni juhoty agnaye svāhā somāya svāheti
11.7.10	atha yajamānāyatane kṛṣṇājinaṃ prācīnagrīvam uttaralomopastṛṇāti
11.7.11	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya sarvauṣadhena purastāt pratyañcam abhiṣiñcati
11.7.12	śīrṣato 'bhiṣiñcaty ā mukhād anvavasrāvayati devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇāgnes tvā sāmrājyenābhiṣiñcāmīndrasya tvā sāmrājyenābhiṣiñcāmi bṛhaspates tvā sāmrājyenābhiṣiñcāmīti
11.7.13	samunmṛṣṭe samutkrośanty abhyaṣecy ayam asāv āmuṣyāyaṇo 'muṣya putro 'muṣya pautro 'muṣya naptā vājapeyeneti
11.7.14	atha bhūr bhuvaḥ suvar iti vācaṃ visṛjate
11.7.15	dvābhyāṃ mukhaṃ vimṛṣṭe
11.7.16	gāyatrān viṣṇukramān kramate
11.7.17	athopariṣṭād abhiṣekasya ṣaṭ pārthāni juhotīndrāya svāhā ghoṣāya svāheti
11.7.18	dvādaśa bhūtānām aveṣṭīr juhoti pṛthivyai svāhāntarikṣāya svāheti
11.7.19	atraitasya bārhaspatyasya sviṣṭakṛtā carati
11.7.20	athainam ādāyāntareṇa cātvālotkarāv undaṅṅ upaniṣkrāmati
11.7.21	uttarata ete rathā yuktās tiṣṭhanti
11.7.22	tad etān yajuryujo 'śvān avaghrāpayati vājino vājajito vājaṃ sariṣyanto vājaṃ jeṣyanto bṛhaspater bhāgam avajighrateti
11.7.23	athainam apidhāya prajñātaṃ nidadhāti
11.7.24	atha ratham abhipraiti viṣṇoḥ kramo 'si viṣṇoḥ krāntam asi viṣṇor vikrāntam asīti
11.7.25	atha rathasya pakṣasī saṃmṛśaty aṅkau nyaṅkāv abhito rathaṃ yāv iti
11.7.26	ratham ātiṣṭhati devasyāhaṃ savituḥ prasave bṛhaspatinā vājajitā vājaṃ jeṣam iti
11.7.27	etasmin kāle rathacakraṃ nimitaṃ brahmārohati
11.7.28	tam ata evānumantrayate devasyāhaṃ savituḥ prasave bṛhaspatinā vājajitā varṣiṣṭhaṃ nākaṃ ruheyam iti
11.7.29	atha yajamānam anvāsthāyojjitīr vācayaty agnir ekākṣareṇa vācam udajayad iti saptadaśa
11.7.30	athāsmā aśvājanīṃ prayacchaty aśvājani vājini vājeṣu vājinīvaty aśvānt samatsu vājayeti
11.7.31	tayā yathāyuktam aśvān kṣipati
11.7.32	arvāsīti dakṣiṇam
11.7.33	saptir asīti madhyamam
11.7.34	vājy asīty uttaram
11.7.35	athaitān ājisṛto 'vakhyāpayati vājino vājaṃ dhāvata marutāṃ prasave jayata vi yojanā mimīdhvam adhvana skabhnīta kāṣṭhāṃ gacchateti
11.7.36	audumbary eṣā sthūṇā saptadaśasu śamyāpravyādheṣu nimitā
11.7.37	tāṃ kāṣṭhety ācakṣate tām ājisṛto 'tītya mā gacchata mo enām aprāpya nivṛtatāntaḥpakṣasam enāṃ kṛtvā savyān avagṛhya dakṣiṇair anuparivartayādhvai mo aprasūtāḥ sarpateti
11.8.1	athāhābhisarpa yajamāna māhendraṃ grahaṃ grahīṣyāmīti
11.8.2	anvārabdhe yajamāne māhendraṃ grahaṃ gṛhṇāti mahāṃ indro ya ojasety anudrutyopayāmagṛhīto 'si mahendrāya tvā juṣṭaṃ gṛhṇāmīti
11.8.3	parimṛjya sādayaty eṣa te yonir mahendrāya tveti
11.8.4	tad etān pañcaindrān atigrāhyān saha saṃsādayati
11.8.5	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
11.8.6	stuvate māhendrāya
11.8.7	prastute sāmni saṃpraiṣam āha brahman vājināṃ sāma gāyājisṛta ājiṃ dhāvata dundubhīn samāghnatābhiṣotāro 'bhiṣuṇutāgnīd āśiraṃ vinayolūkhalam udvādaya pratiprasthātar vāruṇam ekakapālaṃ nirvapa saumyasya viddhīti
11.8.8	yathāsaṃpraiṣaṃ te kurvanti
11.8.9	gāyati brahmā vājināṃ sāma
11.8.10	taṃ ya eva kaśca parikarmy āveṣṭayati
11.8.11	dhāvanty ājisṛtaḥ
11.8.12	āghnanti dundubhīn
11.8.13	saṃpravadanti vācaḥ
11.8.14	saṃproditā vāco 'numantrayata indrāya vācaṃ vadatendraṃ vājaṃ jāpayatendro vājam ajayid iti
11.8.15	atha rathān dhāvato 'numantrayate vājevāje 'vata vājino na iti catasṛbhir anucchandasam
11.8.16	śāmyanti ghoṣāḥ śastrāya
11.8.17	hotra eṣottameti prāhuḥ
11.8.18	hotuḥ kālāt parāṅ āvartate 'dhvaryuḥ
11.8.19	abhy enam āhvayate hotā
11.8.20	pratyāhvayate 'dhvaryuḥ
11.8.21	śaṃsati
11.8.22	pratigṛṇāti
11.8.23	prasiddham ukthaṃ pratigīrya prāṅ etyodyacchata etaṃ māhendraṃ graham
11.8.24	anūdyacchanta itarān
11.8.25	upodyacchante nārāśaṃsān
11.8.26	athāśrāvayaty o śrāvayāstu śrauṣaḍ ukthaśā yaja somasyeti
11.8.27	vaṣaṭkṛte juhoti
11.8.28	tad etān pañcaindrān atigrāhyān saha juhvati
11.8.29	vaṣaṭkṛtānuvāṣaṭkṛte dvir juhoti
11.8.30	tathaiva dvirdvir nārāśaṃsān anuprakampayanti
11.8.31	dvirhuto māhendraḥ pariśete
11.8.32	āyanti rathāḥ
11.8.33	āgatān rathān dṛṣṭvā yācaty ājyasthālīṃ sasruvām
11.8.34	sa yady asmai rathabhreṣam ācakṣata āgnīdhra etāṃ juhoty uta smāsya dravatas turaṇyata ity ubhayenaiva
11.8.35	rathavimocanīyaṃ juhoty ā mā vājasya prasavo jagamyād iti
11.9.1	atha yācati naivāraṃ saptadaśaśarāvaṃ saptadaśa suvarṇāni kṛṣṇalāni hiraṇyapātraṃ madhoḥ pūrṇam iti
11.9.2	etat samādāyāntareṇa cātvālotkarāv udaṅṅ upaniṣkrāmati
11.9.3	uttarata ete rathā yuktās tiṣṭhanti
11.9.4	tad etān yajuryujo 'śvān avaghrāpayati vājino vājajito vājaṃ sasṛvāṃso vājaṃ jigivāṃso bṛhaspater bhāge nimṛḍḍhvam iti
11.9.5	athainam apidhāya prajñātaṃ nidadhāti
11.9.6	atha rathān vimucyamānān anumantrayata iyaṃ vaḥ sā satyā saṃdhābhūd yām indreṇa samadhaddhvam iti
11.9.7	dundubhīn avasyato 'numantrayate 'jījipata vanaspataya indraṃ vājaṃ vimucyadhvam iti
11.9.8	tad etaṃ yajuryujaṃ rathaṃ vimuñcati yathādattam itarān vyāvartayanti
11.9.9	upasaṃgacchanta enam eta ājisṛtaḥ
11.9.10	tebhya ekaikaṃ kṛṣṇalaṃ vyutprayacchati
11.9.11	tāni sārdhaṃ samādāya hiraṇyapātraṃ madhoḥ pūrṇam ity ekadhā brahmaṇa upaharati
11.10.1	tad brahmā pratigṛhyopāvarohati
11.10.2	athāhājisṛto dakṣiṇāpathenopātītya dakṣiṇāṃ śroṇim abhiniśrayadhvaṃ mārutā agreṇāhavanīyaṃ parītya dakṣiṇam aṃsam upasaṃśrayadhvam iti
11.10.3	tad enān vimitābhyām abhivighnanti
11.10.4	athāhaihi yajamāneti
11.10.5	pūrvayā dvārā havirdhānaṃ prapādya yajamānaṃ somagrahān upasthāpayati
11.11.1	saṃpṛca stha saṃ mā bhadreṇa pṛṅkteti
11.11.2	vipṛca stha vi mā pāpmanā pṛṅkteti surāgrahān
11.11.3	athaitāṃ surāṃ saprarekām ādāyaitāṃś ca surāgrahān ājisṛdbhya upaharanti
11.11.4	tāṃ te pibanto ramamāṇā mahīyamānā āsate
11.11.5	atra yan mārutyā anavadānīyaṃ tad ubhayān antareṇa parṇaśākhāsu nyasyati
11.11.6	tat samutkruśya vimāthīkurvate
11.11.7	atha yācaty ājyasthālīṃ sasruvāṃ tārpyaṃ darbhamayam iti
11.11.8	etat samādāyāhaihi yajamāneti
11.11.9	anvag yajamāno 'nūcī patnī
11.11.10	āhavanīye juhoty anvārabdhe yajamāne vājaś ca prasavaś ceti dvādaśa sruvāhutīḥ
11.11.11	atha yajamānaṃ tārpyaṃ paridhāpayati kṣatrasyolbam asīti
11.11.12	kṣatrasya yonir asīti darbhamayaṃ patnīm
11.11.13	athaitāṃ śritiṃ yajamānāyatanāt prācīṃ vodīcīṃ vā yūpam abhyāyātayati
11.11.14	atha jāyām āmantrayate jāya ehi suvo rohāveti
11.11.15	rohāva hi suvar itītarā pratyāha
11.11.16	ahaṃ nāv ubhayoḥ suvo rokṣyāmīti yajamānaḥ
11.11.17	tvaṃ nāv ubhayoḥ suvo roheti patnī
11.11.18	tāṃ daśabhiḥ kalpai rohaty āyur yajñena kalpatām iti
11.11.19	āntaṃ gatvā bāhū udgṛhṇāti suvar devāṃ aganmāmṛtā abhūma prajāpateḥ prajā abhūmeti
11.11.20	athemaṃ lokaṃ pratyavekṣate sam ahaṃ prajayā saṃ mayā prajā sam ahaṃ rāyaspoṣeṇa saṃ mayā rāyaspoṣa iti
11.11.21	athainām upāvarohati sa yāvati manyata etāvati modāpsyantīti
11.11.22	tad enam āsapuṭair ghnanti
11.12.1	annāya tveti purastād adhvaryur annādyāya tveti dakṣiṇato brahmā vājāya tveti paścād dhotā vājajityāyai tvety udgātottarataḥ
11.12.2	yady u vā ete na kāmayante 'dhvaryur eva purastād dhanti dakṣiṇataḥ pratiprasthātā paścād āgnīdhra unnetottarataḥ
11.12.3	teṣāṃ tathā vibhāgo yathā dundubhīnām
11.12.4	atrāsmai pratyavarohaṇata āsandīṃ nidadhāti
11.12.5	tasyāṃ bastājinam āstṛṇāti bastājine śatamānaṃ hiraṇyam
11.12.6	atha dakṣiṇaṃ pādaṃ hiraṇya upāvarohaty amṛtam asīti
11.12.7	puṣṭir asi prajananam asīti savyaṃ bastājine
11.12.8	athainam etayāsandyā sada āvahanti
11.12.9	ā vā vrajati
11.12.10	anvāyanty enam ete camasāḥ
11.12.11	atraitasya bārhaspatyasyeḍām upahvayate
11.12.12	iḍopahūtaṃ māhendraṃ hotā caivādhvaryuś ca saṃbhakṣayato narāśaṃsapītena nārāśaṃsān
11.12.13	atraiteṣām atigrāhyāṇāṃ mukhye pātre saṃsrāvān samavanīya yajamāna eva pratyakṣaṃ bhakṣayati
11.12.14	api vainān sarvaśa eva camaseṣu vyavanīya bhakṣayeyur ity etad aparam
11.12.15	hotṛcamasam evaite trayaḥ samupahūya bhakṣayanti
11.12.16	yathācamasaṃ camasān
11.12.17	hinva ma ity ātmānaṃ pratyabhimṛśante
11.12.18	nāpyāyayanti camasān
11.12.19	sarvabhakṣā mārjayante
11.12.20	athendrāya tvendrāya tvety evaṃ tribhir ukthyaparyāyaiś carati
11.12.21	saṃtiṣṭhate mādhyaṃdinaṃ savanam
11.13.1	atha sāvitraṃ hutvā prasarpanti tṛtīyasavanāya
11.13.2	prasiddham ādityagraheṇa caritvāgrayaṇaṃ gṛhṇāti
11.13.3	atha ṣoḍaśinam abhigṛhṇāty asāvi soma indra ta ity anudrutyopayāmagṛhīto 'sīndrāya tvā ṣoḍaśine juṣṭaṃ gṛhṇāmīti
11.13.4	parimṛjya sādayaty eṣa te yonir indrāya tvā ṣoḍaśina iti
11.13.5	athokthyaṃ gṛhṇāti
11.13.6	samānaṃ karmā pavamānāt
11.13.7	pavamānena caritvā sve dhāman paśubhiś carati
11.13.8	teṣāṃ nānā manotā nānā devatā nānā pratyabhimarśanā nānā vasāhomāḥ samāno vanaspatiḥ samānaḥ sviṣṭakṛtpraiṣavān samānīḍā samānyo diśaḥ
11.13.9	nānā diśa ity eke
11.13.10	samānaṃ karmā dhruvavadbhyaś camasebhyaḥ
11.13.11	dhruvavadbhiś camasaiś caritvā tribhir ukthyaparyāyaiś caratīndrāvaruṇābhyām indrābṛhaspatibhyām indrāviṣṇubhyām iti
11.13.12	atha ṣoḍaśinā carati
11.13.13	atha prāṅ āyann āha hotuś camasam anūnnayadhvam unnetaḥ sarvaśa eva rājānam unnaya mātirīrica iti
11.13.14	hotṛcamasam eva prathamam unnayanti yathopapādam itarān
11.13.15	sarvaśa eva rājānaṃ samunnīyottaravedyāṃ saṃsādayanti
11.13.16	tad etān prājāpatyān saha saṃsādayanti
11.13.17	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
11.13.18	stuvate
11.13.19	tad etad bṛhatsāmaikaviṃśaṃ vaiṣṇavīṣu śipiviṣṭavatīṣu kurvanti
11.13.20	hotra eṣottameti prāhuḥ
11.13.21	hotuḥ kālāt parāṅ āvartate 'dhvaryuḥ
11.13.22	abhy enam āhvayate hotā
11.13.23	pratyāhvayate 'dhvaryuḥ
11.13.24	śaṃsati
11.13.25	pratigṛṇāti
11.13.26	prasiddham ukthaṃ pratigīrya prāṅ etyodyacchata etaṃ hotṛcamasam
11.13.27	anūdyacchanta itarān
11.13.28	upodyacchante camasān
11.13.29	athāśrāvayaty o śrāvayāstu śrauṣaḍ ukthaśā yaja somānām iti
11.13.30	vaṣaṭkṛte juhoti
11.13.31	tad etān prājāpatyān saha juhvati
11.13.32	vaṣaṭkṛtānuvaṣaṭkṛte dvir juhoti
11.13.33	tathaiva dvirdviḥ sarvāṃś camasāñ juhvati
11.13.34	atha bhakṣaiḥ pratyañca ādravanty anusavanabhakṣaḥ prajāpatinā pītasyeti
11.13.35	atraiteṣāṃ prājāpatyānāṃ mukhye pātre saṃsrāvān samavanīya yajamāna eva pratyakṣaṃ bhakṣayati
11.13.36	api vainān sarvaśa eva camaseṣu vyavanīya bhakṣayeyur ity etad aparam
11.13.37	atra yan mārutyā anavadānīyaṃ tad ṛtvigbhya upaharati
11.13.38	tad etat samāvaccho vibhajya prāśnanti
11.13.39	hotṛcamasam evaite trayaḥ samupahūya bhakṣayanti
11.13.40	yathācamasaṃ camasān
11.13.41	hinva ma ity ātmānaṃ pratyabhimṛśante
11.13.42	nāpyāyayanti camasān
11.13.43	sarvabhakṣā mārjayante
11.13.44	atha saṃpraiṣam āhāgnīd aupayajān aṅgārān āharopayaṣṭar upasīda brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
11.13.45	āharanty etān āgnīdhrād aupayajān aṅgārān
11.13.46	tān agreṇa hotāraṃ nivapati
11.13.47	upasīdaty upayaṣṭā gudatṛtīyaiḥ
11.13.48	atraitāni gudatṛtīyāny ekādaśadhā kṛtvopayaṣṭopayajati
11.13.49	samānam ata ūrdhvam
11.13.50	saṃtiṣṭhate vājapeyaḥ
11.13.51	vājapeyeneṣṭvā pratyavarohaṇīyenāgniṣṭomena yajeta
11.13.52	saṃtiṣṭhate vājapeyaḥ saṃtiṣṭhate vājapeyaḥ
12.1.1	rājasūyena yakṣyamāṇo bhavati
12.1.2	sa purastāt phālgunyai vā caitryai vā paurṇamāsyā āmāvāsyena haviṣeṣṭvā dīkṣate
12.1.3	tasya tisro dīkṣās tisra upasadaḥ saptamyāṃ prasutaḥ
12.1.4	saṃtiṣṭhata eṣa prāyaṇīyo 'gniṣṭomaś catuṣṭomaḥ sahasradakṣiṇa udavasānīyāntaḥ
12.1.5	athāṣṭame 'hny ānumataṃ nirvapati
12.1.6	haviṣkṛtā vācaṃ visṛjate
12.1.7	samānaṃ karmādhivapanāt
12.1.8	adhyupya dakṣiṇārdhe gārhapatyasyāṣṭau kapālāny upadadhāty ekaṃ pratiprasthātottarato nairṛtāya
12.1.9	haviḥpeṣyai prayacchann āha prācaś ca pratīcaś ca vyavaśātayantī piṇḍḍhīti
12.1.10	sa ye prāñcaḥ śamyāyā avaśīyante tān adhvaryuḥ samupya saṃyutyānumataṃ śrapayati
12.1.11	atha ye pratyañcaḥ śamyāyā avaśīyante tān pratiprasthātā samupya saṃyutya nairṛtaṃ śrapayati
12.1.12	ādadata etaṃ nairṛtam upastīrṇābhighāritaṃ kṛṣṇaṃ vāsaḥ kṛṣṇatūṣam antam āgārād ekolmukam udapātram iti
12.1.13	etat samādāya gārhapatye sruvāhutiṃ juhoti vīhi svāhāhutiṃ juṣāṇa iti
12.1.14	atha dakṣiṇayā dvāropaniṣkramya tāṃ diśaṃ yanti yatrāsya svakṛtam iriṇaṃ spaṣṭaṃ bhavati pradaro vā
12.1.15	tad etad ekolmukam upasamādhāya saṃparistīryāṅguṣṭhābhyāṃ parigṛhya nairṛtaṃ juhoty eṣa te nirṛte bhāgo bhūte haviṣmaty asi muñcemam aṃhasaḥ svāheti
12.1.16	atra kṛṣṇaṃ vāsaḥ kṛṣṇatūṣaṃ dadāti
12.1.17	athāpo vyatiṣicya parāsya pātram anavekṣamāṇā āyanti hastapādān prakṣālyaitenaiva yathetam etya gārhapatye sruvāhutiṃ juhoti svāhā namo ya idaṃ cakāreti
12.1.18	athānumatena saṃsthāṃ karoti
12.1.19	dhenuṃ dadāti
12.2.1	atha navame 'hny ādityaṃ caruṃ nirvapati
12.2.2	varaṃ dadāti
12.2.3	atha daśame 'hny āgnāvaiṣṇavam ekādaśakapālam
12.2.4	vāmanaṃ vahinaṃ dadāti
12.2.5	athaikādaśe 'hny agnīṣomīyam ekādaśakapālam
12.2.6	hiraṇyaṃ dadāti
12.2.7	atha dvādaśe 'hny aindram ekādaśakapālam
12.2.8	ṛṣabhaṃ vahinaṃ dadāti
12.2.9	atha trayodaśe 'hny āgneyam aṣṭākapālam aindraṃ dadhi
12.2.10	ṛṣabhaṃ vahinaṃ dadāti
12.2.11	athopātītyāgrayaṇahavīṃṣi caturdaśe 'hni sarasvatyai carum
12.2.12	vatsatarīṃ dadāti
12.2.13	atha pañcadaśe 'hni sarasvate carum
12.2.14	vatsataraṃ dadāti
12.2.15	yady u vai caturdaśyām evopavasathaḥ saṃpadyata evam evaitad ahar etābhyām iṣṭibhyāṃ nānābarhirbhyāṃ yajeta
12.2.16	athāsyaitad ahar viśvebhyo devebhyo vatsā apākṛtā bhavanti
12.2.17	vaiśvadevaṃ payo dohayitvopavasati sāṃnāyyasya vāvṛtā tūṣṇīṃ vā
12.2.18	atha śvo bhūte vaiśvadevahavirbhir iṣṭvā paurṇamāsavaimṛdhābhyām iṣṭvā prasiddhaṃ nivartayate
12.2.19	atha śvo bhūta indrāya sutrāmṇe puroḍāśam ekādaśakapālaṃ nirvapati
12.2.20	abhihito ratha ubhākāṃsyakavaco garbhiṇībhir vā vaḍabābhir yuktaḥ sāṇḍair vāśvair āveṣṭyo niṣkas tad dadāti
12.2.21	atha śvo bhūta indrāyāṃhomuce puroḍāśam ekādaśakapālaṃ nirvapati
12.2.22	anabhihito ratho 'kāṃsyakavaco 'garbhābhir vā vaḍabābhir yukto niraṣṭair vāśvaiḥ ślakṣṇako niṣkas tad dadāti
12.3.1	ete saṃtanī ity ācakṣate
12.3.2	atha śvo bhūte saṃtanībhyām eva pratipadyate
12.3.3	sa evam eva saṃtanībhyām aharahar viparyāsaṃ yajamānaś caturo māsa eti kāmam iṣṭyā kāmaṃ paśubandhena kāmaṃ yavāgrayaṇena
12.3.4	atha caturṣu māseṣu paryaveteṣu saṃtanyeṣṭyeṣṭvā varuṇapraghātahavirbhir iṣṭvā paurṇamāsavaimṛdhābhyām iṣṭvā prasiddhaṃ nivartayate
12.3.5	atha śvo bhūte saṃtanībhyām eva pratipadyate
12.3.6	sa evam eva saṃtanībhyām aharahar viparyāsaṃ yajamāno 'parāṃś caturo māsa eti kāmam iṣṭvā kāmaṃ paśubandhena kāmaṃ śyāmākāgrayaṇena
12.3.7	atha caturṣu māseṣu paryaveteṣu saṃtanyeṣṭyeṣṭvā sākamedhahavirbhir iṣṭvā paurṇamāsavaimṛdhābhyām iṣṭvā prasiddhaṃ nivartayate
12.3.8	atha śvo bhūte saṃtanībhyām eva pratipadyate
12.3.9	sa evam eva saṃtanībhyām aharahar viparyāsaṃ yajamāno 'parāṃś caturo māsa eti kāmam iṣṭyā kāmaṃ paśubandhena kāmaṃ vrīhyāgrayaṇena
12.3.10	atha caturṣu māseṣu paryaveteṣu saṃtanyeṣṭyeṣṭvā śunāsīrīyahavirbhir iṣṭvā paurṇamāsavaimṛdhābhyām iṣṭvā prasiddhaṃ nivartayate
12.3.11	atha śvo bhūte saṃtanībhyām eva pratipadyate
12.3.12	sa evam eva saṃtanībhyām aharahar viparyāsaṃ yajamānaḥ saptāhānyeti kāmam iṣṭyā kāmaṃ paśubandhena
12.3.13	athāṣṭame 'hnīndraturīyam āgneyam aṣṭākapālaṃ nirvapati raudraṃ gāvīdhukaṃ carum aindraṃ dadhi vāruṇaṃ yavamayaṃ carum
12.3.14	anvāhāryam āsādya vahinīṃ dhenuṃ dadāti
12.4.1	atha tadānīm eva pañcedhmīyena pratipadyate
12.4.2	pañcadhāṅgārān nirūhya pañcedhmān abhyādadhāti parṇamayaṃ purastān naiyagrodhaṃ dakṣiṇata āśvatthaṃ paścād audumbaram uttarāt plākṣaṃ madhye
12.4.3	athainān ājyena vyāghārayati ye devāḥ puraḥsado 'gninetrā rakṣohaṇas te naḥ pāntu te no 'vantu tebhyo namas tebhyaḥ svāhā ye devā dakṣiṇasado ye devāḥ paścātsado ye devā uttarasado ye devā upariṣada iti
12.4.4	athopaveṣeṇāṅgārān samūhati samūḍhaṃ rakṣaḥ saṃdagdhaṃ rakṣa idam ahaṃ rakṣo 'bhisaṃdahāmīti
12.4.5	athainān sruvāhutibhir abhijuhoty agnaye rakṣoghne svāheti pañcabhiḥ
12.4.6	atra praṣṭivāhinaṃ rathaṃ dadāti
12.4.7	atha yācati parṇamayaṃ sruvam apāmārgasaktūn prativasanīyaṃ vāso 'ntam āgārād ekolmukam udapātram iti
12.4.8	etat samādāyodañco niṣkramya tāṃ diśaṃ yanti yatrāsya svakṛtam iriṇaṃ spaṣṭaṃ bhavati pradaro vā
12.4.9	tad etad ekolmukam upasamādhāya saṃparistīrya parṇamayena sruveṇāpāmārgasaktūñ juhoti devasya tvā savituḥ prasave 'śvinor bāhubhyāṃ pūṣṇo hastābhyāṃ rakṣaso vadhaṃ juhomi svāheti
12.4.10	hataṃ rakṣa iti sruvam anupraharati
12.4.11	avadhiṣma rakṣa ity upatiṣṭhate
12.4.12	atra yad vaste tad dadāti
12.4.13	athāpo vyatiṣicya parāsya pātram anavekṣmāṇā āyanti hastapādān prakṣālya
12.4.14	etena yathetam etyendraturīyeṇa saṃsthāṃ karoti
12.4.15	atha navame 'hni pūrvāṇi devikāhavīṃṣi nirvapaty anumatyai caruṃ rākāyai caruṃ dhātre puroḍāśaṃ dvādaśakapālam iti
12.4.16	anvāhāryam āsādya vatsatarīṃ dadāti
12.4.17	atha daśame 'hny uttarāṇi devikāhavīṃṣi nirvapati sinīvālyai caruṃ kuhvai caruṃ dhātra eva puroḍāśaṃ dvādaśakapālam iti
12.4.18	anvāharyam āsādya vatsataraṃ dadāti
12.4.19	athaikādaśe 'hni triṣaṃyuktaiḥ pratipadyata āgnāvaiṣṇavaṃ nirvapaty aindrāvaiṣṇavam ekādaśakapālaṃ vaiṣṇavaṃ trikapālam
12.4.20	vāmanam ṛṣabhaṃ vahinaṃ dadāti
12.4.21	atha dvādaśe 'hny agnīṣomīyam ekādaśakapālaṃ nirvapatīndrāsomīyam ekādaśakapālaṃ saumyaṃ carum
12.4.22	babhruṃ dadāti
12.4.23	atha trayodaśe 'hni somāpauṣṇaṃ caruṃ nirvapaty aindrāpauṣṇaṃ caruṃ pauṣṇaṃ carum
12.4.24	śyāmaṃ dadāti
12.4.25	atha caturdaśe 'hni vaiśvānaraṃ dvādaśakapālaṃ nirvapati
12.4.26	hiraṇyaṃ dadāti
12.4.27	atha pañcadaśe 'hni vāruṇaṃ yavamayaṃ carum
12.4.28	aśvaṃ dadāti
12.5.1	athainam āmāvāsyena haviṣejānaṃ ratninaḥ paryavasyanti dakṣiṇato vodañco paścād vā prāñcaḥ
12.5.2	teṣām avasitānāṃ brahmaiva dakṣiṇārdhyo vāparārdhyo vā bhavati
12.5.3	sa yat kiṃca yajñaparibhojanaṃ brahmaṇa eva tad gṛhe bhavati
12.5.4	athāraṇyor agnīn samārohya brahmaṇo gṛhān adhyavasāya mathitvāgnīn vihṛtya bārhaspatyaṃ caruṃ nirvapati brahmaṇo gṛhe
12.5.5	śitipṛṣṭhaṃ dadāti
12.5.6	athāraṇyor agnīn samārohya svāny agnyāyatanāny abhipravrajati
12.5.7	taṃ yantam anumantrayate 'yaṃ no rājā vṛtrahā rājā bhūtvā vṛtraṃ vadhyād iti
12.5.8	atha svāny agnyāyatanāny adhyavasāya mathitvāgnīn vihṛtyendrāya sutrāmṇe puroḍāśam ekādaśakapālaṃ pratinirvapati
12.5.9	athāsyaitad ahaḥ śvetāyai śvetavatsāyai payo dohayitvā samātacya nidadhāti
12.5.10	atha śvo bhūte 'raṇyor agnīn samārohya rājanyasya gṛhān adhyavasāya mathitvāgnīn vihṛtyaindram ekādaśakapālaṃ rājanyasya gṛhe
12.5.11	ṛṣabhaṃ dadāti
12.5.12	tathāraṇyor agnīn samārohya svāny evāgnyāyatanāny abhipravrajati
12.5.13	taṃ tathaiva yantam anumantrayate
12.5.14	yasyayasya gṛhe yajate saso 'numantrayate 'yaṃ no rājā vṛtrahā rājā bhūtvā vṛtraṃ vadhyād iti
12.5.15	atha svāny evāgnyāyatanāny adhyavasāya mathitvāgnīn vihṛtyendrāyāṃhomuce puroḍāśam ekādaśakapālaṃ pratinirvapati
12.5.16	prajñātam evāsyaitad ahaḥ śvetāyai śvetavatsāyai payo dohayitvā samātacyaiva nidadhāti
12.5.17	atha tṛtīye 'hny ādityaṃ caruṃ mahiṣyai gṛhe
12.5.18	dhenuṃ dadāti
12.5.19	atha caturthe 'hni bhagāya caruṃ vāvātāyai gṛhe
12.5.20	vicittagarbhāṃ paṣṭhaihīṃ dadāti
12.5.21	atha pañcame 'hni nairṛtaṃ caruṃ parivṛktyai gṛhe kṛṣṇānāṃ vrīhīṇāṃ nakhanirbhinnam
12.5.22	kṛṣṇāṃ kūṭāṃ dadāti
12.5.23	atha ṣaṣṭhe 'hny āgneyam aṣṭākapālaṃ senānyo gṛhe
12.5.24	hiraṇyaṃ dadāti
12.5.25	atha saptame 'hni vāruṇaṃ daśakapālaṃ sūtasya gṛhe
12.5.26	mahāniraṣṭaṃ dadāti
12.5.27	athāṣṭame 'hni mārutaṃ saptakapālaṃ grāmaṇyo gṛhe
12.5.28	pṛśniṃ dadāti
12.5.29	atha navame 'hni sāvitraṃ dvādaśakapālaṃ kṣattur gṛhe
12.5.30	upadhvastaṃ dadāti
12.5.31	atha daśame 'hny āśvinaṃ dvikapālaṃ saṃgrahītur gṛhe
12.5.32	savātyau dadāti
12.5.33	athaikādaśe 'hni pauṣṇaṃ caruṃ bhāgadughasya gṛhe
12.5.34	śyāmaṃ dadāti
12.5.35	atha dvādaśe 'hni raudraṃ gāvīdhukaṃ carum akṣāvāpasya gṛhe
12.5.36	śabalamudvāraṃ dadāti
12.5.37	prasiddham evāsyaitad ahaḥ śvetāyai śvetavatsāyai payo dohayitvā samātacyaiva nidadhāti
12.5.38	atha trayodaśe 'hni maitrābārhaspatyaṃ bhavati
12.6.1	atha vai bhavati
12.6.2	śvetāyai śvetavatsāyai dugdhe svayaṃmūrte svayaṃmathita ājya āśvatthe pātre catuḥsraktau svayamavapannāyai śākhāyai karṇāṃś cākarṇāṃś ca taṇḍulān vicinuyād iti
12.6.3	atha vai bhavati
12.6.4	svayaṃkṛtā vedir bhavati svayaṃdinaṃ barhiḥ svayaṃkṛta idhma iti
12.6.5	rājaivāyaṃ svayaṃ karmabhiḥ pūjito bhavati
12.6.6	sa svayam eva vediṃ karoti svayam idhmābarhiḥ saṃnahyati svayam āśvatthaṃ pātraṃ catuḥsraktiṃ karoti svayam avapannāyai śākhāyai karṇāṃś cākarṇāṃś ca taṇḍulān vicinoti
12.6.7	atha vai bhavati
12.6.8	ye karṇāḥ sa payasi bārhaspatyo ye 'karṇāḥ sa ājye maitra iti
12.6.9	athottarato bhasmamiśrān aṅgārān nirūhya teṣu navaṃ pātram adhiśritya tiraḥ pavitram ājyam ānīya tiraḥ pavitram akarṇān opya tena bārhaspatyam apidadhāti
12.6.10	taṃ tathāpihitam antarvedy āsādayati
12.6.11	samānaṃ karmā prayājebhyaḥ
12.6.12	pañca prayājān iṣṭvodaṅṅ atyākramya saṃsrāveṇa bārhaspatyam abhighārya maitram abhighārayati
12.6.13	bārhaspatyena pūrveṇa pracaraty atha maitreṇa
12.6.14	bārhaspatyasya pūrvasya sviṣṭakṛte 'vadyaty atha maitrasya
12.6.15	bārhaspatyasya pūrvasyeḍām avadyaty atha maitrasya
12.6.16	anvāhāryam āsādyaitām eva śvetāṃ śvetavatsāṃ dadāti
12.6.17	saṃtiṣṭhate maitrābārhaspatyaṃ haviḥ
12.7.1	athaitasminn eva pūrvapakṣa ukthyāyābhiṣecanīyāya dīkṣate
12.7.2	tasyāparimitā dīkṣāḥ ṣaḍ upasadaḥ
12.7.3	sa tathā rājānaṃ krīṇāti yathā manyate 'māvāsyāyai me yajñiye 'han sutyā saṃpatsyata iti
12.7.4	tasya tayā saṃpadyate
12.7.5	atha prāyaṇīyena carati
12.7.6	prāyaṇīyena caritvā padena carati
12.7.7	padena caritvā rohite carmaṇi rājānaṃ krītvohyātithyaṃ nirvapati
12.7.8	ātithyena pracaryāthānvaham upasadbhiś carati
12.7.9	athāhavanīyaṃ praṇayati
12.7.10	āhavanīyaṃ praṇīya rathavāhane sadohavirdhāne saṃminoti
12.7.11	rathavāhane sadohavirdhāne saṃmityāgnīṣomau praṇayati
12.7.12	agnīṣomau praṇīya yūpasyāvṛtā yūpam ucchrayati
12.7.13	svarvantaṃ yūpam utsṛjyāgnīṣomīyaṃ paśum upākaroti
12.7.14	tasya prasiddhaṃ vapayā caritvā vasatīvarīr gṛhṇāti
12.7.15	atha paśupuroḍāśaṃ nirvapati
12.7.16	tam anuvartante 'ṣṭau devasuvāṃ havīṃṣy agnaye gṛhapataya ity etāni
12.7.17	teṣām uktaṃ caraṇaṃ yathāgner vidhāyām
12.7.18	iḍāntāḥ puroḍāśāḥ saṃtiṣṭhante
12.7.19	patnīsaṃyājāntaḥ paśuḥ
12.7.20	hṛdayaśūlānta ity eke
12.7.21	atraitān dundubhīn anudiśam āsañjayati
12.7.22	atha vasatīvarīḥ parihṛtya payāṃsi viśiṣyopavasanti
12.7.23	athāto mahārātra eva budhyante
12.7.24	prātar ājyāni gṛhītvā rājānam upāvahṛtya prātaranuvākam upākaroti
12.7.25	parihite prātaranuvāke 'po 'cchaiti
12.7.26	adbhir udaiti
12.7.27	ukthyaṃ kratum upaiti
12.7.28	prasiddho 'bhiṣavaḥ
12.7.29	prasiddhaṃ grahā gṛhyante
12.7.30	samānaṃ karmāśvinād grahāt
12.7.31	āśvinaṃ grahaṃ gṛhītvā dve raśane ādāya yūpam abhyaiti
12.7.32	svarvantaṃ yūpam utsṛjyāgneyaṃ paśum upākaroti
12.7.33	tasyaidnrāgna upālambhyo bhavati
12.7.34	tayoḥ prasiddhaṃ vapābhyāṃ caritvā prasarpanti prātaḥsavanāya
12.7.35	tad ṛjudhā saṃtiṣṭhate
12.7.36	prasarpanti mādhyaṃdināya savanāya
12.7.37	prasiddho 'bhiṣavaḥ
12.7.38	prasiddhaṃ grahā gṛhyante
12.7.39	samānaṃ karmā dākṣiṇebhyaḥ
12.7.40	dākṣiṇāni hoṣyan yācaty ājyasthālīṃ sasruvāṃ srucaṃ vāsaḥ
12.7.41	tasyaitasya vasanasyāntamāyāṃ daśāyāṃ niṣkarajjuḥ pragrathitā bhavati
12.7.42	etat samādāyāhaihi yajamāneti
12.7.43	uttareṇāgnīdhrīyaṃ parītyottareṇa sadaḥ parītyāgreṇa śālāṃ tiṣṭhate pratiprasthātra etāni śastrāṇi prayacchati
12.7.44	athāhaihi yajamāneti
12.7.45	ratha eṣa dakṣiṇe śroṇyante rathavāhana āhito bhavati
12.7.46	tam upāvaharatīndrasya vajro 'si vārtraghnas tvayāyaṃ vṛtraṃ vadhyād iti
12.7.47	athainaṃ dhūrgṛhītam antarvedy abhyavavartayanti tūṣṇīm
12.7.48	athāpsv aśvān palpūlayati tūṣṇīm
12.7.49	atha dakṣiṇaṃ yogyaṃ yunakti mitrāvaruṇayos tvā praśāstroḥ praśiṣā yunajmi yajñasya yogeneti
12.7.50	athāsya pṛṣṭhaṃ marmṛjyate tūṣṇīm
12.7.51	evam evottaraṃ yogyaṃ yunakti
12.7.52	tasyaivam evottarataḥ praṣṭim upaniyunakti
12.7.53	tayor evam eva pṛṣṭhe marmṛjyate
12.7.54	etasya yogam anu sarvam āṇivad yujyate
12.7.55	adhikakṣyān hastinaḥ kurvanti
12.7.56	praveṣṭayanti vāsobhārān
12.7.57	vasanānāṃ daśāsu niṣkarajjūḥ pragrathnanti
12.7.58	pūgaśo dakṣiṇā āyātayati
12.7.59	atha saurībhyām ṛgbhyāṃ gārhapatye juhoti
12.7.60	nayavatyarcāgnīdhre juhoti
12.7.61	sṛjyante dakṣiṇā dakṣiṇāpathena
12.7.62	sa yat kiṃcid dadāti hiraṇyamukham eva dadāti
12.7.63	atha vāsāṃsy atha yuktāni goaśvaṃ hastipuruṣam antataḥ
12.7.64	adattā evaite rathā ativartane
12.7.65	naite 'nyasya santa ājiṃ dhāvanti
12.7.66	manasaiva svaratham adhvaryave dadāti
12.7.67	manasā catuṣpātkṣetraṃ brahmaṇa ādiśati
12.7.68	manasā samanudiśya dakṣiṇās tribhir marutvatīyaiś carati
12.7.69	sīdanti nārāśaṃsā āpyāyitā dakṣiṇasya havirdhānasyāpālambam adho'dho mahendrāya
12.8.1	atha yācati vaitasaṃ droṇakalaśaṃ ṣoḍaśa vāyavyāni
12.8.2	athāsyaitat purastād eva ṣoḍaśatayya āpo digbhyaḥ saṃbhṛtā dakṣiṇasya havirdhānasya prācyo 'kṣāt pratīcya upastambhanān nihitāḥ śerate
12.8.3	tāsāṃ vahantyaḥ pūrvārdhyā bhavanti sārasvatyo 'parārdhyāḥ
12.8.4	sa vahantīr abhijuhoty artheta sthāpo devīr madhumatīr agṛhṇann ūrjasvatī rājasūyāya citānāḥ / yābhir mitrāvaruṇāv abhyaṣiñcan yābhir indram anayann aty arātīḥ
12.8.5	rāṣṭradā stha rāṣṭraṃ datta svāheti
12.8.6	gṛhṇāti parṇamayena rāṣṭradā stha rāṣṭram amuṣmā āmuṣyāyaṇāyāmuṣya putrāyāmuṣya pautrāya datteti
12.8.7	apāṃ patir asīty apāṃpatīyāḥ puṃnāmno votsasya samudriyā vā
12.8.8	vṛṣāsy ūrmir ity aurmyāḥ
12.8.9	vṛṣaseno 'sīti palvalyāḥ
12.8.10	vrajakṣita stheti kūpyāḥ
12.8.11	marutām oja stheti niveṣṭyāḥ
12.8.12	sūryavarcasa sthety atidṛśyāḥ
12.8.13	sūryatvacasa sthety ātapati varṣyāḥ
12.8.14	māndā stheti hrādunyaḥ
12.8.15	vāśā stheti pṛṣvāḥ
12.8.16	śakvarī stheti gorulbyāḥ
12.8.17	viśvabhṛta stheti payaḥ
12.8.18	janabhṛta stheti dadhi
12.8.19	agnes tejasyā sthety ājyam
12.8.20	apām oṣadhīnāṃ rasa stheti madhu
12.8.21	atha sārasvatīr abhijuhoty apo devīr madhumatīr agṛhṇann ūrjasvatī rājasūyāya citānāḥ / yābhir mitrāvaruṇāv abhyaṣiñcan yābhir indram anayann aty arātīḥ
12.8.22	rāṣṭradā stha rāṣṭraṃ datta svāheti
12.8.23	gṛhṇāti parṇamayena rāṣṭradā stha rāṣṭram amuṣmā āmuṣyāyaṇāyāmuṣya putrāyāmuṣya pautrāya datteti
12.8.24	athainā vaitase droṇakalaśe samavanayati devīr āpaḥ saṃ madhumatīr madhumatībhiḥ sṛjyadhvaṃ mahi varcaḥ kṣatriyāya vanvānā iti
12.8.25	athainā antareṇa hotuś ca dhiṣṇiyaṃ brāhmaṇācchaṃsinaś ca sādayaty anādhṛṣṭāḥ sīdatorjasvatīr mahi varcaḥ kṣatriyāya dadhatīr iti
12.8.26	atra ye 'rthyāḥ prarekā adhvaryos tān āvasathaṃ haranti
12.8.27	atha ye 'narthyā apas tān abhyavaharanti
12.8.28	anabhihutānāṃ sārasvatīnāṃ vasatīvarīr daśapeyāya pariśāyayanti
12.9.1	athātraiva tiṣṭhan yācati darbhanāḍīṃ śatamānaṃ hiraṇyaṃ catvāri nānāvṛkṣyāṇi pātrāṇi tārpyaṃ coṣṇīṣaṃ caikaśataṃ ca darbhapuñjīlāni dadhy udumbaraṃ śaṣpāṇi dhanuś ceṣūṃś ceti
12.9.2	sa darbhanāḍyāṃ śatamānaṃ hiraṇyaṃ pragrathnāty anibhṛṣṭam asi vāco bandhus tapojā iti
12.9.3	athainad vaitase droṇakalaśe 'vadadhāti somasya dātram asīti
12.9.4	hiraṇyenotpunāti śukrā vaḥ śukreṇot punāmi candrāś candreṇāmṛtā amṛtena svāhā rājasūyāya citānā iti
12.9.5	gṛhṇāti parṇamayena sadhamādo dyumninīr ūrja etā etāḥ anibhṛṣṭā apasyuvo vasānaḥ / pastyāsu cakre varuṇaḥ sadhastham apāṃ śiśur mātṛtamāsv antar iti
12.9.6	purastād āsīnāya brahmaṇe prayacchaty etayaiva gṛhītvā dakṣiṇata āsīnāyaudumbareṇa rājanyāya prayacchati
12.9.7	etayaiva gṛhītvā paścād āsīnāyāśvatthena vaiśyāya prayacchati
12.9.8	etayaiva gṛhītvottarata āsīnāya naiyagrodhena janyāya prayacchati
12.9.9	athaitaṃ prarekam āgnīdhraṃ hṛtvāpidhāya prajñātaṃ nidadhāti
12.9.10	atha yajamānaṃ tārpyaṃ paridhāpayati kṣatrasyolbam asīti
12.9.11	kṣatrasya yonir asīty āsajate tārpyam
12.9.12	abhīva nābhim uṣṇīṣaṃ paryasyati
12.9.13	athainam ekaśatena darbhapuñjīlaiḥ pavayati nityena pavanena
12.9.14	athainam unmṛjann āśayati dadhy udumbaraṃ śaṣpāṇīti
12.9.15	athainam āvidbhiḥ prāñcam ānayaty āvinno agnir gṛhapatir iti saptabhir anucchandasam
12.9.16	athainaṃ yajamānāyatane tiṣṭhantaṃ prāhaiṣa vo bharatā rājeti yeṣāṃ śreṣṭhī bhavati
12.9.17	somo 'smākaṃ brāhmaṇānāṃ rājetītare pratyāhuḥ
12.9.18	athāsmai dhanuḥ prayacchatīndrasya vajro 'si vārtraghnas tvayāyaṃ vṛtraṃ vadhyād iti śatrubādhanā sthetīṣūn
12.9.19	śatrūn me bādhadhvam itītaraḥ pratigṛhṇāti pāta mā pratyañcaṃ pāta mā tiryañcam anvañcaṃ mā pāta digbhyo mā pāta viśvābhyo mā nāṣṭrābhyaḥ pāteti
12.9.20	atha hiraṇyavarṇāv uṣasāṃ viroka iti triṣṭubhā bāhū udgṛhṇāti
12.9.21	athainaṃ saṃśāsti manasaiva diśo 'nuprakrāma manasordhvām anūjjihīṣveti
12.9.22	athainaṃ vācayati
12.10.1	samidham ā tiṣṭhogrām ātiṣṭha virājam ā tiṣṭhodīcīm ā tiṣṭhordhvām ā tiṣṭheti
12.10.2	athātraiva tiṣṭhan yācati mārutaṃ caikavimśatikapālaṃ vaiśvadevīṃ cāmikṣām
12.10.3	tasya yo 'raṇye 'nuvākyo gaṇas tena madhyamāni kapālāny upahitāni bhavanti rājasūyagaṇābhyām itarāṇi
12.10.4	tābhyāṃ carati marudbhyo 'nubrūhi maruto yajeti viśvebhyo devebhyo 'nubrūhi viśvān devān yajeti
12.10.5	aniṣṭasviṣṭakṛte evaite haviṣī apidhāya prajñāte nidadhāti
12.10.6	atha yācati śārdūlacarma suvarṇarajatau ca rukmau vārāhī upānahau sīsaṃ ca lohitāyasaṃ ca
12.10.7	dakṣiṇataḥ klība āste
12.10.8	atha purastād abhiṣekasya ṣaṭ pārthāni juhoty agnaye svāhā somāya svāheti
12.10.9	atha yajamānāyatane śārdūlacarma prācīnagrīvam uttaralomopastṛṇāti somasya tviṣir asi taveva me tviṣir bhūyād iti
12.10.10	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyati
12.10.11	amṛtam asi mṛtyor mā pāhīty adhastād rajatam upāsyati didyon mā pāhīty upariṣṭāt suvarṇaṃ śatātṛṇṇam
12.10.12	athāveṣṭā dandaśūkā iti dakṣiṇata āsīnaṃ klībaṃ sīsena vidhyati
12.10.13	savyena pādena lohitāyasaṃ nirasyati nirastaṃ namuceḥ śira iti
12.10.14	atrāsmā abhiṣekān saṃpragṛhṇanti
12.10.15	tān so 'vekṣate
12.11.1	somo rājā varuṇo devā dharmasuvaś ca ye / te te vācaṃ suvantāṃ te te prāṇaṃ suvantāṃ te te cakṣuḥ suvantāṃ te te śrotraṃ suvantām iti
12.11.2	atha brahmaṇaḥ pātram ādāya tenābhiṣiñcati
12.11.3	adhvaryur eva yajur japaty abhiṣiñcantītare somasya tvā dyumnenābhiṣiñcāmy agnes tejasā sūryasya varcasendrasyendriyeṇa mitrāvaruṇayor vīryeṇa marutām ojasā kṣatrāṇāṃ kṣatrapatir asy ati divas pāhy asāv iti
12.11.4	athordhvā dhārāḥ samunmṛṣṭe samāvavṛtrann adharāg udīcīr ahiṃ budhniyam anu saṃcarantīs tāḥ parvatasya vṛṣabhasya pṛṣṭhe nāvaś caranti svasica iyānā iti
12.11.5	atraiteṣām abhiṣekāṇāṃ mukhye pātre saṃsrāvān samavanīya pratihitasya gṛhān eti
12.11.6	athānvārabdhayoḥ pratihite ca mahiṣyāṃ ca juhoti prajāpate na tvad etāny anya iti
12.11.7	atrāsmā eṣa pratihito varaṃ dadāti
12.11.8	atha pratihitāya pātraṃ prayacchann āhedaṃ te pātraṃ dāyād yam asad yadā tvābhiṣiñcāmīdaṃ te 'sad iti
12.11.9	athaitenaiva yathetam etyāgnīdhre prarekaṃ juhoti rudra yat te krayī paraṃ nāma tasmai hutam asi yameṣṭam asi svāheti
12.11.10	atrāsmai dhanuḥ prayacchati yadi purastād aprattaṃ bhavati
12.11.11	samunmṛṣṭe samutkrośanty abhyaṣecy ayam asāv āmuṣyāyaṇo 'muṣya putro 'muṣya pautro 'muṣya naptā rājasūyeneti
12.11.12	atha bhūr bhuvaḥ suvar iti vācaṃ visṛjate
12.11.13	dvābhyāṃ mukhaṃ vimṛṣṭe
12.11.14	gāyatrān viṣṇukramān kramate
12.11.15	athopariṣṭād abhiṣekasya ṣaṭ pārthāni juhotīndrāya svāhā ghoṣāya svāheti
12.11.16	dvādaśa bhūtānām aveṣṭīr juhoti pṛthivyai svāhāntarikṣāya svāheti
12.11.17	atraitayor haviṣoḥ sviṣṭakṛtā carati
12.11.18	athaine apidhāya prajñāte nidadhāti
12.12.1	atha vārāhī upānahāv upamuñcate paśūnāṃ manyur asīti dakṣiṇe pāde taveva me manyur bhūyād iti savye
12.12.2	athemām abhimṛśati namo mātre pṛthivyā iti
12.12.3	tasyāṃ dakṣiṇaṃ pādam upāvaharati māhaṃ mātaraṃ pṛthivīṃ hiṃsiṣam iti mā māṃ mātā pṛthivī hiṃsīd iti savyam
12.12.4	athāntareṇa cātvālotkarāv udaṅṅ upaniṣkrāmati viṣṇoḥ kramo 'si viṣṇoḥ krāntam asi viṣṇor vikrāntam asīti
12.12.5	uttarata ete rathā yuktās tiṣṭhanti
12.12.6	tān dṛṣṭvaiva pratihito 'vatiṣṭhati
12.12.7	atha pratihitasya dhanur ādāyādhijyaṃ kṛtvā ratham ātiṣṭhati marutāṃ prasave jeṣam iti
12.12.8	āptaṃ mana iti kūbaram abhiniśrayate
12.12.9	taṃ tadānīm eva pratihito 'nvātiṣṭhati prasasāhiṣe puruhūta śatrūn iti
12.12.10	triṣṭubhānvārabhata iti brāhmaṇam
12.12.11	atha pratihitāya dhanuḥ prayacchann āha rājanya eṣa ṣaṭtriṃśatsu śamyāpravyādheṣu nirjayena sahasreṇāvasitas tasmā iṣum asyatād apainaṃ rādhnutāj jitvainaṃ dakṣiṇāpathenātyākurutād iti
12.12.12	rājanya eva saṃśiṣṭo bhavati rājaputras ta iṣum asiṣyati sa tvāparātsyati tasmā uttaravargyeṇa saṃmṛjyeṣu prayacchatād iti
12.12.13	sa tathā karoti
12.13.1	athāhābhisarpa yajamāna māhendraṃ grahaṃ grahīṣyāmīti
12.13.2	anvārabdhe yajamāne māhendraṃ grahaṃ gṛhṇāti mahāṃ indro ya ojasety anudrutyopayāmagṛhīto 'si mahendrāya tvā juṣṭaṃ gṛhṇāmīti
12.13.3	parimṛjya sādayaty eṣa te yonir mahendrāya tveti
12.13.4	athaitān maṇīn yācati rājatam audumbaraṃ sauvarṇam iti
12.13.5	ta ete nānāsūtreṣv otā bhavanti
12.13.6	tān uttarasya havirdhānasya madhyame vaṃśe pragrathyāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
12.13.7	stuvate māhendrāya
12.13.8	prastute sāmni saṃpraiṣam āhājisṛta ājiṃ dhāvata dundubhīn samāghnatābhiṣotāro 'bhiṣuṇutāgnīd āśiraṃ vinayolūkhalam udvādaya pratiprasthātar vāruṇam ekakapālaṃ nirvapa saumyasya viddhīti
12.13.9	yathāsaṃpraiṣaṃ te kurvanti
12.13.10	dhāvanty ājisṛtaḥ
12.13.11	āghnanti dundubhīn
12.13.12	saṃpravadanti vācaḥ
12.13.13	saṃproditā vāco 'numantrayate
12.13.14	śāmyanti ghoṣāḥ śastrāya
12.13.15	hotra eṣottameti prāhuḥ
12.13.16	hotuḥ kālāt parāṅ āvartate 'dhvaryuḥ
12.13.17	abhy enam āhvayate hotā
12.13.18	pratyāhvayate 'dhvaryuḥ
12.13.19	śaṃsati
12.13.20	pratigṛṇāti
12.13.21	prasiddham ukthaṃ pratigīrya prāṅ etyodyacchata etaṃ māhendraṃ graham
12.13.22	anūdyacchanta itarān
12.13.23	upodyacchante nārāśaṃsān
12.13.24	athāśrāvayaty o śrāvayāstu śrauṣaḍ ukthaśā yaja somasyeti
12.13.25	vaṣaṭkṛtānuvaṣaṭkṛte dvir juhoti
12.13.26	tathaiva dvirdvir nārāśaṃsānam upakampayanti
12.13.27	dvirhuto māhendraḥ pariśete
12.13.28	āyanti rathāḥ
12.13.29	āgatān rathān dṛṣṭvā japati sam aham indriyeṇa vīryeṇa saṃ mayendriyaṃ vīryam iti
12.13.30	athāntareṇa cātvālotkarāv udaṅṅ upaniṣkrāmati
12.13.31	uttarata ete rathā yuktās tiṣṭhanti
12.13.32	tān dṛṣṭvaiva pratihito 'vatiṣṭhati
12.13.33	atha pratihitasya dhanur ādāyādhijyaṃ kṛtvā ratham ātiṣṭhati marutāṃ prasave jeṣam iti
12.13.34	āptaṃ mana iti kūbaram abhiniśrayate
12.13.35	taṃ tadānīm eva pratihito 'nvātiṣṭhati prasasāhiṣe puruhūta śatrūn iti
12.13.36	triṣṭubhānvārabhata iti brāhmaṇam
12.13.37	atha pratihitāya dhanuḥ prayacchann āhedaṃ te dhanur dāyād yam asad yadā tvābhiṣiñcāmīdaṃ te 'sad iti
12.13.38	athaitenaiva yathetam etyāntareṇa cātvālotkarāv upātītya pūrvayā dvārā havirdhānaṃ prapādya prāñcaṃ ratham āvartya tiṣṭhati
12.14.1	tad etān maṇīn yācati rājatam audumbaraṃ sauvarṇam iti
12.14.2	savye haste rājataṃ pratimuñcata iyad asy āyur asy āyur me dhehīti dakṣiṇa audumbaram ūrg asy ūrjaṃ me dhehīti dakṣiṇa eva sauvarṇaṃ yuṅṅ asi varco 'si varco mayi dhehīti
12.14.3	atrāsmā āmikṣām upodyacchate
12.14.4	tasyāṃ dakṣiṇaṃ hastam upāvaharati mitro 'sīti varuṇo 'sīti savyam
12.14.5	athainām abhimṛśati sam ahaṃ viśvair devair iti
12.14.6	athainām apidhāya prajñātāṃ nidadhāti
12.14.7	tad etān maṇīn ekasmin sūtra āvayati madhyata audumbaraṃ karoti
12.14.8	tān grīvāsu pratiṣajyaitenaiva yathetam etyāgreṇāgnīdhraṃ prāñcaṃ ratham āvartyāvatiṣṭhati
12.14.9	athāgnīdhre rathavimocanīyā juhoty agnaye gṛhapataye svāheti catasraḥ sruvāhutīḥ
12.14.10	athāsyaitat purastād evāgreṇāgnīdhraṃ rathavāhanaṃ prāgīṣaṃ yogyakṛtam upasthitaṃ bhavati
12.14.11	tasmin saha saṃgrahītrā rathavāhane ratham ādadhāti
12.14.12	suvargād evainaṃ lokād antardadhāti
12.14.13	haṃsaḥ śuciṣad ity ādadhāti
12.14.14	brahmaṇaivainam upāvaharati brahmaṇādadhāti
12.14.15	aticchandasādadhātīti brāhmaṇam
12.14.16	athāsyaitat purastād eva jaghanenāgnīdhraṃ caturapasrāvaṃ vāṣṭāpasrāvaṃ vā vimitaṃ kāritaṃ bhavati
12.14.17	tasya madhyata audumbarīm āsandīṃ niminoti kṣatrasya nābhir asīti
12.14.18	tasyām uttaramaṣṭanam adhīvāsam āstṛṇāti kṣatrasya yonir asīti
12.14.19	athainām āsīdati
12.14.20	āsīdantam anumantrayate syonām āsīda suṣadām āsīda mā tvā hiṃsīd iti
12.14.21	mā mā hiṃsīd itītaraḥ pratyāha
12.14.22	āsannam abhimantrayate niṣasāda dhṛtavrato varuṇaḥ pastyāsv ā sāmrājyāya sukratur iti
12.14.23	athainam ṛtvijaḥ paryupaviśanti
12.14.24	purastād adhvaryur upaviśati dakṣiṇato brahmā paścād dhotodgātottarataḥ
12.14.25	tataḥ prāñco vodañco vā ratninaḥ
12.14.26	so 'dhvaryum abhivadati
12.15.1	brahmā3n iti
12.15.2	tvaṃ rājan brahmāsīty āhādhvaryuḥ savitāsi satyasava iti
12.15.3	brahmā3n iti brahmāṇam
12.15.4	tvaṃ rājan brahmāsīty āha brahmendro 'si satyaujā iti
12.15.5	brahmā3n iti hotāram
12.15.6	tvaṃ rājan brahmāsīty āha hotā mitro 'si suśeva iti
12.15.7	brahmā3n iti udgātāram
12.15.8	tvaṃ rājan brahmāsīty āhodgātā varuṇo 'si satyadharmeti
12.15.9	suślokā3ṃ iti kṣattāram
12.15.10	tvaṃ rājan suśloko 'sīty āha kṣattā
12.15.11	sumaṅgalā3ṃ iti saṃgrahītāram
12.15.12	tvaṃ rājan sumaṅgalo 'sīty āha saṃgrahītā
12.15.13	satyarājā3n iti bhāgadugham
12.15.14	tvaṃ rājan satyarājāsīty āha bhāgadhuk
12.15.15	sapta puṇyanāmno 'bhyudyāthāsmai sphyaṃ prayacchatīndrasya vajro 'si vārtraghnas tena me radhyeti
12.15.16	tena te radhyāsam itītaraḥ pratigṛhṇāti
12.15.17	taṃ saṃprayacchati sūtāya sūtagrāmaṇine sajātāya sajātagrāmaṇine saṃgrahītre 'kṣāvāpagovyacchābhyām antataḥ
12.15.18	tena tau madhyato 'dhidevanam uddhatya tisraḥ pañcāśataḥ sauvarṇān akṣān nivapataḥ
12.15.19	athāsmai pañcākṣān apacchidya prayacchati diśo 'bhy ayaṃ rājābhūd iti
12.15.20	tāṃs tadānīm evākṣeṣv apisṛjati
12.15.21	athaitam odanam udbruvate
12.15.22	nānāṃśinau brahmā ca yajamānaś ca samānāṃśinau sūtagrāmaṇinau samānāṃśinau kṣattasaṃgrahītārau
12.15.23	sa yo nu matākṣa iva sa rājña āsana upaviśya catuḥśatam akṣān apacchidyāhodbhinnaṃ rājña iti
12.15.24	tān eva manāksamantān iva kṛtvāha kṛtaṃ brāhmaṇasyeti
12.15.25	athaitam odanam udbruvate
12.15.26	samānāṃśinau brahmā ca yajamānaś ca nānāṃśinau sūtagrāmaṇinau nānāṃśinau kṣattasaṃgrahītārau
12.15.27	sa yaḥ parājayate tasyainaṃ kule kṣattā pācayati
12.15.28	yāvad eṣa odanaḥ pacyate tāvad eṣa hotā śaunaḥśepam ākhyāpayate hiraṇmaye kaśipāv āsīnaḥ
12.15.29	tasmā adhvaryuḥ pratigṛṇāti hiraṇmaye kūrca āsīnaḥ
12.16.1	oṃ hotas tathā hotaḥ satyaṃ hotar arātsma hotar iti
12.16.2	yady u vai hotā nādhyety anya u hotrāśaṃsī śaṃsati
12.16.3	tasmā u pratiprasthātā pratigṛṇāti
12.16.4	paraḥśataṃ bhavatīti brāhmaṇam
12.16.5	yadaiṣa odanaḥ pakvo bhavaty athainam ekadhoddhṛtya brahmaṇa upaharati
12.16.6	tasmā etāṃś caiva maṇīn dadāti śataṃ vipathaṃ catuṣpātkṣetram
12.16.7	atha hotre dadāti śataṃ vipathaṃ hiraṇmayaṃ kaśipu
12.16.8	athodgātre dadāti śataṃ vipatham
12.16.9	athādhvaryave dadāti śataṃ vipathaṃ svarathaṃ tisraḥ pañcāśataḥ sauvarṇān akṣān hiraṇmayaṃ kūrcam iti
12.16.10	atraibhya etan nirjayaṃ sahasraṃ caturdhā kṛtvā dadati
12.16.11	athainam etayāsandyā sada āvahanty ā vā vrajati
12.16.12	anvāyanty enam ete camasāḥ
12.16.13	atraitayor haviṣor iḍām upahvayate
12.16.14	iḍopahūtaṃ māhendraṃ hotā caivādhvaryuś ca saṃbhakṣayataḥ
12.16.15	narāśaṃsapītena nārāśaṃsān
12.16.16	hotṛcamasam evaite trayaḥ samupahūya bhakṣayanti
12.16.17	yathācamasaṃ camasān
12.16.18	hinva ma ity ātmānaṃ pratyabhimṛśante
12.16.19	nāpyāyayanti camasān
12.16.20	sarvabhakṣā mārjayante
12.16.21	athendrāya tvendrāya tvety evaṃ tribhir ukthyaparyāyaiś carati
12.16.22	saṃtiṣṭhate mādhyaṃdinaṃ savanam
12.16.23	prasarpanti tṛtīyasavanāya
12.16.24	prasiddham ādityagraheṇa caritvāgrayaṇaṃ gṛhṇāti
12.16.25	athokthyaṃ gṛhṇāti
12.16.26	samānaṃ karmā pavamānāt
12.16.27	pavamānena caritvā sve dhāman paśubhyāṃ carati
12.16.28	tayor nānā manote nānā devate nānā pratyabhimarśanau nānā vasāhomau samāno vanaspatiḥ samānaḥ sviṣṭakṛt praiṣavān samānīḍā samānyo diśaḥ
12.16.29	nānā diśa ity eke
12.16.30	samānaṃ karmāvabhṛthāt
12.16.31	athaitasminn avabhṛtha upādadate cārmapakṣyāv upānahau
12.16.32	praplāvya vārāhī cārmapakṣībhyām udeti
12.16.33	so 'pām ante juhoty apāṃ naptre svāheti
12.16.34	viṣuvati darbhastambe juhoty ūrjo naptre svāheti
12.16.35	punaretya gārhapatye juhoty agnaye gṛhapataye svāheti
12.16.36	prasiddho 'vabhṛthaḥ
12.16.37	udayanīyeṣṭyeṣṭvā maitrāvaruṇīṃ vaśām upākaroti
12.16.38	tasyai prasiddhaṃ vapayā caritvā naiva śmaśrūṇi vapate na keśān
12.16.39	saṃtiṣṭhata eṣa ukthyo 'bhiṣecanīyaś catustriṃśapavamānaḥ sahasradakṣiṇa udavānīyāntaḥ
12.17.1	athāsyaiṣā purastād eva juṣṭe devayajane saptasu śamyāpravyādheṣu śālā kāritā bhavati
12.17.2	so 'traivāgneyam aṣṭākapālaṃ nirvapati
12.17.3	hiraṇyaṃ dadāti
12.17.4	śamyānyāsa udavasāya vasati
12.17.5	sārasvataṃ carum
12.17.6	vatsatarīṃ dadāti
12.17.7	dvitīye śamyānyāsa udavasāya vasati
12.17.8	sāvitraṃ dvādaśakapālam
12.17.9	upadhvastaṃ dadāti
12.17.10	tṛtīye śamyānyāsa udavasāya vasati
12.17.11	pauṣṇaṃ carum
12.17.12	śyāmaṃ dadāti
12.17.13	caturthe śamyānyāsa udavasāya vasati
12.17.14	bārhaspatyaṃ carum
12.17.15	śitipṛṣṭhaṃ dadāti
12.17.16	pañcame śamyānyāsa udavasāya vasati
12.17.17	aindram ekādaśakapālam
12.17.18	ṛṣabhaṃ dadāti
12.17.19	ṣaṣṭhe śamyānyāsa udavasāya vasati
12.17.20	vāruṇaṃ daśakapālam
12.17.21	mahāniraṣṭaṃ dadāti
12.17.22	atha saptame 'hañ chālām adhyavasyati
12.17.23	etad evāhar dīkṣate
12.17.24	atha vai bhavati
12.17.25	sadyo dīkṣayanti sadyaḥ somaṃ krīṇanti puṇḍarisrajāṃ prayacchatīti
12.17.26	athainaṃ tīrthād ānīya pavayitvā puṇḍarisrajinam udānīya dīkṣaṇīyām iṣṭiṃ nirvapati
12.17.27	tasyāṃ saṃsthitāyāṃ muṣṭī caiva na karoti vācaṃ ca na yacchati
12.17.28	nidadhaty asmā etad dhavirucchiṣṭaṃ vratabhājanam
12.17.29	atha prāyaṇīyām iṣṭiṃ nirvapati
12.17.30	haviṣkṛtā vācaṃ visṛjate
12.17.31	atrāsmā etad dhavirucchiṣṭaṃ prayacchanti vratabhājanam
12.17.32	atha prāyaṇīyena carati
12.17.33	prāyaṇīyena caritvā padena carati
12.17.34	padena caritvā daśabhiḥ sāṇḍair vatsatarai rājānaṃ krītvohyātithyaṃ nirvapati
12.17.35	ātithyena pracarya purastād upasadāṃ saumyaṃ carum
12.17.36	babhruṃ dadāti
12.17.37	atha madhyame upasadāv antareṇa tvāṣṭram aṣṭākapālam
12.17.38	śuṇṭhaṃ dadāti
12.17.39	athopariṣṭād upasadāṃ vaiṣṇavaṃ trikapālam
12.17.40	vāmanaṃ dadāti
12.17.41	athāhavanīyaṃ praṇayati
12.17.42	āhavanīyaṃ praṇīya sadohavirdhāne saṃminoti
12.17.43	sadohavirdhāne saṃmityāgnīṣomau praṇayati
12.17.44	agnīṣomau praṇīya yūpasyāvṛtā yūpam ucchrayati
12.17.45	svarvantaṃ yūpam utsṛjyāgnīṣomīyaṃ paśum upākaroti
12.17.46	tasya prasiddhaṃ vapayā caritvā sārasvatīr vasatīvarīr gṛhṇāti
12.17.47	atha paśupuroḍāśaṃ nirvapati
12.17.48	iḍāntaḥ paśupuroḍāśaḥ saṃtiṣṭhate
12.17.49	patnīsaṃyājāntaḥ paśuḥ
12.17.50	hṛdayaśūlānta ity eke
12.17.51	atha vasatīvarīḥ parihṛtya payāṃsi viśiṣyopavasanti
12.17.52	athāto mahārātra eva budhyante
12.17.53	prātar ājyāni gṛhītvā rājānam upāvahṛtya prātaranuvākam upākaroti
12.17.54	parihite prātaranuvāke 'po 'cchaiti
12.17.55	adbhir udaiti
12.18.1	agniṣṭomaṃ kratum upaiti
12.18.2	prasiddho 'bhiṣavaḥ
12.18.3	prasiddhaṃ grahā gṛhyante
12.18.4	samānaṃ karmāśvinād grahāt
12.18.5	āśvinaṃ grahaṃ gṛhītvā dve raśane ādāya yūpam abhyaiti
12.18.6	svarvantaṃ yūpam utsṛjyāgneyaṃ paśum upākaroti
12.18.7	tasya prājāpatyas tūpara upālambhyo bhavati
12.18.8	tayoḥ prasiddhaṃ vapābhyāṃ caritvā prasarpanti prātaḥsavanāya
12.18.9	pūrvasyāṃ dvāri sūtagrāmaṇyāv upatiṣṭhato 'parasyāṃ kṣattasaṃgrahītārau
12.18.10	prasarpataḥ pṛcchataḥ kā te mātā kā te mātāmahīti
12.18.11	sa ya ā daśamyai saṃpādayaty ati taṃ sṛjanti
12.18.12	atha yo na saṃpādayati dīrghavaṃśena tam upānudanti
12.18.13	sa ya āha vaiśyā me mātā sāvitrīti vāti taṃ sṛjanti viśo vivāhān goptāra iti vadantaḥ
12.18.14	daśadaśātra camasam abhisaṃjānate
12.18.15	ṛjudhā prātaḥsavanaṃ saṃtiṣṭhate
12.18.16	prasarpanti mādhyaṃdināya savanāya
12.18.17	prasiddho 'bhiṣavaḥ
12.18.18	prasiddhaṃ grahā gṛhyante
12.18.19	samānaṃ karmā dākṣiṇebhyaḥ
12.18.20	dākṣiṇāni hutvā prākāśāv adhvaryave dadāti srajam udgātre rukmaṃ hotre 'śvaṃ prastotṛpratihartṛbhyāṃ dvādaśa paṣṭhauhīr brahmaṇe vaśāṃ maitrāvaruṇāyarsabhaṃ brāhmaṇācchaṃsine vāsasī neṣṭāpotṛbhyāṃ sthūri yavācitam acchāvākāyānaḍvāham agnīdhe
12.18.21	bhārgavo hotā bhavati
12.18.22	śrāyantīyaṃ brahmasāmaṃ bhavati vāravantīyam agniṣṭomasāmam
12.18.23	ṛjudhā mādhyaṃdinaṃ savanaṃ saṃtiṣṭhate
12.18.24	prasarpanti tṛtīyasavanāya
12.18.25	prasiddham ādityagraheṇa caritvāgrayaṇaṃ gṛhṇāti
12.18.26	samānaṃ karmā pavamānāt
12.18.27	pavamānena caritvā sve dhāman paśubhyāṃ carati
12.18.28	tayor nānā manote nānā devate nānā pratyabhimarśanau nānā vasāhomau samāno vanaspatiḥ samānaḥ sviṣṭakṛt praiṣavān samānīḍā samānyo diśaḥ
12.18.29	nānā diśa ity eke
12.18.30	samānaṃ karmāvabhṛthāt
12.18.31	prasiddho 'vabhṛthaḥ
12.18.32	udayanīyayeṣṭyeṣṭvā maitrāvaruṇīṃ vaśām upākaroti
12.18.33	tasyai prasiddhaṃ vapayā caritvā dakṣiṇe vedyante śmaśrūṇy eva vapate na keśān
12.18.34	saṃtiṣṭhata eṣo 'gniṣṭomaḥ saptadaśo daśapeyaḥ sahasradakṣiṇa udavasānīyāntaḥ
12.19.1	atha pañcahaviṣā diśām aveṣṭyā yajate
12.19.2	āgneyam aṣṭākapālaṃ nirvapaty aindram ekādaśakapālaṃ vaiśvadevaṃ caruṃ maitrāvaruṇīm āmikṣāṃ bārhaspatyaṃ carum iti
12.19.3	atha vai bhavati
12.19.4	haviṣohaviṣa iṣṭvā bārhaspatyam abhighārayati
12.19.5	sa haviṣohaviṣa iṣṭvā bārhaspatyam abhighārayati
12.19.6	anvāharyam āsādyaitā ādiṣṭadakṣiṇā dadāti
12.19.7	atha dvipaśunā paśubandhena yajate
12.19.8	ādityāṃ malhāṃ garbhiṇīm ālabhate mārutīṃ pṛśniṃ paṣṭhauhīm
12.19.9	garbhiṇy ādityā bhavaty agarbhā mārutī
12.19.10	ādityayā pūrvayā pracarati mārutyottarayā
12.19.11	uccair ādityāyā āśrāvayaty upāṃśu mārutyai
12.19.12	saṃtiṣṭhate yathā dvipaśuḥ paśubandhas tathā
12.19.13	atha sātyadūtānāṃ havirbhir yajate
12.19.14	aśvibhyāṃ pūṣṇe puroḍāśaṃ dvādaśakapālaṃ nirvapati sarasvate satyavāce caruṃ savitre satyaprasavāya puroḍāśaṃ dvādaśakapālam
12.19.15	anvāhāryam āsādya tisṛdhanvaṃ śuṣkadṛtiṃ dadāti
12.19.16	taṃ pratirājabhyaḥ prahiṇīti
12.19.17	sa yaḥ pratigṛhṇāti mitro ma iti taṃ veda
12.19.18	atha yo na pratigṛhṇāty amitro ma iti taṃ veda
12.19.19	atha pūrvaiḥ prayujāṃ havirbhir yajate
12.19.20	āgneyam aṣṭākapālaṃ nirvapati saumyaṃ caruṃ sāvitraṃ dvādaśakapālaṃ bārhaspatyaṃ caruṃ tvāṣṭram aṣṭākapālaṃ vaiśvānaraṃ dvādaśakapālam
12.19.21	anvāhāryam āsādya dakṣiṇaṃ rathavāhanavāhaṃ dadāti
12.19.22	atha paurṇamāsavaimṛdhābhyām iṣṭvottaraiḥ prayujāṃ havirbhir yajate
12.19.23	sārasvataṃ caruṃ nirvapati pauṣṇaṃ caruṃ maitraṃ caruṃ vāruṇaṃ caruṃ kṣaitrapatyaṃ carum ādityaṃ carum
12.19.24	anvāhāryam āsādyottaraṃ rathavāhanavāhaṃ dadāti
12.20.1	atraitad dvādaśāhaṃ vrataṃ carati
12.20.2	āṅkte
12.20.3	na dato dhāvate
12.20.4	abhyaṅkte
12.20.5	na pramandayate
12.20.6	yudhyate yuddha āgate
12.20.7	agnihotroccheṣaṇavrato vā yajamāno bhavati
12.20.8	bhaktam u patnyā āharanti
12.20.9	athāsyaitat purastād eva juṣṭe devayajane tisraḥ śālāḥ kāritā bhavanti
12.20.10	sa dakṣiṇārdhyāṃ śālām adhyavasāya mathitvāgnīn vihṛtya pratīcīnastomāya keśavapanīyāyātirātrāya dīkṣate
12.20.11	tasyāparimitā dīkṣā dvādaśopasadaḥ
12.20.12	sa tathā rājānaṃ krīṇāti yathā manyate paurṇamāsyai me yajanīye 'han sutyā saṃpatsyata iti
12.20.13	tasya tathā saṃpadyate
12.20.14	prasiddhena karmaṇopavasathād eti
12.20.15	atha vasatīvarīḥ parihṛtya payāṃsi viśiṣyopavasanti
12.20.16	athāto mahārātra eva budhyante
12.20.17	prātar ājyāni gṛhītvā rājānam upāvahṛtya prātaranuvākam upākaroti
12.20.18	parihite prātaranuvāke 'po 'cchaiti
12.20.19	atirātraṃ kratum upaiti
12.20.20	prasiddho 'bhiṣavaḥ
12.20.21	prasiddhaṃ grahā gṛhyante
12.20.22	samānaṃ karmāvabhṛthāt
12.20.23	prasiddho 'vabhṛthaḥ
12.20.24	udayanīyayeṣṭyeṣṭvā maitrāvaruṇīṃ vaśām upākaroti
12.20.25	tasyai prasiddhaṃ vapayā caritvā dakṣiṇe vedyante yāni kāni ca lomāni vāpayate
12.20.26	saṃtiṣṭhata eṣa pratīcīnastomaḥ keśavapanīyo 'tirātraḥ sahasradakṣiṇa udavasānīyāntaḥ
12.20.27	atha madhyamāṃ śālām adhyavasāya mathitvāgnīn vihṛtya vyuṣṭaye dvirātrāya dīkṣate
12.20.28	tasyāparimitā dīkṣā dvādaśopasadaḥ
12.20.29	sa tathā rājānaṃ krīṇāti yathā manyate dvirātrasya me sato 'māvāsyāyā upavasathīye 'han pūrvam ahaḥ saṃpatsyata uttarasminn uttaram iti
12.20.30	saṃtiṣṭhate vyuṣṭidvirātraḥ
12.20.31	athottarārdhyāṃ śālām adhyavasāya mathitvāgnīn vihṛtyodayanīyāyāgniṣṭomāya dīkṣate
12.20.32	tasya tisro dīkṣās tisra upasadaḥ saptamyāṃ prasutaḥ
12.20.33	saṃtiṣṭhata eṣa udayanīyo 'gniṣṭomaś catuṣṭomaḥ sahasradakṣiṇa udavasānīyāntaḥ
12.20.34	atha devikāhavirbhir yajate
12.20.35	atha traidhātavīyayā yajate
12.20.36	atha sautrāmaṇyā yajate
12.20.37	saṃtiṣṭhate rājasūyo 'rdhasaptadaśair māsaiḥ
12.20.38	saṃtiṣṭhate rājasūyaḥ saṃtiṣṭhate rājasūyaḥ
13.1.1	athāta iṣṭīr vyākhyāsyāmaḥ
13.1.2	tāsāṃ sakṛtpradiṣṭam eva dārśapaurṇamāsikaṃ tantram
13.1.3	dārśapaurṇamāsikaḥ saṃskāraḥ
13.1.4	sarvāḥ prathamāḥ sarvā madhyamāḥ sarvā uttamāḥ
13.1.5	yathākālaṃ parvatithyā nirvaped yā ādiṣṭasthānāḥ
13.1.6	atha yā anādiṣṭasthānā yāni pūrvapakṣasya puṇyāhāny etat tīrthāni bhavanti yā anārteṣṭayaḥ
13.1.7	atha yā ārteṣṭaya upādhigamakālās tā bhavanti
13.1.8	yathaitad abhyuddhṛtābhyuditābhinimruktāvijāteti
13.1.9	vyuditam agnyanvādhānam
13.1.10	nityaṃ vratopāyanam
13.1.11	yāvatsiddhi yājamānam anusaṃhared anyatrāvāpadevatābhyaḥ
13.1.12	tāsāṃ yāḥ sopanāmās tā upāṃśu
13.1.13	athetarā uccair ādeśād eva
13.1.14	saptadaśa sāmidhenyo jānīyād yathaitan mānavī ṛcau dhāyye kuryād uṣṇihakakubhau dhāyye triṣṭubhau saṃyājye
13.1.15	vārtraghnāv ājyabhāgau pūrvapakṣe
13.1.16	vṛdhanvantāv aparapakṣa ity aupamanyavaḥ
13.1.17	yāni havīṃṣi kāmena vā dakṣiṇayā vā vyapetāni syur nānābarhīṃṣy eva tāni jānīyāt
13.1.18	ādeśād eva dakṣiṇāvyapetaṃ samānabarhir bhavati yathā diśām aveṣṭir neṣṭīr upāṃśuyājo 'nusameti
13.1.19	yaddevatyaṃ havis taddevatye yājyāpuro'nuvākye
13.1.20	purastātsviṣṭakṛta upahomā yāsām uktā upahomāḥ
13.1.21	vāsodakṣiṇāḥ kāmyā iṣṭayo yā anādiṣṭadakṣiṇāḥ
13.1.22	godakṣiṇaḥ paśubandhaḥ
13.1.23	nityo 'nvāhārya iti nvā imā iṣṭayo vyākhyātāḥ
13.2.1	atha vai bhavati
13.2.2	aindrāgnam ekādaśakapālaṃ nirvapet prajākāma iti
13.2.3	tasyā ete bhavata ubhā vām indrāgnī aśravaṃ hīti
13.2.4	aindrāgnam ekādaśakapālaṃ nirvapet spardhamānaḥ kṣetre vā sajāteṣu veti
13.2.5	tasyā ete bhavata indrāgnī rocanā divaḥ śnathad vṛtram iti
13.2.6	aindrāgnam ekādaśakapālaṃ nirvapet saṃgrāmam upaprayāsyann iti
13.2.7	tasyā ete bhavata indrāgnī navatiṃ puraḥ śuciṃ nu stomam iti
13.2.8	aindrāgnam ekādaśakapālaṃ nirvapet saṃgrāmaṃ jitveti
13.2.9	tasyā ete bhavata ubhā vām indrāgnī aśravaṃ hīti
13.2.10	aindrāgnam ekādaśakapālaṃ nirvapej janatām eṣyann iti
13.2.11	tasyā ete bhavata indrāgnī rocanā divaḥ śnathad vṛtram iti
13.2.12	pauṣṇaṃ carum anunirvaped iti
13.2.13	tasyā ete bhavato vayam u tvā pathaspate pathaspatha iti
13.2.14	kṣaitrapatyaṃ caruṃ nirvapej janatām āgatyeti
13.2.15	tasyā ete bhavataḥ kṣetrasya patinā vayaṃ kṣetrasya pata iti
13.2.16	aindrāgnam ekādaśakapālam upariṣṭān nirvaped iti
13.2.17	tasyā ete bhavato ye saṃgrāmaṃ jigyuṣaḥ
13.3.1	agnaye pathikṛte puroḍāśam aṣṭākapālaṃ nirvaped yo darśapūrṇamāsayājī sann amāvāsyāṃ vā paurṇamāsīṃ vātipādayed iti
13.3.2	etayeṣṭyā yakṣyamāṇa upakalpayate patho 'ntikād barhir anaḍvāham
13.3.3	tasyā ete bhavato 'gne nayā devānām iti
13.3.4	anvāhāryam āsādyānaḍvāhaṃ dadāti
13.3.5	agnaye vratapataye puroḍāśam aṣṭākapālaṃ nirvaped ya āhitāgniḥ sann avratyam iva cared iti
13.3.6	tasyā ete bhavatas tvam agne vratapā asi yad vo vayaṃ pramināma vratānīti
13.3.7	agnaye rakṣoghne puroḍāśam aṣṭākapālaṃ nirvaped yaṃ rakṣāṃsi sacerann iti
13.3.8	atha vai bhavati
13.3.9	niśitāyāṃ nirvapet pariśrite yājayed iti
13.3.10	sa niśāyāṃ mahārātra utthāyāgnaye rakṣoghne puroḍāśam aṣṭākapālaṃ nirvapati
13.3.11	pariśrite yājayati
13.3.12	kṛṇuṣva pājaḥ prasitiṃ na pṛthvīm ity etasyānuvākasya pañcadaśa sāmidhenīḥ parācīr anvāha
13.3.13	tasyā ete bhavato rakṣohaṇaṃ vi jyotiṣeti
13.3.14	atha purastāt sviṣṭakṛtaḥ sruvāhutim upajuhoty uta svānāso divi ṣantv agner iti
13.4.1	agnaye rudravate puroḍāśam aṣṭākapālaṃ nirvaped abhicarann iti
13.4.2	tasyā ete bhavatas tvam agne rudra ā vo rājānam iti
13.4.3	agnaye surabhimate puroḍāśam aṣṭākapālaṃ nirvaped yasya gāvo vā puruṣā vā pramīyeran yo vā bibhīyād iti
13.4.4	tasyā ete bhavato 'gnir hotā sādhvīm akar iti
13.4.5	agnaye kṣāmavate puroḍāśam aṣṭākapālaṃ nirvapet saṃgrāme saṃyatta iti
13.4.6	tasyā ete bhavato 'krandad agnis tve vasūnīti
13.4.7	atha vai bhavati
13.4.8	abhi vā eṣa etān ucyati yeṣāṃ pūrvāparā anvañcaḥ pramīyante
13.4.9	puruṣāhutir hy asya priyatamā
13.4.10	agnaye kṣāmavate puroḍāśam aṣṭākapālaṃ nirvaped iti
13.4.11	tasyā ete bhavataḥ
13.4.12	atha vai bhavati
13.4.13	abhi vā eṣa etasya gṛhān ucyati yasya gṛhān dadhati
13.4.14	agnaye kṣāmavate puroḍāśam aṣṭākapālaṃ nirvaped iti
13.4.15	tasyā ete bhavataḥ
13.5.1	atha vai bhavati
13.5.2	agnaye kāmāya puroḍāśam aṣṭākapālaṃ nirvaped yaṃ kāmo nopanamed iti
13.5.3	tasyā ete bhavatas tubhyaṃ tā aṅgirastamāśyāma taṃ kāmam agna iti
13.5.4	agnaye yaviṣṭhāya puroḍāśam aṣṭākapālaṃ nirvapet spardhamānaḥ kṣetre vā sajāteṣu veti
13.5.5	tasyā ete bhavataḥ śreṣṭhaṃ yaviṣṭha bhārata sa śvitāna iti
13.5.6	agnaye yaviṣṭhāya puroḍāśam aṣṭākapālaṃ nirvaped abhicaryamāṇa iti
13.5.7	tasyā ete bhavataḥ
13.5.8	agnaya āyuṣmate puroḍāśam aṣṭākapālaṃ nirvaped yaḥ kāmayeta sarvam āyur iyām iti
13.5.9	tasyā ete bhavata āyuṣ ṭa āyurdā agna iti
13.5.10	agnaye jātavedase puroḍāśam aṣṭāpakālaṃ nirvaped bhūtikāma iti
13.5.11	tasyā ete bhavatas tasmai te divas parīti
13.5.12	agnaye rukmate puroḍāśam aṣṭākapālaṃ nirvaped rukkāma iti
13.5.13	tasyā ete bhavataḥ śuciḥ pāvaka dṛśāno rukma iti
13.5.14	agnaye tejasvate puroḍāśam aṣṭākapālaṃ nirvapet tejaskāma iti
13.5.15	tasyā ete bhavata ā yad iṣe nṛpatiṃ sa tejīyaseti
13.5.16	agnaye sāhantyāya puroḍāśam aṣṭākapālaṃ nirvapet sīkṣamāṇa iti
13.5.17	tasyā ete bhavato 'gne sahantam ābhara tam agne pṛtanāsahaṃ rayim iti
13.6.1	agnaye 'nnavate puroḍāśam aṣṭākapālaṃ nirvaped yaḥ kāmayetānnavānt syām iti
13.6.2	tasyā ete bhavata ukṣānnāya vaśānnāya vadmā hi sūna iti
13.6.3	agnaye 'nnādāya puroḍāśam aṣṭākapālaṃ nirvaped yaḥ kāmayetānnādaḥ syām iti
13.6.4	tasyā ete bhavataḥ
13.6.5	agnaye 'nnapataye puroḍāśam aṣṭākapālaṃ nirvaped yaḥ kāmayetānnapatiḥ syām iti
13.6.6	tasyā ete bhavataḥ
13.6.7	agnaye pavamānāya puroḍāśam aṣṭākapālaṃ nirvaped agnaye pāvakāyāgnaye śucaye jyogāmayāvīti
13.6.8	etayeṣṭyā yakṣyamāṇa upakalpayate hiraṇyam
13.6.9	tasyā etā bhavanty agna āyūṃṣi pavase 'gne pavasvāgne pāvaka sa naḥ pāvakāgniḥ śucivratatama ud agne śucayas taveti
13.6.10	anvāhāryam āsādya hiraṇyaṃ dadāti
13.6.11	etām eva nirvapec cakṣuṣkāma iti
13.6.12	tasyā etā bhavanti
13.7.1	agnaye putravate puroḍāśam aṣṭākapālaṃ nirvaped indrāya putriṇe puroḍāśam ekādaśakapālaṃ prajākāma iti
13.7.2	tasyā etā bhavanti yas tvā hṛdā kīriṇā manyamāno yasmai tvaṃ sukṛte jātavedas tve su putra śavasa ukthaukthe soma indraṃ mamādeti
13.7.3	agnaye rasavate 'jakṣīre caruṃ nirvaped yaḥ kāmayeta rasavānt syām iti
13.7.4	tasyā ete bhavato 'gne rasenāpo anvacāriṣam iti
13.7.5	agnaye vasumate puroḍāśam aṣṭākapālaṃ nirvaped yaḥ kāmayeta vasumānt syām iti
13.7.6	tasyā ete bhavato vasur vasupatis tvām agne vasupatiṃ vasūnām iti
13.7.7	agnaye vājasṛte puroḍāśam aṣṭākapālaṃ nirvapet saṃgrāme saṃyatta iti
13.7.8	tasyā ete bhavatas tvām agne vājasātamam ayaṃ no agnir iti
13.7.9	agnaye 'gnivate puroḍāśam aṣṭākapālaṃ nirvaped yasyāgnāv agnim abhyuddhareyur iti
13.7.10	tasyā ete bhavato 'gnināgniḥ samidhyate tvaṃ hy agne agnineti
13.7.11	agnaye jyotiṣmate puroḍāśam aṣṭākapālaṃ nirvaped yasyāgnir uddhṛto 'hute 'gnihotra udvāyet
13.7.12	apara ādīpyānūddhṛtya ity āhuḥ
13.7.13	tat tathā na kāryam
13.7.14	yad bhāgadheyam abhi pūrva uddhriyate kim aparo 'bhyuddhriyeteti
13.7.15	tāny evāvakṣāṇāni saṃnidhāya manthed iti
13.7.16	sa tāny evāvakṣāṇāni saṃnidhāya manthati
13.7.17	itaḥ prathamaṃ jajñe agniḥ svād yoner adhi jātavedāḥ / sa gāyatriyā triṣṭubhā jagatyā devebhyo havyaṃ vahatu prajānann iti
13.7.18	chandobhir evainaṃ svād yoneḥ prajanayatīti brāhmaṇam
13.7.19	agnaye jyotiṣmate puroḍāśam aṣṭākapālaṃ nirvaped iti
13.7.20	tasyā ete bhavata ud agne śucayas tava vi jyotiṣeti
13.8.1	atha vai bhavati
13.8.2	vaiśvānaraṃ dvādaśakapālaṃ nirvaped vāruṇaṃ caruṃ dadhikrāvṇe carum abhiśasyamāna iti
13.8.3	etayeṣṭyā yakṣyamāṇa upakalpayate hiraṇyam
13.8.4	tasyā etā bhavanti vaiśvānaro na ūtyā tvam agne śociṣā śośucāno 'va te heḍa ud uttamaṃ dadhikrāvṇo akāriṣam ā dadhikrā iti
13.8.5	anvāhāryam āsādya hiraṇyaṃ dadāti
13.8.6	etām eva nirvapet prajākāma iti
13.8.7	tasyā ete bhavanti
13.8.8	vaiśvānaraṃ dvādaśakapālaṃ nirvapet putre jāta iti
13.8.9	tasyā ete bhavato vaiśvānarasya daṃsanābhyo bṛhaj jāto yad agna iti
13.8.10	vaiśvānaraṃ dvādaśakapālaṃ nirvaped amāvāsyāṃ vā paurṇamāsīṃ vātipādyeti
13.8.11	tasyā ete bhavato vaiśvānaro na ūtyā pṛṣṭo divīti
13.8.12	āgneyam aṣṭākapālaṃ nirvaped vaiśvānaraṃ dvādaśakapālam agnim udvāsayiṣyann iti
13.8.13	tasyā etā bhavanty agnir mūrdhā bhuvo vaiśvānaro na ūtyā tvam agne śociṣā śośucāna iti
13.8.14	vaiśvānaraṃ dvādaśakapālaṃ nirvapen mārutaṃ saptakapālaṃ grāmakāma iti
13.8.15	atha vai bhavati
13.8.16	āhavanīye vaiśvānaram adhiśrayati gārhapatye mārutam
13.8.17	anūcyamāna āsādayatīti
13.8.18	kāle pratyañcaṃ vaiśvānaram āsādayati
13.8.19	anūcyamānāsu sāmidhenīṣu mārutam
13.8.20	tasya etā bhavanti vaiśvānaro na ūtyā pṛṣṭo divi maruto yad dha vo divo yā vaḥ śarmeti
13.9.1	ādityaṃ caruṃ nirvapet saṃgrāmam upaprayāsyann iti
13.9.2	tasyā ete bhavato 'ditir na uruṣyatu mahīm ū ṣu mātaram iti
13.9.3	vaiśvānaraṃ dvādaśakapālaṃ nirvaped āyatanaṃ gatveti
13.9.4	tasyā ete bhavato vaiśvānaro na ūtyāsmākam agne maghavatsu dhārayeti
13.9.5	vaiśvānaraṃ dvādaśakapālaṃ nirvaped vidviṣāṇayor annaṃ jagdhveti
13.9.6	tasyā ete bhavato vaiśvānaro na ūtyartāvānam iti
13.9.7	vaiśvānaraṃ dvādaśakapālaṃ nirvapet samamānayoḥ pūrvo 'bhidruhyeti
13.9.8	tasyā ete eva bhavataḥ
13.9.9	vaiśvānaraṃ dvādaśakapālaṃ nirvaped aviṃ pratigṛhyeti
13.9.10	tasyā ete bhavato vaiśvānaro na ūtyā tvam agne śociṣā śośucāna iti
13.9.11	vaiśvānaraṃ dvādaśakapālaṃ nirvaped ubhayādat pratigṛhyāśvaṃ vā puruṣaṃ veti
13.9.12	tasyā ete eva bhavataḥ
13.9.13	vaiśvānaraṃ dvādaśakapālaṃ nirvapet sanim eṣyann iti
13.9.14	tasyā ete bhavato vaiśvānaro na ūtyā vaiśvānarasya sumatau syāmeti
13.10.1	atha vai bhavati
13.10.2	yo vai saṃvatsaraṃ prayujya na vimuñcaty apratiṣṭhāno vai sa bhavati
13.10.3	etam eva vaiśvānaraṃ punar āgatya nirvaped iti
13.10.4	sa etam eva vaiśvānaraṃ punar āgatya nirvapati
13.10.5	yam eva prayuṅkte taṃ bhāgadheyena vimuñcati pratiṣṭhityā iti brāhmaṇam
13.10.6	atha vai bhavati
13.10.7	yayā rajjvottamāṃ gām ājet tāṃ bhrātṛvyāya prahiṇuyād iti
13.10.8	sa yayā rajjvottamāṃ gām ājati tāṃ bhrātṛvyāya prahitya bhrātṛvyasya goṣṭhe nyasyati
13.10.9	nirṛtim evāsmai prahiṇotīti brāhmaṇam
13.10.10	tasyā ete bhavataḥ
13.11.1	atha vai bhavati
13.11.2	aindraṃ caruṃ nirvapet paśukāma iti
13.11.3	tasyā ete bhavata indraṃ vo viśvatas parīndraṃ nara iti
13.11.4	indrāyendriyāvate puroḍāśam ekādaśakapālaṃ nirvapet paśukāma iti
13.11.5	tasyā ete bhavata indriyāṇi śatakrato 'nu te dāyīti
13.11.6	indrāya gharmavate puroḍāśam ekādaśakapālaṃ nirvaped brahmavarcasakāma iti
13.11.7	tasyā ete bhavata ā yasmint sapta vāsavā āmāsu pakvam airaya iti
13.11.8	indrāyārkavate puroḍāśam ekādaśakapālaṃ nirvaped annakāma iti
13.11.9	tasyā ete bhavata indram id gāthino bṛhad gāyanti tvā gāyatriṇa iti
13.11.10	indrāya gharmavate puroḍāśam ekādaśakapālaṃ nirvaped indrāyendriyāvata indrāyārkavate bhūtikāma iti
13.11.11	tasyā etā bhavanty ā yasmint sapta vāsavā āmāsu pakvam airaya indriyāṇi śatakrata anu te dāyīndram id gāthino bṛhad gāyanti tvā gāyatriṇa iti
13.12.1	indrāyāṃhomuce puroḍāśam ekādaśakapālaṃ nirvaped yaḥ pāpmanā gṛhītaḥ syād iti
13.12.2	tasyā ete bhavato 'ṃhomuce viveṣa yan meti
13.12.3	indrāya vaimṛdhāya puroḍāśam ekādaśakapālaṃ nirvaped yaṃ mṛdho 'bhi praveperan rāṣṭrāṇi vābhi samiyur iti
13.12.4	tasyā ete bhavato vi na indra mṛdho jahi mṛgo na bhīma iti
13.12.5	indrāya trātre puroḍāśam ekādaśakapālaṃ nirvaped baddho vā pariyatto veti
13.12.6	tasyā ete bhavatas trātāram indraṃ mā te asyāṃ sahasāvann iti
13.12.7	indrāyārkāśvamedhavate puroḍāśam ekādaśakapālaṃ nirvaped yaṃ mahāyajño nopanamed iti
13.12.8	tasyā ete bhavato 'navas te rathaṃ vṛṣṇe yat ta iti
13.13.1	indrāyānvṛjave puroḍāśam ekādaśakapālaṃ nirvaped grāmakāma iti
13.13.2	tasyā ete bhavato 'nv aha māsā anu te dāyīti
13.13.3	indrāṇyai caruṃ nirvaped yasya senāsaṃśiteva syād iti
13.13.4	atha vai bhavati
13.13.5	balbajān apīdhme saṃnahyet
13.13.6	tān sahedhmenābhyādadhyād iti
13.13.7	tān sahaivedhmenābhyādadhāti
13.13.8	tasyā ete bhavata indrāṇīm āsu nāriṣu nāham indrāṇi rāraṇeti
13.13.9	indrāya manyumate manasvate puroḍāśam ekādaśakapālaṃ nirvapet saṃgrāme saṃyatta iti
13.13.10	tasyā ete bhavato yo jāta evā te maha indroty ugreti
13.13.11	etām eva nirvaped yo hatamanā iva syād iti
13.13.12	tasyā ete bhavataḥ
13.13.13	etām eva nirvaped yaḥ svayaṃpāpa iva syād iti
13.13.14	tasyā ete eva bhavataḥ
13.14.1	indrāya dātre puroḍāśam ekādaśakapālaṃ nirvaped yaḥ kāmayeta dānakāmā me prajāḥ syur iti
13.14.2	tasyā ete bhavato mā no mardhīr ā tū bhareti
13.14.3	indrāya pradātre puroḍāśam ekādaśakapālaṃ nirvaped yasmai prattam iva san na pradīyeteti
13.14.4	tasyā ete bhavataḥ pradātāraṃ havāmahe pradātā vajrīti
13.14.5	indrāya sutrāmṇe puroḍāśam ekādaśakapālaṃ nirvaped aparuddho vāparudhyamāno veti
13.14.6	tasyā ete bhavata indraḥ sutrāmā tasya vayaṃ sumatau yajñiyasyeti
13.14.7	yo 'laṃ śriyai san sadṛṅ samānaiḥ syāt tasmā etam aindram ekādaśakapālaṃ nirvaped iti
13.14.8	atha vai bhavati
13.14.9	revatī puro'nuvākyā bhavati śāntyā apradāhāya śakvarī yājyeti
13.14.10	tasyā ete bhavato revatīr naḥ pro ṣv asmai puroratham iti
13.15.1	atha vai bhavati
13.15.2	āgnāvaiṣṇavam ekādaśakapālaṃ nirvaped abhicaran
13.15.3	sarasvaty ājyabhāgā syāt
13.15.4	bārhaspatyaś carur iti
13.15.5	atha vai bhavati
13.15.6	prati vai parastād abhicarantam abhicaranti
13.15.7	dvedve puro'nuvākye kuryād atiprayuktyā iti
13.15.8	sa dvirdviḥ puro'nuvākyām anvāha
13.15.9	tristrir haviṣām avadyati
13.15.10	tasyā etā bhavanty agnāviṣṇū agnāviṣṇū pra ṇo devy ā no divo bṛhaspata evā pitra iti
13.15.11	etayaiva yajetābhicaryamāṇa iti
13.15.12	tasyā etā eva bhavanti
13.15.13	āgnāvaiṣṇavam ekādaśakapālaṃ nirvaped yaṃ yajño nopanamed iti
13.15.14	tasyā ete bhavato 'gnāviṣṇū agnāviṣṇū iti
13.15.15	āgnāvaiṣṇavaṃ ghṛte caruṃ nirvapec cakṣuṣkāma iti
13.15.16	tasyā ete eva bhavataḥ
13.16.1	atha vai bhavati
13.16.2	indriyaṃ vai vīryaṃ vṛṅkte bhrātṛvyo yajamāno 'yajamānasya
13.16.3	adhvarakalpāṃ pratinirvaped bhrātṛvye yajamāne
13.16.4	nāsyendriyaṃ vīryaṃ vṛṅkte
13.16.5	purā vācaḥ pravaditor nirvaped iti
13.16.6	sa purā vācaḥ pravaditor mahārātra utthāya
13.16.7	āgnāvaiṣṇavam aṣṭākapālaṃ nirvapet prātaḥsavanasyākāle
13.16.8	sarasvaty ājyabhāgā syāt
13.16.9	bārhaspatyaś carur iti
13.16.10	tasyā etā bhavanty agnāviṣṇū agnāviṣṇū pra ṇo devy ā no divo bṛhaspata evā pitra iti
13.16.11	āgnāvaiṣṇavam ekādaśakapālaṃ nirvapen mādhyaṃdinasya savanasyākāle
13.16.12	sarasvaty ājyabhāgā syāt
13.16.13	bārhaspatyaś carur iti
13.16.14	tasyā etā eva bhavanti
13.16.15	āgnāvaiṣṇavaṃ dvādaśakapālaṃ nirvapet tṛtīyasavanasyākāle
13.16.16	sarasvaty ājyabhāgā syāt
13.16.17	bārhaspatyaś carur iti
13.16.18	tasyā etā eva bhavanti
13.16.19	maitrāvaruṇam ekakapālaṃ nirvaped vaśāyai kāla iti
13.16.20	tasyā ete bhavata ā no mitrāvaruṇā pra bāhaveti
13.17.1	yo brahmavarcasakāmaḥ syāt tasmā etaṃ somāraudraṃ caruṃ tiṣyāpūrṇamāse nirvaped iti
13.17.2	sa yo brahmavarcasakāmaḥ syāt sa taiṣyāṃ paurṇamāsyāṃ somāraudraṃ caruṃ nirvapati
13.17.3	pariśrite yājayati
13.17.4	atha vai bhavati
13.17.5	śvetāyai śvetavatsāyai dugdhaṃ mathitam ājyaṃ bhavaty ājyaṃ prokṣaṇam
13.17.6	ājyena mārjayante
13.17.7	yāvad eva brahmavarcasaṃ tat sarvaṃ karoti
13.17.8	ati brahmavarcasaṃ kriyata ity āhuḥ
13.17.9	īśvaro duścarmā bhavitor iti
13.17.10	mānavī ṛcau dhāyye kuryād iti
13.17.11	makṣū devavato ratha ity etāsāṃ dve dhāyyāloke dadhāti
13.17.12	tasyā ete bhavataḥ somārudrā vivṛhataṃ viṣūcīṃ somārudrā yuvam etānīti
13.18.1	yadi bibhīyād duścarmā bhaviṣyāmīti somāpauṣṇaṃ caruṃ nirvaped iti
13.18.2	tasyā ete bhavataḥ somāpūṣaṇā imau devāv iti
13.18.3	somāraudraṃ caruṃ nirvapet prajākāma iti
13.18.4	tasyā ete bhavataḥ somārudrā vivṛhataṃ viṣūcīṃ somārudrā yuvam etānīti
13.18.5	somāraudraṃ caruṃ nirvaped abhicarann iti
13.18.6	tasyā ete eva bhavataḥ
13.18.7	somāraudraṃ caruṃ nirvapej jyogāmayāvīti
13.18.8	etayeṣṭyā yakṣyamāṇa upakalpayate hotānaḍvāham
13.18.9	tasyā ete eva bhavataḥ
13.18.10	anvāhāryam āsādya hotānaḍvāhaṃ dadāti
13.18.11	somāraudraṃ caruṃ nirvaped yaḥ kāmayeta sve 'smā āyatane bhrātṛvyaṃ janayeyam iti
13.18.12	so 'parakṣetramaryādāyām adhyavasāya mathitvāgnīn vihṛtya somāraudraṃ caruṃ nirvapati
13.18.13	atha vai bhavati
13.18.14	vediṃ parigṛhyārdham uddhanyād ardhaṃ na
13.18.15	ardhaṃ barhiṣa stṛṇīyād ardhaṃ na
13.18.16	ardham idhmasyābhyādadhyād ardhaṃ na
13.18.17	sva evāsmā āyatane bhrātṛvyaṃ janayatīti brāhmaṇam
13.18.18	tasyā ete bhavataḥ
13.19.1	atha vai bhavati
13.19.2	aindram ekādaśakapālaṃ nirvapen mārutaṃ saptakapālaṃ grāmakāma iti
13.19.3	atha vai bhavati
13.19.4	āhavanīya aindram adhiśrayati gārhapatye mārutam
13.19.5	anūcyamāna āsādayatīti
13.19.6	kāle pratyañcam aindram āsādayati
13.19.7	anūcyamānāsu sāmidhenīṣu mārutam
13.19.8	tasyā etā bhavantīndraṃ vo viśvatas parīndraṃ naro maruto yad dha vo divo yā vaḥ śarmeti
13.19.9	etām eva nirvaped yaḥ kāmayeta kṣatrāya ca viśe ca samadaṃ dadhyām iti
13.19.10	aindrasyāvadyan brūyād indrāyānubrūhīti
13.19.11	indraṃ vo viśvatas parīty anvāha
13.19.12	atyākramyāśrāvyāha maruto yajeti
13.19.13	yā vaḥ śarmeti yajati
13.19.14	mārutasyāvadyan brūyān marudbhyo 'nubrūhīti
13.19.15	maruto yad dha vo diva ity anvāha
13.19.16	atyākramyāśrāvyāhendraṃ yajeti
13.19.17	indraṃ nara iti yajati
13.19.18	sva evaibhyo bhāgadheye samadaṃ dadhāti vitṛṃhāṇās tiṣṭhantīti brāhmaṇam
13.19.19	etām eva nirvaped yaḥ kāmayeta kalperann iti
13.19.20	yathādevatam avadāya yathādevataṃ yajet
13.19.21	bhāgadheyenaivainān yathāyathaṃ kalpayati
13.19.22	kalpanta eveti brāhmaṇam
13.19.23	tasyā etā bhavanti yāḥ pūrvasyāḥ
13.20.1	aindram ekādaśakapālaṃ nirvaped vaiśvadevaṃ dvādaśakapālaṃ grāmakāma iti
13.20.2	etayeṣṭyā yakṣyamāṇa upakalpayata upādhāyyapūrvayaṃ vāsaḥ
13.20.3	atha vai bhavati
13.20.4	aindrasyāvadāya vaiśvadevasyāvadyet
13.20.5	athaindrasyopariṣṭād iti
13.20.6	sa aindrasyāvadāya dvir vaiśvadevasyāvadyati
13.20.7	athaindrasyopariṣṭāt
13.20.8	indriyeṇaivāsmā ubhayataḥ sajātān parigṛhṇātīti brāhmaṇam
13.20.9	tasyā ete bhavato bhareṣv indraṃ mamattu na iti
13.20.10	anvāhāryam āsādyopādhāyyapūrvayaṃ vāso dadāti
13.20.11	pṛśniyai dugdhe praiyaṅgavaṃ caruṃ nirvapen marudbhyo grāmakāma iti
13.20.12	atha vai bhavati
13.20.13	priyavatī yājyānuvākye bhavata iti
13.20.14	tasyā ete bhavataḥ priyā vo nāma huve turāṇāṃ śriyase kaṃ bhānubhir iti
13.20.15	yaḥ samānair mitho vipriyaḥ syāt tam etayā saṃjñānyā yājayed iti
13.20.16	sa yaiḥ saṃjijñāsīta teṣūpasameteṣv agnaye vasumate puroḍāśam aṣṭākapālaṃ nirvapati
13.20.17	somāya rudravate carum indrāya marutvate puroḍāśam ekādaśakapālaṃ varuṇāyādityavate carum iti
13.20.18	tasyā ete bhavato 'gniḥ prathamo vasubhir no avyāt saṃ no devo vasubhir iti
13.21.1	ādityebhyo bhuvadvadbhyaś caruṃ nirvaped bhūtikāma iti
13.21.2	tasyā ete bhavato yajño devānāṃ śucir apa iti
13.21.3	ādityebhyo dhārayadvadbhyaś caruṃ nirvaped aparuddho vāparudhyamāno veti
13.21.4	athādite 'numanyasvety aparudhyamāno 'paroddhuḥ padapāṃsūn ādatte
13.21.5	athainān ādāyāharaty upapreta marutaḥ sudānava enā viśpatinābhy amuṃ rājānam iti
13.21.6	athainān yajamānasyāñjalāv āvapati satyāśīr iti
13.21.7	iha mana ity upanigṛhṇīte
13.21.8	atraitān padapāṃsūn asaṃcare parāvapati
13.21.9	atra yaṃ yajamāno dveṣṭi taṃ manasā dhyāyati
13.21.10	tasyā ete bhavato dhārayanta ādityāsas tisro bhūmīr dhārayann iti
13.21.11	yaḥ parastād grāmyavādī syāt tasya gṛhād vrīhīn āharet
13.21.12	śuklāṃś ca kṛṣṇāṃś ca vicinuyād iti
13.21.13	atha vai bhavati
13.21.14	ye śuklāḥ syus tam ādityaṃ caruṃ nirvaped iti
13.21.15	tasyā ete bhavatas tyān nu kṣatriyān na dakṣiṇeti
13.21.16	ādityā vai devatayā viḍ viśam evāvagacchatīti brāhmaṇam
13.21.17	atha vai bhavati
13.21.18	avagatāsya viḍ anavagataṃ rāṣṭram ity āhuḥ
13.21.19	ye kṛṣṇāḥ syus taṃ vāruṇaṃ caruṃ nirvaped iti
13.21.20	tasyā ete bhavata imaṃ me varuṇa tat tvā yāmīti
13.21.21	vāruṇaṃ vai rāṣṭram
13.21.22	ubhe eva viśaṃ ca rāṣṭraṃ cāvagacchatīti brāhmaṇam
13.22.1	atha vai bhavati
13.22.2	yadi nāvagacched imam aham ādityebhyo bhāgaṃ nirvapāmy āmuṣmād amuṣyai viśo 'vagantor iti nirvaped iti
13.22.3	nirupyoparamati
13.22.4	athāvagacchate saṃsādayati
13.22.5	tasyā ete bhavato yajño devānām ādityānām avasā nūtaneneti
13.22.6	ādityā evainaṃ bhāgadheyaṃ prepsanto viśam avagamayantīti brāhmaṇam
13.22.7	atha vai bhavati
13.22.8	yadi nāvagacched āśvatthān mayūkhān sapta madhyameṣāyām upahanyād iti
13.22.9	prāgīṣam ano 'vasthāpayitvāśvatthān mayūkhān sapta madhyameṣāyām upahanti
13.22.10	madhyamam upahatya trīn pratīcas trīn prāca āyātayatīdam aham ādityān badhnāmy āmuṣmād amuṣyai viśo 'vagantor iti
13.22.11	ādityā evainaṃ baddhavīrā viśam avagamayantīti brāhmaṇam
13.22.12	atha vai bhavati
13.22.13	yadi nāvagacched etam evādityaṃ caruṃ nirvapet
13.22.14	idhme 'pi mayūkhān saṃnahyet
13.22.15	tān sahedhmenābhyādadhyād iti
13.22.16	tān sahaivedhmenābhyādadhāti
13.22.17	anaparudhyam evāvagacchatīti brāhmaṇam
13.22.18	atha vai bhavati
13.22.19	āśvatthā bhavanti
13.22.20	marutāṃ vā etad ojo yad aśvatthaḥ
13.22.21	ojasaiva viśam avagacchati
13.22.22	sapta bhavanti
13.22.23	saptagaṇā vai marutaḥ
13.22.24	gaṇaśa eva viśam avagacchatīti brāhmaṇam
13.22.25	tasyā ete eva bhavataḥ
13.23.1	atha vai bhavati
13.23.2	yo mṛtyor bibhīyāt tasmā etāṃ prājāpatyāṃ śatakṛṣṇalāṃ nirvaped iti
13.23.3	etayeṣṭyā yakṣyamāṇa upakalpayate śataṃ suvarṇāni kṛṣṇalāni navaṃ pātraṃ prabhūtam ājyam iti
13.23.4	atha devasya tvā savituḥ prasava iti pratipadaṃ kṛtvā prajāpataye juṣṭaṃ nirvapāmīti caturo muṣṭīn kṛṣṇalānāṃ nirvapati
13.23.5	haviṣkṛtā vācaṃ visṛjya gārhapatye navaṃ pātram adhiśritya tiraḥ pavitram ājyam ānīya tiraḥ pavitraṃ kṛṣṇalāny āvapati
13.23.6	athājyaṃ nirvapati
13.23.7	athājyam adhiśrityobhayaṃ paryagnikṛtvāntarvedy āsādayati
13.23.8	atha vai bhavati
13.23.9	catvāricatvāri kṛṣṇalāny avadyati catur avattasyāptyā iti
13.23.10	aṣṭau devatāyā avadyati catvāri sviṣṭakṛte 'ṣṭāv iḍāyai catvāry avāntareḍāyā ekaṃ prāśitrāyaikaṃ yajamānāya
13.23.11	ājyam eva juhvato juhvati
13.23.12	ājyaṃ prāśnantaḥ prāśnanti
13.23.13	athaināny ekadhoddhṛtya brahmaṇa upaharati
13.23.14	tasyā ete bhavato hiraṇyagarbhaḥ prajāpata iti
13.24.1	yo brahmavarcasakāmaḥ syāt tasmā etaṃ sauryaṃ caruṃ nirvaped iti
13.24.2	etayeṣṭyā yakṣyamāṇa upakalpayate pañca suvarṇāni kṛṣṇalāni suvarṇarajatau ca rukmau
13.24.3	athaitaṃ caruṃ śrapayitvābhighāryodañcam udvāsya suvarṇarajatābhyāṃ rukmābhyāṃ parigṛhyāntarvedy āsādayati
13.24.4	samānaṃ karmā prayājebhyaḥ
13.24.5	atha vai bhavati
13.24.6	prayājeprayāje kṛṣṇalaṃ juhotīti
13.24.7	sa prayājeprayāja eva kṛṣṇalam anvavadhāya juhoti
13.24.8	tasyā ete bhavata ud u tyaṃ citram iti
13.24.9	anvāhāryam āsādya suvarṇarajatau rukmau dadāti
13.24.10	āgneyam aṣṭākapālaṃ nirvapet sāvitraṃ dvādaśakapālaṃ bhūmyai caruṃ yaḥ kāmayeta hiraṇyaṃ vindeya hiraṇyaṃ mopanamed iti
13.24.11	etayeṣṭyā yakṣyamāṇa upakalpayate hiraṇyam
13.24.12	tasyā etā bhavanti sa pratnavan ni kāvyā hiraṇyapāṇim ūtaye vāmam adya savitar baḍ itthā parvatānāṃ stomāsas tvā vicāriṇīti
13.24.13	anvāhāryam āsādya hiraṇyaṃ dadāti
13.24.14	etām eva nirvaped dhiraṇyaṃ vittveti
13.24.15	tasyā etā eva bhavanti
13.24.16	etām eva nirvaped yasya hiraṇyaṃ naśyed iti
13.24.17	tasyā etā eva bhavanti
13.25.1	yaḥ somavāmī syāt tasmā etaṃ somendraṃ śyāmākaṃ caruṃ nirvaped iti
13.25.2	tasyā ete bhavata ṛdūdareṇāpāntamanyur iti
13.25.3	somavāmī vā anyo bhavaty anyaḥ somātipavito bhavati
13.25.4	yaḥ somātipavitaḥ syāt tasmā etaṃ somendraṃ śyāmākaṃ caruṃ nirvaped iti
13.25.5	tasyā ete bhavataḥ pra suvānaḥ sabādhas ta iti
13.25.6	agnaye dātre puroḍāśam aṣṭākapālaṃ nirvaped indrāya pradātre puroḍāśam ekādaśakapālaṃ paśukāma iti
13.25.7	etayeṣṭyā yakṣyamāṇa upakalpayate dadhi madhu ghṛtam apo yavān iti
13.25.8	atha devasya tvā savituḥ prasava iti pratipadaṃ kṛtvāgnaye dātre juṣṭaṃ nirvapāmīti caturo muṣṭīn vrīhīṇāṃ nirvapati
13.25.9	etām eva pratipadaṃ kṛtvendrāya pradātre juṣṭaṃ nirvapāmīti catura eva vrīhīṇām
13.25.10	etām eva pratipadaṃ kṛtvā prajāpataye juṣṭaṃ nirvapāmīti caturo yavānām
13.25.11	teṣāṃ vrīhiṣv eva haviṣkṛtam udvādayati
13.25.12	upodyacchante yavān
13.25.13	haviṣkṛtā vācaṃ visṛjate
13.25.14	samānaṃ karmādhivapanāt
13.25.15	adhyupya dakṣiṇārdhe gārhapatyasyāṣṭau kapālāny upadadhāty ekādaśottarataḥ
13.25.16	athaitān yavān ulūkhale parikṣudya gārhapatya ekakapālam adhiśritya dhānā bharjanti
13.25.17	yadaite haviṣī adhipṛṇakti tadaitā dhānāś catuṣṭayenopasṛjati dadhnā madhunā ghṛtenādbhir iti
13.25.18	tasyā etā bhavanty agne dā dāśuṣe rayiṃ dā no agne śatinaḥ pradātāraṃ havāmahe pradātā vajrī ghṛtaṃ na pūtam ubhe suścandra sarpiṣa iti
13.26.1	yo yajñavibhraṣṭaḥ syāt tasmā etām iṣṭiṃ nirvaped āgneyam aṣṭākapālam aindram ekādaśakapālaṃ saumyaṃ carum iti
13.26.2	atha vai bhavati
13.26.3	āgneyasya ca saumyasya caindre samāśleṣayed iti
13.26.4	sa āgneyasya ca saumyasya caindre samāśleṣayati
13.26.5	tejaś caivāsmin brahmavarcasaṃ ca samīcī dadhātīti brāhmaṇam
13.26.6	tasyā etā bhavanti sa pratnavan ni kāvyendraṃ vo viśvatas parīndraṃ naras tvaṃ naḥ soma yā te dhāmānīti
13.26.7	agnīṣomīyam ekādaśakapālaṃ nirvaped yaṃ kāmo nopanamed iti
13.26.8	tasyā ete bhavato 'gnīṣomā savedasā yuvam etānīti
13.26.9	agnīṣomīyam aṣṭākapālaṃ nirvaped brahmavarcasakāma iti
13.26.10	yo brahmavarcasakāmaḥ syāt so 'gnīṣomīyam aṣṭākapālaṃ śyāmākānāṃ nirvapati
13.26.11	tasyā ete bhavato 'gnīṣomāv imaṃ su me 'gnīṣomā haviṣaḥ prasthitasyeti
13.26.12	somāya vājine śyāmākaṃ caruṃ nirvaped yaḥ klaivyād bibhīyād iti
13.26.13	tasyā ete bhavata āpyāyasva saṃ ta iti
13.26.14	brāhmaṇaspatyam ekādaśakapālaṃ nirvaped grāmakāma iti
13.26.15	atha vai bhavati
13.26.16	gaṇavatī yājyānuvākye bhavata iti
13.26.17	tasyā ete bhavato gaṇānāṃ tvā gaṇapatiṃ havāmahe sa ij janeneti
13.26.18	etām eva nirvaped yaḥ kāmayeta brahman viśaṃ vi nāśayeyam iti
13.26.19	mārutī yājyānuvākye kuryād iti
13.26.20	tasyā ete bhavato maruto yad dha vo divo yā vaḥ śarmeti
13.27.1	aryamṇe caruṃ nirvapet suvargakāma iti
13.27.2	tasyā ete bhavatas aryamāyāti ye te 'ryamann iti
13.27.3	aryamṇe caruṃ nirvaped yaḥ kāmayeta dānakāmā me prajāḥ syur iti
13.27.4	tasyā ete bhavataḥ
13.27.5	aryamṇe caruṃ nirvaped yaḥ kāmayeta svasti janatām iyām iti
13.27.6	tasyā ete eva bhavataḥ
13.27.7	yo rājanya ānujāvaraḥ syāt tasmā etam aindram ānuṣūkam ekādaśakapālaṃ nirvaped iti
13.27.8	atha vai bhavati
13.27.9	budhnavatī agravatī yājyānuvākye bhavata iti
13.27.10	tasyā ete bhavato budhnād agram aṅgirobhir gṛṇāno budhnād agreṇa vimimāya mānair iti
13.27.11	yo brāhmaṇa ānujāvaraḥ syāt tasmā etaṃ bārhaspatyam ānuṣūkaṃ caruṃ nirvaped iti
13.27.12	atha vai bhavati
13.27.13	budhnavatī agravatī yājyānuvākye bhavata iti
13.27.14	tasyā ete bhavato mahān mahī astabhāyad budhnād yo agram abhyarty ojaseti
13.28.1	atha vai bhavati
13.28.2	yaḥ pāpayakṣmagṛhītaḥ syāt tasmā etam ādityaṃ carum amāvāsyāyāṃ nirvaped iti
13.28.3	tasyā ete bhavato navonavo bhavati jāyamāno yam ādityā aṃśum āpyāyayantīti
13.28.4	yaṃ kāmayetānnādaḥ syād iti tasmā etaṃ tridhātuṃ nirvaped indrāya rājñe puroḍāśam ekādaśakapālam indrāyādhirājāyendrāya svarājña iti
13.28.5	atha devasya tvā savituḥ prasava iti pratipadaṃ kṛtvendrāya rājñe juṣṭaṃ nirvapāmīti caturo muṣṭīn vrīhīṇāṃ nirvapati
13.28.6	etām eva pratipadaṃ kṛtvendrāyādhirājāyendrāya svarājña iti caturaścaturo muṣṭīn ekaikasyai devatāyai
13.28.7	haviṣkṛtā vācaṃ visṛjate
13.28.8	samānaṃ karmādhivapanāt
13.28.9	adhyupya gārhapatya ekādaśottānāni kapālāny upadadhāti
13.28.10	atha vai bhavati
13.28.11	uttāneṣu kapāleṣv adhiśrayaty ayātayāmatvāya
13.28.12	trayaḥ puroḍāśā bhavanti
13.28.13	traya ime lokāḥ
13.28.14	eṣāṃ lokānām āptyai
13.28.15	uttarauttaro jyāyān bhavatīti
13.28.16	sa uttaramuttaram eva jyāyāṃsaṃ karoti
13.28.17	sarveṣām abhigamayann avadyatīti
13.28.18	so 'vadyann āhendrāya rājñe 'nubrūhīti
13.28.19	prācyāṃ diśi tvam indrāsi rājety anūcyendro jayāti na parājayātā iti yajati
13.28.20	so 'vadyann āhendrāyādhirājāyānubrūhīti
13.28.21	indro jayāti na parājayātā ity anūcyāsyed eva praririce mahitvam iti yajati
13.28.22	so 'vadyann āhendrāya svarājñe 'nubrūhīti
13.28.23	asyed eva praririce mahitvam ity anūcya prācyāṃ diśi tvam indrāsi rājeti yajati
13.28.24	vyatyāsam anvāhānirdāhāyeti brāhmaṇam
13.29.1	ya indriyakāmo vīryakāmaḥ syāt tam etayā sarvapṛṣṭhayā yājayed iti
13.29.2	etayeṣṭyā yakṣyamāṇa upakalpayate 'śvam ṛṣabhaṃ vṛṣṇiṃ bastam iti
13.29.3	atha devasya tvā savituḥ prasava iti pratipadaṃ kṛtvendrāya rāthaṃtarāya juṣṭaṃ nirvapāmīti caturo muṣṭīn vrīhīṇāṃ nirvapati
13.29.4	etām eva pratipadaṃ kṛtvendrāya bārhatāyendrāya vairūpāyendrāya vairājāyendrāya śākvarāyendrāya raivatāyeti caturaś caturo muṣṭīn ekaikasyai devatāyai
13.29.5	haviṣkṛtā vācaṃ visṛjate
13.29.6	samānaṃ karmādhivapanāt
13.29.7	adhyupya gārhapatye dvādaśottānāni kapālāny upadadhāti
13.29.8	atha vai bhavati
13.29.9	uttāneṣu kapāleṣv adhiśrayaty ayātayāmatvāya
13.29.10	dvādaśakapālaḥ puroḍāśo bhavati vaiśvadevatvāya
13.29.11	samantaṃ paryavadyatīti
13.29.12	so 'vadyann āhendrāya rāthaṃtarāyānubrūhīti
13.29.13	abhi tvā śūra nonuma ity anūcya tvām id dhi havāmaha iti yajati
13.29.14	so 'vadyann āhendrāya bārhatāyānubrūhīti
13.29.15	tvām id dhi havāmaha ity anūcya yad dyāva indra ta iti yajati
13.29.16	so 'vadyann āhendrāya vairūpāyānubrūhīti
13.29.17	yad dyāva indra ta ity anūcya pibā somam indra mandatu tveti yajati
13.29.18	so 'vadyann āhendrāya vairājāyānubrūhīti
13.29.19	pibā somam indra mandatu tvety anūcya kadā cana starīr asīti yajati
13.29.20	so 'vadyann āhendrāya śākvarāyānubrūhīti
13.29.21	kadā cana starīr asīty anūcya revatīr naḥ sadhamāda iti yajati
13.29.22	so 'vadyann āhendrāya raivatāyānubrūhīti
13.29.23	revatīr naḥ sadhamāda ity anūcyābhi tvā śūra nonuma iti yajati
13.29.24	vyatyāsam anvāhānirdāhāyeti brāhmaṇam
13.30.1	anvāhāryam āsādyāśvam ṛṣabhaṃ vṛṣṇiṃ bastam iti dadāti
13.30.2	etayaiva yajetābhiśasyamāna iti
13.30.3	yaiva pūrvā seyam
13.30.4	yaś cakṣuṣkāmaḥ syāt tasmā etām iṣṭiṃ nirvaped agnaye bhrājasvate puroḍāśam aṣṭākapālaṃ sauryaṃ carum agnaye bhrājasvate puroḍāśam aṣṭākapālam iti
13.30.5	tasyā ete bhavanty ud agne śucayas tava vi jyotiṣod u tyaṃ citram ud agne śucayas tava vi jyotiṣeti
13.30.6	upahūtāyām iḍāyām anāhitam agnīdhe bhavati
13.30.7	atha yajamānāya trīn piṇḍān prayacchati
13.30.8	ud u tyaṃ jātavedasaṃ sapta tvā harito rathe citraṃ devānām ud agād anīkam iti piṇḍān prayacchati
13.30.9	cakṣur evāsmai prayacchati
13.30.10	yad eva tasya tad iti brāhmaṇam
13.30.11	vaiśvadevīṃ sāṃgrahaṇīṃ nirvaped grāmakāma iti
13.30.12	vaiśvadevaṃ caruṃ saṃgṛhṇanta iva śrapayanti
13.30.13	atha dhruvo 'si dhruvo 'haṃ sajāteṣu bhūyāsam iti paridhīn paridadhāti
13.30.14	tasyā ete bhavato viśve devā viśve devā iti
13.30.15	atha purastāt sviṣṭakṛtaḥ sruvāhutīr upajuhoty āmanam asy āmanasya devā iti tisraḥ
13.31.1	atha vai bhavati
13.31.2	agniṃ vā etasya śarīraṃ gacchati somaṃ rasaḥ
13.31.3	varuṇa enaṃ varuṇapāśena gṛhṇāti sarasvatīṃ vāg agnāviṣṇū ātmā yasya jyog āmayati
13.31.4	yo jyogāmayāvī syād yo vā kāmayeta sarvam āyur iyām iti tasmā etām iṣṭiṃ nirvaped iti
13.31.5	etayeṣṭyā yakṣyamāṇa upakalpayate khādiraṃ navaṃ pātraṃ navanītam ājyaṃ yāvatīḥ samā eṣyan manyeta tāvanmānaṃ ca pravartam
13.31.6	atha devasya tvā savituḥ prasava iti pratipadaṃ kṛtvāgneyam aṣṭākapālaṃ nirvapati saumyaṃ caruṃ vāruṇaṃ daśakapālaṃ sārasvataṃ carum āgnāvaiṣṇavam ekādaśakapālam iti
13.31.7	samānaṃ karmājyāvekṣaṇāt
13.31.8	sa ājyāvekṣaṇe 'nuvartayati yan navam ait tan navanītam abhavad iti
13.31.9	samānaṃ karmā srucāṃ sādanāt
13.31.10	sādayitvā sruco 'thaitaṃ pravartaṃ khādire nave pātra upastīrṇābhighāritaṃ saha havirbhir antarvedy āsādayati
13.31.11	samānaṃ karmā prayājebhyaḥ
13.31.12	prayājaiś caritvā havirbhiś carati
13.31.13	tasyā etā bhavanty āyuṣ ṭa āyurdā agna āpyāyasva saṃ te 'va te heḍa ud uttamaṃ pra ṇo devy ā no divo 'gnāviṣṇū agnāviṣṇū iti
13.31.14	atha purastāt sviṣṭakṛtaḥ sruvāhutīr upajuhoti
13.32.1	aśvinoḥ prāṇo 'si tasya te dattāṃ yayoḥ prāṇo 'si svāhendrasya prāṇo 'si tasya te dadātu yasya prāṇo 'si svāhā mitrāvaruṇayoḥ prāṇo 'si tasya te dattāṃ yasya prāṇo 'si svāhā viśveṣāṃ devānāṃ prāṇo 'si tasya te dadatu yeṣāṃ prāṇo 'si svāheti
13.32.2	hutvāhutvaiva saṃsrāvaiḥ pravartam abhighārayati rāḍ asi virāḍ asi samrāḍ asi svarāḍ asīti
13.32.3	athaitaṃ pravartam agreṇāhavanīyaṃ paryāhṛtya dakṣiṇato nidadhāti
13.32.4	atha yajamānam ājyam avekṣayati ghṛtasya dhārām amṛtasya panthām indreṇa dattāṃ prayatāṃ marudbhiḥ / tat tvā viṣṇuḥ paryapaśyat tat tveḍā gavy airayad iti
13.32.5	atha brahmaṇo hastam anvārabhyartvijaḥ paryāhuḥ pāvamānena tvā stomena gāyatrasya vartanyopāṃśor vīryeṇa devas tvā savitotsṛjatu jīvātave jīvanasyāyai bṛhadrathaṃtarayos tvā stomena triṣṭubho vartanyā śukrasya vīryeṇa devas tvā savitotsṛjatu jīvātave jīvanasyāyā agnes tvā mātrayā jagatyai vartanyāgrayaṇasya vīryeṇa devas tvā savitotsṛjatu jīvātave jīvanasyāyā iti
13.32.6	atha hiraṇyād ghṛtaṃ niṣpibati
13.32.7	niṣpibantam anumantrayata imam agna āyuṣe varcase kṛdhi priyaṃ reto varuṇa soma rājan / mātevāsmā adite śarma yaccha viśve devā jaradaṣṭir yathāsad iti
13.32.8	athaitaṃ pravartamadbhiḥ prakṣālya dakṣiṇe karṇa ābadhnīta āyuṣ ṭe viśvato dadhad iti
13.32.9	athainam anuparivartayata āyur asi viśvāyur asi sarvāyur asi sarvam āyur asīti
13.32.10	athāsya brahmā hastaṃ gṛhṇāty agnir āyuṣmān ity āntād anuvākasya
13.33.1	yāvato 'śvān pratigṛhṇīyāt tāvato vāruṇāñ catuṣkapālān nirvaped ekātiriktān iti
13.33.2	tasyā ete bhavata imaṃ me varuṇa tat tvā yāmīti
13.33.3	yady aparaṃ pratigrāhī syāt sauryam ekakapālam anunirvaped iti
13.33.4	tasyā ete bhavata ud u tyaṃ citram iti
13.33.5	athāpo 'vabhṛtham avaiti
13.33.6	atha vai bhavati
13.33.7	aponaptrīyaṃ caruṃ punar etya nirvaped iti
13.33.8	tasyā ete bhavato 'pāṃ napāt sam anyā yantīti
13.33.9	yaḥ pāpmanā gṛhītaḥ syāt tasmā etām aindrāvaruṇīṃ payasyāṃ nirvaped iti
13.33.10	etayeṣṭyā yakṣyamāṇa upakalpayate dadhi paya āmikṣāyā iti
13.33.11	atha devasya tvā savituḥ prasava iti pratipadaṃ kṛtvendrāvaruṇābhyāṃ juṣṭaṃ nirvapāmīti caturo muṣṭīn vrīhīṇāṃ nirvapati
13.33.12	haviṣkṛtā vācaṃ visṛjate
13.33.13	samānaṃ karmādhivapanāt
13.33.14	adhyupya dakṣiṇārdhe gārhapatyasyaikādaśa kapālāny upadadhāti
13.33.15	yadaitaṃ puroḍāśam adhipṛṇakti tadaitām āmikṣāṃ gārhapatye śrapayati
13.33.16	athaitaṃ puroḍāśam upastīrṇābhighāritam udvāsyāmikṣayā saṃpracchādyāntarvedy āsādayati
13.34.1	atha vai bhavati
13.34.2	payasyāyāṃ puroḍāśam avadadhāti
13.34.3	ātmanvantam evainaṃ karoti
13.34.4	atho āyatanavantam eva
13.34.5	caturdhā vyūhati
13.34.6	dikṣv eva pratitiṣṭhati
13.34.7	punaḥ samūhatīti
13.34.8	sa āmikṣāṃ puroḍāśāc caturdhā kṛtvā vyūhati yā vām indrāvaruṇā yatavyā tanūs tayemam aṃhaso muñcataṃ yā vām indrāvaruṇā sahasyā rakṣasyā tejasyā tanūs tayemam aṃhaso muñcatam iti
13.34.9	punaḥ samūhati samūhyāvadyatīti
13.34.10	tasyā ete bhavata indrāvaruṇayor aham indrāvaruṇā yuvam adhvarāya na iti
13.34.11	atha purastāt sviṣṭakṛtaḥ sruvāhutīr upajuhoti yo vām indrāvaruṇāv agnau srāmas taṃ vām etenāvayaja ity aṣṭau
13.35.1	atha vai bhavati
13.35.2	yo bhrātṛvyavānt syāt sa spardhamāna etayeṣṭyā yajetāgnaye pravate puroḍāśam aṣṭākapālaṃ nirvaped agnaye vibādhavate 'gnaye pratīkavata iti
13.35.3	tasyā etā bhavanti praprāyam agniḥ pra te yakṣi pra ta iyarmi manma bhuvo vi pājasā vi jyotiṣā sa tvam agne pratīkena taṃ supratīkaṃ sudṛśaṃ svañcam iti
13.35.4	yo bhrātṛvyavānt syāt sa spardhamāna etayeṣṭyā yajetendrāyāṃhomuce puroḍāśam ekādaśakapālaṃ nirvaped indrāya vaimṛdhāyendrāyendriyāvata iti
13.35.5	atha vai bhavati
13.35.6	trayastriṃśatkapālaṃ puroḍāśaṃ nirvapatīti
13.35.7	ya evaite traya ekādaśakapālās ta evaita uktā bhavanti
13.35.8	tasyā etā bhavanty aṃhomuce viveṣa yan mā vi na indrendra kṣatram indriyāṇi śatakrata anu te dāyīti
13.35.9	yo bhrātṛvyavānt syāt sa spardhamāna etayeṣṭyā yajetāgnaye saṃvargāya puroḍāśam aṣṭākapālaṃ nirvapet
13.35.10	taṃ śṛtam āsannam etena yajuṣābhimṛśed iti
13.35.11	taṃ śṛtam āsannam etena yajuṣābhimṛśaty ojo 'si saho 'si balam asi bhrājo 'si devānāṃ dhāma nāmāsi viśvam asi viśvāyuḥ sarvam asi sarvāyur abhibhūr aham anena haviṣāmuṃ bhrātṛvyam abhibhūyāsam iti
13.35.12	yukṣvā hi devahūtamān ity etasyānuvākasya saptadaśa sāmidhenīḥ parācīr anvāha
13.35.13	tasyā ete bhavataḥ sakhāyaḥ saṃ vaḥ samyañcaṃ saṃsam id yuvase vṛṣann iti
13.36.1	yaḥ prajākāmaḥ syāt tasmā etaṃ prajāpatyaṃ gārmutaṃ caruṃ nirvaped iti
13.36.2	tasyā ete bhavataḥ prajāpate sa vedeti
13.36.3	yaḥ paśukāmaḥ syāt tasmā etaṃ somāpauṣṇaṃ gārmutaṃ caruṃ nirvaped iti
13.36.4	tasyā ete bhavataḥ somāpūṣaṇā imau devāv iti
13.36.5	citrayā yajeta paśukāma iti
13.36.6	śvaś citrayety upavasati
13.36.7	atha prātar āgneyam aṣṭākapālaṃ nirvapati saumyaṃ caruṃ tvāṣṭram aṣṭākapālaṃ sarasvatyai caruṃ sarasvate caruṃ sinīvālyai carum aindram ekādaśakapālam iti
13.36.8	tasyā ete bhavanty agninā rayim aśnavad gomāṃ agna āpyāyasva saṃ ta iha tvaṣṭāram agriyaṃ tan nas turīpaṃ pra ṇo devy ā no divaḥ pīpivāṃsaṃ sarasvato ye te sarasva ūrmayaḥ sinīvāli yā supāṇir indraṃ vo viśvatas parīndraṃ nara iti
13.36.9	atha purastāt sviṣṭakṛtaḥ sruvāhutīr upajuhoty agne gobhir na āgahīti pañcarco dve yajuṣī
13.37.1	kārīryā yakṣyamāṇo bhavati
13.37.2	sa upakalpayate kṛṣṇaṃ vāsaḥ kṛṣṇatūṣaṃ kṛṣṇam aśvaṃ kṛṣṇaṃ saṃdānaṃ kṛṣṇājinaṃ kṛṣṇamadhu karīrasaktūn kṛṣṇāṃ kumbhīm āmapakvāṃ kṛṣṇam anas trigadhaṃ kṛṣṇām aviṃ kṛṣṇaṃ varṣāhūstambaṃ vaitasam idhmābarhir iti
13.37.3	atha yajamānāyatane kṛṣṇaṃ vāsaḥ kṛṣṇatūṣaṃ nidadhāti
13.37.4	athāgreṇāhavanīyaṃ kṛṣṇam aśvaṃ kṛṣṇena saṃdānena saṃdityāntarvedi kṛṣṇājine kṛṣṇamadhu karīrasaktūn nivapati
13.37.5	utkare kumbhīṃ niminoti
13.37.6	athāgreṇotkaraṃ prāgīṣam ana sthāpayitvā tasyāgreṇopastambhanaṃ kṛṣṇām aviṃ nigrathnāti
13.37.7	uttareṇāhavanīyaṃ kṛṣṇaṃ varṣāhūstambaṃ vaitasam idhmābarhir iti nidadhāti
13.37.8	atha yajamānaḥ kṛṣṇaṃ vāsaḥ kṛṣṇatūṣaṃ paridhatte
13.38.1	mārutam asi marutām ojo 'pāṃ dhārāṃ bhinddhīti
13.38.2	ramayata marutaḥ śyenam āyinam iti paścādvātaṃ pratimīvati
13.38.3	purovātam eva janayati varṣasyāvaruddhyā iti brāhmaṇam
13.38.4	athaitam aśvaṃ saṃdānāt pramucyottaravargyeṇābhivikṣipaty abhikranda stanaya garbham ādhā iti
13.38.5	sa yadi vidhūnute yadi mehati yadi śakṛtkaroti varṣiṣyatīty eva veda
13.38.6	atha vātanāmāni juhoti purovāto varṣañ jinvar āvṛt svāhety aṣṭau
13.38.7	athāntarvedi kṛṣṇājine madhuṣā karīrasaktūn saṃyauti māndā vāśāḥ śundhyūr ajirāḥ / jyotiṣmatīs tamasvarīr undatīḥ suphenāḥ / mitrabhṛtaḥ kṣatrabhṛtaḥ surāṣṭrā iha māvateti
13.38.8	tisraḥ piṇḍīḥ kṛtvā samuccitya kṛṣṇājinasyāntān saṃdānenopanahyati vṛṣṇo aśvasya saṃdānam asi vṛṣṭyai tvopanahyāmīti
13.38.9	athainā anasaḥ prathamāyāṃ gadhāyām ābadhnāti
13.39.1	devā vasavyā agne soma sūryeti
13.39.2	ahorātre uparamati
13.39.3	dvitīyasyām ābadhnāti devāḥ śarmaṇyā mitrāvaruṇāryamann iti
13.39.4	ahorātre evoparamati
13.39.5	tṛtīyasyām ābadhnāti devāḥ sapītayo 'pāṃ napād āśuhemann iti
13.39.6	ahorātre evoparamati
13.39.7	atha vai bhavati
13.39.8	yadi varṣet tāvaty eva hotavyam iti
13.39.9	yadi caiva varṣati yadi nobhayenaiva piṇḍīr juhoti sruvopastīrṇābhighāritā divā cit tamaḥ kṛṇvanty ā yaṃ nara udīrayathā marutaḥ samudrata iti
13.39.10	athāsāṃ dhūmam anvīkṣate 'sitavarṇā harayaḥ suparṇā iti
13.39.11	yadi na varṣec chvo bhūte havir nirvapet
13.39.12	agnaye dhāmacchade puroḍāśam aṣṭākapālaṃ nirvapen mārutaṃ saptakapālaṃ sauryam ekakapālam iti
13.39.13	tasyā etā bhavanti tvaṃ tyā cid acyutāgne bhūrīṇi tava jātavedo divo no vṛṣṭiṃ maruto rarīdhvaṃ pinvanty apo marutaḥ sudānava ud u tyaṃ citram iti
13.39.14	atha purastāt sviṣṭakṛtaḥ sruvāhutīr upajuhoty aurvabhṛguvac chucim apnavānavad āhuva iti tisraḥ
13.39.15	athaitāṃ kumbhīm adbhiḥ pūrayati sṛjā vṛṣṭiṃ diva ādbhiḥ samudraṃ pṛṇeti
13.39.16	sā yadi dīryate yadi bhidyate varṣiṣyatīty eva veda
13.39.17	athāvim abhijuhoty abjā asi prathamajā balam asi samudriyam iti
13.39.18	sā yadi vidhūnute yadi mehati yadi śakṛtkaroti varṣiṣyatīty eva veda
13.39.19	atha varṣāhūstambam abhijuhoti
13.40.1	unnambhaya pṛthivīṃ bhinddhīdaṃ divyaṃ nabhaḥ / udno divyasya no dehīśāno visṛjā dṛtim iti
13.40.2	athainam āhavanīye 'nupraharati hiraṇyakeśo rajaso visāra iti
13.40.3	athāsya dhūmam anvīkṣata ā te suparṇā aminanta evair iti
13.40.4	athāntarvedi tiṣṭhan kṛṣṇājinam avadhūnoti ye devā divibhāgā ity āntād anuvākasya
13.40.5	saṃtiṣṭhate kārīrī
13.40.6	athāto 'ñjaḥsavakārīrī
13.40.7	āgneyam aṣṭākapālaṃ nirvapati śrapayitvāsādayati
13.40.8	tasyāḥ pañcadaśa sāmidhenyaḥ pañca prayājā vārtraghnāv ājyabhāgau
13.40.9	atha haviṣo 'gnir mūrdhā bhuva iti
13.40.10	triṣṭubhau saṃyājye
13.40.11	yābhiś caiva piṇḍīr ābadhnāti yābhiś ca juhoti yābhyāṃ ca dhūmam anvīkṣate tāḥ saṃsidhyanti
13.40.12	saṃtiṣṭhate 'ñjaḥsavakārīrī
13.41.1	atha vai bhavati
13.41.2	traidhātavīyena yajetābhicaran vābhicaryamāṇo vā sahasreṇa vā yakṣyamāṇaḥ sahasreṇa vejāno yo vā yakṣya ity uktvā na yajata iti
13.41.3	etayeṣṭyā yakṣyamāṇa upakalpayate sahasraṃ hiraṇyaṃ tārpyaṃ dhenum iti
13.41.4	atha devasya tvā savituḥ prasava iti pratipadaṃ kṛtvendrāviṣṇubhyāṃ juṣṭaṃ nirvapāmīti caturo muṣṭīn vrīhīṇāṃ nirvapati
13.41.5	etām eva pratipadaṃ kṛtvendrāviṣṇubhyāṃ juṣṭaṃ nirvapāmīti caturo yavānām
13.41.6	etām eva pratipadaṃ kṛtvendrāviṣṇubhyāṃ juṣṭaṃ nirvapāmīti catura eva vrīhīṇām
13.41.7	teṣāṃ vrīhiṣv eva haviṣkṛtam udvādayati
13.41.8	upodyacchante yavān
13.41.9	haviṣkṛtā vācaṃ visṛjate
13.41.10	samānaṃ karmādhivapanāt
13.41.11	adhyupya gārhapatye dvādaśa kapālāny upadadhāti
13.41.12	atha vai bhavati
13.41.13	dvādaśakapālaḥ puroḍāśo bhavati
13.41.14	te trayaś catuṣkapālāḥ
13.41.15	triṣṣamṛddhatvāya
13.41.16	trayaḥ puroḍāśā bhavanti
13.41.17	traya ime lokāḥ
13.41.18	eṣāṃ lokānām āptyai
13.41.19	uttarauttaro jyāyān bhavatīti
13.41.20	sa uttaramuttaram eva jyāyāṃsaṃ karoti yavamayaṃ madhye
13.41.21	atha vai bhavati
13.42.1	sarvāṇi chandāṃsy etasyām iṣṭyām anūcyānīty āhuḥ
13.42.2	triṣṭubho vā etad vīryaṃ yat kakut
13.42.3	uṣṇihā jagatyai
13.42.4	yad uṣṇihakakubhāv anvāha tenaiva sarvāṇi chandāṃsy avarunddha iti
13.42.5	pra so agne tavotibhir ity etāsāṃ dve dhāyyāloke dadhāti
13.42.6	athāgne trī te vājinā trī ṣadhastheti trivatyā paridadhāti sarūpatvāyeti brāhmaṇam
13.42.7	sarveṣām abhigamayann avadyatīti
13.42.8	tasyā ete bhavataḥ saṃ vāṃ karmaṇobhā jigyathur iti
13.42.9	anvāhāryam āsādya sahasraṃ hiraṇyaṃ tārpyaṃ dhenum iti dadāti
13.42.10	yaṃ kāmayeta rājanyam anapobdho jāyeta vṛtrān ghnaṃś cared iti tasmā etam aindrābārhaspatyaṃ caruṃ nirvaped iti
13.42.11	etayeṣṭyā yakṣyamāṇa upakalpayate hiraṇmayaṃ dāma
13.42.12	tasyā ete bhavato 'sme indrābṛhaspatī bṛhaspatir naḥ paripātu paścād iti
13.42.13	anvāhāryam āsādya hiraṇmayaṃ dāma dadāti
13.43.1	vaiśvānaraṃ dvādaśakapālaṃ nirvaped aniṣṭvāgrayaṇena navānnaṃ jagdhvā yo vānyasyāgniṣu yajeta yasya vānyo 'gniṣu yajeta
13.43.2	so 'raṇyor agnīn samārohyodavasāya mathitvāgnīn vihṛtya vaiśvānaraṃ dvādaśakapālaṃ nirvapati
13.43.3	tasyā ete bhavato vaiśvānaro na ūtyā pṛṣṭo divīti
13.43.4	agnaye tantumate puroḍāśam aṣṭākapālaṃ nirvaped vicchinnāgnihotro yo ā kāmayeta prajāyai me tantur na vicchidyeteti
13.43.5	so 'raṇyor agnīn samārohyodavasāya mathitvāgnīn vihṛtyāgnaye tantumate puroḍāśam aṣṭākapālaṃ nirvaped iti
13.43.6	tasyā ete bhavatas tvaṃ nas tantur uta setur agne tvaṃ panthā bhavasi devayānaḥ / tvayāgne pṛṣṭhaṃ vayam āruhema athā devaiḥ sadhamādaṃ madema svayaṃ kṛṇvānaḥ sugam aprayāvaṃ tigmaśṛṅgo vṛṣabhaḥ śośucānaḥ / pratnaṃ sadhastham anupaśyamāna ā tantum agnir divyaṃ tatāneti
13.43.7	sviṣṭavatyau saṃyājye havyavāham abhimātiṣāhaṃ rakṣohaṇaṃ pṛtanāsu jiṣṇum / jyotiṣmantaṃ dīdyataṃ purandhim agniṃ sviṣṭakṛtam āhuvema sviṣṭam agne abhi tat pṛṇāhi viśvā deva pṛtanā abhiṣya / uruṃ naḥ panthāṃ pradiśan vibhāhi jyotiṣmad dhehy ajaraṃ na āyur āyur iti
13.43.8	agnaye vratabhṛte puroḍāśam aṣṭākapālaṃ nirvaped ya āhitāgnir aśru kuryād iti
13.43.9	tasyā ete bhavatas tvam agne vratabhṛc chucir devāṃ āsādayā iha / agne havyāya voḍhave
13.43.10	vratā nu bibhrad vratapā adābhyo yajāno devāṃ ajaraḥ suvīraḥ / dadhad ratnāni suvidāno agne gopāya no jīvase jātaveda iti
13.43.11	atha yasyāgnayo vṛthāgnibhiḥ saṃsṛjyeran mitho vānyasya vāgnibhiḥ so 'raṇyor agnīn samārohyodavasāya mathitvāgnīn vihṛtyāgnaye vivicaye puroḍāśam aṣṭākapālaṃ nirvapaty agnaye vratapataya iti
13.43.12	tasyā etā bhavanti vi te viṣvag vātajūtāso agne tvām agne mānuṣīr īḍate viśas tvam agne vratapā asi yad vo vayaṃ pramināma vratānīti
13.43.13	saṃtiṣṭhanta iṣṭayaḥ saṃtiṣṭhanta iṣṭayaḥ
14.1.1	atha vai bhavati
14.1.2	prajāpatir akāmayata prajāḥ sṛjeyeti
14.1.3	sa tapo 'tapyata
14.1.4	sa sarpān asṛjata
14.1.5	so 'kāmayata prajāḥ sṛjeyeti
14.1.6	sa dvitīyam atapyata
14.1.7	sa vayāṃsy asṛjata
14.1.8	so 'kāmayata prajāḥ sṛjeyeti
14.1.9	sa tṛtīyam atapyata
14.1.10	sa etaṃ dīkṣitavādam apaśyat
14.1.11	tam avadat tato vai sa prajā asṛjateti
14.1.12	tat pṛcchanti katamat tat tapo yat tapas taptvā dīkṣitavādaṃ vadatīti
14.1.13	atha vai bhavati
14.1.14	aṅgirasaḥ suvargaṃ lokaṃ yanto 'psu dīkṣātapasī prāveśayan
14.1.15	apsu snāti
14.1.16	sākṣād eva dīkṣātapasī avarunddha ity etad iti brūyād iti
14.1.17	atha vai bhavati
14.1.18	yad vai dīkṣito 'medhyaṃ paśyaty apāsmād dīkṣā krāmati
14.1.19	nīlam asya haro vyetīti
14.1.20	so 'medhyaṃ dṛṣṭvā japaty abaddhaṃ mano daridraṃ cakṣuḥ sūryo jyotiṣāṃ śreṣṭho dīkṣe mā mā hāsīr ity āha
14.1.21	nāsmād dīkṣāpakrāmati
14.1.22	nāsya nīlaṃ na haro vyetīti brāhmaṇam
14.1.23	atha vai bhavati
14.1.24	yad vai dīkṣitam abhivarṣati divyā āpo 'śāntā ojo balaṃ dīkṣāṃ tapo 'sya nirghnantīti
14.1.25	so 'bhivṛṣyamāṇo japaty undatīr balaṃ dhattaujo dhatta balaṃ dhatta mā me dīkṣāṃ mā tapo nirvadhiṣṭety āha
14.1.26	etad eva sarvam ātman dhatte
14.1.27	nāsyaujo balaṃ na dīkṣāṃ na tapo nirghnantīti brāhmaṇam
14.1.28	atha vai bhavati
14.1.29	agnir vai dīkṣitasya devatā
14.1.30	so 'smād etarhi tira iva yarhi yātīti
14.1.31	so 'smāt samārūḍhas tira iva bhavati
14.1.32	so 'raṇyor agnīnt samārohya bṛhaspativatyarcā prayāti
14.1.33	bhadrād abhi śreyaḥ prehi bṛhaspatiḥ puraetā te astv ity āha
14.1.34	brahma vai devānāṃ bṛhaspatiḥ
14.1.35	tam evānvārabhate
14.1.36	sa enaṃ saṃpārayatīti brāhmaṇam
14.1.37	prajñātam apāṃ saṃyānasya
14.1.38	uktam adhyavasānasya
14.1.39	atha vai bhavati
14.1.40	yo vai somaṃ rājānaṃ sāmrājyaṃ lokaṃ gamayitvā krīṇāti gacchati svānāṃ sāmrājyam
14.1.41	chandāṃsi khalu vai somasya rājñaḥ sāmrājyo lokaḥ
14.1.42	purastāt somasya krayād evam abhimantrayeteti
14.1.43	sa purastāt somasya krayād evam abhimantrayate
14.2.1	eṣa te gāyatro bhāga iti me somāya brūtād eṣa te traiṣṭubho bhāga iti me somāya brūtād eṣa te jāgato bhāga iti me somāya brūtāc chandomānāṃ sāmrājyaṃ gaccheti me somāya brūtād iti
14.2.2	sāmrājyam evainaṃ lokaṃ gamayitvā krīṇāti
14.2.3	gacchati svānāṃ sāmrājyam iti brāhmaṇam
14.2.4	atha vai bhavati
14.2.5	yo vai tānūnaptrasya pratiṣṭhāṃ veda praty eva tiṣṭhati
14.2.6	brahmavādino vadanti na prāśnanti na juhvaty atha kva tānūnaptraṃ pratitiṣṭhatīti
14.2.7	prajāpatau manasīti brūyāt
14.2.8	trir avajighred iti
14.2.9	sa trir avajighrati prajāpatau tvā manasi juhomīti
14.2.10	eṣā vai tānūnaptrasya pratiṣṭhā
14.2.11	ya evaṃ veda praty eva tiṣṭhatīti brāhmaṇam
14.2.12	atha vai bhavati
14.2.13	yo vā adhvaryoḥ pratiṣṭhāṃ veda praty eva tiṣṭhati
14.2.14	yato manyetānabhikramya hoṣyāmīti tat tiṣṭhann āśrāvayed iti
14.2.15	sa yato manyetānabhikramya hoṣyāmīti tat tiṣṭhann āśrāvayati
14.2.16	eṣā vā adhvaryoḥ pratiṣṭhā
14.2.17	ya evaṃ veda praty eva tiṣṭhatīti brāhmaṇam
14.2.18	atha vai bhavati
14.2.19	yad abhikramya juhuyāt pratiṣṭhāyā iyāt
14.2.20	tasmāt samānatra tiṣṭhatā hotavyaṃ pratiṣṭhityā iti
14.2.21	tad etad anyatra haviryajñebhyaḥ
14.2.22	abhikrāmaṃ juhotīti haviryajñeṣu bhavati
14.2.23	atha vai bhavati
14.2.24	yo vā adhvaryoḥ svaṃ veda svavān eva bhavati
14.2.25	srug vā asya svaṃ vāyavyam asya svaṃ camaso 'sya svam
14.2.26	yad vāyavyaṃ vā camasaṃ vānanvārabhyāśrāvayet svād iyād iti
14.2.27	sa vāyavyaṃ caiva camasaṃ cānvārabhyāśrāvayati
14.2.28	svād eva naitīti brāhmaṇam
14.2.29	atha vai bhavati
14.2.30	yo vai somam apratiṣṭhāpya stotram upākaroty apratiṣṭhitaḥ somo bhavaty apratiṣṭhita stomo 'pratiṣṭhitāny ukthāny apratiṣṭhito yajamāno 'pratiṣṭhito 'dhvaryuḥ
14.2.31	vāyavyaṃ vai somasya pratiṣṭhā camaso 'sya pratiṣṭhā soma stomasya stoma ukthānām
14.2.32	grahaṃ vā gṛhītvā camasaṃ vonnīya stotram upākuryād iti
14.2.33	unnayanaṃ hy eva camasasya grahaṇam
14.2.34	sa grahaṃ vaiva gṛhītvā camasaṃ vonnīya stotram upākaroti
14.2.35	praty eva somaṃ sthāpayati prati stomaṃ praty ukthāni
14.2.36	prati yajamānas tiṣṭhati praty adhvaryur iti brāhmaṇam
14.3.1	atha vai bhavati
14.3.2	yajñaṃ vā etat saṃbharanti yat somakrayaṇyai padam
14.3.3	yajñamukhaṃ havirdhāne
14.3.4	yarhi havirdhāne prācī pravartayeyus tarhi tenākṣam upāñjyād iti
14.3.5	sa yarhi havirdhāne prācī pravartayati tarhi tena padatṛtīyena patnyakṣadhuram upānakti
14.3.6	yajñamukha eva yajñam anusaṃtanotīti brāhmaṇam
14.3.7	atha vai bhavati
14.3.8	prāñcam agniṃ praharanty ut patnīm ānayanty anv anāṃsi pravartayanty atha vā asyaiṣa dhiṣṇiyo hīyate so 'nudhyāyati sa īśvaro rudro bhūtvā prajāṃ paśūn yajamānasya śamayitoḥ
14.3.9	yarhi paśum āprītam udañcaṃ nayanti tarhi tasya paśuśrapaṇaṃ hared iti
14.3.10	sa yarhi paśum āprītam udañcaṃ nayanti tarhi tasya paśuśrapaṇaṃ harati
14.3.11	tenaivainaṃ bhāginaṃ karotīti brāhmaṇam
14.3.12	atha vai bhavati
14.3.13	yajamāno vā āhavanīyaḥ
14.3.14	yajamānaṃ vā etad vikarṣante yad āhavanīyāt paśuśrapaṇaṃ haranti
14.3.15	sa vaiva syān nirmanthyaṃ vā kuryād iti
14.3.16	sa yady u hainam kariṣyan bhavati nainam anvānayate
14.3.17	ajasra evāpy eṣa dīpyamānaḥ śete
14.3.18	yady u vā enam anvānayate tasya paśuvelāyām ulmukam ādāyāraṇī upasaṃgṛhya pūrvaḥ paśoḥ pratipadyate
14.3.19	nirmanthyenātra paśuṃ śrapayanti
14.3.20	vapayā tat saholmukam āharanti yajamānasya sātmatvāyeti brāhmaṇam
14.3.21	atha vai bhavati
14.3.22	yadi paśor avadānaṃ naśyed ājyasya pratyākhyāyam avadyed iti
14.3.23	sa yāvanti paśor avadānāni naśyanti tāvat kṛtva ājyasya pratyākhyāyam avadyati
14.3.24	saiva tataḥ prāyaścittir iti brāhmaṇam
14.3.25	atha vai bhavati
14.3.26	ye paśuṃ vimathnīran yas tān kāmayetārtim ārccheyur iti kuvid aṅgeti namovṛktivatyarcāgnīdhre juhuyād iti
14.3.27	sa kuvid aṅgeti namovṛktivatyarcāgnīdhre juhoti
14.3.28	namovṛktim evaiṣāṃ vṛṅkte
14.3.29	tājag ārtim ārcchantīti brāhmaṇam
14.3.30	yady u vā ekacaraṃ vimathnīte śāmitra etāṃ juhoti
14.3.31	prajñātam upākaraṇasya
14.3.32	uktam apāvyānāṃ caraṇam
14.3.33	brāhmaṇam uttaram
14.4.1	atha vai bhavati
14.4.2	yo vā ayathādevataṃ yajñam upacaraty ā devatābhyo vṛścyate pāpīyān bhavati
14.4.3	yo yathādevataṃ na devatābhya āvṛścyate vasīyān bhavati
14.4.4	āgneyyarcāgnīdhram abhimṛśed vaiṣṇavyā havirdhānam āgneyyā sruco vāyavyayā vāyavyāny aindriyā sada iti
14.4.5	sa āgneyyarcāgnīdhram abhimṛśati vaiṣṇavyā havirdhānam āgneyyā sruco vāyavyayā vāyavyāny aindriyā sadaḥ
14.4.6	yathādevatam eva yajñam upacarati
14.4.7	na devatābhya āvṛścyate vasīyān bhavatīti brāhmaṇam
14.4.8	uktam audumbarāṇāṃ mahāparidhīnāṃ paridhānam
14.4.9	uktaṃ srucāṃ sādanam
14.4.10	uktaṃ pātrāṇām abhimarśanam
14.4.11	atha vai bhavati
14.4.12	iṣṭargo vā adhvaryur yajamānasya
14.4.13	iṣṭargaḥ khalu vai pūrvo 'rṣṭuḥ kṣīyate
14.4.14	āsanyān mā mantrāt pāhi kasyāś cid abhiśastyā iti purā prātaranuvākāj juhuyād iti
14.4.15	purā prātaranuvākān mahārātra utthāyāgnīdhra āsanyāṃ juhoty āsanyān mā mantrāt pāhi kasyāś cid abhiśastyāḥ svāheti
14.4.16	ātmana eva tad adhvaryuḥ purastāc charma nahyate 'nārtyā iti brāhmaṇam
14.4.17	atha vai bhavati
14.4.18	yo vai chandobhir abhibhavati sa saṃsunvator abhibhavatīti
14.4.19	sa saṃsunvator mahārātra utthāyāgnīdhre tisro 'bhibhūtīr juhoti saṃveśāya tvopaveśāya tvā gāyatriyā abhibhūtyai svāhā saṃveśāya tvopaveśāya tvā triṣṭubho 'bhibhūtyai svāhā saṃveśāya tvopaveśāya tvā jagatyā abhibhūtyai svāheti
14.4.20	atha dve prāṇāhutī juhoti prāṇāpānau mṛtyor mā pātaṃ prāṇāpānau mā mā hāsiṣṭam iti
14.4.21	atha vai bhavati
14.4.22	devatāsu vā ete prāṇāpānayor vyāyacchante yeṣāṃ somaḥ samṛcchate
14.4.23	saṃveśāya tvopaveśāya tvety āha
14.4.24	chandāṃsi vai saṃveśa upaveśaḥ
14.4.25	chandobhir evāsya chandāṃsi vṛṅkta iti brāhmaṇam
14.4.26	atha vai bhavati
14.4.27	yasya bhūyāṃso yajñakratava ity āhuḥ sa devatā vṛṅkta iti
14.4.28	yady agniṣṭomaḥ somaḥ parastāt syād ukthyaṃ kurvīteti
14.4.29	ukthyaṃ kratum upaiti
14.4.30	yady ukthyaḥ syād atirātraṃ kurvīteti
14.4.31	atirātraṃ kratum upaiti
14.4.32	yajñakratubhir evāsya devatā vṛṅkte vasīyān bhavatīti brāhmaṇam
14.4.33	iti nvā adhvaryutaḥ
14.4.34	atha chandogataḥ
14.4.35	pretivanti caitivanti cājyāni bhavanty abhijityai
14.4.36	marutvatīḥ pratipado vijityai
14.4.37	ubhe bṛhadrathaṃtare bhavataḥ
14.4.38	iti nvai chandogataḥ
14.4.39	atha hotṛtaḥ
14.4.40	sajanīyaṃ śasyaṃ vihavyaṃ śasyam agastyasya kayāśubhīyaṃ śasyam iti nvā ekāhayājinaḥ
14.4.41	atha sattriṇāṃ mahārātra utthānaṃ caiva samānaṃ pañcābhibhūtīr dve prāṇāhutī
14.4.42	te yathākratv eva yanti
14.4.43	ādiṣṭāny evāhāny upayanti
14.4.44	uktaṃ nigrābhyāsu vācanam
14.4.45	atha vai bhavati
14.4.46	oṣadhayo vai somasya viśaḥ
14.4.47	viśaḥ khalu vai rājñaḥ pradātor īśvarāḥ
14.4.48	aindraḥ soma iti
14.4.49	so 'bhiṣoṣyann oṣadhībhyo 'dhi rājānaṃ niryācate
14.4.50	avīvṛdhaṃ vo manasā sujātā ṛtaprajātā bhaga id vaḥ syāma / indreṇa devīr vīrudhaḥ saṃvidānā anu manyantāṃ savanāya somam ity āha
14.4.51	oṣadhībhya evainaṃ svāyai viśaḥ svāyai devatāyai niryācyābhiṣuṇotīti brāhmaṇam
14.4.52	atha vai bhavati
14.4.53	yo vai somasyābhiṣūyamāṇasya prathamo 'ṃśu skandati sa īśvara indriyaṃ vīryaṃ prajāṃ paśūn yajamānasya nirhantoḥ
14.4.54	tam abhimantrayeteti
14.4.55	sa yaḥ somasyābhiṣūyamāṇasya prathamo 'ṃśu skandati tam abhimantrayetā māskānt saha prajayā saha rāyas poṣeṇendriyaṃ me vīryaṃ mā nirvadhīr iti
14.4.56	āśiṣam evaitām āśāsta indriyasya vīryasya prajāyai paśūnām anirghātāyeti brāhmaṇam
14.4.57	atraiṣā drapsānumantraṇīyā
14.4.58	tām itarābhiḥ saha vakṣyāmaḥ
14.4.59	atha vai bhavati
14.5.1	yo vai devān devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu
14.5.2	yān prācīnam āgrayaṇād grahān gṛhṇīyāt tān upāṃśu gṛhṇīyāt
14.5.3	yān ūrdhvāṃs tān upabdimata iti
14.5.4	sa yān prācīnam āgrayaṇād grahān gṛhṇāti tān upāṃśu gṛhṇāti
14.5.5	yān ūrdhvāṃs tān upabdimataḥ
14.5.6	devān eva tad devayaśasenārpayati manuṣyān manuṣyayaśasena
14.5.7	devayaśasy eva deveṣu bhavati manuṣyayaśasī manuṣyeṣv iti brāhmaṇam
14.5.8	te yatra bahiṣpavamānaṃ srapsyanto bhavanti teṣu samanvārabdheṣv āhavanīye sruvāhutiṃ juhoty agniḥ prātaḥsavane pātv asmān vaiśvānaro mahinā viśvaśambhūḥ / sa naḥ pāvako draviṇaṃ dadhātv āyuṣmantaḥ sahabhakṣāḥ syāma svāheti
14.5.9	mādhyaṃdine pavamāne tathaiva samanvārabdheṣv āhavanīye sruvāhutiṃ juhoti viśve devā maruta indro asmān asmin dvitīye savane na jahyuḥ / āyuṣmantaḥ priyam eṣāṃ vadanto vayaṃ devānāṃ sumatau syāma svāheti
14.5.10	ārbhave pavamāne tathaiva samanvārabdheṣv āhavanīye sruvāhutiṃ juhotīdaṃ tṛtīyaṃ savanaṃ kavīnām ṛtena ye camasam airayanta / te saudhanvanāḥ suvar ānaśānāḥ sviṣṭiṃ no abhi vasīyo nayantu svāheti
14.5.11	atha vai bhavati
14.5.12	āyatanavatīr vā anyā āhutayo hūyante 'nāyatanā anyāḥ
14.5.13	yā āghāravatīs tā āyatanavatīr yāḥ saumyās tā anāyatanāḥ
14.5.14	aindravāyavam ādāyāghāram āghārayed iti
14.5.15	sa aindravāyavam ādāyāghāram āghārayaty adhvaro yajño 'yam astu devā oṣadhībhyaḥ paśave no janāya / viśvasmai bhūtāyādhvaro 'si sa pinvasva ghṛtavad deva soma svāheti
14.5.16	saumyā eva tad āhutīr āyatanavatīḥ karoti
14.5.17	āyatanavān bhavati ya evaṃ veda
14.5.18	atho dyāvāpṛthivī eva ghṛtena vyunatti
14.5.19	te vyutte upajīvanīye bhavataḥ
14.5.20	upajīvanīyo bhavati ya evaṃ vedeti brāhmaṇam
14.5.21	atha pratiprasthātottarārdha āhavanīyasya manthinaḥ saṃsrāvaṃ juhoty eṣa te rudra bhāgo yaṃ nirayācathās taṃ juṣasva vider gaupatyaṃ rāyaspoṣaṃ suvīryaṃ saṃvatsarīṇāṃ svāheti
14.5.22	atha vai bhavati
14.5.23	manuḥ putrebhyo dāyaṃ vyabhajat
14.5.24	sa nābhānediṣṭhaṃ brahmacaryaṃ vasantaṃ nirabhajat
14.5.25	sa āgacchat
14.5.26	so 'bravīt kathā mā nirabhāg iti
14.5.27	na tvā nirabhākṣam ity abravīt
14.5.28	aṅgirasa ime sattram āsate
14.5.29	te suvargaṃ lokaṃ na prajānanti
14.5.30	tebhya idaṃ brāhmaṇaṃ brūhi
14.5.31	te suvargaṃ lokaṃ yanto ya eṣāṃ paśavas tāṃs te dāsyantīti
14.5.32	tad ebhyo 'bravīd iti
14.5.33	tat pṛcchanti kim ebhyas tad uvācety apāvyāni santanīr drapsānumantraṇīyā acchāvākīyā stotrīyāḥ śastrīyāḥ satyaṃ vadata śraddhā vo mā vigād ity etad ebhyas tad uvāceti
14.5.34	taṃ paśubhiś carantaṃ yajñavāstau rudra āgacchad ity uktasyaiṣa karmaṇo 'nuvādaḥ
14.5.35	atha dve pravṛtāhutī juhoti
14.5.36	juṣṭo vāco bhūyāsam ṛcā stomaṃ samardhayety upariṣṭāt tṛtīyā
14.5.37	tām u tatraiva vakṣyāmaḥ
14.5.38	atha drapsān anumantrayate drapsaś caskanda yas te drapso yo drapso yas te drapsa iti
14.5.39	atha vai bhavati
14.5.40	adhvaryur vā ṛtvijāṃ prathamo yujyate tena stomo yoktavya iti
14.5.41	te yatra bahiṣpavamānaṃ sarpanti tatprahva evādhvaryuḥ prathamo barhiṣī dhuvānaḥ sarpati
14.5.42	vāg agregā agra etv ṛjugā devebhyo yaśo mayi dadhatī prāṇān paśuṣu prajāṃ mayi ca yajamāne cety āha
14.5.43	vācam eva tad yajñamukhe yunaktīti brāhmaṇam
14.5.44	atha vai bhavati
14.5.45	vāstu vā etad yajñasya kriyate yad grahān gṛhītvā bahiṣpavamānaṃ sarpanti
14.5.46	parāñco hi yanti
14.5.47	parācībhi stuvate
14.5.48	vaiṣṇavyarcā punar etyopatiṣṭhata iti
14.5.49	sa vaiṣṇavyarcā punar etyopatiṣṭhate
14.5.50	yajño vai viṣṇuḥ
14.5.51	yajñam evākar
14.5.52	viṣṇo tvaṃ no antamaḥ śarma yaccha sahantya / pra te dhārā madhuścuta utsaṃ duhrate akṣitam ity āha
14.5.53	yad evāsya śayānasyopaśuṣyati tad evāsyaitenāpyāyayatīti brāhmaṇam
14.6.1	atha vai bhavati
14.6.2	yo vai pavamānānām anvārohān vidvān yajate 'nu pavamānān ārohati
14.6.3	na pavamānebhyo 'vacchidyata iti
14.6.4	bahiṣpavamāne pañcamyāṃ prastutāyāṃ vācayati śyeno 'si gāyatracchandā anu tvārabhe svasti mā saṃpārayeti
14.6.5	mādhyaṃdine pavamāne 'ṣṭamyāṃ prastutāyāṃ vācayati suparṇo 'si triṣṭupchandā anu tvārabhe svasti mā saṃpārayeti
14.6.6	ārbhave pavamāne navamyāṃ prastutāyāṃ vācayati saghāsi jagatīcchandā anu tvārabhe svasti mā saṃpārayety āha
14.6.7	ete vai pavamānānām anvārohāḥ
14.6.8	tān ya evaṃ vidvān yajate 'nu pavamānān ārohati
14.6.9	na pavamānebhyo 'vacchidyata iti brāhmaṇam
14.6.10	atha vai bhavati
14.6.11	yo vai pavamānasya saṃtatiṃ veda sarvam āyur eti
14.6.12	na purāyuṣaḥ pramīyate
14.6.13	paśumān bhavati
14.6.14	vindate prajām
14.6.15	pavamānasya grahā gṛhyante 'tha vā asyaite 'gṛhītāḥ
14.6.16	droṇakalaśa ādhavanīyaḥ pūtabhṛt tān yad agṛhītvopākuryāt pavamānaṃ vicchindyāt
14.6.17	taṃ vicchidyamānam adhvaryoḥ prāṇo 'nu vicchidyeta
14.6.18	upayāmagṛhīto 'si prajāpataye tveti droṇakalaśam abhimṛśed iti
14.6.19	sa prajāpataye tveti droṇakalaśam abhimṛśati
14.6.20	indrāya tvety ādhavanīyam
14.6.21	viśvebhyas tvā devebhya iti pūtabhṛtam
14.6.22	pavamānam eva tat saṃtanoti
14.6.23	sarvam āyur eti
14.6.24	na purāyuṣaḥ pramīyate
14.6.25	paśumān bhavati
14.6.26	vindate prajām iti brāhmaṇam
14.6.27	atha vai bhavati
14.6.28	trīṇi vāva savanāni
14.6.29	atha tṛtīyaṃ savanam avalumpanty anaṃśu kurvante
14.6.30	upāṃśuṃ hutvopāṃśupātre 'ṃśum avāsya taṃ tṛtīyasavane 'pisṛjyābhiṣuṇuyād iti
14.6.31	sa ya evaiṣa upāṃśupātre 'ṃśuḥ prāsto bhavati taṃ mādhyaṃdinīya ṛjīṣe 'pisṛjyābhiṣuṇoti
14.6.32	yad āpyāyayati tenāṃśumat
14.6.33	yad abhiṣuṇoti tenarjīṣi
14.6.34	sarvāṇy eva tat savanāny aṃśumanti śukravanti samāvadvīryāṇi karotīti brāhmaṇam
14.7.1	athāto dīrṇapravṛttānām eva mīmāṃsā
14.7.2	droṇakalaśe dīrṇe vā pravṛtte vā pātryāṃ caturgṛhītaṃ gṛhītvāhavanīye juhoty anvārabdhe yajamāne vidhuṃ dadrāṇaṃ samane bahūnāṃ yuvānaṃ santaṃ palito jagāra / devasya paśya kāvyaṃ mahitvādyā mamāra sa hyaḥ samāna svāheti
14.7.3	atha hotṛcamase vasatīvarībhyo 'dhy apo niḥṣicya tasya svadhāṃ saṃbharati bhūtiḥ somena vardhatāṃ tasya meṣṭasya vītasya draviṇam āgamyād iti
14.7.4	skannam anumantrayate bhūpataye svāhā bhuvanapataye svāhā bhūtānāṃ pataye svāheti
14.7.5	sa yady u ha dīrṇo bhavati pratilimpaty enam
14.7.6	yady u vai pravṛtta ucchrityainaṃ barhiṣī antardhāya svadhām ānayaty apoddhṛtya barhiṣī āgrayaṇād evāptuṃ praskandayati
14.7.7	ādhavanīye dīrṇe vā pravṛtte vā tathaiva pātryāṃ caturgṛhītaṃ gṛhītvāhavanīye juhoty anvārabdhe yajamāne dvau samudrau vitatāv ajūryau paryāvartete jaṭhareva pādāḥ / tayoḥ paśyanto atiyanty anyam apaśyantaḥ setunātiyanty anyaṃ svāheti
14.7.8	atha hotṛcamase vasatīvarībhyo 'dhy apo niḥṣicya tasya tathaiva svadāṃ saṃbharati bhūtiḥ somena vardhatāṃ tasya meṣṭasya vītasya draviṇam āgamyād iti
14.7.9	skannam anumantrayate bhūpataye svāhā bhuvanapataye svāhā bhūtānāṃ pataye svāheti
14.7.10	sa yady u ha dīrṇo bhavati pratilimpaty enam
14.7.11	yady u vai pravṛtta ucchrityainaṃ barhiṣī antardhāya svadhām ānayaty apoddhṛtya barhiṣī āgrayaṇād evāptuṃ praskandayati
14.7.12	pūtabhṛti dīrṇe vā pravṛtte vā tathaiva pātryāṃ caturgṛhītaṃ gṛhītvāhavanīye juhoty anvārabdhe yajamāne dve dradhasī satatī vasta ekaḥ keśī viśvā bhuvanāni vidvān / tirodhāyaity asitaṃ vasānaḥ śukram ādatte anuhāya jāryai svāheti
14.7.13	atha hotṛcamase vasatīvarībhyo 'dhy apo niḥṣicya tasya tathaiva svadhāṃ saṃbharati bhūtiḥ somena vardhatāṃ tasya meṣṭasya vītasya draviṇam āgamyād iti
14.7.14	skannam anumantrayate bhūpataye svāhā bhuvanapataye svāhā bhūtānāṃ pataye svāheti
14.7.15	sa yady u ha dīrṇo bhavati pratilimpaty enam
14.7.16	yady u vai pravṛtta ucchrityainaṃ barhiṣī antardhāya svadhām ānayaty apoddhṛtya barhiṣī āgrayaṇād evāptuṃ praskandayati
14.7.17	āgrayaṇe dīrṇe vā pravṛtte vā tasya purorucā hutvocchrityainaṃ barhiṣī antardhāya svadhām ānayaty apoddhṛtya barhiṣī droṇakalaśād evāptuṃ praskandayati
14.7.18	athānyasmin grahe dīrṇe vā pravṛtte vā tasyaiva purorucā hutvocchrityainaṃ barhiṣī antardhāya svadhām ānayaty apoddhṛtya barhiṣī āgrayaṇād evāptuṃ praskandayati
14.8.1	atha vai bhavati
14.8.2	devā vai yad yajñe 'kurvata tad asurā akurvata
14.8.3	te devā etaṃ mahāyajñam apaśyan
14.8.4	tam atanvata
14.8.5	agnihotraṃ vratam akurvata
14.8.6	tasmād dvivrataḥ syāt
14.8.7	dvir hy agnihotraṃ juhvati
14.8.8	paurṇamāsaṃ yajñam agnīṣomīyaṃ paśum akurvata
14.8.9	dārśyaṃ yajñam āgneyaṃ paśum akurvata
14.8.10	vaiśvadevaṃ prātaḥsavanam akurvata
14.8.11	varuṇapraghāsān mādhyaṃdinaṃ savanaṃ sākamedhān pitṛyajñaṃ tryambakāṃs tṛtīyasavanam akurvateti
14.8.12	tat pṛcchanti katamaḥ sa mahāyajña iti
14.8.13	ayam eva cāturmāsyaḥ soma ukto bhavati
14.8.14	atho khalu ya eva kaś ca saumyo 'dhvaraḥ sa mahāyajñaḥ
14.8.15	tam eṣām asurā yajñam anvavājigāṃsan
14.8.16	taṃ nānvavāyan
14.8.17	te 'bruvann adhvartavyā vā ime devā abhūvann iti
14.8.18	tad adhvarasyādhvaratvam
14.8.19	tato devā abhavan parāsurāḥ
14.8.20	ya evaṃ vidvānt somena yajate bhavaty ātmanā parāsya bhrātṛvyo bhavatīti brāhmaṇam
14.8.21	atha samastaṃ rājānam upatiṣṭhate paribhūr agniṃ paribhūr indraṃ paribhūr viśvān devān paribhūr māṃ saha brahmavarcasena sa naḥ pavasva śaṃ gave śaṃ janāya śam arvate śaṃ rājann oṣadhībhyo 'cchinnasya te rayipate suvīryasya rāyas poṣasya daditāraḥ syāma / tasya me rāsva tasya te bhakṣīya tasya ta idam unmṛja iti
14.8.22	catvāro brāhmaṇasaṃpannāḥ kāmās teṣāṃ yaṃ kāmaṃ kāmayate tam ādiśyonmṛṣṭe
14.8.23	athāvakāśaiś carati
14.8.24	prāṇāya me varcodā varcase pavasvety upāṃśupātram avekṣate
14.8.25	apānāyety antaryāmapātram
14.8.26	vyānāyety upāṃśusavanam
14.8.27	vāca ity aindravāyavam
14.8.28	dakṣakratubhyām iti maitrāvaruṇam
14.8.29	śrotrāyety āśvinam
14.8.30	cakṣurbhyām iti śukrāmanthinau
14.8.31	ātmana ity āgrayaṇam
14.8.32	aṅgebhya ity ukthyam
14.8.33	āyuṣa iti dhruvam
14.8.34	pratiṣṭhāyā ity ṛtupātre mādhyaṃdine savane
14.8.35	na prātaḥsavane
14.8.36	vīryāyety atigrāhyaṃ vā ṣoḍaśinaṃ vāvekṣate
14.8.37	viṣṇor jaṭharam asīti droṇakalaśam avekṣate
14.8.38	indrasya jaṭharam asīty ādhavanīyam
14.8.39	viśveṣāṃ devānāṃ jaṭharam asīti pūtabhṛtam
14.8.40	atha samastam eva rājānam upatiṣṭhate ko 'si ko nāma kasmai tvā kāya tvā yaṃ tvā somenātītṛpaṃ yaṃ tvā somenāmīmadaṃ suprajāḥ prajayā bhūyāsaṃ suvīro vīraiḥ suvarcā varcasā supoṣaḥ poṣair viśvebhyo me rūpebhyo varcodā varcase pavasva tasya me rāsva tasya te bhakṣīya tasya ta idam unmṛja iti
14.8.41	catvāro brāhmaṇasaṃpannāḥ kāmās teṣāṃ yaṃ kāmaṃ kāmayate tam ādiśyonmṛṣṭa āyur unmṛje bhūtim unmṛje brahmavarcasam unmṛje 'muṣya prāṇam unmṛja idam unmṛja iti
14.8.42	yam eva tarpayati
14.8.43	sa enaṃ tṛptaḥ prāṇāpānābhyāṃ vāco dakṣakratubhyāṃ cakṣurbhyāṃ śrotrābhyām ātmano 'ṅgebhya āyuṣo 'ntar eti
14.8.44	tājak pradhanvatīti brāhmaṇam
14.8.45	uktaṃ sphyavighanānām upasthānam
14.8.46	uktaṃ saṃprasarpaṇasya
14.8.47	ukto bhakṣānuvākaḥ
14.9.1	uktaṃ pṛṣadājyasyāvikṛtasya grahaṇam
14.9.2	ukto dadhigharmaḥ
14.9.3	atha vai bhavati
14.9.4	yat kṛṣṇaśakunaḥ pṛṣadājyam avamṛśec chūdrā asya pramāyukāḥ syuḥ
14.9.5	yac chvāvamṛśec catuṣpādo 'sya paśavaḥ pramāyukāḥ syuḥ
14.9.6	yat skanded yajamānaḥ pramāyukaḥ syād iti
14.9.7	atha vai bhavati
14.9.8	paśavo vai pṛṣadājyam
14.9.9	paśavo vā etasya skandanti yasya pṛṣadājyaṃ skandati
14.9.10	yat pṛṣadājyaṃ punar gṛhṇāti paśūn evāsmai punar gṛhṇād iti brāhmaṇam
14.9.11	atha vai bhavati
14.9.12	prāṇo vai pṛṣadājyam
14.9.13	prāṇo vā etasya skandati yasya pṛṣadājyaṃ skandati
14.9.14	yat pṛṣadājyaṃ punar gṛhṇāti prāṇam evāsmai punar gṛhṇāti
14.9.15	hiraṇyam avadhāya gṛhṇātīti
14.9.16	skanne pṛṣadājye kaṃsaṃ vā camasaṃ vā yācati
14.9.17	tam antarvedi nidhāya tasya svadhāṃ saṃbharati bhūtir dadhnā ghṛtena vardhatāṃ tasya meṣṭasya vītasya draviṇam āgamyād iti
14.9.18	skannam anumantrayate bhūpataye svāhā bhuvanapataye svāhā bhūtānāṃ pataye svāheti
14.9.19	athaitasyāṃ srucy avadadhāti śatamānaṃ hiraṇyam
14.9.20	nitye grahaṇe vaiṣṇavīm ṛcam anuvartayati viṣṇo tvaṃ no antama iti
14.9.21	apoddhṛtya hiraṇyam aśvam avaghrāpya sādayati
14.9.22	athāto 'medhyabhūtasyaiva śvāvaghrātasya dhvāṅkṣāvamṛṣṭasya kīṭāvapannasyeti yad u cānyad amedhyaṃ manyate
14.9.23	sarvaśa evaitāṃ srucam apsu praveśyāthānyasyāṃ srucy avadadhāti śatamānaṃ hiraṇyam
14.9.24	nitye grahaṇe vaiṣṇavīm ṛcam anuvartayati viṣṇo tvaṃ no antama iti
14.9.25	apoddhṛtya hiraṇyam aśvam avaghrāpyaiva sādayati
14.9.26	atha vai bhavati
14.9.27	vi vā etasya yajñaś chidyate yasya pṛṣadājyaṃ skandati
14.9.28	vaiṣṇavyarcā punar gṛhṇātīti
14.9.29	sa vaiṣṇavyarcā punar gṛhṇāti
14.9.30	yajño vai viṣṇuḥ
14.9.31	yajñenaiva yajñaṃ saṃtanotīti brāmaṇam
14.9.32	te yatrāntaḥśālaṃ pracariṣyanto bhavanti tad āha brahman pracariṣyāmo hotar gharmam abhiṣṭuhīti
14.9.33	tad brahmā prasauti deva savitar etat te prāha tat pra ca suva pra ca yaja bṛhaspatir brahmā sa yajñaṃ pāhi sa yajñapatiṃ pāhi sa māṃ pāhy oṃ pracarateti pratiṣṭhetīha haviryajñeṣu bhavati
14.9.34	yatrāha brahman stoṣyāmaḥ praśāstar iti tad brahmā prasauti deva savitar etat te prāha tat pra ca suva pra ca yaja bṛhaspatir brahmāyuṣmatyā ṛco mā gāta tanūpāt sāmnaḥ satyā va āśiṣaḥ santu satyā ākūtaya ṛtaṃ ca satyaṃ ca vadata stuta devasya savituḥ prasave bhūr indravanta stuteti prātaḥsavane
14.9.35	bhuva indravanta stuteti mādhyaṃdine
14.9.36	suvar indravanta stuteti tṛtīyasavane
14.9.37	stute stutasya dohaṃ vācayati stutasya stutam asy ūrjaṃ mahyaṃ stutaṃ duhām ā mā stutasya stutaṃ gamyād iti
14.9.38	śastre śastrasya dohaṃ vācayati śastrasya śastram asy ūrjaṃ mahyaṃ śastraṃ duhām ā mā śastrasya śastraṃ gamyād iti
14.9.39	tayor ubhayor abhyāsaṃ vācayatīndriyāvanto vanāmahe dhukṣīmahi prajām iṣaṃ sā me satyāśīr deveṣu bhūyād brahmavarcasaṃ māgamyād iti
14.9.40	atha yajñasya punarālambhaṃ japati yajño babhūva sa ā babhūva sa prajajñe sa vāvṛdhe / sa devānām adhipatir babhūva so asmāṃ adhipatīn karotu vayaṃ syāma patayo rayīṇām iti
14.9.41	atha vai bhavati
14.9.42	yajño vā vai yajñapatiṃ duhe yajñapatir vā yajñaṃ duhe
14.9.43	sa ya stutaśastrayor doham avidvān yajate taṃ yajño duhe
14.9.44	sa iṣṭvā pāpīyān bhavati
14.9.45	ya enayor dohaṃ vidvān yajate sa yajñaṃ duhe
14.9.46	sa iṣṭvā vasīyān bhavati
14.9.47	stutasya stutam asy ūrjaṃ mahyaṃ stutaṃ duhām ā mā stutasya stutaṃ gamyācchastrasya śastram asy ūrjaṃ mahyaṃ śastraṃ duhām ā mā śastrasya śastraṃ gamyād ity āha
14.9.48	eṣa vai stutaśastrayor dohaḥ
14.9.49	taṃ ya evaṃ vidvān yajate duha eva yajñam
14.9.50	iṣṭvā vasīyān bhavatīti brāhmaṇam
14.9.51	uktaṃ hotrakāṇāṃ saṃtarpaṇam
14.9.52	uktāni vaiśvakarmaṇāni
14.9.53	uktam āśiro 'vanayanam
14.9.54	uktā dhruvasya caryā
14.9.55	atha vai bhavati
14.10.1	yad vai hotādhvaryum abhyāhvayate vajram enam abhi pravartayati
14.10.2	ukthaśā ity āha prātaḥsavanaṃ pratigīryeti
14.10.3	sa ukthamukthaṃ vaiva pratigīryokthaśā ity āha savanaṃsavanaṃ vā
14.10.4	ukthaṃ vācīty āha mādhyaṃdinaṃ savanaṃ pratigīrya
14.10.5	ukthaṃ vācīndrāyety āha tṛtīyasavanaṃ pratigīrya
14.10.6	saptaitāny akṣarāṇi
14.10.7	saptapadā śakvarī
14.10.8	śākvaro vajraḥ
14.10.9	vajreṇaiva tṛtīyasavane vajram antar dhatta iti brāhmaṇam
14.10.10	atha vai bhavati
14.10.11	brahmavādino vadanti sa tvā adhvaryuḥ syād yo yathāsavanaṃ pratigare chandāṃsi saṃpādayet
14.10.12	tejaḥ prātaḥsavana ātman dadhītendriyaṃ mādhyaṃdine savane paśūṃs tṛtīyasavana iti
14.10.13	ukthaśā ity āha prātaḥsavanaṃ pratigīrya
14.10.14	ukthaṃ vācīty āha mādhyaṃdinaṃ savanaṃ pratigīrya
14.10.15	ukthaṃ vācīndrāyety āha tṛtīyasavanaṃ pratigīrya
14.10.16	saptaitāny akṣarāṇi
14.10.17	saptapadā śakvarī
14.10.18	śākvarāḥ paśavaḥ
14.10.19	jāgataṃ tṛtīyasavanam
14.10.20	tṛtīyasavana eva pratigare chandāṃsi saṃpādayati
14.10.21	atho paśavo vai jagatī
14.10.22	paśavas tṛtīyasavanam
14.10.23	paśūn eva tṛtīyasavana ātman dhatta iti brāhmaṇam
14.10.24	atha vai bhavati
14.10.25	yad vai hotādhvaryum abhyāhvayata āvyam asmin dadhāti
14.10.26	tad yan nāpahanīta purāsya saṃvatsarād gṛha āvevīran
14.10.27	śoṃsā moda iveti pratyāhvayata iti
14.10.28	so 'bhyāhūtaḥ śoṃsā moda iveti pratyāhvayate
14.10.29	tenaiva tad apahata iti brāhmaṇam
14.10.30	atha vai bhavati
14.10.31	yathā vā āyatāṃ pratīkṣata evam adhvaryuḥ pratigaraṃ pratīkṣate
14.10.32	yad abhipratigṛṇīyād yathāyatayā samṛcchate tādṛg eva tat
14.10.33	yad ardharcāl lupyeta yathā dhāvadbhyo hīyate tādṛg eva tat
14.10.34	tad āhur nāśāpratigarī syāt
14.10.35	āśāpratigarī ha vā abhi vā pratigṛṇāty ardharcād vā lupyate
14.10.36	praṇautīty eva praṇauyād apānitīty evāpānyāt
14.10.37	ya evaṃ vidvān pratigṛṇāty annāda eva bhavati
14.10.38	āsya prajāyāṃ vājī jāyata iti brāhmaṇam
14.10.39	atha vai bhavati
14.10.40	iyaṃ vai hotāsāv adhvaryuḥ
14.10.41	yad āsīnaḥ śaṃsaty asyā eva tad dhotā naiti
14.10.42	āsta iva hīyam
14.10.43	atho imām eva tena yajamāno duhe
14.10.44	yat tiṣṭhan pratigṛṇāty amuṣyā eva tad adhvaryur naiti
14.10.45	tiṣṭhatīva hy asau
14.10.46	atho amum eva tena yajamāno duhe
14.10.47	yad āsīnaḥ śaṃsati tasmād itaḥpradānaṃ devā upajīvanti
14.10.48	yat tiṣṭhan pratigṛṇāti tasmād amutaḥpradānaṃ manuṣyā upajīvanti
14.10.49	yat prāṅ āsīnaḥ śaṃsati
14.10.50	pratyaṅ tiṣṭhan pratigṛṇāti tasmāt prācīnaṃ reto dhīyate pratīcīḥ prajā jāyanta iti brāhmaṇam
14.10.51	atha vai bhavati
14.10.52	yad vai hotādhvaryum abhyāhvayate vajram enam abhi pravartayati
14.10.53	parāṅ āvartata iti
14.10.54	so 'bhyāhūtaḥ parāṅ āvartate
14.10.55	vajram eva tan nikarotīti brāhmaṇam
14.10.56	uktaṃ pratinirgrāhyāṇāṃ grahaṇam
14.10.57	uktaṃ saṃsrāvasyāpidhānam
14.10.58	uktam upāṃśvantaryāmayor anumantraṇam
14.10.59	uktā dvidevatyānāṃ caryā
14.11.1	athāto 'tigrāhyāṇām eva grahaṇam
14.11.2	sa yady eko yadi vā bahava āgrayaṇam evainān gṛhītvā gṛhṇāti
14.11.3	māhendrasyaiva homam anu hūyante
14.11.4	sa āgneyaṃ gṛhṇāty agna āyūṃṣi pavasa ity anudrutyopayāmagṛhīto 'sy agnaye tvā tejasvate juṣṭaṃ gṛhṇāmīti
14.11.5	parimṛjya sādayaty eṣa te yonir agnaye tvā tejasvata iti
14.11.6	athainaṃ hoṣyann avekṣate 'gne tejasvin tejasvī tvaṃ deveṣu bhūyās tejasvantaṃ mām āyuṣmantaṃ varcasvantaṃ manuṣyeṣu kurv iti
14.11.7	juhoti dīkṣāyai ca tvā tapasaś ca tejase juhomīti
14.11.8	hutvā vācayati tejovid asi tejo mā mā hāsīn māhaṃ tejo hāsiṣaṃ mā māṃ tejo hāsīd iti
14.11.9	bhakṣayati mayi medhāṃ mayi prajāṃ mayy agnis tejo dadhātv iti
14.11.10	athaindraṃ gṛhṇāty uttiṣṭhann ojasā sahety anudrutyopayāmagṛhīto 'sīndrāya tvaujasvate juṣṭaṃ gṛhṇāmīti
14.11.11	parimṛjya sādayaty eṣa te yonir indrāya tvaujasvata iti
14.11.12	athainaṃ hoṣyann avekṣata indraujasvinn ojasvī tvaṃ deveṣu bhūyā ojasvantaṃ mām āyuṣmantaṃ varcasvantaṃ manuṣyeṣu kurv iti
14.11.13	juhoti brahmaṇaś ca tvā kṣatrasya caujase juhomīti
14.11.14	hutvā vācayaty ojovid asy ojo mā mā hāsīn māham ojo hāsiṣaṃ mā mām ojo hāsīd iti
14.11.15	bhakṣayati mayi medhāṃ mayi prajāṃ mayīndra indriyaṃ dadhātv iti
14.11.16	atha sauryarcā sauryaṃ gṛhṇāti taraṇir viśvadarśata ity anudrutyopayāmagṛhīto 'si sūryāya tvā bhrājasvate juṣṭaṃ gṛhṇāmīti
14.11.17	parimṛjya sādayaty eṣa te yoniḥ sūryāya tvā bhrājasvata iti
14.11.18	athainaṃ hoṣyann avekṣate sūrya bhrājasvin bhrājasvī tvaṃ deveṣu bhūyā bhrājasvantaṃ mām āyuṣmantaṃ varcasvantaṃ manuṣyeṣu kurv iti
14.11.19	juhoti vāyoś ca tvāpāṃ ca bhrājase juhomīti
14.11.20	hutvā vācayati suvarvid asi suvar mā mā hāsīn māhaṃ suvar hāsiṣaṃ mā māṃ suvar hāsīd iti
14.11.21	bhakṣayati mayi medhāṃ mayi prajāṃ mayi sūryo bhrājo dadhātv iti
14.11.22	te vā ete pṛṣṭhyasya ṣaḍahasyottareṣv ahaḥsu gṛhyanta ekaviṃśe triṇave trayastriṃśe
14.11.23	viśvajiti sarvapṛṣṭhe grahītavyā yajñasya savīryatvāya
14.11.24	apy agniṣṭome grahītavyā yajñasya satanutvāyeti brāhmaṇam
14.11.25	athopākaraṇaṃ japati vāyur hiṃkarteti
14.11.26	ārtvijyaṃ vā kariṣyañ chastraṃ vā pratigariṣyann etad yajur japatīḍā devahūr iti
14.11.27	priyo haivārtvijyasya bhavati
14.11.28	praśnaṃ saṃvyākhyāsyann etad yajur japan sabhāṃ prapadyate
14.11.29	abhi haiva taṃ praśnaṃ jayati
14.12.1	athāto 'ṃśvadābhyayor eva grahaṇam
14.12.2	aṃśvadābhyau grahīṣyann upakalpayate dve audumbare nave pātre tayoś catuḥsrakty aṃśupātraṃ bhavati ślakṣṇam adābhyapātraṃ te suvarṇarajatābhyāṃ rukmābhyāṃ paryaste bhavataḥ śatamānaṃ ca hiraṇyam
14.12.3	athopanaddhasya rājñas trīn aṃśūn prabṛhati vasavas tvā prabṛhantu gāyatreṇa chandasāgneḥ priyaṃ pātha upehi rudrās tvā prabṛhantu traiṣṭubhena chandasendrasya priyaṃ pātha upehy ādityās tvā prabṛhantu jāgatena chandasā viśveṣāṃ devānāṃ priyaṃ pātha upehīti
14.12.4	atha hotṛcamase vasatīvarībhyo 'dhy apo niḥṣicya dvādaśabhir ādhāvair ādhūnoti māndāsu te śukra śukram ādhūnomīti pratipadya śukrāsu te śukra śukram ādhūnomīty ātaḥ
14.12.5	athaitasminn adābhyapātre 'ṃśūn upasaṃgṛhya gṛhṇāti śukraṃ te śukreṇa gṛhṇāmy ahno rūpeṇa sūryasya raśmibhiḥ / āsminn ugrā acucyavur divo dhārā asaścateti
14.12.6	athainam ādāyopottiṣṭhati kakuhaṃ rūpaṃ vṛṣabhasya rocate bṛhad iti
14.12.7	aiti somaḥ somasya purogāḥ śukraḥ śukrasya purogā iti
14.12.8	etyāhavanīye juhoty anvārabdhe yajamāne yat te somādābhyaṃ nāma jāgṛvi tasmai te soma somāya svāheti
14.12.9	atha pradakṣiṇam āvṛtya rājany evāṃśūn apisṛjaty uśik tvaṃ deva soma gāyatreṇa chandasāgneḥ priyaṃ pātho apīhi vaśī tvaṃ deva soma traiṣṭubhena chandasendrasya priyaṃ pātho apīhy asmatsakhā tvaṃ deva soma jāgatena chandasā viśveṣāṃ devānāṃ priyaṃ pātho apīhīti
14.12.10	athāha pratiprasthātar udakaṃsena vā modacamasena vā jaghanenāhavanīyaṃ pratyupalambasveti
14.12.11	sa tathā karoti
14.12.12	athaitad dhiraṇyam adbhiḥ prakṣālya madhyamāyām aṅgulau badhnīte nāsikāyāṃ vā pragrathnāti
14.12.13	atha sakṛdabhiṣutasya rājño 'ṃśuṃ gṛhṇāti vāmadevyam iti sāma manasā gāyamāno 'navānaṃ prajāpataye tveti gṛhṇāti prajāpataye tveti juhoti
14.12.14	atha hiraṇyam abhivyanity ā naḥ prāṇa etu parāvata āntarikṣād divas pari / āyuḥ pṛthivyā adhy amṛtam asi prāṇāya tveti
14.12.15	athāntarvedy adbhir mārjayata indrāgnī me varcaḥ kṛṇutāṃ varcaḥ somo bṛhaspatiḥ / varco me viśve devā varco me dhattam aśvinā
14.12.16	dadhanve vā yad īm anu vocad brahmāṇi ver u tat / pari viśvāni kāvyā nemiś cakram ivābhavad iti
14.12.17	adhvaryor etad dhiraṇyaṃ bhavati
14.12.18	brāhmaṇam uttaram
14.13.1	athātaḥ pṛśnīnām eva grahaṇam
14.13.2	saṃtṛptaṃ rājānaṃ daśadhā vyūhyābhimṛśati vāyur asi prāṇo nāmeti daśabhir daśa
14.13.3	te vā ete saṃvatsarasyākṣīyeṣv ahaḥsu gṛhyante
14.13.4	yatra kva caivainān gṛhṇīyād ity etad aparam
14.13.5	athātaḥ paraḥsāmnām eva grahaṇam
14.13.6	te vā ete paraḥsāmānaḥ purastād vaiṣuvatāt tryaham anvaham itaḥ parāñco gṛhyante
14.13.7	atha vaiṣuvate 'hni parāñcaś cārvāñcaś ca gṛhyante
14.13.8	athordhvaṃ vaiṣuvatāt tryaham anvaham āvṛttān eva gṛhṇāti
14.13.9	prajāpatir devāsurān asṛjateti brāhmaṇam eva
14.13.10	atha vai bhavati
14.13.11	āvṛścyate vā etad yajamāno 'gnibhyāṃ yad enayoḥ śṛtaṃkṛtyāthānyatrāvabhṛtham avaiti
14.13.12	āyurdā agne haviṣo juṣāṇa ity avabhṛtham avaiṣyañ juhuyād iti
14.13.13	so 'vabhṛtham avaiṣyann āyurdāṃ daśamīṃ juhoty āyurdā agne haviṣo juṣāṇo ghṛtapratīko ghṛtayonir edhi / ghṛtaṃ pītvā madhu cāru gavyaṃ piteva putram abhirakṣatād imāṃ svāheti
14.13.14	āhutyaivainau śamayati nārtim ārcchati yajamāna iti brāhmaṇam
14.13.15	uktaṃ barhiṣaḥ paryupoṣaṇam
14.13.16	uktaṃ saktuhomasya
14.13.17	atha vai bhavati
14.13.18	yadi miśram iva cared añjalinā saktūn pradāvye juhuyād iti
14.13.19	snātakaḥ purūṣamāno 'raṇye pradāvyaṃ dahantam upādhigamyāñjalinopastīrṇābhighāritān saktūn pradāvye juhoti viśvalopa viśvadāvasya tvāsañ juhomi svāheti
14.13.20	hastau pradhvaṃsayate 'gdhād eko 'hutād ekaḥ samasanād ekaḥ / te naḥ kṛṇvantu bheṣajaṃ sadaḥ saho vareṇyam iti
14.13.21	athainaṃ tribhir darbhapuñjīlaiḥ pavayati pavamānaḥ suvarjana ity etenāṣṭarcena
14.13.22	śuddho haiva śuciḥ pūto medhyo bhavati
14.13.23	atha vai bhavati
14.13.24	ahnāṃ vidhānyām ekāṣṭakāyām apūpaṃ catuḥśarāvaṃ paktvā prātar etena kakṣam upoṣed iti
14.13.25	samāṃ vijijñāsamāno mahārātra utthāyāhnāṃ vidhānyām ekāṣṭakāyām apūpaṃ catuḥśarāvaṃ paktvā prātar udita āditye vipruṣita ādadata etam apūpam upastīrṇābhighāritaṃ parṇasevābhyāṃ parigṛhya
14.13.26	tat saha pūtitṛṇāni bhavanty antam āgārād ekolmukam udapātram iti
14.13.27	etat samādāya tāṃ diśaṃ yanti yatrāsya kakṣa spaṣṭo bhavati
14.13.28	tad etad ekolmukam upasamādhāyāpūpam ādīpayati parṇasevābhyāṃ parigṛhya
14.13.29	tat saha pūtitṛṇāni bhavanti
14.13.30	tena kakṣam upoṣati
14.13.31	athainam udgṛhṇāti
14.13.32	atra vijñānam upaiti
14.13.33	yadi dahati puṇyasamaṃ bhavati yadi na dahati pāpasamam
14.13.34	etena ha sma vā ṛṣayaḥ purā vijñānena dīrghasattram upayantīti brāhmaṇam
14.13.35	atraitam apūpaṃ prāśyāpa upaspṛśya gṛhān eti
14.13.36	ṛṣabho goṣu jīryati tena yakṣyamāṇo bhavati
14.13.37	tasya tad upak.lptaṃ bhavati yat paśunā yakṣyamāṇasya
14.13.38	atha yady utsrakṣyan bhavati tasya nihatya dakṣiṇaṃ karṇam ājapati śivas tvaṣṭaḥ piśaṅgarūpa iti dvābhyām
14.13.39	athainaṃ goṣv apisṛjate
14.14.1	etaṃ yuvānaṃ pari vo dadāmīti
14.14.2	apiyantam anumantrayate tvāṃ gāvo 'vṛṇata rājyāya tvāṃ havanta marutaḥ svarkāḥ / varṣman kṣatrasya kakubhi śiśriyāṇas tato na ugro vibhajā vasūnīti
14.14.3	athetaraṃ tvāṣṭraṃ vaindraṃ vā prājāpatyaṃ vā paśum ālabhate
14.14.4	etā hi sāṇḍasya devatāḥ
14.14.5	tasyopākaraṇīyayor anuvartayati namo mahimna uta cakṣuṣe ta iti
14.14.6	athāsya vapāṃ juhoti devānām eṣa upanāha āsīd iti
14.14.7	athāsya havir juhoti pitā vatsānāṃ patir aghniyānām iti
14.14.8	samānam uttaraṃ paśukarma
14.14.9	vaśayā yakṣyamāṇa āha garbham īkṣadhvam iti
14.14.10	te ced garbhaṃ paśyanti saṃpracchādya vaśāṃ vapayādravanti
14.14.11	athāsyai vapāṃ juhoti sūryo devo diviṣadbhyo dhātā kṣatrāya vāyuḥ prajābhyaḥ / bṛhaspatis tvā prajāpataye jyotiṣmatīṃ juhotu svāheti
14.14.12	vaśām anumantrayate yasyās te harito garbho 'tho yonir hiraṇyayī / aṅgāny ahrutā yasyai tāṃ devaiḥ samajīgamam iti
14.14.13	atha yācaty aṣṭāprūḍḍhiraṇyaṃ kośaṃ cāntarakośaṃ ca vāsaś coṣṇīṣaṃ ca
14.14.14	athaitad dhiraṇyam adbhiḥ prakṣālya vāsasopanahyoṣṇīṣeṇa vigrathya dahre kośe 'vadhāya mahati kośe 'vadadhāti
14.14.15	sa āha pratyañcaṃ garbham antareṇa sakthinī pratinivartayateti
14.14.16	taṃ nivartyamānam anumantrayata ā vartana vartaya ni nivartana vartayendra nardabuda / bhūmyāś catasraḥ pradiśas tābhir āvartayā punar iti
14.14.17	ulbād garbhaṃ visrasyamānam anumantrayate vi te bhinadmi takarīṃ vi yoniṃ vi gavīnyau / vi mātaraṃ ca putraṃ ca vi garbhaṃ ca jarāyu ca / bahis te astu bāl itīti
14.14.18	athaitaṃ garbhaṃ saṃdaṃśena parigṛhyādbhir abhyukṣya śāmitre pratitapati
14.14.19	tasyābhyardhād vasāhomaṃ praścotayati
14.14.20	athaitaṃ garbham antareṇa cātvālotkarāv antareṇa yūpaṃ cāhavanīyaṃ copātihṛtya taṃ dakṣiṇataḥ prāñcam āyātayan pañcahotrā sādayati
14.14.21	atha vaśāyai haviṣā carati
14.14.22	atha purastāt sviṣṭakṛto garbhasyāvadyann āha viṣṇave śipiviṣṭāyānubrūhīti
14.14.23	atha vai bhavati
14.14.24	purastān nābhyā anyad avadyed upariṣṭād anyad iti
14.14.25	sa purastān nābhyā anyad avadyaty upariṣṭād anyat
14.14.26	dvir abhighārayati
14.14.27	āśrāvyāha viṣṇuṃ śipiviṣṭaṃ yajeti
14.14.28	vaṣaṭkṛte juhoty urudrapso viśvarūpa induḥ pavamāno dhīra ānañja garbham / ekapadī dvipadī tripadī catuṣpadī pañcapadī ṣaṭpadī saptapady aṣṭāpadī bhuvanānu prathatāṃ svāheti
14.14.29	atha sviṣṭakṛtā carati
14.14.30	athaitaṃ garbhaṃ yathāhṛtaṃ pratiparyāhṛtyottarārdha āhavanīyasya pratyañcam āyātya bhasmanābhisamūhati mahī dyauḥ pṛthivī ca na imaṃ yajñaṃ mimikṣatāṃ pipṛtāṃ no bharīmabhir iti
14.14.31	adhvaryor etat kośamiśraṃ bhavati
14.14.32	brāhmaṇam uttaram
14.15.1	ajavaśayā yakṣyamāṇo bhavati
14.15.2	sa yāny ahāny ameghasaṃpannāni manyate teṣv āgneyam aṣṭākapālaṃ nirvapati
14.15.3	yā etā brāhmaṇābhivihitā devatās tāsām enām ekasyai devatāyā ālabhate
14.15.4	tasyā upākaraṇīyayor anuvartayaty ā vāyo bhūṣa śucipā iti
14.15.5	niyojane 'nuvartayaty ākūtyai tvā kāmāya tvā samṛdhe tveti
14.15.6	paryagnau kriyamāṇe pañca kikkiṭākāraṃ juhoti kikkiṭā te manaḥ prajāpataye svāhā kikkiṭā te prāṇaṃ vāyave svāhā kikkiṭā te cakṣuḥ sūryāya svāhā kikkiṭā te śrotraṃ dyāvāpṛthivībhyāṃ svāhā kikkiṭā te vācaṃ sarasvatyai svāheti
14.15.7	athainām antareṇa cātvālotkarāv udīcīṃ nīyamānām anumantrayate tvaṃ turīyā vaśinī vaśāsi sakṛd yat tvā manasā garbha āśayat / vaśā tvaṃ vaśinī gaccha devān satyāḥ santu yajamānasya kāmā iti
14.15.8	upāsane 'nuvartayaty ajāsi rayiṣṭhā pṛthivyāṃ sīdordhvāntarikṣam upatiṣṭhasva divi te bṛhad bhā iti
14.15.9	athāsyai vapāṃ juhoti tantuṃ tanvan rajaso bhānum anvihīti
14.15.10	athāsyai havir juhoti manaso havir asi prajāpater varṇa iti
14.15.11	athāsyā avadānānāṃ prāśnāti gātrāṇāṃ te gātrabhājo bhūyāsmeti
14.15.12	atha vai bhavati
14.15.13	tasyai vā etasyā ekam evādevayajanaṃ yad ālabdhāyām abhro bhavati
14.15.14	yad ālabdhāyām abhraḥ syād apsu vā praveśayet sarvaṃ vā prāśnīyād iti
14.15.15	utsannam etasyā apsu praveśanam
14.15.16	etenaivāsyai mantreṇāvadānānāṃ prāśyāthetarad agnāv anuprahared iti baudhāyanaḥ
14.15.17	anunidhāyam enām adyād ity āñjīgavir iti
14.15.18	atha vai bhavati
14.15.19	sā vā eṣā trayāṇām evāvaruddhā saṃvatsarasadaḥ sahasrayājino gṛhamedhinaḥ
14.15.20	ta evaitayā yajeran
14.15.21	teṣām evaiṣāpteti
14.15.22	teṣām u haivainayaiko yajate
14.16.1	athāto jayānām eva homaḥ
14.16.2	jayān hoṣyan upakalpayate bādhakaṃ sruvaṃ ca srucaṃ ca bādhakān paridhīñ charamayaṃ barhir vaibhīdakam idhmam iti
14.16.3	atha vṛthāgnim upasamādhāya śaramayaṃ barhi stīrtvā bādhakān paridhīn paridhāya vaibhīdakam idhmam abhyajya svāhākāreṇābhyādhāya bādhakena sruveṇopaghātaṃ juhoti cittaṃ ca svāhā cittiś ca svāheti trayodaśa sruvāhutīḥ
14.16.4	api vā bādhakena sruveṇa bādhakyāṃ sruci caturgṛhītaṃ gṛhītvā sarvān mantrān samanudrutya juhoti cittaṃ ca cittiś cākūtaṃ cākūtiś ca vijñātaṃ ca vijñānaṃ ca manaś ca śakvarīś ca darśaś ca pūrṇamāsaś ca bṛhac ca rathaṃtaraṃ ca prajāpatir jayān indrāya vṛṣṇe prāyacchad ugraḥ pṛtanājyeṣu tasmai viśaḥ samanamanta sarvāḥ sa ugraḥ sa hi havyo babhūva svāheti
14.16.5	atha vai bhavati
14.16.6	devāsurāḥ saṃyattā āsan
14.16.7	sa indraḥ prajāpatim upādhāvat
14.16.8	tasmā etāñ jayān prāyacchat
14.16.9	tān ajuhot
14.16.10	tato vai devā asurān ajayan
14.16.11	yad ajayan taj jayānāṃ jayatvam
14.16.12	spardhamānenaite hotavyāḥ
14.16.13	jayaty eva tāṃ pṛtanām iti brāhmaṇam
14.16.14	atha vai bhavati
14.16.15	yena karmaṇertset tatra hotavyā iti
14.16.16	sa yat karmertsed idaṃ me samṛdhyeteti tasminn abhyātānāñ juhuyād iti
14.16.17	abhyātānān hoṣyann upakalpayate parṇamayaṃ sruvaṃ ca srucaṃ ca parṇamayān paridhīn kuśamayaṃ barhiḥ parṇamayam idhmam iti
14.16.18	atha vṛthāgnim upasamādhāya kuśamayaṃ barhi stīrtvā parṇamayān paridhīn paridhāya parṇamayam idhmam abhyajya svāhākāreṇābhyādhāya parṇamayena sruveṇopaghātaṃ juhoty agnir bhūtānām adhipatiḥ sa māvatv iti saptadaśa sruvāhutīḥ
14.16.19	hutvā vācayati pitaraḥ pitāmahā iti
14.16.20	api vā parṇamayena sruveṇa parṇamayyāṃ sruci caturgṛhītaṃ gṛhītvā sarvān mantrān samanudrutya hutvāntato vācayati pitaraḥ pitāmahā iti
14.16.21	atha samastānām eva homaḥ
14.16.22	abhyātānān evāgre juhuyād atha jayān atha rāṣṭrabhṛtaḥ
14.16.23	brāhmaṇam uttaram
14.17.1	atha vai bhavati
14.17.2	rāṣṭrakāmāya hotavyā iti
14.17.3	rāṣṭrakāmāya hoṣyann upakalpayate śamyāparidhīn iti
14.17.4	atha vṛthāgnim upasamādhāya śamyāparidhīn paridhāya niśāyāṃ śamyāparidhau dviḥ svāhākāraṃ rāṣṭrabhṛto juhoti ṛtāṣāḍ ṛtadhāmeti
14.17.5	rāṣṭraṃ vai rāṣṭrabhṛtaḥ
14.17.6	rāṣṭreṇaivāsmai rāṣṭram avarunddhe
14.17.7	rāṣṭram eva bhavatīti brāhmaṇam
14.17.8	atha vai bhavati
14.17.9	ātmane hotavyā iti
14.17.10	ātmane hoṣyan vṛthāgnim upasamādhāya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.17.11	rāṣṭraṃ vai rāṣṭrabhṛtaḥ
14.17.12	rāṣṭraṃ prajāḥ
14.17.13	rāṣṭraṃ paśavaḥ
14.17.14	rāṣṭraṃ yac chreṣṭho bhavati rāṣṭreṇaiva rāṣṭram avarunddhe
14.17.15	vasiṣṭhaḥ samānānāṃ bhavatīti brāhmaṇam
14.17.16	atha vai bhavati
14.17.17	grāmakāmāya hotavyā iti
14.17.18	grāmakāmāya hoṣyann adhidevane vṛthāgnim upasamādhāya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.17.19	rāṣṭraṃ vai rāṣṭrabhṛtaḥ
14.17.20	rāṣṭraṃ sajātāḥ
14.17.21	rāṣṭreṇaivāsmai rāṣṭraṃ sajātān avarunddhe
14.17.22	grāmy eva bhavatīti brāhmaṇam
14.17.23	atha vai bhavati
14.17.24	adhidevane juhoti
14.17.25	adhidevana evāsmai sajātān avarunddhe
14.17.26	ta enam avaruddhā upatiṣṭhanta iti brāhmaṇam
14.17.27	atha vai bhavati
14.17.28	rathamukha ojaskāmasya hotavyā iti
14.17.29	ojaskāmasya hoṣyann upary agnau rathamukhaṃ pragṛhya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.17.30	ojo vai rāṣṭrabhṛtaḥ
14.17.31	ojo rathaḥ
14.17.32	ojasaivāsmā ojo 'varunddhe
14.17.33	ojasvy eva bhavatīti brāhmaṇam
14.17.34	atha vai bhavati
14.17.35	yo rāṣṭrād apabhūtaḥ syāt tasmai hotavyāḥ
14.17.36	yāvanto 'sya rathāḥ syus tān brūyād yuṅdhvam iti
14.17.37	rāṣṭram evāsmai yunaktīti brāhmaṇam
14.17.38	atha vai bhavati
14.17.39	āhutayo vā etasyāk.lptā yasya rāṣṭraṃ na kalpate
14.17.40	svarathasya dakṣiṇaṃ cakraṃ pravṛhya nāḍīm abhijuhuyād iti
14.17.41	sa svarathasyaiva dakṣiṇaṃ cakraṃ pravṛhyoparyagnau rathanāḍīṃ pragṛhya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.17.42	āhutīr evāsya kalpayati
14.17.43	tā asya kalpamānā rāṣṭram anukalpata iti brāhmaṇam
14.18.1	atha vai bhavati
14.18.2	saṃgrāme saṃyatte hotavyā iti
14.18.3	saṃgrāme saṃyatte hoṣyann upakalpayate māndhukam idhmam iti
14.18.4	atha praty amitram agnim upasamādhāya māndhukam idhmam abhyajya svāhākāreṇābhyādhāya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.18.5	aṅgārā eva prativeṣṭamānā amitrāṇām asya senāṃ prativeṣṭayantīti brāhmaṇam
14.18.6	atha vai bhavati
14.18.7	ya unmādyet tasmai hotavyā iti
14.18.8	unmattāya hoṣyann upakalpayate naiyagrodham audumbaram āśvatthaṃ plākṣam iti
14.18.9	atha vṛthāgnim upasamādhāyaitam idhmam abhyajya svāhākāreṇābhyādhāya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.18.10	ete vai gandharvāpsarasāṃ gṛhāḥ
14.18.11	sva evainān āyatane śamayatīti brāhmaṇam
14.18.12	atha vai bhavati
14.18.13	abhicaratā pratilomaṃ hotavyā iti
14.18.14	abhicaran hoṣyan svakṛta iriṇe pradare vāmuto 'rvāco vṛthāgnim upasamādhāya niśāyāṃ śamyāparidhau dviḥ svāhākāraṃ rāṣṭrabhṛto juhoti
14.18.15	yad vācaḥ krūraṃ tena vaṣaṭkaroti
14.18.16	vāca evainaṃ krūreṇa pravṛścati
14.18.17	tājag ārtim ārcchatīti brāhmaṇam
14.18.18	atha vai bhavati
14.18.19	yasya kāmayetānnādyam ādadīyeti tasya sabhāyām uttāno nipadya bhuvanasya pata iti tṛṇāni saṃgṛhṇīyād iti
14.18.20	sa yasya kāmayetānnādyam ādadīyeti tasya sabhāyām uttāno nipadya bhuvanasya pata iti tṛṇāni saṃgṛhṇāti
14.18.21	athaināny ādāya harati
14.18.22	idam aham amuṣyāmuṣyāyaṇasyānnādyaṃ harāmīty āha
14.18.23	annādyam evāsya harati
14.18.24	ṣaḍbhir haratīti brāhmaṇam
14.18.25	athaināni svasyāṃ vā sabhāyāṃ sveṣu vāmātyeṣv apisṛjati
14.18.26	prajāpatinaivāsyānnādyam ādāyartavo 'smā anuprayacchantīti brāhmaṇam
14.18.27	atha vai bhavati
14.18.28	yo jyeṣṭhabandhur apabhūtaḥ syāt taṃ sthale 'vasāyya brahmaudanaṃ catuḥśarāvaṃ paktvā tasmai hotavyā iti
14.18.29	sa yo jyeṣṭhabandhur apabhūtaḥ syāt taṃ sthale 'vasāyya brahmaudanaṃ catuḥśarāvaṃ paktvā niśāyāṃ śamyāparidhau dviḥ svāhākāraṃ rāṣṭrabhṛto juhoti
14.18.30	varṣma vai rāṣṭrabhṛtaḥ
14.18.31	varṣma sthalam
14.18.32	varṣmaṇaivainaṃ varṣma samānānāṃ gamayatīti brāhmaṇam
14.18.33	atha vai bhavati
14.18.34	catuḥśarāvo bhavati
14.18.35	dikṣv eva pratitiṣṭhati
14.18.36	kṣīre bhavati
14.18.37	rucam evāsmin dadhāti
14.18.38	uddharati śṛtatvāya
14.18.39	sarpiṣvān bhavati medhyatvāya
14.18.40	catvāra ārṣeyāḥ prāśnanti
14.18.41	diśām eva jyotiṣi juhotīti brāhmaṇam
14.19.1	atha vai bhavati
14.19.2	devikā nirvapet prajākāma iti
14.19.3	prathamaṃ dhātāraṃ prajākāmasya karoti
14.19.4	prathamaṃ paśukāmasya
14.19.5	madhyato grāmakāmasya
14.19.6	madhyato jyogāmayāvinaḥ
14.19.7	prathamaṃ yakṣyamāṇasya
14.19.8	uttamam ījānasya
14.19.9	prathamaṃ medhākāmasya
14.19.10	madhyato rukkāmasya
14.19.11	tā vā etāḥ kṣīre śṛtā bhavanti
14.19.12	tā yat saha sarvā nirvaped īśvarā enaṃ pradahaḥ
14.19.13	dve prathame nirupya dhātus tṛtīyaṃ nirvapet
14.19.14	tatho evottare nirvapet
14.19.15	tathainaṃ na pradahanti
14.19.16	atho yasmai kāmāya nirupyate tam evābhir upāpnotīti brāhmaṇam
14.19.17	atha vai bhavati
14.19.18	yat sāyaṃprātar agnihotraṃ juhoty āhutīṣṭakā eva tā upadhatte yajamānaḥ
14.19.19	ahorātrāṇi vā etasyeṣṭakā ya āhitāgniḥ
14.19.20	yat sāyaṃprātar juhoty ahorātrāṇy evāptveṣṭakāḥ kṛtvopadhatte
14.19.21	daśa samānatra juhoti
14.19.22	daśākṣarā virāḍ
14.19.23	virājam evāptveṣṭakāṃ kṛtvopadhatte
14.19.24	atho virājy eva yajñam āpnoti
14.19.25	cityaś cityo 'sya bhavati
14.19.26	tasmād yatra daśoṣitvā prayāti tad yajñavāstu
14.19.27	avāstv eva tad yat tato 'rvācīnam iti
14.19.28	sa yatra daśoṣitvā prayāsyan bhavati tad agniṣṭhe 'nasi samavaśamayante yad asya samavaśamayitavyaṃ bhavati
14.19.29	avāstv eva tad yat tato 'rvācīnam
14.19.30	rudraḥ khalu vai vāstoṣpatiḥ
14.19.31	yad ahutvā vāstoṣpatīyaṃ prayāyād rudra enaṃ bhūtvāgnir anūtthāya hanyāt
14.19.32	vāstoṣpatīyaṃ juhoti
14.19.33	bhāgadheyenaivainaṃ śamayati
14.19.34	nārtim ārcchati yajamāna iti brāhmaṇam
14.19.35	atha vai bhavati
14.19.36	yad yukte juhuyād yathā prayāte vāstāv āhutiṃ juhoti tādṛg eva tat
14.19.37	yad ayukte juhuyād yathā kṣema āhutiṃ juhoti tādṛg eva tat
14.19.38	ahutam asya vāstoṣpatīyaṃ syād dakṣiṇo yukto bhavati savyo 'yuktaḥ
14.19.39	atha vāstoṣpatīyaṃ juhotīti
14.19.40	sa yatra dakṣiṇo yukto bhavati savyo 'yuktas tat pratyācchedyāṃ parṇamayyāṃ sruci caturgṛhītaṃ gṛhītvāhavanīye vāstoṣpatīyaṃ juhoti
14.19.41	vāstoṣ pate pratijānīhy asmān ity anudrutya vāstoṣ pate śagmayā saṃsadā ta iti juhoti
14.19.42	atraitāṃ srucam upanidhāya savyaṃ yuktvā prayāti
14.19.43	ubhayam evākar
14.19.44	aparivargam evainaṃ śamayatīti brāhmaṇam
14.19.45	atha vai bhavati
14.19.46	yad ekayā juhuyād darvihomaṃ kuryāt
14.19.47	puro'nuvākyām anūcya yājyayā juhoti sadevatvāyeti brāhmaṇam
14.19.48	atha vai bhavati
14.19.49	yad dhuta ādadhyād rudraṃ gṛhān anvārohayet
14.19.50	yad avakṣāṇāny asaṃprakṣāpya prayāyād yathā yajñaveśasaṃ vādahanaṃ vā tādṛg eva tat
14.19.51	ayaṃ te yonir ṛtviya ity araṇyoḥ samārohayati
14.19.52	eṣa vā agner yoniḥ
14.19.53	sva evainaṃ yonau samārohayati
14.19.54	atho khalv āhur yad araṇyoḥ samārūḍho naśyed ud asyāgniḥ sīdet punarādheyaḥ syād iti
14.19.55	yā te agne yajñiyā tanūs tayehy ārohety ātmant samārohayata iti
14.19.56	sa ātmant samārohayate yā te agne yajñiyā tanūs tayehy ārohātmātmānam acchā vasūni kṛṇvann asme naryā purūṇi / yajño bhūtvā yajñam āsīda svāṃ yoniṃ jātavedo bhuva ājāyamānaḥ sakṣaya ehīti
14.19.57	athainam upāvarohayata upāvaroha jātavedaḥ punas tvaṃ devebhyo havyaṃ vaha naḥ prajānan / āyuḥ prajāṃ rayim asmāsu dhehy ajasro dīdihi no duroṇa iti
14.19.58	yajamāno vā agner yoniḥ
14.19.59	svāyām evainaṃ yonyāṃ samārohayata iti brāhmaṇam
14.20.1	ukto 'nvārambhaḥ
14.20.2	atha vai bhavati
14.20.3	ṛṣayo vā indraṃ pratyakṣaṃ nāpaśyan
14.20.4	taṃ vasiṣṭhaḥ pratyakṣam apaśyat
14.20.5	so 'bravīd brāhmaṇaṃ te vakṣyāmi yathā tvatpurohitāḥ prajāḥ prajaniṣyante 'tha metarebhya ṛṣibhyo mā pravoca iti
14.20.6	tasmā etānt stomabhāgān abravīt
14.20.7	tato vasiṣṭhapurohitāḥ prajāḥ prājāyanteti
14.20.8	tasmād āhur vāsiṣṭhaṃ brahmatvam iti
14.20.9	sa yatrāha brahman stoṣyāmaḥ praśāstar iti tad brahmā prasauti deva savitar ity etāṃ pratipadaṃ kṛtvā raśmir asi kṣayāya tvā kṣayaṃ jinvety etasyānuvākasyaikaikam upādāya prasauti
14.20.10	sa evam eva prasuvan dvādaśabhir agniṣṭomaṃ prasauti trayodaśabhir atyagniṣṭomaṃ pañcadaśabhir ukthyaṃ ṣoḍaśabhiḥ ṣoḍaśinaṃ saptadaśabhir vājapeyam ekānnatriṃśatātirātraṃ sarvair aptoryāmam
14.20.11	sa yatra rāthaṃtarāya sandhaye prasarpanti tad āha vasuko 'si veṣaśrir asi vasyaṣṭir asīti
14.20.12	sa evam eva prasauty āptoryāmāt
14.20.13	athāto 'tikrāmāṇām eva
14.20.14	abhicaran bhrātṛvyavān spardhamāno 'bhicaraṇīyaśilpāny āyātya saṃvatsaram etaiḥ kramaiḥ krameta
14.20.15	agninā devena pṛtanā jayāmi gāyatreṇa chandasā trivṛtā stomena rathaṃtareṇa sāmnā vaṣaṭkāreṇa vajreṇa pūrvajān bhrātṛvyān adharān pādayāmy avainān bādhe praty enān nude 'smin kṣaye 'smin bhūmiloke yo 'smān dveṣṭi yaṃ ca vayaṃ dviṣmo viṣṇoḥ krameṇāty enān krāmāmi
14.20.16	indreṇa devena pṛtanā jayāmi traiṣṭubhena chandasā pañcadaśena stomena bṛhatā sāmnā vaṣaṭkāreṇa vajreṇa sahajān bhrātṛvyān adharān pādayāmy avainān bādhe praty enān nude 'smin kṣaye 'smin bhūmiloke yo 'smān dveṣṭi yaṃ ca vayaṃ dviṣmo viṣṇoḥ krameṇāty enān krāmāmi
14.20.17	viśvebhir devebhiḥ pṛtanā jayāmi jāgatena chandasā saptadaśena stomena vāmadevyena sāmnā vaṣaṭkāreṇa vajreṇāparajān bhrātṛvyān adharān pādayāmy avainān bādhe praty enān nude 'smin kṣaye 'smin bhūmiloke yo 'smān dveṣṭi yaṃ ca vayaṃ dviṣmo viṣṇoḥ krameṇāty enān krāmāmīti
14.20.18	api vābhicaraṇīyāsv iṣṭiṣv anuvarteta
14.20.19	api vāpoddhatyetarān kramān saṃvatsaram etaiḥ kramaiḥ krameta
14.20.20	uktaṃ śukrāmanthinor adhidravaṇam
14.20.21	athāto 'tīmokṣāṇām eva
14.20.22	vaiśvakarmaṇāni hutvā gārhapatya ājyaṃ vilāpyotpūya sruci caturgṛhītaṃ gṛhītvā gārhapatye juhoty anvārabdhe yajamāne
14.21.1	ye devā yajñahanaḥ pṛthivyām adhyāsate / agnir mā tebhyo rakṣatu gacchema sukṛto vayaṃ svāheti
14.21.2	aparaṃ caturgṛhītaṃ gṛhītvā gārhapatya eva juhoti ye devā yajñamuṣaḥ pṛthivyām adhyāsate / agnir mā tebhyo rakṣatu gacchema sukṛto vayaṃ svāheti
14.21.3	athāgnīdhram abhipraity āganma mitrāvaruṇā vareṇyā rātrīṇāṃ bhāgo yuvayor yo asti / nākaṃ gṛhṇānāḥ sukṛtasya loke tṛtīye pṛṣṭhe adhi rocane diva iti
14.21.4	athāgnīdhraṃ drutvā sruci caturgṛhītaṃ gṛhītvāgnīdhre juhoty anvārabdhe yajamāne ye devā yajñahano 'ntarikṣe 'dhyāsate / vāyur mā tebhyo rakṣatu gacchema sukṛto vayaṃ svāheti
14.21.5	aparaṃ caturgṛhītaṃ gṛhītvāgnīdhra eva juhoti ye devā yajñamuṣo 'ntarikṣe 'dhyāsate / vāyur mā tebhyo rakṣatu gacchema sukṛto vayaṃ svāheti
14.21.6	athāhavanīyam abhipraiti yās te rātrīḥ savitar devayānīr antarā dyāvāpṛthivī viyanti / gṛhaiś ca sarvaiḥ prajayā nv agre suvo ruhāṇās taratā rajāṃsīti
14.21.7	athāhavanīyaṃ drutvā sruci caturgṛhītaṃ gṛhītvāhavanīye juhoty anvārabdhe yajamāne ye devā yajñahano divy adhyāsate / sūryo mā tebhyo rakṣatu gacchema sukṛto vayaṃ svāheti
14.21.8	aparaṃ caturgṛhītaṃ gṛhītvāhavanīya eva juhoti ye devā yajñamuṣo divy adhyāsate / sūryo mā tebhyo rakṣatu gacchema sukṛto vayaṃ svāheti
14.21.9	athāhavanīyam upatiṣṭhate yenendrāya samabharaḥ payāṃsy uttamena haviṣā jātavedaḥ / tenāgne tvam uta vardhayemaṃ sajātānāṃ śraiṣṭhya ādhehy enam iti
14.21.10	yajñahano vai devā yajñamuṣaḥ santi
14.21.11	ta eṣu lokeṣv āsata ādadānā vimathnānā yo dadāti yo yajate tasya
14.21.12	ye devā yajñahanaḥ pṛthivyām adhyāsate ye antarikṣe ye divīty āha
14.21.13	imān eva lokāṃs tīrtvā sagṛhaḥ sapaśuḥ suvargaṃ lokam etīti brāhmaṇam
14.21.14	api vā tisra eva gārhapatye juhoti tisra āgnīdhre tisra āhavanīye
14.21.15	api vā gārhapatyāj japann anudraved āhavanīyāt
14.21.16	uktodavasānīyeṣṭiḥ
14.21.17	atraitāṃ tṛtīyāṃ pravṛtāhutiṃ juhoti sūryo mā devo devebhyaḥ pātu vāyur antarikṣād yajamāno 'gnir mā pātu cakṣuṣaḥ svāheti
14.21.18	athābhicaran babhruve babhruvatsāyai kārṣmaryamayena pātreṇa payo juhoti sakṣa śūṣa savitar viśvacarṣaṇa etebhiḥ soma nāmabhir vidhema te tebhiḥ soma nāmabhir vidhema te svāheti
14.21.19	sākṣād asya hṛdayaṃ bhittvāntrāṇi parikāsayātai
14.21.20	stṛṇute haiva taṃ bhrātṛvyam
14.21.21	atha yenāsyartvijāṃ spardhā syāt tam āha māsya camasam anuprasṛpatād abhimarśanaṃ kariṣyāmīti
14.21.22	tasyaitenaiva mantreṇa camasaṃ juhuyāt
14.21.23	tam ūrdhvo 'vāṅ vā rājātipavate
14.21.24	uktaṃ pātnīvatasya śrayaṇam
14.21.25	uktam ādityagrahasyoddhananam
14.21.26	uktā prāyaṇīyasya sruvāhutiḥ
14.21.27	uktodayanīyasya
14.21.28	uktaṃ yūpasyopasthānam
14.22.1	uktāni patnīyajūṃṣi
14.22.2	evam evaitāḥ sruco yathaitad brāhmaṇam
14.22.3	ukto dadhigrahaḥ
14.22.4	atha vai bhavati
14.22.5	ājyagrahaṃ gṛhṇīyāt tejaskāmasyeti
14.22.6	barhiṣī antardhāyājyagrahaṃ gṛhṇāti
14.22.7	somagrahaṃ gṛhṇīyād brahmavarcasakāmasyeti
14.22.8	aṃśūn upasaṃgṛhya somagrahaṃ gṛhṇāti
14.22.9	athaitaṃ mahāvratīye 'hni prājāpatyam atigrāhyaṃ gṛhṇāti tve kratum apivṛñjanti viśva ity anudrutyopayāmagṛhīto 'si prajāpataye tvā juṣṭaṃ gṛhṇāmīti
14.22.10	parimṛjya sādayaty eṣa te yoniḥ prajāpataye tveti
14.22.11	athātaḥ prāṇagrahāṇām eva grahaṇam
14.22.12	saṃtṛptaṃ rājānaṃ puñjīkṛtvā navāṃśūn prāca āyātayaty ayaṃ puro bhuvas tasya prāṇo bhauvāyano vasantaḥ prāṇāyano gāyatrī vāsantī gāyatryai gāyatraṃ gāyatrād upāṃśur upāṃśos trivṛt trivṛto rathaṃtaraṃ rathaṃtarād vasiṣṭha ṛṣiḥ prajāpatigṛhītayā tvayā prāṇaṃ gṛhṇāmi prajābhya iti
14.22.13	ayaṃ dakṣiṇā viśvakarmeti nava dakṣiṇā āyātayati
14.22.14	ayaṃ paścād viśvavyacā iti nava pratīca āyātayati
14.22.15	idam uttarāt suvar iti navodīca āyātayati
14.22.16	iyam upari matir iti navopariṣṭāt
14.22.17	pradakṣiṇaṃ paryāyātayati
14.22.18	tān apānabhṛdbhiḥ pratyūhati prācī diśāṃ vasanta ṛtūnām agnir devatā brahma draviṇaṃ trivṛt stomaḥ sa u pañcadaśavartanis tryavir vayaḥ kṛtam ayānāṃ purovāto vātaḥ sānaga ṛṣir iti
14.22.19	vācayati pitaraḥ pitāmahāḥ pare 'vara iti ye purastād bhavanti
14.22.20	dakṣiṇā diśām iti ye dakṣiṇato bhavanti
14.22.21	pratīcī diśām iti ye paścād bhavanti
14.22.22	udīcī diśām iti ya uttarato bhavanti
14.22.23	ūrdhvā diśām iti ya upariṣṭāt
14.22.24	pradakṣiṇaṃ paryāyātitā bhavanti
14.22.25	te vā ete prāyaṇīyodayanīyayor eva niyuktā daśame 'han
14.22.26	tad u rātrisattreṣv apy agniṣṭoma āmayāvina upasṛto vā gṛhṇīyāt
14.22.27	agado haiva bhavati
14.23.1	atha vai bhavati
14.23.2	ubhaye vā ete prajāpater adhyasṛjyanteti brāhmaṇam eva
14.23.3	yuvaṃ surāmam aśvineti sautrāmaṇyām eva bhavati
14.23.4	atha vai bhavati
14.23.5	iyaṃ vā agnihotrī
14.23.6	iyaṃ vā etasya niṣīdati yasyāgnihotrī niṣīdati
14.23.7	tām utthāpayed iti
14.23.8	sa yasyāgnihotrī niṣīdati tām utthāpayaty ud asthād devy aditir viśvarūpy āyur yajñapatāv adhāt / indrāya kṛṇvatī bhāgaṃ mitrāya varuṇāya ceti
14.23.9	atha vai bhavati
14.23.10	avartiṃ vā eṣaitasya pāpmānaṃ pratikhyāya niṣīdati yasyāgnihotry upasṛṣṭā niṣīdati
14.23.11	tāṃ dugdhvā brāhmaṇāya dadyād yasyānnaṃ nādyād iti
14.23.12	sa yasyāgnihotry upasṛṣṭā niṣīdati tām etad eva dugdhvā brāhmaṇāya dadāti
14.23.13	na cāsyāta ūrdhvam annam atti
14.23.14	atha vai bhavati
14.23.15	pṛthivīṃ vā etasya payaḥ praviśati yasyāgnihotraṃ duhyamānaṃ skandati
14.23.16	tad abhimantrayeteti
14.23.17	sa yasyāgnihotraṃ duhyamānaṃ skandati tad abhimantrayate
14.23.18	yad adya dugdhaṃ pṛthivīm asakta yad oṣadhīr apyasarad yad āpaḥ / payo gṛheṣu payo aghniyāsu payo vatseṣu payo astu tan mayīty āha
14.23.19	paya evātman gṛheṣu paśuṣu dhatte
14.23.20	apa upasṛjati
14.23.21	adbhir evainad āpnotīti brāhmaṇam
14.23.22	atha vai bhavati
14.23.23	yo vai yajñasyārtenānārtaṃ saṃsṛjaty ubhe vai te tarhy ārcchataḥ
14.23.24	ārcchati khalu vā etad agnihotraṃ yad duhyamānaṃ skandati yad abhiduhyād iti
14.23.25	sa yasyāgnihotraṃ duhyamānaṃ skandati nainad abhidogdhi
14.23.26	tad eva yādṛk kīdṛk ca hotavyam
14.23.27	athānyāṃ dugdhvā punar hotavyam
14.23.28	anārtenaivārtaṃ yajñasya niṣkarotīti brāhmaṇam
14.23.29	atha vai bhavati
14.23.30	yady uddrutasya skanded yat tato 'hutvā punar eyād yajñaṃ vicchindyāt
14.23.31	yatra skandet tan niṣadya punar gṛhṇīyād iti
14.23.32	sa yatraiva skandati tad eva sthālīṃ nidhāyātiśiṣṭam ānīya punarabhyunnīya tad eva yādṛk kīdṛk ca hotavyam
14.23.33	athānyāṃ dugdhvā punar hotavyam
14.23.34	anārtenaivārtaṃ yajñasya niṣkarotīti brāhmaṇam
14.23.35	atha vai bhavati
14.23.36	vi vā etasya yajñaś chidyate yasyāgnihotre 'dhiśrite śvāntarā dhāvati
14.23.37	rudraḥ khalu vā eṣa yad agniḥ
14.23.38	yad gām anvatyāvartayed rudrāya paśūn apidadhyāt
14.23.39	apaśur yajamānaḥ syāt
14.23.40	yad apo 'nvatiṣiñced anādyam agner āpo 'nādyam ābhyām apidadhyāt
14.23.41	gārhapatyād bhasmādāyedaṃ viṣṇur vicakrama iti vaiṣṇavyarcāhavanīyād dhvaṃsayann uddraved iti
14.23.42	sa vaiṣṇavyarcāhavanīyād dhvaṃsayann uddravati
14.23.43	yajño vai viṣṇur yajñenaiva yajñaṃ saṃtanotīti brāhmaṇam
14.23.44	atha bhasmanā śunaḥ padam api vapati śāntyā iti brāhmaṇam
14.24.1	atha vai bhavati
14.24.2	ni vā etasyāhavanīyo gārhapatyaṃ kāmayate ni gārhapatya āhavanīyaṃ yasyāgnim anuddhṛtaṃ sūryo 'bhinimrocati
14.24.3	darbheṇa hiraṇyaṃ prabadhya purastād dhared athāgnim athāgnihotram iti
14.24.4	sa yasyāgnim anuddhṛtaṃ sūryo 'bhinimrocati darbheṇa hiraṇyaṃ prabadhya parikarmī pūrvaḥ pratipadyate 'nvagbrāhmaṇa ārṣeya idhmenānvagātmanāgnihotreṇa
14.24.5	athaitad dhiraṇyam āhavanīyasyāyatane sādayitvāpoddhṛtya hiraṇyaṃ pradakṣiṇam āvṛtyedhmaṃ pratiṣṭhāpayati
14.24.6	atha vai bhavati
14.24.7	agnihotram upasādyātamitor āsīta
14.24.8	vratam eva hatam anumriyate
14.24.9	antaṃ vā eṣa ātmano gacchati yas tāmyati
14.24.10	antam eṣa yajñasya gacchati yasyāgnim anuddhṛtaṃ sūryo 'bhinimrocati
14.24.11	punaḥ samanya juhoti
14.24.12	antenaivāntaṃ yajñasya niṣkarotīti brāhmaṇam
14.24.13	atha vai bhavati
14.24.14	varuṇo vā etasya yajñaṃ gṛhṇāti yasyāgnim anuddhṛtaṃ sūryo 'bhinimrocati
14.24.15	vāruṇaṃ caruṃ nirvapet
14.24.16	tenaiva yajñaṃ niṣkrīṇīta iti brāhmaṇam
14.24.17	atha vai bhavati
14.24.18	ni vā etasyāhavanīyo gārhapatyaṃ kāmayate ni gārhapatya āhavanīyaṃ yasyāgnim anuddhṛtaṃ sūryo 'bhyudeti
14.24.19	caturgṛhītam ājyaṃ purastād dhared athāgnim athāgnihotram iti
14.24.20	sa yasyāgnim anuddhṛtaṃ sūryo 'bhy udeti caturgṛhītenājyena parikarmī pūrvaḥ pratipadyate 'nvagbrāhmaṇa ārṣeya idhmenānvagātmanāgnihotreṇa
14.24.21	athaitad ājyam āhavanīyasyāyatane sādayitvāpoddhṛtyājyam athedhmaṃ pratiṣṭhāpayati
14.24.22	atha vai bhavati
14.24.23	parācī vā etasmai vyucchantī vyucchati yasyāgnim anuddhṛtaṃ sūryo 'bhyudeti
14.24.24	uṣāḥ ketunā juṣatāṃ yajñaṃ devebhir anvitam / devebhyo madhumattamaṃ svāheti pratyaṅ niṣadyājyena juhuyāt pratīcīm evāsmai vivāsayatīti brāhmaṇam
14.24.25	atha vai bhavati
14.24.26	agnihotram upasādyātamitor āsīta
14.24.27	vratam eva hatam anumriyate
14.24.28	antaṃ vā eṣa ātmano gacchati yas tāmyati
14.24.29	antam eṣa yajñasya gacchati yasyāgnim anuddhṛtaṃ sūryo 'bhyudeti
14.24.30	punaḥ samanya juhoti
14.24.31	antenaivāntaṃ yajñasya niṣkarotīti brāhmaṇam
14.24.32	atha vai bhavati
14.24.33	mitro vā etasya yajñaṃ gṛhṇāti yasyāgnim anuddhṛtaṃ sūryo 'bhyudeti
14.24.34	maitraṃ caruṃ nirvapet
14.24.35	tenaiva yajñaṃ niṣkrīṇīta iti brāhmaṇam
14.24.36	atha vai bhavati
14.24.37	yasyāhavanīye 'nudvāte gārhapatya udvāyed yad āhavanīyam anudvāpya gārhapatyaṃ manthed vicchindyāt
14.24.38	bhrātṛvyam asmai janayet
14.24.39	yad vai yajñasya vāstavyaṃ kriyate tad anu rudro 'vacarati
14.24.40	yat pūrvam anvavasyed vāstavyam agnim upāsīta
14.24.41	rudro 'sya paśūn ghātukaḥ syāt
14.24.42	āhavanīyam udvāpya gārhapatyaṃ manthed iti
14.24.43	sa āhavanīyam udvāpya gārhapatyaṃ manthati
14.24.44	itaḥ prathamaṃ jajñe agniḥ svād yoner adhi jātavedāḥ / sa gāyatriyā triṣṭubhā jagatyā devebhyo havyaṃ vahatu prajānann iti
14.24.45	chandobhir evainaṃ svād yoneḥ prajanayatīti brāhmaṇam
14.24.46	atha vai bhavati
14.24.47	gārhapatyaṃ manthati
14.24.48	gārhapatyaṃ vā anv āhitāgneḥ paśava upatiṣṭhante
14.24.49	sa yad udvāyati tad anu paśavo 'pakrāmantīti
14.24.50	athainam upatiṣṭhata iṣe rayyai ramasva sahase dyumnāyorje patyāyeti
14.24.51	athainam upasaminddhe sārasvatau tvotsau samindhātām samrāḍ asi virāḍ asīti
14.25.1	atha vai bhavati
14.25.2	vajro vai cakram
14.25.3	vajro vā etasya yajñaṃ vicchinatti yasyāno vā ratho vāntarāgnī yāti
14.25.4	āhavanīyam udvāpya gārhapatyād uddhared iti
14.25.5	sa āhavanīyam udvāpya gārhapatyād idhmam uddharati yad agne pūrvaṃ prabhṛtaṃ padaṃ hi te sūryasya raśmīn anvātatāna / tatra rayiṣṭhām anusaṃbharaitaṃ saṃ naḥ sṛja sumatyā vājavatyeti
14.25.6	pūrveṇaivāsya yajñena yajñam anusaṃtanotīti brāhmaṇam
14.25.7	athainam upatiṣṭhate tvam agne saprathā asi juṣṭo hotā vareṇyaḥ / tvayā yajñaṃ vitanvata iti
14.25.8	agniḥ sarvā devatā devatābhir eva yajñaṃ saṃtanotīti brāhmaṇam
14.25.9	athāgnaye pathikṛte puroḍāśam aṣṭākapālaṃ nirvapati
14.25.10	anvāhāryam āsādyānaḍvāhaṃ dadāti
14.25.11	sā prasiddheṣṭiḥ saṃtiṣṭhate
14.25.12	atha vai bhavati
14.25.13	yasya prātaḥsavane somo 'tiricyate mādhyaṃdinaṃ savanaṃ kāmayamāno 'bhyatiricyata iti
14.25.14	sa prātaḥsavane some 'tirikte prāṅ āyann āha hotuś camasam anūnnayadhvam unnetaḥ sarvaśa eva rājānam unnaya mātirīrica iti
14.25.15	hotṛcamasam eva prathamam unnayanti yathopapādam itarān
14.25.16	sarvaśa eva rājānaṃ samunnīyottaravedyāṃ saṃsādayanti
14.25.17	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
14.25.18	stuvate
14.25.19	tad etad gāyatraṃ sāma pañcadaśaṃ gaur dhayati marutām iti dhayadvatīṣu kurvanti
14.25.20	hotra eṣottameti prāhuḥ
14.25.21	samānam ata ūrdhvam
14.25.22	atha vai bhavati
14.25.23	yasya mādhyaṃdine savane somo 'tiricyata ādityaṃ tṛtīyasavanaṃ kāmayamāno 'bhyatiricyata iti
14.25.24	sa mādhyaṃdine savane some 'tirikte prāṅ āyann āha hotuś camasam anūnnayadhvam unnetaḥ sarvaśa eva rājānam unnaya mātirīrica iti
14.25.25	hotṛcamasam eva prathamam unnayanti yathopapādam itarān
14.25.26	sarvaśa eva rājānaṃ samunnīyottaravedyāṃ saṃsādayanti
14.25.27	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
14.25.28	stuvate
14.25.29	tad etad gaurivītaṃ sāma saptadaśaṃ baṇ mahāṃ asi sūryety etāsu kurvanti
14.25.30	hotra eṣottameti prāhuḥ
14.25.31	samānam ata ūrdhvam
14.25.32	atha vai bhavati
14.25.33	yasya tṛtīyasavane somo 'tiricyetokthyaṃ kurvīta
14.25.34	yasyokthye 'tiricyetātirātraṃ kurvīta
14.25.35	yasyātirātre 'tiricyate taṃ vai duṣprajñānam iti
14.25.36	atirātre 'tirikte prāṅ āyann āha hotuś camasam anūnnayadhvam unnetaḥ sarvaśa eva rājānam unnaya mātirīrica iti
14.25.37	hotṛcamasam eva prathamam unnayanti yathopapādam itarān
14.25.38	sarvaśa eva rājānaṃ samunnīyottaravedyāṃ saṃsādayanti
14.25.39	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
14.25.40	stuvate
14.25.41	tad etad bṛhat sāmaikaviṃśaṃ vaiṣṇavīṣu śipiviṣṭavatīṣu kurvanti
14.25.42	hotra eṣottameti prāhuḥ
14.25.43	samānam ata ūrdhvam
14.26.1	iti nu chandogabahvṛceṣu kāmayamāneṣu
14.26.2	te cen na kāmayeran prātaḥsavane 'tirikte yāṃ sthālīm alaṃ rājñe 'tiśiṣṭāya manyate tasyā upariṣṭād āgrayaṇam ānīyādhastād upagṛhṇāti
14.26.3	trir abhiviṣyandayati
14.26.4	so 'bhiviṣyan damānaḥ sarva āgrayaṇaḥ saṃpadyate
14.26.5	taṃ trir abhihiṃkṛtya parimṛjya sādayati
14.26.6	mādhyaṃdine savane 'tirikte tathaiva yāṃ sthālīm alaṃ rājñe 'tiśiṣṭāya manyate tasyā upariṣṭād āgrayaṇam ānīyādhastād upagṛhṇāti
14.26.7	trir abhiviṣyandayati
14.26.8	so 'bhiviṣyandamānaḥ sarva evāgrayaṇaḥ saṃpadyate
14.26.9	taṃ tathaiva trir abhihiṃkṛtya parimṛjya sādayati
14.26.10	tṛtīyasavane 'tirikte hāriyojanam evātrābhiviṣyandayati
14.26.11	na hi punargrahaṇaṃ vidyate
14.26.12	athāto dhruvasyaiva parihīṇasya mīmāṃsā
14.26.13	aindrāgnibhyām enam ṛgbhyāṃ parigṛhya juhuyāt
14.26.14	indrāgnī vai devānāṃ punaḥpunar abhyupākāraṃ yajāmaha ity etad ekam
14.26.15	āśvinībhyām enam ṛgbhyāṃ parigṛhya juhuyāt
14.26.16	aśvinau vai devānāṃ bhiṣajau tābhyām evāsmai bheṣajaṃ karotīty etad ekam
14.26.17	vaiṣṇavībhyām enam ṛgbhyāṃ parigṛhya juhuyāt
14.26.18	yad vai yajñasyātiricyate viṣṇuṃ tac chipiviṣṭam abhyatiricyata ity etad ekam
14.26.19	avabhṛthenainaṃ sahābhyavaharet
14.26.20	yathā me 'nyāni somaliptāni pātrāṇy evaṃ ma eva bhaviṣyatīty etad ekam
14.26.21	barhiṣainaṃ sahābhyupoṣet
14.26.22	eṣa vā agnir vaiśvānaro yat pradāvyaḥ
14.26.23	agnaya eṣa vaiśvānarāya gṛhyate
14.26.24	dhruva evam agnau vaiśvānare huto bhaviṣyatīty etad aparam
14.26.25	atha punar dīkṣate
14.26.26	yajño ha vai yajñasya prāyaścittiḥ
14.26.27	iti nv ekāhayājinaḥ
14.26.28	atha sattriṇām
14.26.29	mārjālīye pariṣyandaṃ niṣyandanavantaṃ kṛtvā tad enaṃ ninayanti
14.26.30	śvo bhūte hi te soṣyanto bhavanti
14.27.1	uktaḥ saṃsavaḥ
14.27.2	atha vai bhavati
14.27.3	ārtiṃ vā ete niyanti yeṣāṃ dīkṣitānāṃ pramīyate
14.27.4	taṃ yad avavarjeyuḥ krūrakṛtām ivaiṣāṃ lokaḥ syāt
14.27.5	āhara daheti brūyād iti
14.27.6	dīkṣitaṃ ced upatapad vinded āgnīdhrīyaśayano ha bhavati
14.27.7	tad asmai bhakṣān āharanti yāvad alaṃ bhakṣāya manyate
14.27.8	sa yady ahāgado bhavati punar aiti
14.27.9	yady u vai praiti sarvebhyo 'gnibhyo 'ṅgārān nirvartyāraṇyor agnīn samārohyāntareṇa cātvālotkarāv udaṅṅ upanirhṛtya tenainaṃ daheyuḥ
14.27.10	taṃ trirātreṇa śītīkṛtvā saṃcinuyuḥ
14.27.11	te tathākṛtena ṣaḍahasaṃsthāṃ kāṅkṣeyuḥ
14.27.12	atha saṃsthite ṣaḍahe 'sthikumbhaṃ yācati
14.27.13	tasmin saṃcitam avadhāya taṃ dakṣiṇato vedyai nidhāya sarparājñiyā ṛgbhi stuyuḥ
14.27.14	iyaṃ vai sarpato rājñī
14.27.15	asyā evainaṃ paridadati
14.27.16	vyṛddhaṃ tad ity āhur yat stutam ananuśastam iti
14.27.17	hotā prathamaḥ prācīnāvītī mārjālīyaṃ parīyād yāmīr anubruvan sarparājñīnāṃ kīrtayed iti
14.27.18	teṣāṃ tathā parītānām adhvaryur jaghanyaḥ paryeti
14.27.19	atha yajñopavītaṃ kṛtvā yathetaṃ triḥ punaḥ pratipariyanti
14.27.20	teṣāṃ tathā parītānām adhvaryuḥ pūrvaḥ paryeti
14.27.21	athainam ādāyāntareṇa cātvālotkarāv aśmānaṃ cāsthikumbhaṃ ca nidhāyādbhir avokṣaty apa naḥ śośucad agham iti
14.27.22	tasmin maitrāvaruṇāgrān grahān gṛhṇanti
14.27.23	athātiśiṣṭaṃ sattrasyāsate
14.27.24	tasyāvabhṛthavelāyām asthikumbhaṃ nidhāyādbhir avokṣati
14.27.25	etad avabhṛtha u vaivaiṣa bhavaty api vā yo 'sya svo nediṣṭhī syāt tasya sthāne taṃ dīkṣayet
14.27.26	saṃvatsare 'sthīni yājayanti
14.27.27	atha vai bhavati
14.28.1	asuryaṃ vā etasmād varṇaṃ kṛtvā paśavo vīryam apakrāmanti yasya yūpo virohati
14.28.2	tvāṣṭraṃ bahurūpam ālabheteti
14.28.3	sattriṇāṃ ced yūpo virohet saṃpracchidyāsya caṣālaṃ savanīyasya tvāṣṭram upālambhyaṃ kuryuḥ
14.28.4	api vā tvāṣṭraṃ brahmaudanaṃ śrapayitvaitāḥ śākhāḥ pravṛśceyuḥ pra vā takṣṇuyuḥ
14.28.5	api vā tvāṣṭrīḥ sruvāhutīr hutvaitāḥ śākhāḥ pravṛśceyuḥ pra vā takṣṇuyuḥ
14.28.6	api vā tvāṣṭre tvaṣṭra ity eva brūyād iti
14.28.7	atha vai bhavati
14.28.8	ārtim ete niyanti yeṣāṃ dīkṣitānām agnir udvāyati
14.28.9	yad āhavanīya udvāyed yat taṃ manthed vicchindyāt
14.28.10	bhrātṛvyam asmai janayet
14.28.11	yad āhavanīya udvāyed āgnīdhrād uddharet
14.28.12	yad āgnīdhra udvāyed gārhapatyād uddharet
14.28.13	yad gārhapatya udvāyed ata eva punar manthet
14.28.14	atra vāva sa nilayate
14.28.15	yatra khalu vai nilīnam uttamaṃ paśyanti tad enam icchanti
14.28.16	yasmād dāror udvāyet tasyāraṇī kuryāt
14.28.17	krumukam api kuryād iti
14.28.18	sa yasmād dāror udvāyati tasyāraṇī kṛtvā krumukaśakalam anvavadhāya tāny evāvakṣāṇāni saṃnidhāya manthed iti
14.28.19	sa tāny evāvakṣāṇāni saṃnidhāya manthatītaḥ prathamaṃ jajñe agniḥ svād yoner adhi jātavedāḥ / sa gāyatriyā triṣṭubhā jagatyā devebhyo havyaṃ vahatu prajānann iti
14.28.20	chandobhir evainaṃ svād yoneḥ prajanayatīti brāhmaṇam
14.29.1	atha yady āhavanīyagārhapatyāv udvāyeyātāṃ gārhapatyaṃ mathitvāgnīdhrīyād āhavanīyam uddharet
14.29.2	yady āgnīdhrīyagārhapatyāv udvāyeyātāṃ gārhapatyaṃ mathitvāgnīdhrīyam uddharet
14.29.3	atha yady āgnīdhrīyāhavanīyāv udvāyeyātāṃ gārhapatyād āgnīdhrīyam uddhṛtya tata āhavanīyam uddharet
14.29.4	atha yadi sarva evodvāyeyur gārhapatyaṃ mathitvāgnīdhrīyam uddhṛtya tata āhavanīyam uddhared iti
14.29.5	atha vai bhavati
14.29.6	gārhapatyaṃ manthati
14.29.7	gārhapatyo vā agner yoniḥ
14.29.8	svād evainaṃ yoner janayati
14.29.9	nāsmai bhrātṛvyaṃ janayatīti brāhmaṇam
14.29.10	atha vai bhavati
14.29.11	yasya soma upadasyet suvarṇaṃ hiraṇyaṃ dvedhā vicchidyarjīṣe 'nyad ādhūnuyāj juhuyād anyad iti
14.29.12	sa yasya soma upadasyati tat suvarṇaṃ hiraṇyaṃ dvedhā vicchidyarjīṣe 'nyad ādhūnoti mukhye camase 'nyad avadhāya juhoti
14.29.13	somam evābhiṣuṇoti somaṃ juhotīti brāhmaṇam
14.29.14	atha vai bhavati
14.29.15	somasya vā abhiṣūyamāṇasya priyā tanūr udakrāmat
14.29.16	tat suvarṇaṃ hiraṇyam abhavat
14.29.17	yat suvarṇaṃ hiraṇyaṃ kurvanti priyayaivainaṃ tanuvā samardhayantīti brāhmaṇam
14.29.18	atha vai bhavati
14.29.19	yasyākrītaṃ somam apahareyuḥ krīṇīyād eva
14.29.20	saiva tataḥ prāyaścittir iti brāhmaṇam
14.29.21	atha vai bhavati
14.29.22	yasya krītam apahareyur ādārāṃś ca phālgunāni cābhiṣuṇuyād iti
14.29.23	ādārāḥ kṣudratṛṇāni
14.29.24	phālgunāni haimavatāni
14.29.25	teṣām alābhe śvetakānāṃ pratinidhiḥ
14.29.26	vijñāyate
14.29.27	tṛtīyasyām ito divi soma āsīt
14.29.28	taṃ gāyatry āharat
14.29.29	tasya parṇam acchidyata
14.29.30	tat parṇo 'bhavat
14.29.31	tat parṇasya parṇatvam iti
14.29.32	tasmāt parṇatsarūṇām evābhiṣavaḥ kārya iti
14.29.33	śṛtena prātaḥsavane śrīṇīyād iti
14.29.34	śṛtam etad bhavati
14.29.35	dadhnā madhyaṃdina iti
14.29.36	dadhy etad bhavati
14.29.37	nītamiśreṇa tṛtīyasavana iti
14.29.38	vimathitaṃ sapilakam uddhṛtaṃ prāṅ navanītabhāvād ity etad ācakṣate
14.29.39	agniṣṭomaḥ somaḥ syād rathaṃtarasāmā
14.29.40	ya evartvijo vṛtāḥ syus ta enaṃ yājayeyur iti
14.29.41	ta evainaṃ yājayanti
14.29.42	ekāṃ gāṃ dakṣiṇāṃ dadyād iti
14.29.43	ekāṃ gām atra dakṣiṇāṃ dadāti
14.29.44	yad iha dāsyan bhavati tad amutra dadāti
14.29.45	punaḥ somaṃ krīṇīyāt
14.29.46	yajñenaiva tad yajñam icchati
14.29.47	saiva tataḥ prāyaścittir iti brāhmaṇam
14.29.48	atha vai bhavati
14.29.49	sarvābhyo vā eṣa devatābhyaḥ sarvebhyaḥ kāmebhyaḥ sarvebhya stomebhyaḥ sarvebhyaś chandobhyaḥ sarvebhyaḥ pṛṣṭhebhya ātmānam āgurate yaḥ sattrāyāgurate
14.29.50	etāvān khalu vai puruṣo yāvad asya vittaṃ sarvavedasena yajeteti
14.29.51	atirātraṃ viśvajitam upayanti
14.29.52	athātra sarvavedasaṃ dadāti
14.29.53	sarvapṛṣṭho 'sya somaḥ syāt
14.29.54	sarvābhya eva devatābhyaḥ sarvebhyaḥ kāmebhyaḥ sarvebhya stomebhyaḥ sarvebhyaś chandobhyaḥ sarvebhyaḥ pṛṣṭhebhya ātmānaṃ niṣkrīṇīta iti brāhmaṇam
14.30.1	pavamānaḥ suvarjana iti sautrāmaṇyām eṣa bhavati
14.30.2	brāhmaṇam uttaram
14.30.3	atha vai bhavati
14.30.4	tasmād vaiśvadevena yajamānaḥ saṃvatsarīṇāṃ svastim āśāsta ity āśāsīta
14.30.5	tasmād varuṇapraghāsair yajamānaḥ parivatsarīṇāṃ svastim āśāsta ity āśāsīta
14.30.6	tasmāt sākamedhair yajamāna idāvatsarīṇāṃ svastim āśāsta ity āśāsīta
14.30.7	tasmāc chunāsīrīyeṇa yajamāno 'nuvatsariṇāṃ svastim āśāsta ity āśāsīteti
14.30.8	atha vai bhavati
14.30.9	agneḥ kṛttikāḥ śukraṃ parastāj jyotir avastād iti nakṣatreṣṭakābhir vikalpanta iti bruvate
14.30.10	atha vai bhavati
14.30.11	yat puṇyaṃ nakṣatraṃ tad kurvītopavyuṣam iti
14.30.12	prātaḥ kurvīta
14.30.13	saṃgave kurvīta
14.30.14	madhyaṃdine kurvīta
14.30.15	aparāhṇe kurvīta
14.30.16	sāyaṃ kurvīta
14.30.17	yāvati tatra sūryo gacched yatra jaghanyaṃ paśyet tāvati kurvīta
14.30.18	yatkārī syāt puṇyāha eva kuruta iti
14.30.19	brāhmaṇam uttare brāhmaṇam uttare
15.1.1	aśvamedhena yakṣyamāṇo bhavati rājā vijitī sārvabhaumaḥ
15.1.2	sa etad devayajanaṃ joṣayata āśvinaṃ prāg āśvinaṃ dakṣiṇāśvinaṃ pratyag āśvinam udak
15.1.3	chindanti vṛkṣān pra sthalāni bhindanti prati nimnān pūrayanti kiṃśārūṇi nirasyanti
15.1.4	nadīnāṃ tīrthāni sarvataḥprasravaṇāni palvalāni kurvanti
15.1.5	athaitau hradau madhyato devayajanasya joṣayate saṃsrāviṇāv anupadāsinau puṇyanāmānau yady evaṃ vindanti
15.1.6	yady u vā evaṃ na vindanti khātvaināvabhivāhyābhir vābhihāryābhir vādbhiḥ pūrayanti
15.1.7	yathā tveva saṃsrāviṇāv anupadāsinau puṇyanāmānau bhavatas tathā
15.1.8	tāv apareṇa madhyato devayajanaṃ joṣayate dvis tāvad yathāgner vidhāyām
15.1.9	tac chālāṃ kurvanti prācīnavaṃśāṃ dikṣvatīkāśāṃ dakṣiṇato varṣīyasīm
15.1.10	tasyai dakṣiṇato 'śvaśālāṃ kurvanti
15.1.11	tad aśvatthānāṃ ślīṣāṇām avācīnāgrāṇām aśvavrajaṃ kurvanti
15.1.12	athāsyaite saṃbhārā upak.lptā bhavanty aśvo rūpīyo yo 'sya sadaśvānāṃ sattamas tasyānye 'parimitā niramaṇā niraṣṭāḥ kṛṣṇaś ca caturakṣo dvau dāsāv anujāyai ca putro 'nvādheyāyai ca jaratpūrvā caiṣīkaś cābhyūhaḥ saidhrakaṃ ca musalaṃ pauṃścaleyaś ca catvāri śatāni goptṝṇāṃ śataṃ talpyānāṃ rājaputrāṇāṃ śatam arājñām ugrāṇāṃ śataṃ sūtagrāmaṇīnāṃ śataṃ kṣattasaṃgrahītṝṇāṃ catvāro mahānta ṛtvijaḥ
15.1.13	tān anv itare
15.1.14	tān kāle 'padātīn samāvahanti
15.2.1	ā subrahmaṇyāyāḥ
15.2.2	catuṣṭayīr āpo digbhyaḥ saṃbhṛtāś caturaḥ sāhasrān niṣkān suvarṇarajatau ca rukmau dve anye hiraṇye dvau vīṇāgāthinau brāhmaṇaṃ ca rājanyaṃ ca dve raśane mauñjīṃ ca kuśamayīṃ cobhe trayodaśāratnyau
15.2.3	etenopak.lptena citrām āyatīm uparamati
15.2.4	atha citrayety araṇyor agnīn samārohya śālām abhipraiti ye te panthānaḥ savitaḥ pūrvyāso 'reṇavo vitatā antarikṣe / tebhir no adya pathibhiḥ sugebhī rakṣā ca no adhi ca deva brūhīti
15.2.5	uttareṇa śālāṃ parītya pūrvayā dvārā śālāṃ prapādya gārhapatyasyāyatane mathitvāgnīn vihṛtya gārhapatyam upatiṣṭhate namo 'gnaye pṛthivikṣite lokaspṛte lokam asmai yajamānāya dehīti
15.2.6	namo vāyave 'ntarikṣakṣite lokaspṛte lokam asmai yajamānāya dehīty anvāhāryapacanam
15.2.7	namaḥ sūryāya divikṣite lokaspṛte lokam asmai yajamānāya dehīty āhavanīyam
15.2.8	athāsyaitat purastād eva jaghanenāśvaśālām ekāpasrāvaṃ vimitaṃ kāritaṃ bhavati
15.2.9	tad vṛthāgnim upasamādhāya mṛtyave svāhā mṛtyave svāheti navatim āhutīr juhoti prayāsāya svāhety ekādaśa
15.2.10	śatāyur vai puruṣaḥ śatavīrya ātmaikaśato yāvān eva puruṣas tasmān mṛtyum avayajata iti brāhmaṇam
15.2.11	atha keśaśmaśru vāpayitvā lomāni saṃhṛtya nakhāni nikṛtya dato dhāvya snātāvahate vāsasī paridadhāte
15.2.12	ubhau mānuṣeṇālaṅkāreṇālaṅkṛtau bhavato 'hatavāsasau
15.2.13	athābhyāṃ vratopāyanīyaṃ pācayati
15.2.14	tasyāśitau bhavataḥ sarpirmiśrasya payomiśrasya
15.2.15	athāparāhṇe mukhayor hiraṇye anvasyete
15.3.1	suvarṇaṃ yajamāno rajataṃ patnī rajatāni vā yadi bahvyo bhavanti
15.3.2	athāsya vācaṃyamasya sāyamagnihotraṃ juhoti
15.3.3	upasaṃgacchanta enam ete rājagṛhāḥ sūtagrāmṇyaḥ kṣattasaṃgrahītāraḥ kāruviśā iti
15.3.4	tebhyaḥ paṣṭhauhīṃ vehataṃ dadāti
15.3.5	tāṃ te pacamānā ramayanto jāgarayanta āsate
15.3.6	atha prātarācāmam ācāmantau hiraṇye prothataḥ
15.3.7	te pauṃścaleya ādatte
15.3.8	athādityam udyantam upatiṣṭhante draṣṭre nama upadraṣṭre namo 'nudraṣṭre namaḥ khyātre nama upakhyātre namo 'nukhyātre namaḥ śṛṇvate nama upaśṛṇvate namo 'nuśṛṇvate namaḥ sate namo 'sate namo jātāya namo janiṣyamāṇāya namo bhūtāya namo bhaviṣyate nama iti
15.3.9	atha vaiśvadevīṃ sāṃgrahaṇīṃ nirvapati
15.3.10	sā prasiddheṣṭiḥ saṃtiṣṭhate
15.3.11	yāvad evātrādhvaryuś ceṣṭati tāvad eṣa pratiprasthātā catuṣṭayīṣv apsu brahmaudanaṃ śrapayitvābhighāryodañcam udvāsayati
15.3.12	athaitāṃ pātrīṃ nirṇijyopastīrya tasyām etaṃ rajataṃ rukmaṃ prakṣālitam avadadhāti
15.3.13	tasyām enam asaṃghnann ivoddharati sarpirāsecanaṃ kṛtvā prabhūtam ājyam ānīya
15.3.14	athopariṣṭāt suvarṇaṃ rukmaṃ prakṣālitam avadadhāti
15.3.15	athaitān mahata ṛtvija uttarato 'nudiśam upaveśya tān anupūrvam ācamayya tebhya enaṃ bhūmiṃ spṛśann anucchindann ivopohati
15.4.1	sa āha brāhmaṇāś ca rājānaś cānena māśvena medhyena svasti samāpayātā brahmajyatāyā iti
15.4.2	taṃ tathetītare pratyāhur anena tvām aśvena medhyena svasti samāpayiṣyāmo brahmajyatāyā iti
15.4.3	atha brahmajyatām asmai saṃjānate
15.4.4	athainān saṃśāsti sakṛtsakṛt prāśyāpratyavamṛśanto dhārayādhvā iti
15.4.5	athaitasmin sarpirāsecane raśane saṃtarpya parikarmiṇe prayacchati
15.4.6	dvir aparaṃ prāśya praśaṃsanti rāddhas te brahmaudana iti
15.4.7	tebhyaś caturaḥ sāhasrān niṣkān dadāti suvarṇarajatau ca rukmau
15.4.8	atra ye kṣatrasyābhiṣektāras te 'dhvaryum abhiṣiñcanti
15.4.9	sa āha brāhmaṇāś ca rājānaś cādhvaryur etau dvau saṃvatsarau rājā bhaviṣyati tasya śuśrūṣadhvaṃ yo hāsya na śuśrūṣiṣyate sarvasvaṃ taṃ jyāsyantīti
15.4.10	athādhvaryur etau dvau saṃvatsarau rājā bhavati
15.4.11	yajamāna itītaram ācakṣate
15.4.12	sa āha brahmann aśvaṃ medhyaṃ bhantsyāmi devebhyaḥ prajāpataye tena rādhyāsam iti
15.4.13	badhānetītaraḥ pratyāha devebhyaḥ prajāpataye tena rādhnuhīti
15.5.1	atha raśanām ādatte devasya tvā savituḥ prasave 'śvinor bāhubhyāṃ pūṣṇo hastābhyām ādada iti
15.5.2	ādāyābhimantrayata imām agṛbhṇan raśanām ṛtasyeti
15.5.3	tayāśvam abhidadhāty abhidhā asi bhuvanam asi yantāsi dhartāsi so 'gniṃ vaiśvānaraṃ saprathasaṃ gaccha svāhākṛtaḥ pṛthivyāṃ yantā rāḍ yantāsi yamano dhartāsi dharuṇa iti
15.5.4	evam eva dvitīyāṃ raśanām ādatte
15.5.5	tayaivam evāśvam abhidadhāti
15.5.6	te aśvasyānupṛṣṭham anupṛṇakti
15.5.7	etasmin kāle 'nujāyai ca putro 'nvādheyāyai ca śvabandhābhyāṃ śvānam abhidhattaḥ
15.5.8	athaiṣa pauṃścaleyo jaratpūrvayā savyaṃ jānu veṣṭayitvā saidhrakeṇa musalena śvānam anūpatiṣṭhate
15.5.9	athādhvaryuḥ purastāt pratipadyate saha śatena talpyānāṃ rājaputrāṇām
15.5.10	brahmā dakṣiṇataḥ saha śatenārājñām ugrāṇām
15.5.11	hotā paścāt saha śatena sūtagrāmaṇīnām
15.5.12	udgātottarataḥ saha śatena kṣattasaṃgrahītṝṇām
15.5.13	madhye 'śvaḥ śvā ca
15.5.14	atha dakṣiṇaṃ hradam abhiprayānti
15.5.15	dyaus te pṛṣṭhaṃ kramair atyakramīd vājy ākrān vājīti tribhir anuvākair ā kroḍād aśvam abhidhāvayanti
15.5.16	tam adhvaryuḥ purastāt pratyaṅmukhas tiṣṭhan prokṣaty anenāśvena medhyeneṣṭvāyaṃ rājā vṛtraṃ vadhyād iti
15.5.17	tasyānu prokṣaṇaṃ śataṃ talpyā rājaputrāḥ prokṣanti
15.5.18	brahmā dakṣiṇata udaṅmukhas tiṣṭhan prokṣaty anenāśvena medhyeneṣṭvāyaṃ rājāpratidhṛṣyo 'stv iti
15.5.19	tasyānu prokṣaṇaṃ śatam arājāna ugrāḥ prokṣanti
15.5.20	hotā paścāt prāṅmukhas tiṣṭhan prokṣaty anenāśvena medhyeneṣṭvāyaṃ rājāsyai viśo bahugvai bahvaśvāyai bahvajāvikāyai bahuvrīhiyavāyai bahumāṣatilāyai bahuhiraṇyāyai bahuhastikāyai bahudāsapuruṣāyai rayimatyai puṣṭimatyai bahurāyaspoṣāyai bahusarvadhanāyai rājāstv iti
15.5.21	tasyānu prokṣaṇaṃ śataṃ sūtagrāmaṇyaḥ prokṣanti
15.5.22	udgātottarato dakṣiṇāmukhas tiṣṭhan prokṣaty anenāśvena medhyeneṣṭvāyaṃ rājā sarvam āyur etv iti
15.5.23	tasyānu prokṣaṇaṃ śataṃ kṣattasaṃgrahītāraḥ prokṣanti
15.5.24	digbhyo 'śvaṃ samukṣantīti brāhmaṇam
15.5.25	athāsyaiṣa pauṃścaleyaḥ saṃśiṣṭo bhavati yadā tvopamīvāmy atha śunaḥ praharāsīti
15.5.26	upamīvita eṣa pauṃścaleyaḥ saidhrakeṇa musalena śunaḥ prahanti
15.5.27	tam ata evānumantrayate
15.6.1	yo arvantaṃ jighāṃsati tam abhyamīti varuṇa iti
15.6.2	tam aśvasyādhaspadam upāsya dakṣiṇāpaplāvayati paro martaḥ paraḥ śveti
15.6.3	athāsya brahmā hastaṃ gṛhṇāti brahmaṇo vā yajamāno 'haṃ ca tvaṃ ca vṛtrahant saṃbabhūva sanibhya ā / arātīvā cid adrivo 'nu nau śūra maṃsatai bhadrā indrasya rātaya iti
15.6.4	atraitam aiṣīkam abhyūhaṃ mauñjībhyāṃ rajjubhyām antayor abhidadhāti
15.6.5	tat saha vetasaśākhopasaṃbaddhā bhavati
15.6.6	tad etena śataṃ talpyā rājaputrā vivicyante
15.6.7	teṣām anu vivekam itare
15.6.8	dve anyataram antaṃ śate gṛhṇīto dve anyataram antaṃ śate
15.6.9	athainān saṃśāsty anenaiṣīkeṇābhyūhenābhyudūhanta iva purastāt pratyañcam ūrmiṇāśvam abhidhāvayātā iti
15.6.10	abhidhāvyamāne 'dhvaryur yajamānaṃ vācayaty abhi kratvendra bhūr adha jman na te vivyaṅ mahimānaṃ rajāṃsi / svenā hi vṛtraṃ śavasā jaghantha na śatrur antaṃ vividad yudhā ta iti
15.6.11	athainaṃ saṃveṣṭya dakṣiṇāpaplāvayati
15.6.12	athaitam aśvaṃ pradakṣiṇam āvartya śālām ānayati yad vāto apo agamad indrasya tanuvaṃ priyām / etaṃ stotar etena pathā punar aśvam āvartayāsi na iti
15.6.13	tam adhvaryuḥ pūrvābhi stokīyābhir anvaity agnaye svāhā somāya svāhety etenānuvākena punaḥpunar abhyupākāraṃ yāvad asya stokā uparamanti
15.6.14	athaitam aśvam agreṇa śālāṃ prāñcaṃ sthāpayitvā prapadyāśvasya sāvitrāṇi juhoty agnaye svāhā vāyave svāheti sapta
15.6.15	atha sāvitram aṣṭākapālaṃ prātar nirvapati
15.6.16	āsādya purastād bhāgāñ juhoty agnaye svāhā svāhendrāgnibhyām iti pañca
15.6.17	purastāt sviṣṭakṛtas trayo 'śītim aśvacaritāny upajuhotīṃkārāya svāheṃkṛtāya svāheti
15.6.18	asamudite trayodaśa pradrāvāñ juhoty āyanāya svāhā prāyaṇāya svāheti
15.6.19	sā prasiddheṣṭiḥ saṃtiṣṭhate
15.6.20	athaitam aśvaṃ pradakṣiṇam āvartya pūrvayā dvārā śālām prapādyāntarvedi prāñcaṃ sthāpayitvāha
15.7.1	yad vā idam āhuḥ padepade ha vā aśvasya medhyasyādhvaryur juhotīhaiva vayaṃ tad dhoṣyāmo yathā naḥ padepade hutaṃ bhaviṣyatīti
15.7.2	tasya patsu dhṛtīr juhoty akṣṇayā vā paryāriṇīr veha dhṛtiḥ svāheha vidhṛtiḥ svāheha rantiḥ svāheha ramatiḥ svāheti
15.7.3	athainaṃ prāñcam utkrāmayya prokṣati prajāpataye tveti purastād indrāgnibhyāṃ tveti dakṣiṇato vāyave tveti paścād viśvebhyas tvā devebhya ity uttarato devebhyas tvety adhastāt sarvebhyas tvā devebhya ity upariṣṭāt
15.7.4	athainam atiprokṣeṇa prokṣati kṛṣyai tvā kṣemāya tvā rayyai tvā poṣāya tvā pṛthivyai tvāntarikṣāya tvā dive tvā sate tvāsate tvādbhyas tvauṣadhībhyas tvā viśvebhyas tvā bhūtebhya iti
15.7.5	athāsya rūpāṇi juhoty añjyetāya svāhāñjisakthāya svāhā kṛṣṇāya svāhā śvetāya svāhety etābhyām anuvākābhyām
15.7.6	athāsyopotthāyāśvanāmabhir dakṣiṇaṃ karṇam ājapati vibhūr mātrā prabhūḥ pitrāśvo 'si hayo 'sy atyo 'si naro 'sy arvāsi saptir asi vājy asi vṛṣāsi nṛmaṇā asi yayur nāmāsīti
15.7.7	athainam upatiṣṭhata ādityānāṃ patvānvihīti
15.7.8	athainaṃ raśanābhyām utsṛjati bhūr asi bhuve tvā bhavyāya tvā bhaviṣyate tvā viśvebhyas tvā bhūtebhya iti
15.7.9	athainaṃ devatābhyaḥ paridadāti devā āśāpālā etaṃ devebhyo 'śvaṃ medhāya prokṣitaṃ gopāyateti
15.7.10	atrāsmā etān aparimitān niramaṇān niraṣṭān upāvasṛjanti
15.7.11	atrainam etāni catvāri śatāni goptṝṇām anuyuñjate prāstakavacā vitatavarūthā yathā yuddhāya tathā
15.7.12	tebhyaḥ pakvāśanaṃ prasauti
15.8.1	sa āha brāhmaṇāś ca rājānaś ca yasyeme pakvāśanam upāvahariṣyante mayāprasūtā mopavādiṣṭeti
15.8.2	sa āha brāhmaṇāś ca rājānaś ca bahir devayajanād vāhanaṃ vyudacadhvaṃ yasyāyaṃ vaḍabābhiḥ saṃsṛjyate sarvasvaṃ taṃ jyāsyantīti
15.8.3	te bahir devayajanād vāhanaṃ vyudacante
15.8.4	aśvaiś caiva sāṇḍaiś caranty aśvataraiś ca
15.8.5	na vaḍabābhir nāśvatarībhiḥ
15.8.6	athaitau vīṇāgāthināv atipragṛhṇītaḥ
15.8.7	athaiṣa brāhmaṇo vīṇāgāthī gāyatīty adadā ity ayajathā ity apacathā apacathā ity evaṃ miśrās tisro gāthāḥ
15.8.8	kāmacāro 'śvasya
15.8.9	snānāc caivainaṃ gopāyanti vāhanāc ca
15.8.10	atha yady aśvam upatapad vindaty āgneyo 'ṣṭākapālaḥ saumyaś caruḥ sāvitro 'ṣṭākapālaḥ pauṣṇaś carū raudraś carur iti
15.8.11	atha yadi nāvagacchaty agnaye vaiśvānarāya dvādaśakapālo mṛgākhara iti
15.8.12	atha yadi vaḍabābhiḥ saṃsṛjyate 'gnaye 'ṃhomuce 'ṣṭākapālaḥ sauryaṃ payo vāyavya ājyabhāgaḥ
15.8.13	yady abhivāti raudraḥ
15.8.14	yadi srāvaḥ pauṣṇaḥ
15.8.15	yady apsu vāruṇaḥ
15.8.16	yadi kāṇaḥ sauryaḥ
15.8.17	etāsām ārtīnāṃ yāṃ kāṃ ca nyeti
15.8.18	sakṛt tv eva prāyaścittiḥ
15.8.19	atha yo 'sya sadaśvānāṃ sattamas tam utsṛjati
15.8.20	athāto raśanābhyām eva pratipadyate
15.8.21	samānaṃ karmā paridānāt
15.9.1	utsṛjyāśvaṃ vaiśvadevān paśūn ālabhante
15.9.2	teṣāṃ paśupuroḍāśān anuvartante vaiśvadevahavīṃṣi
15.9.3	vaiśvadevahavīṃṣi vaivaiṣāṃ paśupuroḍāśā bhavanti
15.9.4	tān anuvartate madhyamā sāvitrī
15.9.5	prasiddhāḥ paśavaḥ saṃtiṣṭhante
15.9.6	athāparāhṇe savitra āsavitre puroḍāśaṃ dvādaśakapālaṃ nirvapati
15.9.7	sā prasiddheṣṭiḥ saṃtiṣṭhate
15.9.8	atha paurṇamāsavaimṛdhābhyām iṣṭvā prasiddhaṃ nivartayate
15.9.9	athaitau vīṇāgāthināv atipragṛhṇītaḥ
15.9.10	athaiṣa rājanyo vīṇāgāthī gāyatīty ajinā ity ayudhyathā ity amuṃ saṃgrāmam ahann ity evaṃ miśrās tisro gāthāḥ
15.9.11	prātaragnihotre hute brāhmaṇo vīṇāgāthī gāyati sāyamagnihotre hute rājanyaḥ
15.9.12	tāv evam eva saṃvatsaraṃ gāyataḥ
15.9.13	atha sāvitram aṣṭākapālaṃ prātar nirvapati
15.9.14	āsādya purastād bhāgāñ juhoti
15.9.15	asamudite dhṛtīś ca juhoti pradrāvāṃś ca juhoti
15.9.16	sā prasiddheṣṭiḥ saṃtiṣṭhate
15.9.17	atha madhyaṃdine savitre prasavitre puroḍāśam ekādaśakapālaṃ nirvapati
15.9.18	sā prasiddheṣṭiḥ saṃtiṣṭhate
15.9.19	athāparāhṇe savitra āsavitre dvādaśakapālaṃ nirvapati
15.9.20	sā prasiddheṣṭiḥ saṃtiṣṭhate
15.9.21	atha śvo bhūte sāvitrībhir eva pratipadyate
15.9.22	sa evam eva sāvitrībhir aharahar yajamānaś caturo māsa eti kāmam iṣṭyā kāmaṃ paśubandhena kāmaṃ yavāgrayaṇena
15.9.23	atha caturṣu māseṣu paryaveteṣu sāvitryeṣṭyeṣṭvā varuṇapraghāsān paśūn ālabhante
15.10.1	teṣāṃ paśupuroḍāśān anuvartante varuṇapraghāsahavīṃṣi
15.10.2	varuṇapraghāsahavīṃṣi vaivaiṣāṃ paśupuroḍāśā bhavanti
15.10.3	tān anuvartate madhyamā sāvitrī
15.10.4	prasiddhāḥ paśavaḥ saṃtiṣṭhante
15.10.5	athāparāhṇe savitra āsavitre puroḍāśaṃ dvādaśakapālaṃ nirvapati
15.10.6	sā prasiddheṣṭiḥ saṃtiṣṭhate
15.10.7	atha paurṇamāsavaimṛdhābhyām iṣṭvā prasiddhaṃ nivartayate
15.10.8	atha śvo bhūte sāvitrībhir eva pratipadyate
15.10.9	sa evam eva sāvitrībhir aharahar yajamāno 'parāṃś caturo māsa eti kāmam iṣṭyā kāmaṃ paśubandhena kāmaṃ śyāmākāgrayaṇena
15.10.10	atha caturṣu māseṣu paryaveteṣu paurṇamāsyā upavasatha ānīkavataṃ paśum ālabhate
15.10.11	tasya paśupuroḍāśam anuvartata ānīkavataṃ haviḥ
15.10.12	ānīkavato vaivāsya paśupuroḍāśo bhavati
15.10.13	tam anuvartate prathamā sāvitrī
15.10.14	prasiddhaḥ paśuḥ saṃtiṣṭhate
15.10.15	atha madhyaṃdine sāṃtapanaṃ paśum ālabhate
15.10.16	tasya paśupuroḍāśam anuvartate sāṃtapanaṃ haviḥ
15.10.17	sāṃtapano vaivāsya paśupuroḍāśo bhavati
15.10.18	tam anuvartate madhyamā sāvitrī
15.10.19	prasiddhaḥ paśuḥ saṃtiṣṭhate
15.10.20	athāparāhṇe savitra āsavitre puroḍāśaṃ dvādaśakapālaṃ nirvapati
15.10.21	sā prasiddheṣṭiḥ saṃtiṣṭhate
15.10.22	atha sāyaṃ gṛhamedhīyena carati
15.10.23	athāpararātre pūrṇadarvyeṇa carati
15.10.24	atha prātaḥ kraiḍinaṃ paśum ālabhate
15.10.25	tasya paśupuroḍāśam anuvartate kraiḍinaṃ haviḥ
15.10.26	kraiḍino vaivāsya paśupuroḍāśo bhavati
15.10.27	tam anuvartate prathamā sāvitrī
15.10.28	prasiddhaḥ paśuḥ saṃtiṣṭhate
15.10.29	atha madhyaṃdine sākamedhān paśūn ālabhante
15.11.1	teṣāṃ paśupuroḍāśān anuvartante mahāhavīṃṣi
15.11.2	mahāhavīṃṣi vaivaiṣāṃ paśupuroḍāśā bhavanti
15.11.3	tān anuvartate madhyamā sāvitrī
15.11.4	prasiddhāḥ paśavaḥ saṃtiṣṭhante
15.11.5	athāparāhṇe pitṛyajñena carati
15.11.6	pitṛyajñena caritvā traiyambakaiś carati
15.11.7	traiyambakaiś caritvādityaṃ paśum ālabhate
15.11.8	tasya paśupuroḍāśam anuvartata ādityaṃ haviḥ
15.11.9	ādityo vaivāsya paśupuroḍāśo bhavati
15.11.10	tam anuvartata uttamā sāvitrī
15.11.11	prasiddhaḥ paśuḥ saṃtiṣṭhate
15.11.12	atha paurṇamāsavaimṛdhābhyām iṣṭvā prasiddhaṃ nivartayate
15.11.13	atha śvo bhūte sāvitrībhir eva pratipadyate
15.11.14	sa evam eva sāvitrībhir aharahar yajamāno 'rdhacaturthān māsa eti kāmam iṣṭyā kāmaṃ paśubandhena kāmaṃ vrīhyāgrayaṇena
15.11.15	athāmāvāsyāyā upavasathīye 'han sāvitryeṣṭyeṣṭvāgnikāni sāvitrāṇi hutvokhāḥ saṃbhṛtya paśuśīrṣāṇi ca vāyavyaṃ paśum ālabhate
15.11.16	tasya prājāpatyas tūpara upālambhyo bhavati
15.11.17	tayoḥ prasiddhaṃ vapābhyāṃ caritvā paśupuroḍāśau nirvapati
15.11.18	tāv anuvartate madhyamā sāvitrī
15.11.19	prasiddhau paśū saṃtiṣṭhete
15.11.20	athāparāhṇe savitra āsavitre puroḍāśaṃ dvādaśakapālaṃ nirvapati
15.11.21	sā prasiddheṣṭiḥ saṃtiṣṭhate
15.11.22	atha śvo bhūte sāvitrībhir eva pratipadyate
15.11.23	sa evam eva sāvitrībhir aharahar yajamāna etam ardhamāsam eti kāmam iṣṭyā kāmaṃ paśubandhena
15.11.24	atha caturṣu māseṣu paryaveteṣu sāvitryeṣṭyeṣṭvā
15.12.1	śunāsīrīyān paśūn ālabhante
15.12.2	teṣāṃ paśupuroḍāśān anuvartante śunāsīrīyahavīṃṣi
15.12.3	śunāsīrīyahavīṃṣi vaivaiṣāṃ paśupuroḍāśā bhavanti
15.12.4	tān anuvartate madhyamā sāvitrī
15.12.5	prasiddhāḥ paśavaḥ saṃtiṣṭhante
15.12.6	athāparāhṇe savitra āsavitre puroḍāśaṃ dvādaśakapālaṃ nirvapati
15.12.7	sā prasiddheṣṭiḥ saṃtiṣṭhate
15.12.8	atha paurṇamāsavaimṛdhābhyām iṣṭvā yajamānāyatana upaviśya treṇyā śalalyā lohitāyasasya ca kṣureṇa śīrṣan ni ca vartayate pari ca vapate purastād evāgre 'tha dakṣiṇato 'tha paścād athottarato 'thopariṣṭāt
15.12.9	saṃtiṣṭhante cāturmāsyāḥ paśavaḥ saṃtiṣṭhante sāvitryaḥ
15.13.1	athāśvaśālāyām aśvaṃ nigrathnanti
15.13.2	athainaṃ tīrthād ānīya pavayitvā trihaviṣam agnidīkṣaṇīyām iṣṭiṃ nirvapati
15.13.3	tasyai tāvanty utsīdanti yāvanti dīkṣaṇīyāyāḥ
15.13.4	athādhvaryuḥ pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyya trīṇi pūrvāṇi vaiśvadevāni juhoti svāhādhim ādhītāya svāheti
15.13.5	atha sapta prāṇāhutīr juhoti prāṇāya svāhā vyānāya svāheti
15.13.6	ekaviṃśinīṃ dīkṣāṃ juhoti pṛthivyai svāhāntarikṣāya svāheti
15.13.7	pañcādhvaradīkṣāhutīr juhoti ṣaḍ agnidīkṣā ekām ṛtudīkṣāṃ bhuvo devānāṃ karmaṇeti
15.13.8	saptāhāny etayeṣṭyā yajata iti
15.13.9	sa trīṇitrīṇy eva pūrvāṇi vaiśvadevāni juhoty uttarāmuttarām ṛtudīkṣām
15.13.10	dve antata ṛtudīkṣe juhoti mahīm ū ṣu sutrāmāṇam iti
15.13.11	etad evāhar dīkṣate
15.13.12	saṃvatsaram ukhyaṃ bibharti
15.13.13	dvādaśopasadaḥ
15.13.14	atrainam etā yathāmnātaṃ viśaḥ paryavasyanti
15.13.15	nedīya enam ete karmakṛta upasaṃgacchante takṣāṇaś ca rathakṛtaś ca mayaskṛtaś ca kulālāś ca dvayāḥ karmārā nakhakṛtaḥ saptame
15.13.16	athaitāṃs takṣṇaḥ saṃśāsti
15.14.1	ekaśataṃ bailvāni dārvācitāni chindata tāni pravakalāni kṛtvācāyaṃ cinutaikaviṃśatiṃ yūpāñ chindataikaviṃśaty aratnīn rājjudālam agniṣṭhaṃ pautudravāv upasthāvānau ṣaḍ bailvān ṣaṭ khādirān ṣaṭ pālāśān pālāśam upaśayaṃ pālāśaṃ pātnīvataṃ pālāśaṃ viśālayūpam ekatayāni dārumayāṇi pātrāṇi kuruta ṣaṭtriṃśataṃ sruvān dīrghadaṇḍān ṣaṭtriṃśatam anuveṣān dīrghadaṇḍāṃś catvāri vāṣṭau vendrāṇasāni catuś cakrāṇi bṛhaccakrāṇi yathā samāni yūpāgraiḥ syur aparimitāny ārohaṇamahānasāni kurutaikaṃ vaitasaṃ kaṭaṃ kurutāśvasyopastaraṇāyeti
15.14.2	athaitān rathakṛtaḥ saṃśāsti svarathaṃ kurutāparimitān rathān kuruteti
15.14.3	athaitān mayaskṛtaḥ saṃśāsty aparimitaṃ carmaṇyaṃ kuruteti
15.14.4	athaitān kulālān saṃśāsti yathaikaviṃśatividhāyāgnaya evam iṣṭakāḥ kuruta tisro mahatīḥ kumbhīḥ kuruta yathāśvaṃ tūparaṃ gomṛgam ity etān sāṅgāñ chrapayeyur aparimitā sthālīḥ kuruteti
15.15.1	athaitān kālāyasakṛtaḥ saṃśāsti sāyakaṃ kuruta sittimaṃkalpodakaṃ kṛṣṇaṃ kṛṣṇatsaruṃ suvarṇaṃ suvarṇatsaruṃ caturaḥ kālāyasān lohāyasatsarūṃś caturo lohāyasān kālāyasatsarūn ṣaṭtriṃśataṃ suvarṇān rajatatsarūn ṣaṭtriṃśataṃ rajatān suvarṇatsarūṃs trīṇi ca śatāni trayastriṃśtaṃ ca sauvarṇānāṃ sūcīnāṃ trīṇi ca śatāni trayastriṃśataṃ ca rājatānāṃ trīṇi ca śatāni trayastriṃśataṃ ca sīsānām ekaṃ kālāyasasya kamaṇḍaluṃ kurutāśvatejanyai śrapaṇāyeti
15.15.2	athaitān suvarṇakṛtaḥ saṃśāsti paraḥśataṃ śatapalān niṣkān kuruta suvarṇarajate mahimnoḥ pātre kurutaikatayāni sauvarṇāni pātrāṇi kuruta yāvatyaḥ patnayas tāvataḥ sauvarṇān upaśayān kuruta rajatagranthīn rājatān vā suvarṇagranthīn yāvatyaḥ patnayas tāvanti sauvarṇāni kumbakurīrāṇi kuruta rajataśaṅkūni rājatāni vā suvarṇaśaṅkūni yāvatyaḥ patnayas tāvataḥ sauvarṇān kamaṇḍalūn kuruta rajatarāsnān rājatān vā suvarṇarāsnān ekaṃ sauvarṇaṃ vidhavanaṃ kuruta trīṇi sauvarṇāni dhavitrāṇi kuruta rajatadaṇḍāni rājatāni vā suvarṇadaṇḍāni sahasraṃ sauvarṇān kācān kuruta sahasraṃ rājatān sahasraṃ sāmudrān hiraṇmayaṃ kaśipu hiraṇmayaṃ ṣaḍbīśaṃ hiraṇmayaṃ saṃdānam iti
15.16.1	athaitān nakhakṛtaḥ saṃśāsty aparimitāny aṣṭamāni kuruteti
15.16.2	athāsyaitāny anyāny upak.lptāni bhavanti śataṃ ghṛtacarmāṇi śataṃ madhucarmāṇi śataṃ taṇḍulacarmāṇi śataṃ pṛthukacarmāṇi śataṃ lājācarmāṇi śataṃ karambhacarmāṇi śataṃ dhānācarmāṇi śataṃ saktucarmāṇi śataṃ masūsyacarmāṇi śataṃ priyaṅgutaṇḍulacarmāṇīti
15.16.3	athāsyaita ekaviṃśatiḥ pratiprasthātāraḥ saṃśiṣṭā bhavanty ātmanā dvāviṃśaḥ
15.16.4	tejanapadebhyaḥ paśūn samacanti tathārūpāny athārūpāṃs te vidur
15.16.5	grāmeṣu grāmyān rakṣanty araṇya āraṇyān giriṣu gaireyān nadīṣu nādeyān pañjareṣu vayāṃsi kumbhīṣu sarīsṛpān iti
15.17.1	prasiddhaḥ saṃnivāpaḥ
15.17.2	atha prāyaṇīyena carati
15.17.3	prāyaṇīyena caritvā padena carati
15.17.4	padena caritvārṣabhe carman sahasreṇa rājānaṃ krītvohyātithyaṃ nirvapati
15.17.5	ātithyena pracaryāthānvahaṃ pravargyopasadbhyāṃ pracarati
15.17.6	dvādaśāha evaiṣaḥ
15.17.7	ekaviṃśatividho 'gnir niṣṭhīyate
15.17.8	tasyaikaviṃśaticchadiḥ sado bhavati
15.17.9	athāhavanīyaṃ praṇayati
15.17.10	āhavanīyaṃ praṇīya sadohavirdhāne saṃminoti
15.17.11	sadohavirdhāne saṃmityāgnīṣomau praṇayati
15.17.12	agnīṣomau praṇīya yūpasyāvṛtā yūpam ucchrayati
15.17.13	svarvantaṃ rājjudālam agniṣṭham utsṛjyāgnīṣomīyaṃ paśum upākaroti
15.17.14	tasya prasiddhaṃ vapayā caritvā vasatīvarīr gṛhṇāti
15.17.15	atha paśupuroḍāśaṃ nirvapati
15.17.16	tam anuvartante 'ṣṭau devasuvāṃ havīṃṣy agnaye gṛhapataya ity etāny agnaye gāyatrāyety eṣā ca daśahavir iṣṭiḥ
15.17.17	tasyā etā yājyāpuro'nuvākyā bhavanti samid diśām āśayā naḥ suvarvid iti
15.17.18	iḍāntāḥ paśupuroḍāśāḥ saṃtiṣṭhante
15.17.19	patnīsaṃyājāntaḥ paśuḥ
15.17.20	hṛdayaśūlānta ity eke
15.17.21	atha vasatīvarīḥ parihṛtya payāṃsi viśiṣyopavasanti
15.17.22	athāto mahārātra eva budhyante
15.17.23	samānaṃ karmā paridhīnāṃ paridhānāt
15.17.24	paridhiṣv anuvartayati kas tvā yunakti sa tvā yunaktv iti ṣaṇ madhyame ṣaḍ dakṣiṇārdhye pañcottarārdhye
15.17.25	atha rājānam upāvahṛtya prātaranuvākam upākaroti
15.17.26	parihite prātaranuvāke 'po 'cchaiti
15.17.27	adbhir udaiti
15.17.28	agniṣṭomaṃ kratum upaiti
15.17.29	prasiddho 'bhiṣavaḥ
15.17.30	prasiddhaṃ grahā gṛhyante
15.17.31	samānaṃ karmā pavamānāt
15.17.32	pavamānaṃ srapsyan yācati barhiś ca śatapalaṃ ca
15.17.33	athāhodgātar barhiś ca te śatapalaṃ cāśvo ma udgāyatv iti
15.17.34	te 'śvasya vāladhiṃ samanvārabhante 'gnis te vājin yuṅṅ anu tvārabhe svasti mā saṃpāraya vāyus te vājin yuṅ anu tvārabhe svasti mā saṃpārayādityas te vājin yuṅṅ anu tvārabhe svasti mā saṃpārayeti
15.17.35	athodañco 'bhi pavamānaṃ sarpanti
15.17.36	uttarata eṣa vaḍabāvraja ucchrāyyā pariśrito bhavati
15.17.37	taṃ vivṛṇvanti
15.17.38	abhy aśvaṃ vaḍabāḥ krandanti
15.17.39	abhy aśvo vaḍabāḥ krandati
15.17.40	so 'śvasyodgīthaḥ
15.17.41	tatpuṇyā vācaḥ saṃpravadanti
15.18.1	udagāsīd vā ayam aśvo medhya āyur udagāsīt subhūtam udagāsīd brahmavarcasam udagāsīd idam udagāsīd idam udagāsīd iti puṇyā vācaḥ saṃpravadanti
15.18.2	utsṛjanti vaḍabāḥ
15.18.3	aśvaśālāyām aśvaṃ nigrathnanti
15.18.4	atrāsmā āmukuṣmikam annam upakiranti
15.18.5	athāhodgātar dhenuśataṃ ca te śatapalaṃ ca tvaṃ ma udgāyeti
15.18.6	tasya catasṛṣu bahiṣpavamānaḥ
15.18.7	aṣṭāsvaṣṭāsv ājyāni
15.18.8	dvādaśo mādhyaṃdinaḥ pavamānaḥ
15.18.9	ṣoḍaśāni pṛṣṭhāni
15.18.10	saviṃśa ārbhavaḥ pavamānaḥ
15.18.11	caturviṃśam agniṣṭomasāma
15.18.12	taṃ catuṣṭoma ity ācakṣate
15.18.13	samānaṃ karmāśvinād grahāt
15.18.14	āśvinaṃ grahaṃ gṛhītvaikādaśa raśanā ādāya yūpam abhyaiti
15.18.15	svarvantaṃ rājjudālam agniṣṭham utsṛjyaikādaśinān paśūn upākaroti
15.18.16	teṣāṃ prasiddhaṃ vapābhiś caritvā prasarpanti prātaḥsavanāya
15.18.17	tad ṛjudhā saṃtiṣṭhate
15.18.18	prasarpanti mādhyaṃdināya savanāya
15.18.19	prasiddho 'bhiṣavaḥ
15.18.20	prasiddhaṃ grahā gṛhyante
15.18.21	samānaṃ karmā dākṣiṇebhyaḥ
15.18.22	dākṣiṇāni hutvāṣṭau saṃvargāhutīr juhoty arvāṅ yajñaḥ saṃkrāmatv iti
15.18.23	tṛtīyaṃ dakṣiṇānāṃ dadāti
15.18.24	vaiśvakarmaṇāni hutvā nava paryāptīr juhoti bhūtaṃ bhavyaṃ bhaviṣyad iti
15.18.25	nātrāgnyabhiṣekaḥ
15.18.26	ahīnasaṃtatiṃ karoti
15.18.27	ṛjudhā mādhyaṃdinaṃ savanaṃ saṃtiṣṭhate
15.18.28	prasarpanti tṛtīyasavanāya
15.18.29	prasiddham ādityagraheṇa caritvāgrayaṇaṃ gṛhṇāti
15.18.30	samānaṃ karmā pavamānāt
15.18.31	pavamānena caritvā sve dhāman paśubhiś carati
15.18.32	teṣāṃ nānā manotā nānā devatā nānā pratyabhimarśanā nānā vasāhomāḥ samāno vanaspatiḥ samānaḥ sviṣṭakṛt praiṣavān samānīḍā samānyo diśaḥ
15.18.33	nānā diśa ity eke
15.18.34	samānaṃ karmā patnīsaṃyājebhyaḥ
15.18.35	upakāśa evaiṣo 'gniṣṭomaś catuṣṭomaḥ saṃtiṣṭhate patnīsaṃyājāntaḥ
15.19.1	athāsyaitāni śatamaukṣāṇi carmāṇy upastīrṇāni bhavanty uttarāṃ śroṇim uttareṇa pakṣasaṃhitāni
15.19.2	athaiteṣāṃ ghṛtacarmaṇāṃ viṃśatiṃ vā caturviṃśatiṃ vāpoddhṛtyāthetarair annāni saṃprayuvanti
15.19.3	athaiteṣāṃ dārvācitānāṃ viṃśatiṃ vā caturviṃśatiṃ vā madhye 'gner acāyaṃ citvāthetarāṇi saṃchidyasaṃchidyaiva saṃprakiranti
15.19.4	tad etāṃ caturaśrāṃ devapuram adhyātman āyātayati
15.19.5	api vā pakṣapucchān abhinirūhati yathā samāvatī yūpāgraiḥ syād athaināṃ samucchritya pariśrayanti
15.19.6	tasyodīcīṃ dvāraṃ kurvanti
15.19.7	tad etānīndrāṇasāny upavartayanti catvāry anudiśam avāntaradiśāsv itarāṇi yady aṣṭau bhavanti
15.19.8	teṣāṃ catvāraścatvāra ekaikam adhirohanti daśānye rātrikarmiṇaḥ
15.19.9	athaibhya sthālībhir ājyāny abhiharanty aṣṭamair annāni
15.19.10	athādhvaryur ādatte sruvaṃ ca dīrghadaṇḍaṃ darviṃ ca dīrghadaṇḍām
15.19.11	ādadata ekaviṃśatiṃ pratiprasthātāro daśānye rātrikarmiṇaḥ
15.19.12	athādhvaryuḥ sruveṇājyasyopahatya trīṇi pūrvāṇi vaiśvadevāni juhoti
15.19.13	svāhādhim ādhītāya svāheti sruvair evājyānāṃ juhvati datvate svāheti darvair annānām adantakāya svāheti
15.19.14	ta evam evaitam anuvākam
15.19.15	yadaitasyānuvākasya pāraṃ yanty athaitenānuvākena vyavadadhāti
15.20.1	pūrvā stokīyā athaitam anuvākaṃ diśyāḥ
15.20.2	athaitam anuvākam uttarā stokīyā athaitam anuvākam ekaviṃśinīṃ dīkṣām athaitam anuvākam ṛtudīkṣā athaitam anuvākam aśvasya sāvitrāṇy athaitam anuvākam
15.20.3	ta evam evaitān anuvākān etenaivānuvākena
15.20.4	yadaiteṣām anuvākānāṃ pāraṃ yanty athaitān anuvākān upasaṃkrāmanti vaiśvadevāni cāśvāṅgāni ca dvāv aśvarūpāṇām oṣadhīnāṃ ca vanaspatīnāṃ ca dvāv apāṃ saṃdhānānāṃ cābhidhānānāṃ ca saṃplavasyaikaḥ
15.20.5	uktaḥ khārīhomaḥ
15.20.6	ta evam evaitān anuvākān etenaivānuvākena
15.20.7	yadaiteṣām anuvākānāṃ pāraṃ yanty athaitān anuvākān abhinivartante
15.21.1	ekasmai svāhā dvābhyāṃ svāheti
15.21.2	ta evam evaitān anuvākān etenaivānuvākena punaḥpunar abhyupākāraṃ juhvati
15.21.3	atha vasatīvarīṇāṃ pariharaṇakāle 'dhidravanti
15.21.4	parihṛtāsu vasatīvarīṣv āhūtāyāṃ subrahmaṇyāyāṃ punar evādhidravanti
15.21.5	ta evam evaitān anuvākān etenaivānuvākena punaḥpunar abhyupākāraṃ juhvataḥ samāpnuvanti
15.21.6	tāni vā etāny aśvasya sarvāyuṣāṇīty ācakṣate
15.22.1	samāptaya iti haika āhuḥ
15.22.2	etair hi sarvāṃ rātrim juhvati
15.22.3	atha prātaranuvākam upākariṣyantāv avadravato 'dhvaryuś ca pratiprasthātā ca dvāv anyāv adhidravato rātrikarmiṇau
15.22.4	atha rājānam upāvahṛtya prātaranuvākam upākaroti
15.22.5	parihite prātaranuvāke 'po 'cchaiti
15.22.6	adbhir udaiti
15.22.7	ukthyaṃ kratum upaiti
15.22.8	samānam karmopāṃśoḥ
15.22.9	upāṃśuṃ hoṣyann indrāṇasam adhidrutya catasraḥ sruvāhutīr juhoty uṣase svāhā vyuṣṭyai svāhodeṣyate svāhodyate svāheti
15.22.10	prasiddho 'bhiṣavaḥ
15.22.11	samānaṃ karmāntaryāmāt
15.22.12	antaryāmaṃ hoṣyann indrāṇasam adhidrutya catasraḥ sruvāhutīr juhoty uditāya svāhā suvargāya svāhā lokāya svāhā sarvasmai svāheti
15.22.13	atraitad udita āditya uparamanti rātrikarmiṇaḥ
15.22.14	vyavacchindanti pariśrayaṇāni
15.22.15	nivartayantīndrāṇasāni
15.22.16	prasiddhaṃ suvarṇamayair grahā gṛhyante
15.22.17	samānaṃ karmāgrayaṇād grahāt
15.22.18	āgrayaṇaṃ gṛhītvā suvarṇarajatābhyāṃ dvau mahimānau grahau gṛhṇāti yaḥ prāṇato ya ātmadā iti
15.22.19	athokthyaṃ gṛhṇāti
15.22.20	samānaṃ karmāśvinād grahāt
15.22.21	āśvinaṃ grahaṃ gṛhītvā caturviṃśatiṃ raśanā ādāya yūpān abhyāyanti catasraścatasra itare parikarmiṇaḥ
15.22.22	svarvantaṃ rājjudālam agniṣṭham utsṛjya tasmād dakṣiṇam eva pūrvaṃ pautudravam upasthāvānam ucchrayati
15.23.1	athottaram
15.23.2	trīn dakṣiṇato bailvāṃs trīn uttaratas trīn dakṣiṇataḥ khādirāṃs trīn uttaratas trīn dakṣiṇataḥ pālāśāṃs trīn uttarataḥ
15.23.3	atraitaṃ pālāśam upaśayaṃ dakṣiṇato nyasyati tūṣṇīm
15.23.4	svarvantān yūpān utsṛjyāthādhvaryur agniṣṭha upākaroty aśvaṃ tūparaṃ gomṛgam ity etāṃs trīn prājāpatyān
15.23.5	atha paryaṅgyān upākaroty āgnendraṃ kṛṣṇalalāmam aindrāpauṣṇaṃ pauṣṇam āgneyau kṛṣṇagrīvau tvāṣṭrau lomaśasaktyau śitipṛṣthau bārhaspatyau dhātre pṛṣodaraṃ sauryaṃ balakṣaṃ petvam iti
15.23.6	athādhvaryur agniṣṭha evopākaroty agnaye 'nīkavate rohitāñjir anaḍvān ity ekādaśa
15.23.7	athādhvaryur agniṣṭha evopākaroti somāya svarājñe 'novāhāv anaḍvāhāv iti dvandvinaḥ
15.23.8	athādhvaryur agniṣṭha evopākarotīndrāya rājñe sūkara ity ekādaśāraṇyān
15.23.9	saiṣāgniṣṭhe paśuṣaṣṭir bhavati
15.23.10	atha rohito dhūmrarohita iti daśāṣṭādaśino 'nuvākāḥ
15.23.11	teṣāṃ pūrvā eva navato dakṣiṇeṣu yūpeṣūpasthāpayanty uttarā navata uttareṣu
15.23.12	āgnendrā dakṣiṇeṣāṃ mukhyā bhavanty aindrāsūrā uttareṣām
15.23.13	atha mayuḥ prājāpatya iti daśa daśino 'nuvākāḥ
15.23.14	teṣāṃ pūrvā eva pañcato dakṣiṇeṣu yūpeṣūpasthāpayanty uttarāḥ pañcata uttareṣu
15.23.15	somāpauṣṇā dakṣiṇeṣāṃ mukhyā bhavanty aindrāpauṣṇā uttareṣām
15.23.16	athaitasminn upaśaye manasaiva yaṃ dveṣṭi tam upākaroti
15.23.17	yady u vai na dveṣṭy ākhus te paśur ity anudiśati
15.23.18	etamsin kāla āhavanīye sruvāhutiṃ juhoty upākṛtāya svāheti
15.24.1	athaitam aśvam agreṇa yūpān svarathe yunakti yuñjanti bradhnam aruṣaṃ carantaṃ pari tasthuṣa iti
15.24.2	athāsya pṛṣṭhaṃ marmṛjyate rocante rocanā divīti
15.24.3	evam evottaraṃ yogyaṃ yunakti
15.24.4	tasyaivam evottarataḥ praṣṭim upaniyunakti
15.24.5	tayoḥ pṛṣṭhaṃ marmṛjyate yuñjanty asya kāmyā harī vipakṣasā rathe / śoṇā dhṛṣṇū nṛvāhaseti
15.24.6	atha ketuṃ kṛṇvann aketava iti dhvajaṃ pratimuñcati
15.24.7	atha yajamānaṃ varmasaṃnahanīyābhiḥ saṃnahyati jīmūtasyeva bhavati pratīkam iti caturdaśabhir yathārūpam
15.24.8	atha ratham upatiṣṭhate vanaspate vīḍvaṅgo hi bhūyā iti tisṛbhir anucchandasam
15.24.9	atha dundubhim upaśvāsayaty upaśvāsaya pṛthivīm uta dyām iti tisṛbhir anucchandasam
15.24.10	atha dakṣiṇaṃ hradam abhiprayāti dyaus te pṛṣṭhaṃ kramair atyakramīd vājy ākrān vājīti tribhir anuvākaiḥ
15.24.11	ā kroḍebhyo 'śvān abhidhāvayanti
15.24.12	athaitaṃ rathaṃ pradakṣiṇam āvartya śālām ānayati yad vāto apo agamad indrasya tanuvaṃ priyām / etaṃ stotar etena pathā punar aśvam āvartayāsi na iti
15.24.13	tān adhvaryur uttarābhi stokīyābhir anvaity agnaye svāhā somāya svāhety etenānuvākena punaḥpunar abhyupākāraṃ yāvad eṣāṃ stokā uparamanti
15.24.14	athaitam aśvam agreṇa yūpān svarathāt pramucya sauvarṇena saṃdānena saṃdityādhvaryor āvasathaṃ dviyogaṃ vartayanti
15.24.15	atha mahiṣī vāvātā parivṛktīty etā asmai gandhān gaṇān maṇīṃś cādāyābhyāyanty aśvam
15.24.16	tasya yat prāk kroḍāt tan mahiṣy abhyanakti vasavas tvāñjantu gāyatreṇa chandaseti pautudraveṇa pratihitānāṃ jāyābhiḥ saha
15.24.17	atha yat pratīcīnaṃ kroḍād ā nābhes tad vāvātābhyanakti rudrās tvāñjantu traiṣṭubhena chandaseti
15.25.1	gaulgulavenārājñāṃ jāyābhiḥ saha
15.25.2	atha yat pratīcīnaṃ nābher ā pucchāt tat parivṛkty abhyanakty ādityās tvāñjantu jāgatena chandaseti maustena sūtagrāmaṇīnāṃ ca kṣattasaṃgrahītṝṇāṃ ca jāyābhiḥ saha
15.25.3	tasya ye prācīnaṃ vahasaḥ keśās teṣu mahiṣī sahasraṃ sauvarṇān kācān āvayati bhūr iti pratihitānāṃ jāyābhiḥ saha
15.25.4	atha ye pratīcīnaṃ vahasaḥ keśās teṣu vāvātā sahasraṃ rājatān kācān āvayati bhuva ity arājñāṃ jāyābhiḥ saha
15.25.5	athaiṣā parivṛktī vāleṣu sahasraṃ sāmudrān kācān āvayati suvar iti sūtagrāmaṇīnāṃ ca kṣattasaṃgrahītṝṇāṃ ca jāyābhiḥ saha
15.25.6	yathetaṃ patnayo yanti
15.25.7	atha mahiṣī vāvātā parivṛktī māhānasī dāsīty etā asmai madhumiśrān lājān upakiranti
15.26.1	lājī3ñ chācī3n yaśo mamā3ṃ yavyāyai gavyāyā etad devā annam attaitad annam addhi prajāpata iti
15.26.2	yasyai hānnam atti tasyai hārdhukā prajā bhavatīti vijñāyate
15.26.3	athaitam aśvaṃ saṃdānāt pramucya nirmanthyasyāvṛtā nirmanthyena pracarati prahṛtyābhihutya
15.26.4	athādhvaryur agniṣṭhe niyunakty aśvaṃ tūparaṃ gomṛgam iti
15.26.5	athāsya paryaṅgyān niyunakty āgnendraṃ kṛṣṇalalāmam aindrāpauṣṇaṃ pauṣṇam ity etāṃs trīn lalāṭe
15.26.6	āgneyau kṛṣṇagrīvau grīvāsu
15.26.7	tvāṣṭrau lomaśasakthau sakthyoḥ
15.26.8	śitipṛṣṭhau bārhaspatyau pṛṣṭhe
15.26.9	dhātre pṛṣodaram udare
15.26.10	sauryaṃ balakṣaṃ petvaṃ puccha iti
15.26.11	athādhvaryur agniṣṭha eva niyunakty agnaye 'nīkavate rohitāñjir anaḍvān iti
15.26.12	athādhvaryur agniṣṭha eva niyunakti somāya svarājñe 'novāhāv anaḍvāhāv iti
15.26.13	athādhvaryur agniṣṭha eva niyunaktīndrāya rājñe sūkara iti
15.26.14	sarvān evāraṇyān niyojanenaivānuvartayate yāṃś ca grāmyāṇāṃ paśūnām utsrakṣyan bhavaty āraṇyāṃs ca
15.26.15	atha dakṣiṇān pratiprasthātāro niyuñjanti
15.26.16	athottarān
15.26.17	athaitam aśvaṃ nityena prokṣeṇa prokṣyātiprokṣeṇa prokṣati jajñi bījam iti
15.26.18	nityenaivetarān paśūn
15.26.19	atha dakṣiṇān pratiprasthātāraḥ prokṣanti
15.26.20	athottarān
15.26.21	athaitam aśvam agreṇa yūpān prokṣaṇīr avaghrāpayati
15.27.1	agniḥ paśur āsīt tenāyajanta sa etaṃ lokam ajayad yasminn agniḥ sa te lokas taṃ jeṣyasy athāvajighra / vāyuḥ paśur āsīd āsīt ādityaḥ paśur āsīd iti
15.27.2	yadi nāvajighrati punar evāvaghrāpayaty agniḥ paśur āsīt tenāyajanta sa etaṃ lokam ajayad yasminn agniḥ sa te lokas tasmāt tvāntar eṣyāmi yadi nāvajighrasi / vāyuḥ paśur āsīd ādityaḥ paśur āsīd iti
15.27.3	yadi nāvajighrati punar evāvaghrāpayaty agniḥ paśur āsīt tenāyajanta sa etaṃ lokam ajayad yasminn agniḥ sa te lokas taṃ jeṣyasi yady avajighrasi / vāyuḥ paśur āsīd ādityaḥ paśur āsīd āsīd iti
15.27.4	etasmin kāla āhavanīye sruvāhutiṃ juhoty ālabdhāya svāheti
15.28.1	athedhmāt samidham ādadāna āhāgnaye samidhyamānāyānubrūhīti
15.28.2	abhyādadhātīdhmam
15.28.3	pari samidhaṃ śinaṣṭi
15.28.4	vedenopavājayati
15.28.5	anūktāsu sāmidhenīṣu sruveṇāghāram āghārayati
15.28.6	saṃmṛṣṭe srugbhyām uttaram
15.28.7	athāsaṃsparśayan srucāv udaṅṅ atyākramya juhvāśvaṃ tūparaṃ gomṛgam ity etān samanakti
15.28.8	atha paryaṅgyān
15.28.9	athetarān
15.28.10	atha dakṣiṇān
15.28.11	athottarān
15.28.12	atha yathāyatanaṃ srucau sādayitvā pravaraṃ pravṛṇīte
15.28.13	prasiddham ṛtvijo vṛṇīte
15.28.14	sīdati hotā
15.28.15	prasavam ākāṅkṣati
15.28.16	prasūtaḥ srucāv ādāyātyākramyāśrāvyāha samidbhyaḥ preṣyeti
15.28.17	samiddho añjan kṛdaraṃ matīnām ity etā aśvasyāpriyo bhavanti
15.28.18	vaṣaṭkṛte juhoti preṣya preṣyeti caturthāṣṭamayoḥ samānayamāno 'ṣṭame sarvaṃ samānayate
15.28.19	pari svāhākṛtībhyaḥ saṃsrāvaṃ śinaṣṭi
15.28.20	daśa prayājān iṣṭvodaṅṅ atyākramya suvarṇaṃ ca sāyakaṃ ca yācati
15.28.21	tau juhvām aktvā tābhyām aśvaṃ tūparaṃ gomṛgam ity etān samanakti
15.28.22	kālāyasaiḥ paryaṅgyān lohāyasair itarān suvarṇair dakṣiṇān rajatair uttarān
15.28.23	atha yathāyatanaṃ srucau sādayitvāha paryagnaye kriyamāṇāyānubrūhīti
15.28.24	nitye paryagnikaraṇe 'nuvartayati meṣas tvā pacatair avatu lohitagrīvaś chāgaiḥ śalmalir iti
15.28.25	paryagnikṛtānām eteṣāṃ paśūnām utsṛjanty avī dve dhenū bhaumī digbhyo vaḍabe dve dhenū bhaumī vairājī puruṣī dve dhenū bhaumī indrāya rājñe sūkara iti sarvān evātrāraṇyān
15.28.26	atha paryagnikṛtaiḥ paśubhir udañcaḥ pratipadyante
15.28.27	teṣām aindrāsūrā uttarārdhyā bhavanti
15.28.28	aśva upacārataḥ
15.28.29	aśvam evādhvaryur vapāśrapaṇībhyām anvārabhate
15.28.30	pṛthag itarān parikarmiṇa udañco nayanty anupūrvam avyatiṣajantaḥ
15.28.31	atha yācati barhiś ca śatapalaṃ ca kṛttiṃ cādhīvāsaṃ ca kaśipu tārpyaṃ ceti
15.28.32	uttarata etad bahulaṃ saṃstīrṇaṃ bhavati
15.28.33	tad aśvāya nihanyamānāyopāsyati barhiś ca śatapalaṃ ca kṛttiṃ cādhīvāsaṃ ca kaśipu cety etat pañcatayam
15.28.34	tārpyeṇa saṃjñapyamānaṃ yāmena sāmnā prastotānūpatiṣṭhate
15.28.35	pṛthag itarebhyaḥ
15.28.36	tata itarān prāco vodīco vā nighnanti
15.28.37	akṛṇvato māyūn saṃjñapayatety uktvaitenaiva yathetam etya pṛṣadājyāvakāśa āsate
15.28.38	athaitau brahmodyaṃ vadato hotā ca brahmā cāntareṇa yūpaṃ cāhavanīyaṃ ca
15.28.39	dakṣiṇato brahmā bhavati
15.28.40	uttarato hotā
15.28.41	hotā brāhmaṇaṃ pṛcchati
15.29.1	kiṃ svid āsīt pūrvacittiḥ kiṃ svid āsīd bṛhad vayaḥ / kiṃ svid āsīt piśaṃgilā kiṃ svid āsīt pilippileti
15.29.2	tam itaraḥ pratyāha dyaur āsīt pūrvacittir aśva āsīt bṛhad vayaḥ / rātrir āsīt piśaṃgilā avir āsīt pilippileti
15.29.3	tam itaraḥ pṛcchati kaḥ svid ekākī carati ka u svij jāyate punaḥ / kiṃ svid dhimasya bheṣajaṃ kiṃ svid āvapanaṃ mahad iti
15.29.4	tam itaraḥ pratyāha sūrya ekākī carati candramā jāyate punaḥ / agnir himasya bheṣajaṃ bhūmir āvapanaṃ mahad iti
15.29.5	tam itaraḥ pṛcchati pṛcchāmi tvā param antaṃ pṛthivyāḥ pṛcchāmi tvā bhuvanasya nābhim / pṛcchāmi tvā vṛṣṇo aśvasya retaḥ pṛcchāmi vācaḥ paramaṃ vyometi
15.29.6	tam itaraḥ pratyāha vedim āhuḥ param antaṃ pṛthivyā yajñam āhur bhuvanasya nābhim / somam āhur vṛṣṇo aśvasya reto brahmaiva vācaḥ paramaṃ vyometi
15.29.7	saṃjñaptān prāhuḥ
15.29.8	juhoti saṃjñaptāhutiṃ yat paśavo māyūn akṛṣateti
15.29.9	atha sapta prāṇāhutīr juhoti prāṇāya svāhā vyānāya svāheti
15.29.10	ṣaṭtriṃśatam aśvastomīyāñ juhoti yad akrandaḥ prathamaṃ jāyamāno mā no mitro varuṇo aryamā ye vājinaṃ paripaśyanti pakvam uta smāsya dravatas turaṇyata iti
15.29.11	athābhyāyanti śamitāra upetaneti
15.29.12	pāśebhyaḥ paśūn pramucyamānān anumantrayate 'ditiḥ pāśān pramumoktv etān iti
15.29.13	pṛthag aviśākhābhir upasajyemāṃ diśaṃ nirasyanty arātīyantam adharaṃ kṛṇomi yaṃ dviṣmas tasmin pratimuñcāmi pāśān iti
15.29.14	athaitāḥ patnayaḥ sauvarṇair udakamaṇḍalubhir udāyanti
15.29.15	tā aśvasyānupṛṣṭhaṃ prāṇān āpyāyayantyo yanty anupūrvam itareṣāṃ paśūnām
15.29.16	athaiṣā mahiṣī prāsya keśān vāsaḥ paridhāya sauvarṇena vidhavanena vidhuvānā trir apasalair aśvaṃ paryety avantī sthāvantīs tvāvantu priyaṃ tvā priyāṇāṃ varṣiṣṭham āpyānāṃ nidhīnāṃ tvā nidhipatiṃ havāmahe vaso mameti
15.29.17	triḥ parītyottaratas tiṣṭhati pratihitānāṃ jāyābhiḥ saha
15.29.18	evaṃ vāvātārājñāṃ jāyābhiḥ saha
15.29.19	evaṃ parivṛktī sūtagrāmaṇīnāṃ ca kṣattasaṃgrahītṝṇāṃ ca jāyābhiḥ saha
15.29.20	yathetaṃ patnayo yanti
15.29.21	athaitam aśvaṃ sarvair alaṅkārair alaṅkṛtya pariśrayanti
15.29.22	tasyodīcīṃ dvāraṃ kurvanti
15.29.23	athaitāṃ mahiṣīṃ sarvair alaṅkārair alaṅkṛtya tāṃ nihnuvānāṃ garhamāṇām adhvaryur udānayaty ambe ambāly ambike na mā nayati kaś cana / sasasty aśvaka iti
15.29.24	sāśvam uttarata upasaṃviśya śirasto vāsa upadhatte
15.29.25	tāv adhvaryus tārpyeṇa saṃprorṇoti subhage kāmpīlavāsini suvarge loke saṃprorṇvāthām iti
15.29.26	athaiṣā mahiṣy upasthe śepham ādhatta āham ajāni garbhadham ā tvam ajāsi garbhadham / tau saha caturaḥ padaḥ saṃprasārayāvahā iti
15.29.27	tām adhvaryur anumantrayate vṛṣā vāṃ retodhā reto dadhātv iti pratipadya ya āsāṃ kṛṣṇe lakṣmaṇi sardigṛdiṃ parāvadhīd ity ātaḥ
15.29.28	athaiṣā patnī garhate
15.30.1	ambe ambāly ambike na mā yabhati kaś cana / sasasty aśvaka iti
15.30.2	tāṃ yajamāno 'bhimethaty ūrdhvām enām ucchrayatād iti
15.30.3	sā tathaiva garhate
15.30.4	tāṃ vāvātābhimethati yad dhariṇī yavam attīti
15.30.5	sā tathaiva garhate
15.30.6	tāṃ parivṛkty abhimethatīyaṃ yakā śakuntiketi
15.30.7	sā tathaiva garhate
15.30.8	tāṃ sarve gaṇā abhimethante mātā ca te pitā ca ta iti
15.30.9	nātra garhate
15.30.10	muhūrtam aśvam upasaṃviśyopotthāya vāsaḥ paridhāyādbhir mārjayata āpo hi ṣṭhā mayobhuva iti tisṛbhir anucchandasaṃ dadhikrāvṇo akāriṣam iti caturthīm
15.30.11	sarva eva surabhimatīm ṛcaṃ japanti ye yajñe 'pūtaṃ vadanti
15.30.12	nayanti patnīm
15.30.13	vyavacchindanti pariśrayaṇam
15.30.14	aśvasyālaṅkaraṇam adhvaryor āvasathaṃ haranti
15.30.15	athaitasmiñ chalmaliśarca āśupiṣṭāni saṃyutya tair anulomam aśvaṃ pralimpanti
15.30.16	atha mahiṣī vāvātā parivṛktīty etā asmai gaṇān sūcīś cādāyābhyāyanty aśvam
15.30.17	tasya yat prāk kroḍāt tasmin mahiṣī sauvarṇābhiḥ sūcībhir asipathān kalpayanty eti gāyatrī triṣṭub dvipadā yā catuṣpadeti dvābhyāṃ pratihitānāṃ jāyābhiḥ saha
15.30.18	atha yat pratīcīnaṃ kroḍād ā nābhes tasmin vāvātā rājatābhir uttarābhyāṃ dvābhyām arājñāṃ jāyābhiḥ saha
15.30.19	atha yat pratīcīnaṃ nābher ā pucchāt tasmin parivṛktī sīsābhir uttarābhyāṃ dvābhyāṃ sūtagrāmaṇīnāṃ ca kṣattasaṃgrahītṝṇāṃ ca jāyābhiḥ saha
15.30.20	yathetaṃ patnayo yanti
15.30.21	adhvaryor āvasathaṃ sūcīr haranti
15.30.22	atha suvarṇaṃ ca sāyakaṃ ca yācati
15.30.23	tābhyām aśvasya kroḍam āpinaṣṭīttham aśvaṃ viśāsateti
15.30.24	kas tvā chyati kas tvā viśāstīty etat ṣaḍṛcaṃ yajamānaṃ vācayati
15.30.25	yadaitasya sūktasya pāram ety athādhvaryur aśvasya kroḍāt piśitam utpinaṣṭīttham aśvaṃ viśāsatetthā3m iti
15.30.26	nāśvasya vapā bhavati
15.30.27	candram iva medaḥ parivṛktaṃ sāśvasya vapā
15.30.28	vapā tūparasyaivaṃ gomṛgasya
15.30.29	kālāyasaiḥ paryaṅgyāṇāṃ lohitāyasair itareṣāṃ suvarṇair dakṣiṇeṣāṃ rajatair uttareṣām
15.31.1	aśvasyaivādhvaryur vapayā prathamayā pratipadyate
15.31.2	anūcīr itarā āharanti
15.31.3	aśvasyaiva vapāyai pratitapyamānāyai barhiṣo 'gram upāsyati
15.31.4	upetarā yacchanti
15.31.5	uttarato 'śvasya tūparasya gomṛgasyeti vapāḥ śrapayanti dakṣiṇata itareṣāṃ paśūnām
15.31.6	aśvasyaiva vapāṃ sruvāhutyābhijuhoti
15.31.7	upetarā yacchanti
15.31.8	atha svāhākṛtipraiṣeṇa caritvā saṃsrāveṇa pṛṣadājyam abhighāryāśvasyaiva vapām abhighārayati
15.31.9	upetarā yacchanti
15.31.10	atha purastāt svāhākṛtiṃ sruvāhutiṃ hutvā suvarṇena mahimānaṃ juhoti tasya te dyaur mahimeti
15.31.11	athopastīrya dviḥ sruveṇāśvasyaiva vapāṃ samavalumpann āha prajāpataya ity upāṃśu hayasya chāgasyosrasya vapānāṃ medaso 'vadīyamānasyānubrūhīty uccair yāvatīḥ sruk saṃbhavati
15.31.12	athetarāḥ pātryā veḍasūnena vopodyacchante
15.31.13	dvir abhighārayati
15.31.14	atyākramyāśrāvyāha prajāpataya ity upāṃśu hayasya chāgasyosrasya vapāmedaḥ prasthitaṃ preṣyety uccaiḥ
15.31.15	vaṣaṭkṛte vapāṃ juhoti
15.31.16	athopariṣṭād rajatena mahimānaṃ juhoti tasya te pṛthivī mahimeti
15.31.17	atha paryaṅgyāṇāṃ vapābhiś caraty athetareṣām
15.31.18	atha dakṣiṇeṣāṃ pratiprasthātāro vapābhiś caranty athottareṣām
15.31.19	yāṃś ca grāmyāṇāṃ paśūnām udasrākṣīd āraṇyāṃś ca sruvāhutyas teṣāṃ vapābhyaḥ pratijuhoti
15.31.20	upāṃśv eteṣāṃ paśujātānāṃ vapābhiś caranti prājāpatyānāṃ sāvitrāṇāṃ sārasvatānāṃ pauṣṇānāṃ yāmānāṃ pitṛdevatānāṃ dyāvāpṛthivyānāṃ vāyavyānāṃ sauryāṇāṃ vaiśvakarmaṇānām iti
15.31.21	athopariṣṭāt svāhākṛtiṃ sruvāhutiṃ hutvā vapāśrapaṇīr anuprahṛtya samutkramya cātvāle mārjayante
15.31.22	atha paśūn viśāsti śamitar ity āha māśvasya lomāpikṛtīr māśvasyāsthi saṃśārīr yathāṅgam enaṃ vikṛtya śāmitre kumbhyāṃ samavaśamayatād evaṃ tūparam evaṃ gomṛgam atha dakṣiṇam aśvaśaphaṃ gomṛgakaṇṭham iti śāmitre niṣpacatād ayasmayena kamaṇḍalunāśvatejanīṃ śrapayatād iti
15.31.23	atha sāvitraṃ hutvā prasarpanti prātaḥsavanāya
15.31.24	tad ṛjudhā saṃtiṣṭhate
15.32.1	atha sāvitraṃ hutvā prasarpanti mādhyaṃdināya savanāya
15.32.2	prasiddho 'bhiṣavaḥ
15.32.3	prasiddhaṃ grahāḥ gṛhyante
15.32.4	samānaṃ karmā dākṣiṇebhyaḥ
15.32.5	dākṣiṇāni hutvāṣṭau saṃvargāhutīr juhoty arvāṅ yajñaḥ saṃkrāmatv iti
15.32.6	kāmaṃ dakṣiṇānāṃ dadāti
15.32.7	vaiśvakarmaṇāni hutvā nava paryāptīr juhoti bhūtaṃ bhavyaṃ bhaviṣyad iti
15.32.8	prasiddho 'gnyabhiṣekaḥ
15.32.9	ahīnasaṃtatiṃ karoti
15.32.10	ṛjudhā mādhyaṃdinaṃ savanaṃ saṃtiṣṭhate
15.32.11	atha sāvitraṃ hutvā prasarpanti tṛtīyasavanāya
15.32.12	prasiddham ādityagraheṇa caritvāgrayaṇaṃ gṛhṇāti
15.32.13	athokthyaṃ gṛhṇāti
15.32.14	samānaṃ karmā pavamānāt
15.32.15	pavamānena caritvāthaitān paśūn yācaty aśvaṃ tūparaṃ gomṛgam iti
15.32.16	atha paryaṅgyān athetarān atha dakṣiṇān athottarān
15.32.17	uttarato 'śvasya tūparasya gomṛgasyeti havir upasādayanti dakṣiṇata itareṣāṃ paśūnām
15.32.18	atha vaitase kaṭe 'śvasya hṛdayaṃ nidhāya suvarṇena ca sāyakena ca tasyāgre 'vadyann āha
15.33.1	manotāyai haviṣo 'vadīyamānasyānubrūhīty ekādaśāvadānāny avadyati
15.33.2	evaṃ tūparasyaivaṃ gomṛgasya
15.33.3	kālāyasaiḥ paryaṅgyāṇāṃ lohāyasair itareṣāṃ suvarṇair dakṣiṇeṣāṃ rajatair uttareṣām
15.33.4	nāśvasya tūparasya gomṛgasyeti sviṣṭakṛte 'vadyati
15.33.5	avadyantītareṣāṃ paśūnām
15.33.6	nāśvasya tūparasya gomṛgasyetīḍām avadyati
15.33.7	avadyantītareṣāṃ paśūnām
15.33.8	athaitam aśvaṃ vaitase kaṭe yathāṅgaṃ cinoti
15.33.9	purastāt pratyañcaṃ tūparam āyātayati
15.33.10	paścāt prācīnaṃ gomṛgam
15.33.11	atha juhūpabhṛtāv ādadāna āha prajāpataya ity upāṃśu hayasya chāgasyosrasya haviṣo 'nubrūhīty uccaiḥ
15.33.12	atyākramyāśrāvyāha prajāpataya ity upāṃśu hayasya chāgasyosrasya haviḥ prasthitaṃ preṣyety uccaiḥ
15.33.13	vaṣaṭkṛte tān sahaiva kaṭenāgnāv anupraharati
15.34.1	dyaus te pṛṣṭhaṃ kramair atyakramīd vājy ākrān vājīti tribhir anuvākaiḥ
15.34.2	atha paryaṅgyāṇāṃ havirbhiś caraty athetareṣām
15.34.3	atha dakṣiṇeṣāṃ pratiprasthātāro havirbhiś caranty athottareṣām
15.34.4	yāṃś ca grāmyāṇāṃ paśūnām udasrākṣīd āraṇyāṃś ca sruvāhutyas teṣāṃ havirbhyaḥ pratijuhoti
15.34.5	upāṃśv eteṣāṃ paśujātānāṃ havirbhiś carantīty uktam etat
15.34.6	atha purastād vanaspateḥ samānyo diśaḥ pratiyajati
15.34.7	atha vanaspatinā carati
15.34.8	atha purastāt sviṣṭakṛto gomṛgakaṇṭhena prathamām aśvatejanīm upajuhoti
15.34.9	atha sviṣṭakṛtā carati
15.34.10	etasmin kāla āhavanīye sruvāhutiṃ juhoti hutāya svāheti
15.35.1	athaitaṃ prasekam agnāv āyātayati dakṣiṇato vodañcaṃ paścād vā prāñcam
15.35.2	tasya srug iva pūrvārdho bhavati
15.35.3	evam eva madhyam
15.35.4	camasa iva budhnaḥ
15.35.5	tasmiṃś catura upastṛṇāna āhāpramattaḥ saṃtatam ānaya stegān nigadiṣyāmīti
15.35.6	sa yatra dhārāgniṃ prāpnoti tat pratipadyate stegān daṃṣṭrābhyāṃ maṇḍūkāñ jambhyebhir iti caturdaśānuvākān prayāsāya svāheti pañcadaśam
15.35.7	atha dve āhutī juhotīluvardāya svāhā balivardāya svāheti ṣaṭtriṃśatam aśvastomīyāṃs tisro dvipadā imā nu kaṃ bhuvanā sīṣadhemāpo hi ṣṭhā mayobhuva iti ca
15.35.8	atraitaṃ prasekam agnāv anupraharati
15.35.9	athaitaṃ saṃsrāveṇābhijuhoti
15.35.10	samānaṃ karmānūyājebhyaḥ
15.35.11	atha purastād uttamasyānūyājasyāśvaśaphenāśvatejanīm upajuhoti
15.35.12	samānaṃ karmā patnīsaṃyājebhyaḥ
15.35.13	atha purastād uttamasya patnīsaṃyājasyāyasmayena kamaṇḍalunāśvatejanīm upajuhoti
15.35.14	ṛjudhaikaviṃśa ukthyaḥ saṃtiṣṭhate patnīsaṃyājāntaḥ
15.35.15	atha vasatīvarīḥ parihṛtya payāṃsi viśiṣyopavasanti
15.36.1	athāto mahārātra eva budhyante
15.36.2	prātar ājyāni gṛhītvā rājānam upāvahṛtya prātaranuvākam upākaroti
15.36.3	parihite prātaranuvāke 'po 'cchaiti
15.36.4	adbhir udaiti
15.36.5	atirātraṃ kratum upaiti
15.36.6	prasiddho 'bhiṣavaḥ
15.36.7	prasiddhaṃ grahā gṛhyante
15.36.8	samānaṃ karmāśvinād grahāt
15.36.9	āśvinaṃ grahaṃ gṛhītvaikādaśa raśanā ādāya yūpam abhyaiti
15.36.10	svarvantaṃ rājjudālam agniṣṭham utsṛjyaikādaśa prātargavyān prajāpatyān paśūn upākaroti
15.36.11	teṣāṃ prasiddhaṃ vapābhiś caritvā prasarpanti prātaḥsavanāya
15.36.12	tad ṛjudhā saṃtiṣṭhate
15.36.13	prasarpanti mādhyaṃdināya savanāya
15.36.14	prasiddho 'bhiṣavaḥ
15.36.15	prasiddhaṃ grahā gṛhyante
15.36.16	samānaṃ karmā dākṣiṇebhyaḥ
15.36.17	dākṣiṇāni hutvāṣṭau saṃvargāhutīr juhoty arvāṅ yajñaḥ saṃkrāmatv iti
15.36.18	avaśiṣṭaṃ dakṣiṇānāṃ dadāti
15.36.19	vaiśvakarmaṇāni hutvā nava paryāptīr juhoti bhūtaṃ bhavyaṃ bhaviṣyad iti
15.36.20	utsanno 'gnyabhiṣekaḥ
15.36.21	nātrāhīnasaṃtatiṃ karoti
15.36.22	ṛjudhā mādhyaṃdinaṃ savanaṃ saṃtiṣṭhate
15.36.23	prasarpanti tṛtīyasavanāya
15.36.24	prasiddham ādityagraheṇa caritvāgrayaṇaṃ gṛhṇāti
15.36.25	athokthyaṃ gṛhṇāti
15.36.26	samānaṃ karmā pavamānāt
15.36.27	pavamānena caritvā sve dhāman paśubhiś carati
15.36.28	teṣāṃ samānī manotā samānī devatā samānaḥ pratyabhimarśanaḥ samāno vasāhomaḥ samāno vanaspatiḥ samānaḥ sviṣṭakṛtpraiṣavān samānīḍā samānyo diśaḥ
15.36.29	samānaṃ karmā patnīsaṃyājebhyaḥ
15.36.30	patnīḥ saṃyājya prāṅ etya dhruvām āpyāyyābhūtīś cānubhūtīś ca juhoty ā me gṛhā bhavantv agninā tapo 'nvabhavad ity etābhyām anuvākābhyām
15.36.31	atha bhūtābhavyau homau juhoti bhūtāya svāhā bhaviṣyate svāheti
15.36.32	athādhvarikāṇi samiṣṭayajūṃṣi hutvā daśāgnikāny upajuhoti
15.36.33	samānaṃ karmāvabhṛthāt
15.36.34	athaitasminn avabhṛthe dvitīyām avabhṛthāhutiṃ hutvā daśa vāruṇāny upajuhoti namo rājñe namo varuṇāyeti
15.36.35	atha mṛtyave svāhā mṛtyave svāheti navatim āhutīr juhoti prayāsāya svāhāyāsāya svāhety ekādaśa
15.36.36	śatāyur vai puruṣaḥ śatavīrya ātmaikaśato yāvān eva puruṣas tasmān mṛtyum avayajata iti brāhmaṇam
15.37.1	athaiṣa ātreyo vihṛtaḥ śuklo viklidhas tilakavān piṅgākṣaḥ khalatir vikaṭaḥ kunakhī kubjaḥ śipiviṣṭo nagna upamajjati
15.37.2	tasya mūrdhni juhoti jumbakāya svāheti
15.37.3	atrāsmā etac chataṃ vipathaṃ dadāti
15.37.4	athainam iṣujitāt pradhamanti mā me rāṣṭre vātsīr iti
15.37.5	prasiddho 'vabhṛthaḥ
15.37.6	udayanīyayeṣṭyeṣṭvā maitrāvaruṇīṃ vaśām upākaroti
15.37.7	tasyai saurīr nava śvetā vaśā ity upālambhyā bhavanti
15.37.8	tāsāṃ prasiddhaṃ vapābhiś caritvāgreṇa gārhapatyaṃ pātnīvatam ucchritya tasmiñ chagalaṃ kalmāṣaṃ kikidīviṃ vidīgayam iti tvāṣṭrān paśūn upākaroti
15.37.9	tān paryagnikṛtān utsṛjyājyena saṃsthāṃ karoti
15.37.10	atha paśupuroḍāśān nirvapati paśupuroḍāśau vā
15.37.11	atha purastāt paśupuroḍāśasviṣṭakṛto daśa yavyāny upajuhoti namo rājñe namo varuṇāyeti
15.37.12	atha purastāt paśusviṣṭakṛto daśa gavyāny upajuhoti mayobhūr vāto abhivātūsrā iti
15.37.13	prasiddhaṃ paśavaḥ saṃtiṣṭhante
15.37.14	athodavasānīyayeṣṭyeṣṭvāgreṇāhavanīyaṃ viśālayūpam ucchritya tasminn etān paśūn upākaroty āgneyam aindrāgnam āśvinam iti
15.37.15	teṣāṃ prasiddhaṃ vapābhiś caritvā paśupuroḍāśān nirvapati
15.37.16	tān anuvartante 'ṣṭau devasuvāṃ havīṃṣy agnaye 'ṃhomuce 'ṣṭākapāla ity eṣā ca daśahavir iṣṭiḥ
15.37.17	tasyā etā yājyāpuro'nuvākyā bhavanti
15.38.1	agner manve prathamasya pracetasa iti
15.38.2	atha purastāt paśupuroḍāśasviṣṭakṛto daśa brahmavarcasāny upajuhoty ā brahman brāhmaṇo brahmavarcasī jāyatām iti
15.38.3	atha purastāt paśusviṣṭakṛto daśa saṃnatihomān upajuhoty agnaye samanamat pṛthivyai samanamad iti
15.38.4	prasiddhaṃ paśavaḥ saṃtiṣṭhante
15.38.5	atraitair anvahaṃ dvādaśabhir brahmaudanaiś carati
15.38.6	teṣām uktaṃ caraṇaṃ yathāmutraikasyānyatra raśanābhyām
15.38.7	atraibhya etān paraḥśataṃ śatapalān niṣkān dadāti
15.38.8	suvarṇarajate mahimnoḥ pātre dadāti
15.38.9	ekatayāni sauvarṇāni pātrāṇi dadāti hiraṇmayaṃ kaśipu hiraṇmayaṃ paḍbīśaṃ hiraṇmayaṃ saṃdānam iti
15.38.10	atha vīṇāgāthibhyāṃ śataṃ vipathau dadāti
15.38.11	athartupaśubhir yajata ṛtuparyāyaṃ vā samāneṣu vāgnyāyataneṣu piśaṅgās trayo vāsantāḥ sāraṅgās trayo graiṣmāḥ pṛṣantas trayo vārṣikāḥ pṛśnayas trayaḥ śāradāḥ pṛśnisakthās trayo haimantikā avaliptās trayaḥ śaiśirāḥ saṃvatsarāya nivakṣasa iti
15.38.12	atha devikāhavirbhir yajate
15.38.13	atha traidhātavīyayā yajate
15.38.14	atha sautrāmaṇyā yajate
15.38.15	saṃtiṣṭhate 'śvamedhas tribhiḥ saṃvatsaraiḥ
15.38.16	saṃtiṣṭhate 'śvamedhaḥ saṃtiṣṭhate 'śvamedhaḥ
16.1.1	dvādaśāhena yakṣyamāṇo bhavaty eko vā bahavo vā
16.1.2	uto hy eko dakṣiṇāvatā yajate
16.1.3	sa yady eko yadi bahavo 'māvāsyāyā eva ṣaḍahenopariṣṭād dīkṣante
16.1.4	te gṛhapater araṇyoḥ saṃjānate pṛthag vā
16.1.5	te yadi gṛhapater araṇyoḥ saṃjānate mathitvā gārhapatyam āhavanīyam uddharanti
16.1.6	grāmād vrataśrapaṇam āharanti
16.1.7	yady u vai pṛthak saṃjānate gṛhapatir eva prathamo manthate
16.1.8	tad evetare paryupaviśya mathitvāmathitvaiva gārhapatyaṃ saṃnivapanti
16.1.9	tasmād ekavadbhūtād āhavanīyam uddharanti
16.1.10	grāmād vrataśrapaṇān āhṛtya saṃnivapanti
16.1.11	atha yadi paścād apara āgacchati mathitvaiva gārhapatye 'rdhaṃ nivapaty āhavanīye 'rdhaṃ grāmād vrataśrapaṇam āhṛtyāpyarjati
16.1.12	upo enaṃ pūrveṣu karmasu hvayante
16.1.13	athātaḥ pavanasyaiva mīmāṃsā
16.1.14	gṛhapatim evādhvaryuḥ prathamaṃ pavayaty atha hotāram atha brahmāṇam athodgātāraṃ pratiprasthātādhvaryuṃ pavayati prastotāraṃ praśāstāraṃ brāhmaṇācchaṃsinam āgnīdhraḥ pratiprasthātāraṃ pavayaty acchāvākaṃ neṣṭāraṃ potāraṃ sadasyam unnetāgnīdhraṃ pavayati grāvastutaṃ subrahmaṇyaṃ pratihartāram ātmānam antataḥ
16.1.15	te ced brūyur adhvaryur vāva sarvasya pavayitā sa naḥ sarvān pavayatv iti sa evainān sarvān pavayati
16.1.16	api vānyo'nyaṃ pavayanti yady adhīyanto bhavanti
16.2.1	teṣāṃ prasiddhā dīkṣaṇīyeṣṭis tāyate
16.2.2	sakṛdāśrāvite sa yatrāha bharatavad iti tad gṛhapater evārṣeyaṃ prathamaṃ vṛṇīte 'tha hotur athātmano 'tha brahmaṇo 'thodgātur atha pratiprasthātur atha prastotur atha praśāstur atha brāhmaṇācchaṃsino 'cchāvākasya sadasyasyāgnīdhaḥ potur neṣṭur grāvastuta unnetuḥ subrahmaṇyasya pratihartur antataḥ
16.2.3	brahmaṇvad iti samānam
16.2.4	te sarva eva dīkṣāhutiṣu samanvārabhante
16.2.5	gṛhapatim evādhyaryur uccaiḥ kṛṣṇājine vācayati
16.2.6	tad evetare 'nunikrāmanti
16.2.7	api vānyo'nyaṃ vācayanti yady adhīyanto bhavanti
16.2.8	te yathotsāhaṃ vratadugham upayanty ekaikāṃ vā bahvīr vā
16.2.9	teṣāṃ yathaiva pravarānupūrvyam evaṃ gharmocchiṣṭe 'tigrāhyabhakṣeṣu ṣoḍaśini
16.2.10	ṣaṣṭhyām upasady uttaravediṃ saṃnivapanti yady anagnicityo bhavati
16.2.11	atha yadi sāgnicityaḥ prathamāyām evopasady uttaravediṃ saṃnivapanti
16.3.1	teṣāṃ dvādaśa dīkṣā dvādaśopasado dvādaśāhaṃ prasutāḥ
16.3.2	na dvādaśāhe 'gniṃ cinvītety eka āhuḥ
16.3.3	cinvata u haike
16.3.4	prasiddhena karmaṇopavasathād yanti
16.3.5	teṣāṃ jyotiṣṭomo vaiśvānaraḥ prāyaṇīyo 'tirātras tāyate
16.3.6	sa yatra mādhyaṃdine savane tṛtīyasavanāya vasatīvarībhyo 'vanayati tad vasatīvarīkalaśe yāvanmātrīr atiśiṣyāgnīdhraṃ drutvā chāyāyai cātapataś ca sandhau gṛhṇāti haviṣmatīr imā āpo haviṣmān devo adhvaro haviṣmāṃ āvivāsati haviṣmāṃ astu sūrya iti
16.3.7	eṣāhīnasaṃtatir etām eva punaḥpunaś codayiṣyāma iti vadantaḥ
16.3.8	so 'tra vaiva yajñasya punarālambhaṃ japati yajñāyajñiyasya vā stotre śaṃyuvāke vā
16.3.9	teṣāṃ jyotiṣṭomo vaiśvānaraḥ prāyaṇīyo 'tirātraḥ saṃtiṣṭhate
16.3.10	tasmin saṃsthite vivartayanti paridhīn
16.3.11	anupraharanti prastaram
16.3.12	patnīsaṃyājāntaḥ
16.3.13	atipraiṣeṇa brahmā vācaṃ yacchati
16.3.14	parihṛtāsu vasatīvarīṣv āhūtāyāṃ subrahmaṇyāyāṃ brahmā vācaṃ visṛjate
16.3.15	pratipadyate divā prātaranuvākenāhnā saṃkrāman hotā chandāṃsy anvāha nimīlyādhvaryur upāṃśuṃ juhoti rātryai rūpam iti vadantaḥ
16.3.16	tāyate trivṛd agniṣṭomo rathaṃtarasāmā
16.3.17	māhendrasya stotre ratho yukto 'tyādhāvati
16.3.18	rathaśabdena māhendrasya stotram upākaroti
16.3.19	etāvad evaitad ahaḥ śilpaṃ kriyate
16.3.20	ahīnasaṃtatiṃ karoti
16.3.21	atha śvo bhūte tāyate pañcadaśa ukthyo bṛhatsāmā
16.3.22	dundubhinaitad ahar adhvaryur māhendrasya stotram upākaroti
16.3.23	etāvad evaitad ahaḥ śilpaṃ kriyate
16.3.24	ahīnasaṃtatiṃ karoti
16.3.25	atha śvo bhūte tāyate saptadaśa ukthyo vairūpasāmā
16.3.26	ādhāvenaitad ahar adhvaryur māhendrasya stotram upākaroti
16.3.27	etāvad evaitad ahaḥ śilpaṃ kriyate
16.3.28	ahīnasaṃtatiṃ karoti
16.3.29	atha śvo bhūte tāyata ekaviṃśa ukthyo vairājasāmāgneyaś ca ṣoḍaśī cātigrāhyau
16.3.30	anatigrāhyaḥ ṣoḍaśīty eka āhuḥ
16.3.31	ekaviṃśam etad ahar nyūṅkhyaṃ bhavati
16.3.32	virājāṃ vā pratipatsu nyūṅkhayanti śastre vety etad ekam
16.3.33	athāparaṃ prātaranuvāke nyūṅkhayanti haviṣkṛty ubhayeṣu prasthiteṣu māhendrasyāśrāvaṇe
16.3.34	na tata ūrdhvaṃ nyūṅkhayantīti
16.3.35	araṇīhasta etad ahar adhvaryur māhendrasya stotram upākaroti
16.3.36	tad udgātur dakṣiṇa urau manthati
16.3.37	taṃ jātaṃ sarva evābhihiṅkurvanti
16.4.1	tasya mīmāṃsā
16.4.2	gārhapatye 'nupraharet pratiṣṭhākāmānām
16.4.3	āgnīdhre prajākāmānām
16.4.4	śāmitre paśukāmānām
16.4.5	āhavanīye svargakāmānām iti
16.4.6	anādṛtya tad āhavanīya evānupraharati bhavataṃ naḥ samanasāv iti
16.4.7	prahṛtyābhijuhoty agnāv agniś carati praviṣṭa iti
16.4.8	etāvad evaitad ahaḥ śilpaṃ kriyate
16.4.9	ahīnasaṃtatiṃ karoti
16.4.10	atha śvo bhūte tāyate triṇava ukthyaḥ śākvarasāmaindro 'tigrāhyaḥ
16.4.11	adbhir etad ahar avakāmiśrābhir adhvaryur māhendrasya stotram upākaroti
16.4.12	tāsāṃ mīmāṃsā
16.4.13	cātvāle 'vanayed āstāve ninayet prokṣaṇīḥ kurvīta puroḍāśīyāni piṣṭāni saṃyauyād iti
16.4.14	anādṛtya tad udgātṛṣv adhīnā evaināḥ kuryād
16.4.15	udgātāro haitābhir araṇyegeyānāṃ sāmnāṃ śucaṃ śamayanto manyante
16.4.16	tā u ced adhvaryave prabrūyur apo 'bhyavaharatety eva brūyād iti
16.4.17	etāvad evaitad ahaḥ śilpaṃ kriyate
16.4.18	ahīnasaṃtatiṃ karoti
16.4.19	atha śvo bhūte tāyate trayastriṃśa ukthyo raivatasāmā sauryo 'tigrāhaḥ
16.4.20	adbhir evaitad ahar dūrvāmiśrābhir adhvaryur māhendrasya stotram upākaroti
16.5.1	tāsām uktā mīmāṃsā
16.5.2	svayamṛtuyājam evaitad ahar bhavati
16.5.3	naitad ahar anyo'nyasyartuyājaṃ yajanti
16.5.4	sa yatrāhādhvaryū yajatam iti tad adhvaryū jaghanena havirdhāne upaviśya svayamṛtuyājaṃ yajato ye3 yajāmahe aśvinādhvaryū ādhvaryavād ṛtunā somaṃ pibatām arvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanam / pṛṅktaṃ havīṃṣi madhunā hi kaṃ gatam athā somaṃ pibataṃ vājinīvasū ṛtunā somaṃ pibatāṃ vau3ṣad iti
16.5.5	sa yatrāha gṛhapate yajeti tad gṛhapatir jaghanena gārhapatyam upaviśya svayamṛtuyājaṃ yajati ye3 yajāmahe agniṃ gṛhapatiṃ gārhapatyāt sugṛhapatayas tvayāgna ime sunvanto yajamānāḥ syuḥ sugṛhapatis tvam ebhiḥ sunvadbhir yajamānaiḥ syā agnir gṛhapatir gārhapatyād ṛtunā somaṃ pibatu
16.5.6	joṣy agne samidhaṃ joṣy āhutiṃ joṣi brahma janyaṃ joṣi suṣṭutim / viśvebhir viśvāṃ ṛtunā vaso maha uśan devāṃ uśataḥ pāyayā haviḥ
16.5.7	ṛtunā somaṃ pibatū vau3ṣad iti
16.5.8	sāṃvāśinam etad ahar bhavati
16.5.9	uttarato vatsān dhārayanti dakṣiṇato mātṝḥ
16.5.10	māhendrasya stotre 'ntareṇa sadohavirdhāne saṃvāśya vatsān mātṛbhiḥ saṃsṛjanti
16.5.11	badhnanti vatsān
16.5.12	utsṛjanti mātṝḥ
16.5.13	māhendrasya stotram upākaroti
16.5.14	athāparāhṇa ukthyaparyāyeṣu śilpāni kriyante
16.5.15	pārucchepīr hotā śaṃsati
16.5.16	vālakhilyā maitrāvaruṇo viharati
16.5.17	vṛṣākapiṃ brāhmaṇācchaṃsī śaṃsaty evayāmarutam acchāvākaḥ
16.5.18	saṃtiṣṭhate pṛṣṭhyaḥ ṣaḍahaḥ
16.5.19	ahīnasaṃtatiṃ karoti
16.5.20	atha vasatīvarīḥ parihṛtya payāṃsi viśiṣyopavasanti
16.6.1	atha śvo bhūte caturviṃśaṃ chandomam upayanti bṛhatsāmānam
16.6.2	atha śvo bhūte catuścatvāriṃśaṃ chandomam upayanti rathaṃtarasāmānam
16.6.3	atha śvo bhūte 'ṣṭācatvāriṃśaṃ chandomam upayanti bṛhatsāmānam
16.6.4	atha śvo bhūte caturviṃśam agniṣṭomam upayanti rathaṃtarasāmānam
16.6.5	avivākyam etad ahar bhavati
16.6.6	naitad ahar anyo'nyasmā upahatāya vyāhuḥ
16.6.7	gāthayā vā nārāśaṃsyā vā vibrūyād iti
16.6.8	tad u vā āhur na vai yajñaḥ saṃtiṣṭhate yan na vibrūyād iti
16.6.9	vibrūyād iti vai no brāhmaṇaṃ bhavati
16.6.10	naitad ādriyeta
16.6.11	nādriyeteti sthitiḥ
16.6.12	ananuṣṭubham etad ahar bhavati
16.6.13	nānuṣṭubho 'dhīyate
16.6.14	te ced anuṣṭubha uddharerann adhvaryur anuṣṭubha uddharet
16.6.15	amūr yā upa sūrye yābhir vā sūryaḥ saha / tā no hinvantv adhvaram ity etayā sauryā gāyatryā vasatīvarīr gṛhṇīyāt
16.6.16	hṛde tvā manase tvety apoddhṛtyaitām anyayā saumyā gāyatryā rājānam upāvaharet
16.6.17	viṣṇo tvaṃ no antama ity apoddhṛtyaitām anyayā vaiṣṇavyā gāyatryā rājānam upatiṣṭheta
16.6.18	sa u ced avidvān anuṣṭubham abhivyāharaty atyakramiṣam iti hotre prāha
16.6.19	hotānāptasyāpayitā
16.6.20	hotāsya tad akṣarair apivayati
16.6.21	sa u cen manyetāmitakāmo vā aham asmi yad ṛṅmayaṃ vede yajurmayam eva tat
16.6.22	yāv evākṣaryau vedau tau saṃpādayetām iti naitad ādriyeta
16.6.23	nādriyeteti sthitiḥ
16.6.24	saṃtiṣṭhata eṣa caturviṃśo 'gniṣṭomo rathaṃtarasāmā
16.7.1	tasmin saṃsthite samiddhārā yanti
16.7.2	āhṛtya samidha āgnīdhrīye saṃnyasyanti
16.7.3	teṣu samanvārabdheṣv āhavanīye sruvāhutiṃ juhoti prajāpataye svāheti manasā
16.7.4	atha sadaḥ prasarpanti tūṣṇīṃstomāya
16.7.5	saṃprasṛptān viditvādhvaryur manasaiva prāṅ drutvā manasemāṃ pātraṃ kṛtvā manasānyaṃ grahaṃ prajāpataye gṛhṇāty upayāmagṛhīto 'si prajāpataye tvā juṣṭaṃ gṛhṇāmīti
16.7.6	yad idaṃ kiṃ ca tad iti manasā parimṛjya sādayaty eṣa te yoniḥ prajāpataye tveti
16.7.7	athāpa upaspṛśya barhiṣī ādāya vācaṃyamaḥ pratyaṅ drutvā manasaiva stotram upākaroti
16.7.8	manasā prasauti
16.7.9	manasā prastauti
16.7.10	manasodgāyati
16.7.11	manasā pratiharati
16.7.12	manasā hotra eṣottameti prāhuḥ
16.7.13	manasā hotāhvayate
16.7.14	manasādhvaryuḥ pratyāhvayate
16.7.15	manasā śaṃsati
16.7.16	manasā pratigṛṇāti
16.7.17	yadaitasya mānasasya śastrasya pāram ety atha hotoccaiś caturhotṝn vyācaṣṭe
16.7.18	tasmā adhvaryuḥ pratigṛṇāti
16.8.1	oṃ hotas tathā hotaḥ satyaṃ hotar arātsma hotar iti
16.8.2	yady u vai hotā nādhyety anya u hotrāśaṃsī śaṃsati
16.8.3	tasmā u pratiprasthātā pratigṛṇāti
16.8.4	yadaiteṣāṃ pāraṃ yanty athādhvaryur manasaiva prāṅ drutvā manasaiva taṃ graham upodyacchate
16.8.5	manasāśrāvayati
16.8.6	manasā pratyāśrāvayati
16.8.7	manasā vaṣaṭkṛtānuvaṣaṭkṛte hutvā harati bhakṣam
16.8.8	manasā samupahūya bhakṣayanti
16.8.9	manasā nirṇijya pātraṃ prayacchati
16.8.10	saṃtiṣṭhata eṣa tūṣṇīṃstomaḥ
16.8.11	athartvijo vipṛcchaty adhivṛkṣasūrye vācaṃ visrakṣyadhvā3i nakṣatreṣū3 iti
16.8.12	adhivṛkṣasūrya iti vai no brāhmaṇaṃ bhavati
16.8.13	te 'dhivṛkṣasūrya eva vācaṃ visṛjante
16.8.14	tān atraivāsīnān pariśrayanti
16.8.15	patnīśāle patnīḥ pariśrayanti
16.8.16	athānatisarpantāv adhvaryū dhiṣṇiyān barhirbhyām audumbarīṃ samanvārabhete iha dhṛtir iha vidhṛtir iha rantir iha ramatir iti
16.8.17	te yathāsamuditaṃ vācaṃ visṛjante
16.9.1	athātaḥ sarpaṇasyaiva mīmāṃsā
16.9.2	dakṣiṇasya havirdhānasyādho'dho 'kṣaṃ sarpeyuḥ
16.9.3	etena ha vai sarpāḥ sasṛpuḥ
16.9.4	tato vai te jīrṇās tanūr apāghnateti
16.9.5	tad u vā āhur yo vā apathena pratipadyate sthāṇuṃ vā hanti gartaṃ vā patati bhreṣaṃ sa nyeti
16.9.6	vaṣaṭkārapathenaiva sarpeyuḥ
16.9.7	eṣa vāva svargyaḥ panthā yad vaṣaṭkārapatha iti
16.9.8	tad u vā āhuḥ parāṅ iva vā eṣo 'śāntaḥ panthā yad vaṣaṭkārapathaḥ
16.9.9	adhvaryupathenaiva sarpeyur eṣa vā arvācaḥ parācaḥ svargyaḥ panthā yad adhvaryupatha iti
16.9.10	te 'dhvaryupathenaiva sarpanti
16.9.11	teṣu samanvārabdheṣv āhavanīye sruvāhutiṃ juhoty upasṛjan mātre vatsaṃ dhārayan dharuṇo dhayan / rāyaspoṣam iṣam ūrjam asmāsu dīdharat svāheti
16.9.12	samutkramya cātvāladeśe japanti vāg aitu vāg upaitu vāṅ mopaitu vāg yad akarma yan nākarma yad atyagāma yan nātyagāma yad atyarīricāma yan nātyarīricāma prajāpatau prajāpatiṃ tat pitaram apyetv iti
16.9.13	tad vācy antataḥ pratitiṣṭhanti
16.9.14	teṣāṃ ya eva prāyaṇīyo 'tirātraḥ sa udayanīyaḥ
16.9.15	sattrād udavasāya jyotiṣṭomenāgniṣṭomena catuṣṭomena pṛṣṭhaśamanīyena sahasradakṣiṇenaikaiko yajeta
16.10.1	athāto grahak.lpter eva mīmāṃsā
16.10.2	aindravāyavāgraṃ prathamam ahaḥ
16.10.3	śukrāgraṃ dvitīyam
16.10.4	āgrayaṇāgraṃ tṛtīyaṃ ca caturthaṃ ca
16.10.5	aindravāyavāgraṃ pañcamam ahaḥ
16.10.6	śukrāgraṃ ṣaṣṭhaṃ ca saptamaṃ ca
16.10.7	āgrayaṇāgram aṣṭamam ahar
16.10.8	aindravāyavāgre navamadaśame
16.10.9	iti nvā adhvaryutaḥ
16.10.10	atha chandogabahvṛcataḥ
16.10.11	gāyatrīprātaḥsavanaḥ prathamas trirātras triṣṭuṅmādhyaṃdino jagattṛtīyasavanaḥ
16.10.12	jagatprātaḥsavano dvitīyas trirātro gāyatrīmādhyaṃdinas triṣṭuptṛtīyasavanaḥ
16.10.13	triṣṭupprātaḥsavanas tṛtīyas trirātro jaganmādhyaṃdino gāyatrītṛtīyasavana iti
16.10.14	tasmāt sacchandasa upayanti
16.11.1	athātaḥ paśuk.lpter eva mīmāṃsā
16.11.2	aindrāgnāḥ paśavaḥ syur ity eka āhur
16.11.3	agner ayaṃ loko vāyor antarikṣam asāv indrasya
16.11.4	yad aindrāgnaḥ paśur bhavati vāyavyo vasāhoma imān eva tal lokān prīṇanta eṣu lokeṣu pratitiṣṭhanto yanti
16.11.5	atha ye 'naindrāgnān pratipadyante yathā śreyase 'nāhṛtya pāpīyasa āharanti tādṛk tat
16.11.6	tasmād aindrāgnāḥ paśavaḥ syur ity etad ekam
16.11.7	atirātrapaśavo 'bhito madhya aindrāgnāḥ
16.11.8	ekādaśinā abhito madhya aindrāgnāḥ
16.11.9	sarvāgneyā eva syur ity etad ekam
16.11.10	sarvaindrā eva syur ity etad ekam
16.11.11	sarvaprājāpatyā eva syur ity etad ekam
16.11.12	sarvaikādaśinā eva syur ity etad aparam
16.11.13	teṣāṃ sarvaikādaśinair yatāṃ prasiddham eva prathame 'hani prathamām ekādaśinīm ālabhante
16.11.14	āgneyasya vāruṇam upālambhyaṃ kurvanti
16.11.15	tathāsyaitāni daśa madhyamāny ahāny anatiricyamānāḥ paśavo 'nubhavanti
16.11.16	prasiddham evottame 'hany uttamām ekādaśinīm ālabhante
16.11.17	āgneyasya vā vāruṇasya vā vaiśvadevam upālambhyaṃ kurvanti
16.12.1	tad u vā āhur yad dvādaśa dīkṣā dvādaśopasado dvādaśāhaṃ prasutāḥ katham asyaitāny ahānīṣṭāny āprītāni paśumanti bhavantīti
16.12.2	tisra ekādaśinyo 'gnīṣomīyo vaiśvadevo 'nūbandhyā
16.12.3	ṣaṭtriṃśatam ete paśavaḥ ṣaṭtriṃśatam etāny ahāni
16.12.4	evam asyaitāny ahānīṣṭāny āprītāni paśumanti bhavantīti
16.12.5	tad u vā āhur yad dvādaśa dīkṣā dvādaśopasado dvādaśāhaṃ prasutāḥ kathaṃ dvādaśāhena saṃvatsara āpyata iti
16.12.6	dvādaśa paurṇamāsyo dvādaśāṣṭakā dvādaśāmāvāsyāḥ
16.12.7	etāni ha vai saṃvatsarasya varṣiṣṭhāny ahāni
16.12.8	etāny anu saṃvatsara āpyate
16.12.9	samāpto dvādaśāhaḥ
16.12.10	samāptaḥ saṃvatsarakāmaḥ
16.12.11	evaṃ dvādaśāhena saṃvatsara āpyate
16.13.1	saṃvatsarāya dīkṣiṣyamāṇāḥ samavasyanti
16.13.2	tad dha smaitat pūrve saṃvatsaraṃ samavasāyāsate 'nyo'nyasyānūktaṃ ca mānuṣaṃ ca vijijñāsamānāḥ
16.13.3	uto hy ekaḥ śamarathasya kartā bhavati
16.13.4	te caturahe purastān māghyai paurṇamāsyai dīkṣante
16.13.5	teṣām ekāṣṭakāyāṃ krayaḥ saṃpadyate
16.13.6	iti nu yadi samām avijñāya dīkṣante
16.13.7	yady u vā etasyām evaikāṣṭakāyāṃ samāṃ vijijñāsante caturaha eva purastāt phālgunyai vā caitryai vā paurṇamāsyai dīkṣante
16.13.8	teṣām aparapakṣasyāṣṭamyāṃ krayaḥ saṃpadyate
16.13.9	tenaikāṣṭakāṃ na chambakurvanti
16.13.10	teṣāṃ pūrvapakṣe sutyā saṃpadyate
16.13.11	pūrvapakṣaṃ māsā abhisaṃpadyante
16.13.12	pūrvapakṣe prasavaḥ pūrvapakṣe vaiṣuvataṃ pūrvapakṣa utthānam
16.13.13	samānaṃ dvādaśāhikaṃ karma
16.13.14	tathaiva ṣaṣṭhyām upasady uttaravediṃ saṃnivapanti yady anagnicityaṃ bhavati
16.13.15	atha yadi sāgnicityaṃ prathamāyām evopasady uttaravediṃ saṃnivapanti
16.14.1	teṣāṃ dvādaśa dīkṣā dvādaśopasadaḥ saṃvatsaraṃ prasutāḥ
16.14.2	na saṃvatsare 'gniṃ cinvītety eka āhuḥ
16.14.3	cinvata u haike
16.14.4	prasiddhena karmaṇopavasathād yanti
16.14.5	teṣāṃ prasiddhaṃ jyotiṣṭomo vaiśvānaraḥ prāyaṇīyo 'tirātraḥ saṃtiṣṭhate
16.14.6	tasmin saṃsthite caturviṃśam ukthyam ārambhaṇīyam ubhayasāmānam upayanti
16.14.7	athābhiplavaṃ ṣaḍaham upayanti
16.14.8	jyotir agniṣṭomo gaur ukthya āyur ukthyo gaur ukthya āyur ukthyo jyotir agniṣṭomaḥ
16.14.9	taṃ catur upayanti
16.14.10	rathaṃtaraṃ bṛhad rathaṃtaraṃ bṛhad iti viparyāsaṃ pṛṣṭhe bhavataḥ
16.14.11	pṛṣṭhyaḥ ṣaḍahaḥ
16.14.12	sa māsaḥ
16.14.13	tenaivaṃ saṃpannena pañca māsān yanti
16.14.14	athaitaṃ ṣaṣṭhaṃ māsaṃ saṃbhāryaṃ saṃbharanti
16.14.15	trayo 'bhiplavāḥ ṣaḍahās tāny aṣṭādaśāhāni
16.14.16	prāyaṇīyārambhaṇīyau
16.14.17	tāni viṃśatir ahāni
16.14.18	pṛṣṭhyaḥ ṣaḍaho 'bhijittrayaḥ paraḥsāmānaḥ
16.14.19	sa māsaḥ
16.14.20	atha vaiṣuvatam
16.14.21	athaitaṃ vaiṣuvate 'hany ekaviṃśam agniṣṭomam upayanti bṛhatsāmānam
16.14.22	tasya sauryo 'tigrāhyaḥ sauryaḥ paśur upālambhyaḥ
16.14.23	tad dhaitad eke divaivaitenāhnā pratipadyanta udita āditye divākīrtyam ahar iti vadantaḥ
16.14.24	yathaivānyeṣām ahnām evam upākuryād iti maudgalyaḥ
16.14.25	tasya mahādivākīrtyaṃ hotuḥ pṛṣṭhaṃ vikarṇaṃ brahmasāmaṃ bhāso 'gniṣṭomaḥ
16.14.26	athordhvaṃ vaiṣuvatāt trīn āvṛttān svarān upayanti
16.14.27	atha viśvajitam upayanti
16.14.28	athāvṛttaṃ pṛṣṭhyaṃ ṣaḍaham upayanti
16.14.29	trayastriṃśaprabhṛtyāgrayaṇāgram etad ahar bhavati
16.14.30	athāvṛttam evābhiplavaṃ ṣaḍaham upayanti
16.15.1	jyotir agniṣṭoma āyur ukthyo gaur ukthya āyur ukthyo gaur ukthyo jyotir evāgniṣṭomaḥ
16.15.2	taṃ tathaiva catur upayanti
16.15.3	bṛhad rathaṃtaraṃ bṛhad rathaṃtaram iti viparyāsaṃ pṛṣṭhe bhavataḥ
16.15.4	pṛṣṭhyaḥ ṣaḍahaḥ purastāt
16.15.5	sa māsaḥ
16.15.6	tenaivaṃ saṃpannena pañca māsān yanti
16.15.7	athaitaṃ ṣaṣṭhaṃ māsaṃ saṃbhāryaṃ saṃbharanti
16.15.8	dvāv abhiplavau ṣaḍahau tāni dvādaśāhāni
16.15.9	goāyuṣī tāni caturdaśa
16.15.10	catvāry ūrdhvaṃ vaiṣuvatāt tāny aṣṭādaśa
16.15.11	daśarātro mahāvrataṃ cātirātraś ca
16.15.12	sa māsaḥ
16.15.13	tad etan māsipṛṣṭhaṃ gavāmayanam
16.16.1	anutsargaṃ bṛhadrathaṃtarābhyām itvottame māsi sakṛtpṛṣṭhāny upeyuḥ
16.16.2	tad dvitīyaṃ gavāmayanam
16.16.3	daśamāsyaṃ tṛtīyam
16.16.4	abhiplavāś cākṣīyanti ca tad aṅgirasāmayanam
16.16.5	pṛṣṭhyāś cākṣīyanti ca tad ādityānāmayanam
16.16.6	agniṣṭomāś cākṣīyanti ca tat prajāpaterayanam
16.16.7	prāyaṇīyodayanīyāv abhito madhye 'gniṣṭomās tad dvitīyaṃ prajāpaterayanam
16.16.8	sarvāgniṣṭomā eva syur iti tat tṛtīyaṃ prajāpaterayanam
16.16.9	athāto grahak.lpter eva mīmāṃsā
16.16.10	tad dhaitad eke sārasvatavaiṣṇavau grahau gṛhṇanti prāyaṇīyād evāgre 'tirātrādodayanīyād vāg vai sarasvatī yajño viṣṇus te vācaṃ caiva yajñaṃ ca madhyataḥ parigṛhyānārtā udṛcaṃ gamiṣyāma iti vadantaḥ
16.16.11	tad u vā āhur yad vācā yajñas tāyate tena sarasvaty āptā yad u yajñas tena viṣṇuḥ
16.16.12	na vai no brāhmaṇaṃ bhavati
16.16.13	sārasvatavaiṣṇavau grahau gṛhṇīyād iti naitad ādriyeta
16.16.14	nādriyeteti sthitiḥ
16.17.1	athāto 'ṃśvadābhyayor eva grahaṇam
16.17.2	prāyaṇīye 'dābhyaṃ gṛhṇīyād aṃśuṃ vaiṣuvate 'dābhyaṃ mahāvrata ubhau prāyaṇīya ubhau vaiṣuvata ubhau mahāvrate
16.17.3	yatra kva caivainau gṛhṇīyād ity etad aparam
16.17.4	athātaḥ paraḥsāmnām eva grahaṇam
16.17.5	te vā ete paraḥsāmānaḥ purastād vaiṣuvatāt tryaham anvaham itaḥ parāñco gṛhyanta upayāmagṛhīto 'sy adbhyas tvauṣadhībhyo juṣṭaṃ gṛhṇāmy upayāmagṛhīto 'sy oṣadhībhyas tvā prajābhyo juṣṭaṃ gṛhṇāmy upayāmagṛhīto 'si prajābhyas tvā prajāpataye juṣṭaṃ gṛhṇāmīti
16.17.6	atha vaiṣuvate 'hni śukrāgrā grahā gṛhyante
16.17.7	samānaṃ karmāgrayaṇād grahāt
16.17.8	āgrayaṇaṃ gṛhītvā trīn paraḥsāmno gṛhṇāty upayāmagṛhīto 'sy adbhyas tvauṣadhībhyo juṣṭaṃ gṛhṇāmy upayāmagṛhīto 'sy oṣadhībhyas tvā prajābhyo juṣṭaṃ gṛhṇāmy upayāmagṛhīto 'si prajābhyas tvā prajāpataye juṣṭaṃ gṛhṇāmīti
16.17.9	atha sauryarcā sauryam atigrāhyaṃ gṛhṇāti
16.18.1	taraṇir viśvadarśata ity anudrutyopayāmagṛhīto 'si sūryāya tvā bhrājasvate juṣṭaṃ gṛhṇāmīti
16.18.2	parimṛjya sādayaty eṣa te yoniḥ sūryāya tvā bhrājasvata iti
16.18.3	athāvṛttān gṛhṇāty upayāmagṛhīto 'si prajābhyas tvā prajāpataye juṣṭaṃ gṛhṇāmy upayāmagṛhīto 'sy oṣadhībhyas tvā prajābhyo juṣṭaṃ gṛhṇāmy upayāmagṛhīto 'sy adbhyas tvauṣadhībhyo juṣṭaṃ gṛhṇāmīti
16.18.4	saptaitad ahar atigrāhyā gṛhyanta iti brāhmaṇam
16.18.5	athordhvaṃ vaiṣuvatāt tryaham anvaham āvṛttān eva gṛhṇāti vaiśvakarmaṇādityābhyāṃ viparyāsam
16.18.6	upayāmagṛhīto 'si prajābhyas tvā prajāpataye juṣṭaṃ gṛhṇāmīti
16.18.7	atha vaiśvakarmaṇam
16.18.8	viśvakarman haviṣā vāvṛdhāna ity anudrutyopayāmagṛhīto 'sy oṣadhībhyas tvā prajābhyo juṣṭaṃ gṛhṇāmīti
16.18.9	athādityam
16.18.10	aditir na uruṣyatv ity anudrutyopayāmagṛhīto 'sy adbhyas tvauṣadhībhyo juṣṭaṃ gṛhṇāmīti
16.18.11	atha vaiśvakarmaṇam
16.18.12	athādityam
16.18.13	athordhvaṃ tryahād vaiśvakarmaṇādityābhyām eva viparyāsam ety ā mahāvratāt
16.18.14	tāv ubhau saha mahāvrate gṛhyete
16.18.15	athaitaṃ mahāvratīye 'hni prājāpatyam atigrāhyaṃ gṛhṇāti
16.18.16	tve kratum apivṛñjanti viśva ity anudrutyopayāmagṛhīto 'si prajāpataye tvā juṣṭaṃ gṛhṇāmīti
16.18.17	parimṛjya sādayaty eṣa te yoniḥ prajāpataye tveti
16.19.1	athātaḥ paśuk.lpter eva mīmāṃsā
16.19.2	uktaindrāgnānāṃ praśaṃsā
16.19.3	atirātrapaśavo 'bhito madhya aindrāgnāḥ
16.19.4	aikādaśinā abhito madhya aindrāgnāḥ
16.19.5	sarvāgneyā eva syur ity etad ekam
16.19.6	sarvaindrāgnā eva syur ity etad ekam
16.19.7	sarvaprājāpatyā eva syur ity etad ekam
16.19.8	sarvaikādaśinā eva syur ity etad aparam
16.19.9	teṣāṃ sarvaikādaśinair yatāṃ prasiddham evottamasya daśarātrasya tṛtīye 'han sapatadaśa ukthya ekādaśiny āpyate
16.19.10	tasya navāhāny apaśūny atiricyante
16.19.11	teṣv etān nava brāhmaṇavataḥ paśūn ālabhante vaiṣṇavaṃ vāmanam ity etān
16.19.12	teṣām evaṃ yatāṃ bārhaspatyo vaiṣuvate savanīyaḥ saṃpadyate
16.19.13	tasya sauryam upālambhyaṃ kurvanti
16.19.14	yady u vā etān nava brāhmaṇavataḥ paśūn na vindanti navaitāni madhyamāni saṃvatsarikāṇy ahāny aindrāgnapaśūni kurvanti
16.19.15	teṣām evaṃ yatām aindrāgno vaiṣuvate savanīyaḥ saṃpadyate
16.19.16	tasya sauryam upālambhyaṃ kurvanti
16.19.17	sāvitro mahāvrate
16.19.18	tasya prājāpatyas tūpara aindraś carṣabha upālambhyau bhavataḥ
16.20.1	śvo mahāvratam ity upakalpayate 'parimitān rathān aparimitān dundubhīṃs tāvata uv evājisṛtaś carma ceḍasaṃvartaṃ ca bhūmidundubhim ārṣabhaṃ carma salāṅgūlaṃ brāhmaṇaṃ ca śūdraṃ cārdraṃ ca carmakartam
16.20.2	pleṅkhaṃ hotā kūrcāv adhvaryur bṛsīr hotrakā audumbarīm udgātāsandīm upakalpayate
16.20.3	vāṇaṃ ca śatatantum āghāṭīḥ piñcholāḥ karkarīkā iti tad u patnayaḥ
16.20.4	kaṭaparivāraṃ ca mithunau cāparimitāś ca dāsyas tāvata uv evodakumbhān
16.20.5	athaitaṃ mahāvratīye 'hni pañcaviṃśam agniṣṭomam upayanti rathaṃtarasāmānam
16.20.6	samānaṃ karmā māhendrād grahāt
16.20.7	māhendraṃ grahaṃ gṛhītvāthaitān saṃbhārān āyātayati
16.20.8	jaghanenāgnīdhraṃ gartaṃ khānayitvārṣabheṇa krūracarmaṇottaralomnābhivighnanti
16.20.9	tasya lāṅgūlam utkhidya hantānūpatiṣṭhate
16.20.10	atraitān dundubhīn anudiśam āsañjayati
16.20.11	tān āhananair anāghnanta ete hantāro 'nūpatiṣṭhante
16.20.12	athaite rathāḥ samantaṃ devayajanaṃ parītyottaratas tiṣṭhanti
16.20.13	teṣāṃ tisṛdhanvī rājaputro mukhyo bhavati
16.21.1	tasmā agreṇāgnīdhram iḍasaṃvarte carmakartaṃ vyavāsyati
16.21.2	taṃ kāla eva śastryātṛṇatti
16.21.3	athaitau brāhmaṇaś ca śūdraś cāntareṇa sadohavirdhāne tiṣṭhata ārdraṃ carmakartam ādāya
16.21.4	pleṅkhaṃ hotāsajate
16.21.5	kūrcāv adhvaryur upastṛṇīte bṛsīr hotrakāḥ
16.21.6	audumbarīm udgātāsandīm ārohati
16.21.7	ādatte vāṇaṃ śatatantum
16.21.8	āghāṭībhiḥ piñcholābhiḥ karkarīkābhir ity udgātāraṃ patnayaḥ paryupaviśanti
16.21.9	atha dakṣiṇe vedyante kaṭaparivāre mithunau saṃpravādayataḥ
16.21.10	athaitā dāsya udakumbhān adhinidhāya mārjālīyaṃ paryupaviśanti
16.21.11	athādhvaryuḥ kūrcayor āsīno māhendrasya stotram upākaroti
16.21.12	stuvate māhendrāya
16.21.13	prastute sāmni saṃpraiṣam āhājisṛta ājiṃ dhāvata dundubhīn samāghnatābhiṣotāro 'bhiṣuṇutāgnīd āśiraṃ vinayolūkhalam udvādaya pratiprasthātaḥ saumyasya viddhīti
16.21.14	yathāsaṃpraiṣaṃ te kurvanti
16.21.15	dhāvanty ājisṛtaḥ
16.21.16	āghnanti dundubhīn
16.21.17	saṃpravadanti vācaḥ
16.21.18	āghāṭībhiḥ piñcholābhiḥ karkarīkābhir ity udgātāraṃ patnaya upagāyanti
16.22.1	bhadram u nāma sāmāsti
16.22.2	tad u vācopagīyate
16.22.3	athaiṣa tisṛdhanvī rājaputraś carmāvabhinatti
16.22.4	taṃ brāhmaṇo 'nūpatiṣṭhate māparātsīr mātivyātsīr iti
16.22.5	tat tathaiva tribhir antarhitam avabhinatti
16.22.6	athaitau brāhmaṇaś ca śūdraś cārdre carmakarte vyāyacchete ime 'rātsur ime subhūtam akrann iti brāhmaṇaḥ
16.22.7	ima udvāsīkāriṇa ime durbhūtam akrann iti vṛṣalaḥ
16.22.8	brāhmaṇaḥ saṃjayati
16.22.9	naśyati vṛṣalaḥ
16.22.10	saṃvartete mithunau
16.22.11	athaitā dāsya udakumbhān adhinidhāya mārjālīyaṃ parinṛtyanty upasthān upahatya dakṣiṇān pado nighnantīr idaṃmadhuṃ gāyantyaḥ
16.22.12	tāsāṃ sakṛtparītānāṃ prathamāṃ vācayati
16.23.1	gāva eva surabhayo gāvo guggulugandhayaḥ / gāvo ghṛtasya mātaras tā iha santu bhūyasīr haimahāṃ idaṃ madhv iti
16.23.2	upasthān upahatya dakṣiṇān eva pado nighnanti
16.23.3	dvitīyaṃ parītānāṃ prathamām eva vācayati nanu gāvo maṅkīrasya gaṅgāyā udakaṃ papuḥ / papuḥ sarasvatyai nadyai tāḥ prācīr ujjagāhire haimahāṃ idaṃ madhv iti
16.23.4	upasthān upahatya dakṣiṇān eva pado nighnanti
16.23.5	tṛtīyaṃ parītānāṃ prathamām eva vācayati yadā rākhandyau vadato grāmyaṃ maṅkīradāśakau / kṣemādhyavasyato grāme nānaḍvāṃs tapyate vahan haimahāṃ idaṃ madhv iti
16.23.6	athainā uttareṇa mārjālīyaṃ tiṣṭhantyo vācayatīdam eva madhu sāragham ayaṃ somaḥ suto bṛhat / tam indra paritātṛpīr haimahāṃ idaṃ madhv iti
16.23.7	tā ata ūrdhvam idaṃ madhv idaṃ madhv idaṃ madhv ity eva pariyanti
16.23.8	teṣāṃ ya eva prāyaṇīyo 'tirātraḥ sa udayanīyaḥ
16.23.9	sattrād udavasāya jyotiṣṭomenāgniṣṭomena catuṣṭomena pṛṣṭhaśamanīyena sahasradakṣiṇenaikaiko yajeta
16.24.1	svargakāmo dvirātrāya dīkṣate
16.24.2	tasyāparimitā dīkṣā dvādaśopasadaḥ
16.24.3	sa tathā rājānaṃ krīṇāti yathā manyate dvirātrasya me sato 'māvāsyāyā upavasathīye 'han pūrvam ahaḥ saṃpatsyata uttarasminn uttaram iti
16.24.4	tasya tathā saṃpadyate
16.24.5	abhiplavaḥ pūrvam ahar bhavati gatir uttaram
16.24.6	jyotiṣṭomo 'gniṣṭomaḥ pūrvam ahar bhavati
16.24.7	tejas tenāvarunddhe
16.24.8	sarvastomo 'tirātra uttaram
16.24.9	sarvasyāptyai sarvasyāvaruddhyai
16.24.10	gāyatraṃ pūrve 'han sāma bhavati
16.24.11	traiṣṭubham uttare
16.24.12	rathaṃtaraṃ pūrve 'han sāma bhavati
16.24.13	bṛhad uttare
16.24.14	vaikhānasaṃ pūrve 'han sāma bhavati
16.24.15	ṣoḍaśy uttare
16.24.16	haviṣmannidhanaṃ pūrvam ahar bhavati
16.24.17	haviṣkṛnnidhanam uttaram
16.24.18	nānaivārdhamāsayor bhavato nānāvīrye bhavata iti brāhmaṇam
16.24.19	saṃtiṣṭhate dvirātraḥ
16.24.20	trirātreṇa yakṣyamāṇo bhavati
16.24.21	sa upakalpayate sahasram
16.24.22	tasminn unnato vehad vāmana iti bhavanti
16.24.23	athāsyaiṣā sahasratamy anyataenī kaṇḍūkṛtopak.lptā bhavati
16.24.24	dīkṣate
16.24.25	rohiṇyā piṅgalayaikahāyanyā somaṃ krīṇāti
16.24.26	dvādaśopasadaḥ
16.25.1	tāyate prathame 'hann agniṣṭomaḥ
16.25.2	tasya trivṛt prātaḥsavanaṃ pañcadaśaṃ mādhyaṃdinaṃ savanaṃ saptadaśaṃ tṛtīyasavanam
16.25.3	sa dākṣiṇāni hutvāgnīdhre sruvāhutiṃ juhoti tvaṃ sahasram ānaya / unnata ud valasyābhitas tvacam / sā mā sahasra ābhaja prajayā paśubhiḥ saha punar māviśatād rayir iti
16.25.4	unnata eteṣāṃ trayāṇāṃ triṃśacchatānāṃ prathamo nīyate
16.25.5	ahīnasaṃtatiṃ karoti
16.25.6	tāyate dvitīye 'hany ukthyaḥ
16.25.7	tasya pañcadaśaṃ prātaḥsavanaṃ saptadaśaṃ mādhyaṃdinaṃ savanam ekaviṃśaṃ tṛtīyasavanam
16.25.8	sa dākṣiṇāni hutvāgnīdhre sruvāhutiṃ juhoty ūrg asy āṅgirasy ūrṇamradā ūrjaṃ me yaccha pāhi mā mā mā hiṃsīḥ sā mā sahasra ābhaja prajayā paśubhiḥ saha punar māviśatād rayir iti
16.25.9	vehad eteṣāṃ trayāṇāṃ triṃśacchatānāṃ prathamā nīyate
16.25.10	ahīnasaṃtatiṃ karoti
16.25.11	tāyate tṛtīye 'hann atirātraḥ
16.25.12	tasya saptadaśaṃ prātaḥsavanam ekaviṃśaṃ mādhyaṃdinaṃ savanaṃ triṇava ārbhavaḥ pavamānas trayastriṃśam agniṣṭomasāmaikaviṃśāny ukthāni saṣoḍaśikāni
16.25.13	ṣoḍaśaṃ prathamaṃ rātrisāma pañcadaśānītarāṇi trivṛd rāthaṃtaraḥ sandhiḥ
16.25.14	sa dākṣiṇāni hutvāgnīdhre sruvāhutiṃ juhoti tvaṃ sahasrasya pratiṣṭhāsi vaiṣṇavo vāmanas tvam / sā mā sahasra ābhaja prajayā paśubhiḥ saha punar māviśatād rayir iti
16.25.15	vāmana eteṣāṃ trayāṇāṃ catvāriṃśacchatānāṃ prathamo nīyate
16.25.16	nātrāhīnasaṃtatiṃ karoti
16.26.1	athaitāṃ sahasratamīm uttareṇāgnīdhraṃ paryāṇīyāhavanīyasyānte droṇakalaśam avaghrāpayed ājighra kalaśaṃ mahy urudhārā payasvaty ā tvā viśantv indavaḥ samudram iva sindhavaḥ / sā mā sahasra ābhaja prajayā paśubhiḥ saha punar māviśatād rayir iti
16.26.2	prajayaivainaṃ paśubhī rayyā samardhayati prajāvān paśumān rayimān bhavati ya evaṃ vedeti brāhmaṇam
16.26.3	atha vai bhavati
16.26.4	tayā sahāgnīdhraṃ paretya purastāt pratīcyāṃ tiṣṭhantyāṃ juhuyād iti
16.26.5	sa tayā sahāgnīdhraṃ paretya purastāt pratīcyāṃ tiṣṭhantyāṃ juhoty ubhā jigyathur na parājayethe na parājigye kataraś canainoḥ / indraś ca viṣṇo yad apaspṛdhethāṃ tredhā sahasraṃ vi tad airayethām iti
16.26.6	tredhāvibhaktaṃ vai trirātre sahasram
16.26.7	sāhasrīm evaināṃ karoti
16.26.8	sahasrasyaivaināṃ mātrāṃ karotīti brāhmaṇam
16.26.9	athāsyai rūpāṇi juhoty añjyetāyai svāhā kṛṣṇāyai svāhā śvetāyai svāheti
16.26.10	athāsyā upotthāya nāmabhir dakṣiṇaṃ karṇam ājapatīḍe rante 'dite sarasvati priye preyasi mahi viśruty etāni te aghniye nāmāni sukṛtaṃ mā deveṣu brūtād iti
16.26.11	devebhya evainam āvedayaty anv enaṃ devā budhyanta iti brāhmaṇam
16.27.1	athaitāṃ sahasratamīm antareṇa cātvālotkarāv udīcīṃ nīyamānām anumantrayate sā mā suvargaṃ lokaṃ gamaya sā mā jyotiṣmantaṃ lokaṃ gamaya sā mā sarvān puṇyān lokān gamaya sā mā pratiṣṭhāṃ gamaya prajayā paśubhiḥ saha punar māviśatād rayir iti
16.27.2	prajayaivainaṃ paśubhī rayyāṃ pratiṣṭhāpayati
16.27.3	prajāvān paśumān rayimān bhavati ya evaṃ vedeti brāhmaṇam
16.27.4	atha vai bhavati
16.27.5	tām agnīdhe vā brahmaṇe vā hotre vodgātre vādhvaryave vā dadyāt
16.27.6	sahasram asya sā dattā bhavati sahasram asya pratigṛhītaṃ bhavatīti brāhmaṇam
16.27.7	atha vai bhavati
16.27.8	yas tām avidvān pratigṛhṇāti tāṃ pratigṛhṇīyād ekāsi na sahasram ekāṃ tvā bhūtāṃ pratigṛhṇāmi na sahasram ekā mā bhūtāviśa mā sahasram iti
16.27.9	ekām evaināṃ bhūtāṃ pratigṛhṇāti na sahasraṃ ya evaṃ vedeti brāhmaṇam
16.27.10	atha vai bhavati
16.27.11	syonāsi suṣadā suśevā syonā māviśa suṣadā māviśa suśevā māviśety āha
16.27.12	syonaivainaṃ suṣadā suśevā bhūtāviśati nainaṃ hinastīti brāhmaṇam
16.27.13	atha vai bhavati
16.27.14	brahmavādino vadanti sahasraṃ sahasratamy anvetī3 sahasratamīṃ sahasrā3m iti
16.27.15	yat prācīm utsṛjet sahasraṃ sahasratamy anviyāt
16.27.16	tat sahasram aprajñātram
16.27.17	suvargaṃ lokaṃ na prajānīyāt
16.27.18	pratīcīm utsṛjati
16.27.19	tāṃ sahasram anu paryāvartate
16.27.20	sā prajānatī suvargaṃ lokam eti
16.27.21	yajamānam abhyutsṛjatīti
16.27.22	tāṃ purastāt pratīcīṃ yajamānam abhyutsṛjati
16.27.23	kṣipre sahasraṃ prajāyata uttamā nīyate prathamā devān gacchatīti brāhmaṇam
16.27.24	tena haitena rauhiṇeyaḥ krothuniḥ kaulāśvo yāska ṛtumukheṣu vihṛteneje
16.27.25	atho hājagāma maśako gārgya āruṇer antevāsī
16.27.26	sa ha saṃsthām adṛṣṭvovāca nanu mata ekāhā3ṃ iti
16.27.27	neti hainaṃ pratyuvāca
16.27.28	taṃ hopeyāya
16.27.29	tasmā u hainaṃ sa uvāca
16.27.30	tena ha sma samastenaiva yajate
16.27.31	tam etaṃ gargatrirātra ity ācakṣate
16.28.1	caturo vīrān avarurutsamānaś catūrātrāya dīkṣate
16.28.2	tasyāparimitā dīkṣā dvādaśopasadaḥ
16.28.3	tasyāhāny agniṣṭomā evaite caturviṃśāḥ pavamānā udyatstomāḥ syur ity etad ekam
16.28.4	eko 'gniṣṭomo dvāv ukthyāv athātirātraḥ
16.28.5	chandogā nu sāmavikalpaṃ pṛccheyur ity etad aparam
16.28.6	atriṃ śraddhādevaṃ yajamānaṃ catvāri vīryāṇi nopānaman teja indriyaṃ brahmavarcasam annādyam iti
16.28.7	etān kāmān avarurutsamānaś catūrātrāya dīkṣate
16.28.8	tasyāparimitā dīkṣā dvādaśopasadaḥ
16.28.9	tasyāhāny agniṣṭomā evaite catuṣṭomāḥ syur ity etad ekam
16.28.10	eko 'gniṣṭomo dvāv ukthyāv athātirātraḥ
16.28.11	chandogā nu sāmavikalpaṃ pṛccheyur ity etad aparam
16.28.12	puṣṭikāmaś catūrātrāya dīkṣate
16.28.13	tasyāparimitā dīkṣā dvādaśopasadaḥ
16.28.14	atha vai bhavati
16.28.15	puroḍāśinya upasado bhavantīti
16.28.16	prathame catūrātra āgneya ājya āgneyam aṣṭākapālaṃ sāyaṃprātar anvavadhāya juhoti
16.28.17	dvitīye catūrātre saumya ājye saumyaṃ catuṣkapālaṃ sāyaṃprātar anvavadhāya juhoti
16.28.18	tṛtīye catūrātre vaiṣṇava ājye vaiṣṇavaṃ trikapālaṃ sāyaṃprātar anvavadhāya juhoti
16.28.19	tasya trivṛt saptadaśau viparyāsaṃ stomau bhavataḥ
16.28.20	prāṇo vai trivṛd annam
16.28.21	saptadaśaḥ prajāpatiḥ
16.28.22	prāṇāc ca khalu vā idam annādyāc ca parigṛhya prajāpatiḥ prājāyata
16.28.23	prāṇāc caivaitad annādyāc ca parigṛhya yajamānaḥ prajāyate
16.28.24	tasyāhāny agniṣṭomā evaite catustriṃśapavamānāḥ syur ity etad ekam
16.28.25	eko 'gniṣṭomo dvāv ukthyāv athātirātraḥ
16.28.26	chandogānu sāmavikalpaṃ pṛccheyur ity etad aparam
16.29.1	prajātikāmo vā vyāvṛtkāmo vā paśukāmo vā vāco vāntaṃ parijigāṃsan pañcarātrāya dīkṣate
16.29.2	tasyāparimitā dīkṣā dvādaśopasadaḥ
16.29.3	tasyāhāni trivṛd agniṣṭomaḥ pañcadaśa ukthyaḥ saptadaśa ukthyaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
16.29.4	sārasvatenāyanenaiṣyanto dvayīr gā upakalpayanta ṛṣabhaikādaśā anyā ṛṣabhaikaśatā anyāḥ
16.29.5	teṣām āśvatthī havirdhānaṃ cāgnīdhraṃ ca bhavataḥ
16.29.6	tad dhi suvargyam
16.29.7	cakrīvatī bhavataḥ
16.29.8	ulūkhalabudhna eṣāṃ yūpo bhavati
16.29.9	te sarasvatyai jaghanyodake dīkṣante
16.29.10	teṣām ayam eva trivṛd agniṣṭomaḥ saṃtiṣṭhate
16.29.11	tasmin saṃsthite 'bhi yūpaṃ vahanty abhi dhiṣṇiyān haranty agniṣṭhe 'nasi samavaśamayante yad eṣāṃ samavaśamayitavyaṃ bhavati
16.29.12	te 'nenaiva pṛṣṭhyena ṣaḍahena pratipadyante
16.29.13	aharahaḥ śamyānyāseśamyānyāse yajamānā ākrośanto 'jyānim icchamānā yadā daśa śataṃ kurvanty athaikam utthānam
16.29.14	yadā śataṃ sahasraṃ kurvanty athaikam utthānam
16.29.15	yadaiṣāṃ pramīyeta yadā vā jīyerann athaikam utthānaṃ plākṣe vā prasravaṇe
16.30.1	athāto munyayanam ity ācakṣate
16.30.2	śramaṇaḥ khārīvivadhī sarasvatyai jaghanyodake 'gnaye vratapataye puroḍāśam aṣṭākapālaṃ nirvapati
16.30.3	sā prasiddheṣṭiḥ saṃtiṣṭhate
16.30.4	athaitāṃ savaneṣṭiṃ nirvapaty āgneyam aṣṭākapālam aindram ekādaśakapālaṃ vaiśvadevaṃ dvādaśakapālam iti
16.30.5	tayā samastayā vā vihṛtayā vā pratipadyate
16.30.6	aharahaḥ śamyānyāseśamyānyāse yajamāna ākrośann ajyānim icchamāno yadainaṃ pratirādhnuvanti yadā vāsyaitaṃ khārīvivadham ācchindanty athaikam utthānaṃ plākṣe vā prasravaṇe
16.31.1	paśukāmaḥ saptarātrāya dīkṣate
16.31.2	tasyāparimitā dīkṣā dvādaśopasadaḥ
16.31.3	tasyāhāni trivṛd agniṣṭomaḥ pañcadaśa ukthyaḥ saptadaśa ukthya ekaviṃśa ukthyas triṇava ukthyaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
16.31.4	bṛhadrathaṃtare pūrveṣv ahaḥsūpetya pratyakṣaṃ viśvajiti pṛṣṭhāny upayanti
16.31.5	brahmavarcasakāmo 'ṣṭarātrāya dīkṣate
16.31.6	tasyāparimitā dīkṣā dvādaśopasadaḥ
16.31.7	tasyāhāni trivṛd agniṣṭomaḥ pañcadaśa ukthyaḥ saptadaśa ukthya ekaviṃśa ukthyas triṇava ukthyas trayastriṃśa ukthyaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
16.31.8	prajāsu vā kṣudyuktāsu jyogāmayāvī vā navarātrāya dīkṣate
16.31.9	tasyāparimitā dīkṣā dvādaśopasadaḥ
16.31.10	tasyāhāni jyotir gaur āyur ity etam eva tryahaṃ trir upayanti
16.31.11	teṣām āyuratirātra uttamam ahar bhavati
16.31.12	prajātikāmo vā vyāvṛtkāmo vābhicaran vābhicaryamāṇo vā daśarātrāya dīkṣiṣyamāṇo daśahotāraṃ hutvā daśarātrāya dīkṣate
16.31.13	tasyāparimitā dīkṣā dvādaśopasadaḥ
16.31.14	tasyāhāni trivṛd agniṣṭomo 'gniṣṭudāgneyīṣu bhavati
16.31.15	pañcadaśa ukthya aindrīṣu
16.31.16	trivṛd agniṣṭomo vaiśvadevīṣu
16.31.17	saptadaśo 'gniṣṭomaḥ prājāpatyāsu tīvrasomaḥ
16.31.18	ekaviṃśa ukthyaḥ saurīṣu
16.31.19	saptadaśo 'gniṣṭomaḥ prājāpatyāsūpahavyaḥ
16.31.20	triṇavāv agniṣṭomāv abhita aindrīṣu
16.31.21	trayastriṃśa ukthyo vaiśvadevīṣu
16.31.22	viśvajit sarvapṛṣṭho 'tirātraḥ
16.32.1	prajākāmā ekādaśarātrāya dīkṣante
16.32.2	tasyāparimitā dīkṣā dvādaśopasadaḥ
16.32.3	tasyāhāni jyotiratirātraḥ
16.32.4	pṛṣṭhyaḥ ṣaḍahaḥ
16.32.5	trayaś chandomāḥ
16.32.6	athātirātraḥ
16.32.7	athāhīnavidhiḥ pṛṣṭhyaḥ ṣaḍahaḥ
16.32.8	trayaś chandomāḥ
16.32.9	daśamam ahar
16.32.10	athātirātraḥ
16.32.11	athāyaṃ pauṇḍarīka ekādaśarātro 'yutadakṣiṇo 'śvasahasradakṣiṇaḥ
16.32.12	tasyāparimitā dīkṣā dvādaśopasadaḥ
16.32.13	tasyāhāny abhyāsaṅgyaḥ ṣaḍahaḥ
16.32.14	trayaś chandomāḥ
16.32.15	daśamam ahar
16.32.16	athātirātraḥ
16.32.17	anvahaṃ sahasraṃsahasraṃ dadāti
16.32.18	uttame 'hany aśvasahasraṃ dadāti
16.32.19	athāto jyotirayanam ity ācakṣate
16.32.20	sa bharatadvādaśāha ity eka āhuḥ
16.32.21	dīkṣate
16.32.22	tasyāparimitā dīkṣā dvādaśopasadaḥ
16.32.23	tasyāhāni jyotiratirātraḥ
16.32.24	jyotiragniṣṭomaḥ
16.32.25	aṣṭau jyotīṃṣy ukthyāḥ
16.32.26	jyotir evāgniṣṭomaḥ
16.32.27	jyotir evātirātraḥ
16.32.28	ukto dvādaśāhaḥ
16.32.29	daśamaṃ cāhar atirātraṃ ca mahāvrataṃ vyavadadhāti
16.32.30	sa uv eva trayodaśarātraḥ
16.33.1	atha pūrvaś caturdaśarātraḥ
16.33.2	atirātraḥ
16.33.3	pṛṣṭhyaḥ ṣaḍahaḥ
16.33.4	pratyaṅ ṣaḍahaḥ
16.33.5	athātirātraḥ
16.33.6	athottaraś caturdaśarātraḥ
16.33.7	atirātraḥ
16.33.8	jyotir gaur āyur iti tryahaḥ
16.33.9	pṛṣṭhyaḥ ṣaḍahaḥ
16.33.10	pratyaṅ tryahaḥ
16.33.11	athātirātraḥ
16.33.12	atha pūrvaḥ pañcadaśarātraḥ
16.33.13	atirātraḥ
16.33.14	jyotir gaur āyur iti tryahaḥ
16.33.15	daśarātraḥ
16.33.16	athātirātraḥ
16.33.17	daśamaṃ cāhar atirātraṃ ca mahāvrataṃ vyavadadhāti
16.33.18	sa uv evābrāhmaṇaḥ ṣoḍaśarātraḥ
16.33.19	athottaraḥ pañcadaśarātraḥ
16.33.20	atirātraḥ
16.33.21	trivṛd agniṣṭomaḥ
16.33.22	jyotir gaur āyur iti tryahaḥ
16.33.23	pṛṣṭhyaḥ ṣaḍahaḥ
16.33.24	pratyaṅ tryahaḥ
16.33.25	athātirātraḥ
16.33.26	atha saptadaśarātraḥ
16.33.27	atirātraḥ
16.33.28	ekaḥ pañcāhaḥ
16.33.29	daśarātraḥ
16.33.30	athātirātraḥ
16.33.31	daśamaṃ cāhar atirātraṃ ca mahāvrataṃ vyavadadhāti
16.33.32	sa uv evābrāhmaṇo 'ṣṭādaśarātraḥ
16.33.33	atha viṃśatirātraḥ
16.33.34	atirātraḥ
16.33.35	jyotir gaur āyur iti trayas tryahāḥ
16.33.36	pṛṣṭhyaḥ ṣaḍahaḥ
16.33.37	pratyaṅ tryahaḥ
16.33.38	athātirātraḥ
16.33.39	athaikaviṃśatirātraḥ
16.33.40	atirātraḥ
16.33.41	pṛṣṭhyaḥ ṣaḍahaḥ
16.33.42	saptaitāni madhyamāni sāṃvatsarikāṇy ahāni bhavanti
16.33.43	pratyaṅ ṣaḍahaḥ
16.33.44	athātirātraḥ
16.34.1	atha pūrvaś caturviṃśatirātraḥ
16.34.2	atirātro jyotir gaur āyur iti catvāras tryahā daśarātro 'thātirātraḥ
16.34.3	daśamaṃ cāhar atirātraṃ ca mahāvrataṃ vyavadadhāti
16.34.4	sa uv evābrāhmaṇaḥ pañcaviṃśatirātraḥ
16.34.5	athottaraś caturviṃśatirātraḥ
16.34.6	jyotiratirātraḥ
16.34.7	pṛṣṭhyaḥ ṣaḍahaḥ
16.34.8	trayastriṃśāt trayastriṃśam upayanti
16.34.9	athāniruktaṃ pṛṣṭhyaṃ ṣaḍaham upayanti
16.34.10	trivṛta āyatane trayastriṃśam ukthyam upayanti rathaṃtarasāmānam
16.34.11	tasya caturviṃśāḥ pavamānā bhavanti
16.34.12	pañcadaśasyāyatane triṇavam ukthyam upayanti bṛhatsāmānam
16.34.13	tasyāṣṭāviṃśāḥ pavamānā bhavanti
16.34.14	saptadaśasyāyatana ekaviṃśam ukthyam upayanti vairūpasāmānam
16.34.15	tasya dvātriṃśāḥ pavamānā bhavanti
16.34.16	sva evāyatana ekaviṃśam ukthyam upayanti vairājasāmānam
16.34.17	tasya ṣaṭtriṃśāḥ pavamānā bhavanti
16.34.18	sva evāyatane triṇavam ukthyam upayanti śākvarasāmānam
16.34.19	tasya catvāriṃśāḥ pavamānā bhavanti
16.34.20	sva evāyatane trayastriṃśam ukthyam upayanti raivatasāmānam
16.34.21	tasya catuścatvāriṃśāḥ pavamānā bhavanti
16.34.22	trayastriṃśāt trayastriṃśam upayanti
16.34.23	tasyāṣṭācatvāriṃśāḥ pavamānā bhavanti
16.34.24	athāvṛttaṃ pṛṣṭhyaṃ ṣaḍaham upayanti
16.35.1	trivṛto 'dhi trivṛtam upayanti
16.35.2	stomānāṃ saṃpattyai prabhavāya
16.35.3	jyotiragniṣṭomam upayanti
16.35.4	athātirātaḥ
16.35.5	atha triṃśadrātraḥ
16.35.6	jyotiratirātraḥ
16.35.7	pṛṣṭhyaḥ ṣaḍahaḥ
16.35.8	trayastriṃśāt trayastriṃśam upayanti
16.35.9	triṇavam upayanti
16.35.10	ekaviṃśam upayanti
16.35.11	trivṛtam agniṣṭutam upayanti
16.35.12	pañcadaśam indrastomam upayanti
16.35.13	saptadaśam upayanti
16.35.14	ekaviṃśam upayanti
16.35.15	caturviṃśam upayanti
16.35.16	caturviṃśāt pṛṣṭhāny upayanti
16.35.17	trayastriṃśāt trayastriṃśam upayanti
16.35.18	triṇavam upayanti
16.35.19	dvāv ekaviṃśāv upayanti
16.35.20	caturaś catuṣṭomān stomān upayanti
16.35.21	athātirātraḥ
16.35.22	atha dvātriṃśadrātraḥ
16.35.23	atirātraḥ
16.35.24	jyotir gaur āyur iti nava tryahāḥ
16.35.25	pratyaṅ tryahaḥ
16.35.26	athātirātraḥ
16.35.27	atha trayastriṃśadrātraḥ
16.35.28	atirātraḥ
16.35.29	trayaḥ pañcāhāḥ
16.35.30	viśvajit sarvapṛṣṭho 'tirātraḥ
16.35.31	ekaḥ pañcāhaḥ
16.35.32	daśarātraḥ
16.35.33	athātirātraḥ
16.35.34	daśamaṃ cāhar atirātraṃ ca mahāvrataṃ vyavadadhāti
16.35.35	sa uv evābrāhmaṇaś catustriṃśadrātraḥ
16.36.1	atha ṣaṭtriṃśadrātraḥ
16.36.2	jyotiratirātraḥ
16.36.3	catuvāro 'bhiplavāḥ ṣaḍahāḥ
16.36.4	daśarātraḥ
16.36.5	athātirātraḥ
16.36.6	daśamaṃ cāhar atirātraṃ ca mahāvrataṃ vyavadadhāti
16.36.7	sa uv evābrāhmaṇaḥ saptatriṃśadrātraḥ
16.36.8	athaikasmānnapañcāśadrātraḥ
16.36.9	atirātraḥ
16.36.10	trayas trivṛto 'gniṣṭomāḥ
16.36.11	athātrirātraḥ
16.36.12	daśa pañcadaśā ukthyāḥ
16.36.13	athātirātraḥ
16.36.14	teṣāṃ ṣoḍaśimad daśamam ahar bhavati
16.36.15	dvādaśa saptadaśā ukthyāḥ
16.36.16	athātirātraḥ
16.36.17	pṛṣṭhyaḥ ṣaḍahaḥ
16.36.18	athātirātraḥ
16.36.19	dvādaśaikaviṃśā ukthyāḥ
16.36.20	athātirātraḥ
16.36.21	atha saṃvatsarak.lpta ekasmānnapañcāśadrātraḥ
16.36.22	atirātraḥ
16.36.23	ārambhaṇīyam ahaḥ
16.36.24	trayo 'bhiplavāḥ ṣaḍahāḥ
16.36.25	tāny aṣṭādaśāhāni
16.36.26	prāyaṇīyārambhaṇīyau
16.36.27	tāni viṃśatir
16.36.28	abhijit
16.36.29	trayaḥ paraḥsāmānaḥ
16.36.30	atha vaiṣuvatam
16.36.31	trayo 'rvāksāmānaḥ
16.36.32	atha viśvajit
16.36.33	āvṛtto 'bhiplavaḥ ṣaḍahaḥ
16.36.34	goāyuṣī
16.36.35	daśarātraḥ
16.36.36	mahāvrataṃ ca
16.36.37	atirātraś ca
16.36.38	athaikaṣaṣṭirātraḥ
16.36.39	etasyaiva sato 'bhito navarātraṃ pṛṣṭhyau ṣaḍahāv upohati
16.36.40	tayor āvṛtta uttaraḥ
16.36.41	atha śatarātraḥ
16.36.42	atirātro jyotir gaur āyur iti tryahaś caturdaśābhiplavāḥ ṣaḍahā daśarātro mahāvrataṃ cātirātraś ca
16.36.43	atha sahasrarātraḥ
16.36.44	atirātro navanavatis trivṛto 'gniṣṭomāḥ śataṃ pañcadaśā ukthyāḥ śataṃ saptadaśā ukthyāḥ śatam ekaviṃśā ukthyāḥ śataṃ triṇavā ukthyāḥ śataṃ trayastriṃśā ukthyāḥ śataṃ caturviṃśā ukthyāḥ śataṃ catuścatvāriṃśā ukthyāḥ śatam aṣṭācatvāriṃśā ukthyā navanavatir eva trivṛto 'gniṣṭomā athātirātraḥ
17.1.1	atirātraṃ kariṣyann upakalpayate caturo 'tirātrapaśūn aruṇapiśaṅgam aśvam audumbaraṃ ṣoḍaśipātraṃ catusrakti jyāyaso 'mbhṛṇāñjyāyasa ekadhanān
17.1.2	dīkṣate
17.1.3	rohiṇyā piṅgalayaikahāyanyā somaṃ krīṇāti
17.1.4	dvādaśopasadaḥ
17.1.5	prasiddhena karmaṇopavasathād eti
17.1.6	atha vasatīvarīḥ parihṛtya payāṃsi viśiṣyopavasanti
17.1.7	athāto mahārātra eva budhyante
17.1.8	prātarājyāni gṛhītvā rājānam upāvahṛtya prātaranuvākam upākaroti
17.1.9	parihite prātaranuvāke 'po 'cchaiti
17.1.10	adbhir udaiti
17.1.11	atirātraṃ kratum upaiti
17.1.12	prasiddho 'bhiṣavaḥ
17.1.13	prasiddhaṃ grahā gṛhyante
17.1.14	samānaṃ karmāgrayaṇād grahāt
17.1.15	āgrayaṇaṃ gṛhītvā ṣoḍaśinaṃ gṛhṇāty ātiṣṭha vṛtrahan ratham ity anudrutyopayāmagṛhīto 'sīndrāya tvā ṣoḍaśine juṣṭaṃ gṛhṇāmīti
17.1.16	parimṛjya sādayaty eṣa te yonir indrāya tvā ṣoḍaśina iti
17.1.17	athokthyaṃ gṛhṇāti
17.1.18	samānaṃ karmāśvinād grahāt
17.1.19	āśvinaṃ grahaṃ gṛhītvā catasro raśanā ādāya yūpam abhyaiti
17.1.20	svarvantaṃ yūpam utsṛjya caturo 'tirātrapaśūn upākaroty āgneyam aindrāgnam aindraṃ sārasvatīṃ meṣīm iti
17.1.21	teṣāṃ prasiddhaṃ vapābhiś caritvā prasarpanti prātaḥsavanāya
17.1.22	tad ṛjudhā saṃtiṣṭhate
17.1.23	prasarpanti mādhyaṃdināya savanāya
17.1.24	prasiddho 'bhiṣavaḥ
17.1.25	prasiddhaṃ grahā gṛhyante
17.1.26	samānaṃ karmāgrayaṇād grahāt
17.1.27	āgrayaṇaṃ gṛhītvā ṣoḍaśinam abhigṛhṇātīndram id dharī vahata ity anudrutyopayāmagṛhīto 'sīndrāya tvā ṣoḍaśine juṣṭaṃ gṛhṇāmīti
17.1.28	parimṛjya sādayaty eṣa te yonir indrāya tvā ṣoḍaśina iti
17.1.29	athokthyaṃ gṛhṇāti
17.1.30	ṛjudhā mādhyaṃdinaṃ savanaṃ saṃtiṣṭhate
17.1.31	prasarpanti tṛtīyasavanāya
17.1.32	prasiddham ādityagraheṇa caritvāgrayaṇaṃ gṛhṇāti
17.1.33	atha ṣoḍaśinam abhigṛhṇāty asāvi soma indra ta ity anudrutyopayāmagṛhīto 'sīndrāya tvā ṣoḍaśine juṣṭaṃ gṛhṇāmīti
17.1.34	parimṛjya sādayaty eṣa te yonir indrāya tvā ṣoḍaśina iti
17.1.35	athokthyaṃ gṛhṇāti
17.2.1	samānaṃ karmā pavamānāt
17.2.2	pavamānena caritvā sve dhāman paśubhiś carati
17.2.3	teṣāṃ nānā manotā nānā devatā nānā pratyabhimarśanā nānā vasāhomāḥ samāno vanaspatiḥ samānaḥ sviṣṭakṛtpraiṣavān samānīḍā samānyo diśaḥ
17.2.4	nānā diśa ity eke
17.2.5	samānaṃ karmā dhruvavadbhyaś camasebhyaḥ
17.2.6	dhruvavadbhiś camasaiś caritvā tribhir ukthyaparyāyaiś caratīndrāvaruṇābhyām indrābṛhaspatibhyām indrāviṣṇubhyām iti
17.2.7	atha ṣoḍaśinā cariṣyan prāṅ āyann āha hotuś camasam anūnnayadhvam unnetaḥ somaṃ prabhāvayeti
17.2.8	hotṛcamasam eva prathamam unnayanti
17.2.9	yathopapādam itarān
17.2.10	samunnīyottaravedyāṃ saṃsādayanti
17.2.11	tad etaṃ ṣoḍaśinaṃ saha saṃsādayanti
17.2.12	athainam upatiṣṭhate
17.3.1	yasmān na jātaḥ paro anyo asti ya āviveśa bhuvanāni viśvā / prajāpatiḥ prajayā saṃvidānas trīṇi jyotīṃṣi sacate sa ṣoḍaśī
17.3.2	eṣa brahmā ya ṛtviyaḥ / indro nāma śruto gaṇe
17.3.3	pra te mahe vidathe śaṃsiṣaṃ harī / ya ṛtviyaḥ pra te vanve / vanuṣo haryataṃ madam
17.3.4	indro nāma ghṛtaṃ na yaḥ / haribhiś cāru secate / śruto gaṇa ā tvā viśantu / harivarpasaṃ gira iti
17.3.5	athāpa upaspṛśya barhiṣī ādāya vācaṃyamaḥ pratyaṅ drutvā samayāviṣite sūrye hiraṇyena ṣoḍaśina stotram upākaroti
17.3.6	purastāt pratyañcam aruṇapiśaṅgam aśvaṃ dhārayanti śyāmaṃ vā
17.3.7	hiraṇyaṃ saṃpradāya stuvate
17.4.1	hotra eṣottameti prāhuḥ
17.4.2	hotuḥ kālāt parāṅ āvartate 'dhvaryuḥ
17.4.3	abhy enam āhvayate hotā
17.4.4	pratyāhvayate 'dhvaryuḥ
17.4.5	śaṃsati
17.4.6	pratigṛṇāti
17.4.7	atha yatra hotur abhijānāty ā tvā vahantu haraya iti tad ubhyatomodaṃ pratigṛṇāty othā moda iva made madā moda ivom atheti
17.4.8	atha yatra hotur abhijānāti prapra vas triṣṭubham iti tat prasiddham ukthaṃ pratigīrya prāṅ etyodyacchata etaṃ ṣoḍaśinaṃ graham
17.4.9	anūdyacchante camasān
17.4.10	athāśrāvayaty o śrāvayāstu śrauṣaḍ ukthaśā yaja somānām iti
17.4.11	vaṣaṭkṛte ṣoḍaśinaṃ juhotīndrādhipate 'dhipatis tvaṃ devānām asy adhipatiṃ mām āyuṣmantaṃ varcasvantaṃ manuṣyeṣu kurv iti
17.4.12	vaṣaṭkṛtānuvaṣaṭkṛte dvir juhoti
17.4.13	tathaiva dvirdviḥ sarvāṃś camasāñ juhvati
17.4.14	atha bhakṣaiḥ pratyañca ādravanti
17.4.15	anusavanabhakṣa indreṇa ṣoḍaśinā pītasyeti
17.4.16	tasya vyudito bhakṣaḥ
17.4.17	yajamānavaśo hi yajamānasya hotṛvaśo hotuḥ
17.4.18	tāv u ced adhvaryave prabrūyātāṃ vaṣaṭkartur bhakṣa ity eva brūyāt
17.4.19	tathātmānaṃ bhakṣānnāntareti
17.4.20	tasya bhakṣaḥ
17.5.1	indraś ca samrāḍ varuṇaś ca rājā tau te bhakṣaṃ cakratur agra etam / tayor anu bhakṣaṃ bhakṣayāmi vāg juṣāṇā somasya tṛpyatu tasya ta indreṇa ṣoḍaśinā pītasya madhumata upahūtasyopahūto bhakṣayāmīti
17.5.2	nirṇijya pātraṃ prayacchati
17.5.3	atraitam aruṇapiśaṅgam aśvaṃ dadāti śyāmaṃ vā
17.5.4	hotṛcamasam evaite trayaḥ samupahūya bhakṣayanti
17.5.5	yathācamasaṃ camasān
17.5.6	hinva ma ity ātmānaṃ pratyabhimṛśante
17.5.7	nāpyāyayanti camasān
17.5.8	sarvabhakṣā mārjayante
17.5.9	atha saṃpraiṣam āha pratiprasthātar āgrayaṇatṛtīyaṃ gudatṛtīyāni jāghanīḥ pṛṣadājyaṃ gopāyāgnīd āśvinaṃ te dvikapālaṃ śṛtam apy apararātre 'stv iti
17.5.10	yathāsaṃpraiṣaṃ tau kurutaḥ
17.5.11	atha viniḥsṛpya rātraye prasarpanti
17.5.12	saṃprasṛptān viditvādhvaryuḥ prāṅ āyann āha
17.6.1	hotuś camasam anūnnayadhvam unnetaḥ somaṃ prabhāvayeti
17.6.2	hotṛcamasam eva prathamam unnayanti yathopapādam itarān
17.6.3	samunnīyottaravedyāṃ saṃsādayanti
17.6.4	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
17.6.5	stuvate
17.6.6	hotra eṣottameti prāhuḥ
17.6.7	hotuḥ kālāt parāṅ āvartate 'dhvaryuḥ
17.6.8	abhy enam āhvayate hotā
17.6.9	pratyāhvayate 'dhvaryuḥ
17.6.10	śaṃsati
17.6.11	pratigṛṇāti
17.6.12	prasiddham ukthaṃ pratigīrya prāṅ etyodyacchata etaṃ hotṛcamasam
17.6.13	anūdyacchante camasān
17.6.14	athāśrāvayaty o śrāvayāstu śrauṣaḍ ukthaśā yaja somānām iti
17.6.15	vaṣaṭkṛtānuvaṣaṭkṛte dvir juhoti
17.6.16	tathaiva dvirdviḥ sarvāṃś camasāñ juhvati
17.6.17	atha bhakṣaiḥ pratyañca ādravanti
17.6.18	anusavanabhakṣa indreṇa pītasyeti
17.6.19	hotṛcasamam evaite trayaḥ samupahūya bhakṣayanti
17.6.20	yathācamasaṃ camasān
17.6.21	hinva ma ity ātmānaṃ pratyabhimṛśante
17.6.22	nāpyāyayanti camasān
17.6.23	sarvabhakṣā mārjayante
17.6.24	atha prāṅ āyann āha
17.7.1	maitrāvaruṇasya camasam anūnnayadhvam unnetaḥ somaṃ prabhāvayeti
17.7.2	maitrāvaruṇacamasam eva prathamam unnayanti
17.7.3	yathopapādam itarān
17.7.4	samunnīyottaravedyāṃ saṃsādayanti
17.7.5	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
17.7.6	stuvate
17.7.7	maitrāvaruṇāyaiṣottameti prāhuḥ
17.7.8	maitrāvaruṇasya kālāt parāṅ āvartate 'dhvaryuḥ
17.7.9	abhy enam āhvayate maitrāvaruṇaḥ
17.7.10	pratyāhvayate 'dhvaryuḥ
17.7.11	śaṃsati
17.7.12	pratigṛṇāti
17.7.13	prasiddham ukthaṃ pratigīrya prāṅ etyodyacchata etaṃ maitrāvaruṇacamasam
17.7.14	anūdyacchante camasān
17.7.15	athāśrāvayaty o śrāvayāstu śrauṣaḍ ukthaśā yaja somānām iti
17.7.16	vaṣaṭkṛtānuvaṣaṭkṛte dvir juhoti
17.7.17	tathaiva dvirdviḥ sarvāṃś camasāñ juhvati
17.7.18	atha bhakṣaiḥ pratyañca ādravanti
17.7.19	anusavanabhakṣa indreṇa pītasyeti
17.7.20	maitrāvaruṇacamasam evaite trayaḥ samupahūya bhakṣayanti
17.7.21	yathācamasaṃ camasān
17.7.22	hinva ma ity ātmānaṃ pratyabhimṛśante
17.7.23	nāpyāyayanti camasān
17.7.24	sarvabhakṣā mārjayante
17.7.25	athāha pratiprasthātaś camasagaṇau te pracareti
17.7.26	tac chrutvā pratiprasthātā prāṅ āyann āha
17.8.1	brāhmaṇācchaṃsinaś camasam anūnnayadhvam unnetaḥ somaṃ prabhāvayeti
17.8.2	brāhmaṇācchaṃsicamasam eva prathamam unnayanti
17.8.3	yathopapādam itarān
17.8.4	samunnīyottaravedyāṃ saṃsādayanti
17.8.5	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
17.8.6	stuvate
17.8.7	brāhmaṇācchaṃsina eṣottameti prāhuḥ
17.8.8	brāhmaṇācchaṃsinaḥ kālāt parāṅ āvartate pratiprasthātā
17.8.9	abhy enam āhvayate brāhmaṇācchaṃsī
17.8.10	pratyāhvayate pratiprasthātā
17.8.11	śaṃsati
17.8.12	pratigṛṇāti
17.8.13	prasiddham ukthaṃ pratigīrya prāṅ etyodyacchata etaṃ brāhmaṇācchaṃsicamasam
17.8.14	anūdyacchante camasān
17.8.15	athāśrāvayaty o śrāvayāstu śrauṣaḍ ukthaśā yaja somānām iti
17.8.16	vaṣaṭkṛtānuvaṣaṭkṛte dvir juhoti
17.8.17	tathaiva dvirdviḥ sarvāṃś camasāñ juhvati
17.8.18	atha bhakṣaiḥ pratyañca ādravanti
17.8.19	anusavanabhakṣa indreṇa pītasyeti
17.8.20	brāhmaṇācchaṃsicamasam evaite trayaḥ samupahūya bhakṣayanti
17.8.21	yathācamasaṃ camasān
17.8.22	hinva ma ity ātmānaṃ pratyabhimṛśante
17.8.23	nāpyāyayanti camasān
17.8.24	sarvabhakṣā mārjayante
17.8.25	atha prāṅ āyann āha
17.9.1	acchāvākasya camasam anūnnayadhvam unnetaḥ somaṃ prabhāvayeti
17.9.2	acchāvākacamasam eva prathamam unnayanti
17.9.3	yathopapādam itarān
17.9.4	samunnīyottaravedyāṃ saṃsādayanti
17.9.5	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
17.9.6	stuvate
17.9.7	acchāvākāyaiṣottameti prāhuḥ
17.9.8	acchāvākasya kālāt parāṅ āvartate pratiprasthātā
17.9.9	abhy enam āhvayate 'cchāvākaḥ
17.9.10	pratyāhvayate pratiprasthātā
17.9.11	śaṃsati
17.9.12	pratigṛṇāti
17.9.13	prasiddham ukthaṃ pratigīrya prāṅ etyodyacchata etam acchāvākacamasam
17.9.14	anūdyacchante camasān
17.9.15	athāśrāvayaty o śrāvayāstu śrauṣaḍ ukthaśā yaja somānām iti
17.9.16	vaṣaṭkṛtānuvaṣaṭkṛte dvir juhoti
17.9.17	tathaiva dvirdviḥ sarvāṃś camasāñ juhvati
17.9.18	atha bhakṣaiḥ pratyañca ādravanti
17.9.19	anusavanabhakṣa indreṇa pītasyeti
17.9.20	acchāvākacamasam evaite trayaḥ samupahūya bhakṣayanti
17.9.21	yathācamasaṃ camasān
17.9.22	hinva ma ity ātmānaṃ pratyabhimṛśante
17.9.23	nāpyāyayanti camasān
17.9.24	sarvabhakṣā mārjayante
17.9.25	hotre prathamaṃ stuvate 'tha maitrāvaruṇāyātha brāhmaṇācchaṃsine 'thācchāvākāya
17.9.26	adhvaryuḥ pūrvābhyāṃ camasagaṇābhyāṃ pracarati pratiprasthātottarābhyām
17.9.27	sarva aindrā grahāś camasagaṇā bhavanti
17.9.28	iti nvā ayaṃ prathamaś catuḥparyāyaḥ saṃtiṣṭhate
17.9.29	evam eva dvitīyaḥ saṃtiṣṭhate
17.9.30	evaṃ tṛtīyaḥ
17.9.31	madhyamena paryāyeṇa śilpavanta iva caranti
17.9.32	atha viniḥsṛpya rāthaṃtarāya saṃdhaye prasarpanti
17.10.1	saṃprasṛptān viditvādhvaryuḥ prāṅ āyann āha hotuś camasam anūnnayadhvam unnetaḥ sarvaśa eva rājānam unnaya mātirīrica iti
17.10.2	hotṛcamasam eva prathamam unnayanti
17.10.3	yathopapādam itarān
17.10.4	sarvaśa eva rājānaṃ samunnīyottaravedyāṃ saṃsādayanti
17.10.5	tad etam āśvinam upastīrṇābhighāritaṃ saha saṃsādayanti
17.10.6	athāpa upaspṛśya barhiṣī ādāya vācaṃyamaḥ pratyaṅ drutvā stotram upākaroti
17.10.7	stuvate
17.10.8	hotra eṣottameti prāhuḥ
17.10.9	hotuḥ kālāt parāṅ āvartate 'dhvaryuḥ
17.10.10	abhy enam āhvayate hotā
17.10.11	pratyāhvayate 'dhvaryuḥ
17.10.12	śaṃsati
17.10.13	pratigṛṇāti
17.10.14	ā mahāhanāc chasyate
17.10.15	paraḥsahasram āśvinaṃ bhavatīti brāhmaṇam
17.10.16	prasiddham ukthaṃ pratigīrya prāṅ āyann āhāśvibhyāṃ tiroahniyānāṃ somānām anubrūhīti
17.10.17	prāṅ etyodyacchata etaṃ hotṛcamasam
17.10.18	anūdyacchanta āśvinam
17.10.19	upodyacchante camasān
17.10.20	athāśrāvayaty o śrāvayāstu śrauṣaḍ aśvibhyāṃ tiroahniyān somān prasthitān preṣyeti
17.10.21	vaṣaṭkṛte juhoti
17.10.22	tad etam āśvinam upastīrṇābhighāritaṃ saha juhvati
17.10.23	vaṣaṭkṛtānuvaṣaṭkṛte dvir juhoti
17.10.24	tathaiva dvirdviḥ sarvāṃś camasāñ juhvati
17.10.25	atha bhakṣaiḥ pratyañca ādravanti
17.10.26	anusavanabhakṣo 'śvibhyāṃ pītasyeti
17.10.27	tasya bhakṣaḥ sarvagaṇasya te sarvagaṇāśvibhyāṃ pītasya tiroahniyasya somasya suṣutasya madhumata upahūtasyopahūto bhakṣayāmīti
17.10.28	hotṛcamasam evaite trayaḥ samupahūya bhakṣayanti
17.10.29	yathācamasaṃ camasān
17.10.30	hinva ma ity ātmānaṃ pratyabhimṛśante
17.10.31	nāpyāyayanti camasān
17.10.32	sarvabhakṣā mārjayante
17.10.33	atha saṃpraiṣam āhāgnīd aupayajān aṅgārān āharopayaṣṭar upasīda brahman prasthāsyāmaḥ samidham ādhāyāgnīd agnīn sakṛtsakṛt saṃmṛḍḍhīti
17.10.34	āharanty etān āgnīdhrād aupayajān aṅgārān
17.10.35	tān agreṇa hotāraṃ nivapati
17.10.36	upasīdaty upayaṣṭā gudatṛtīyaiḥ
17.10.37	atraitāni gudatṛtīyāny ekādaśadhā kṛtvopayaṣṭopayajati
17.10.38	samānam ata ūrdhvam
17.10.39	saṃtiṣṭhate 'tirātraḥ
17.11.1	ekādaśinīṃ kariṣyan yūpāhutiṃ hutvātha tāṃ diśam eti yatra trayodaśa yūpān vetsyan manyate
17.11.2	tān upaśayadvādaśān pātnīvatatrayodaśāñ chittvāvāhayaty ā vā hārayati
17.11.3	ohya nistiṣṭhati
17.11.4	avatakṣaṇānām eva svarūn kurute
17.11.5	athāsyaiṣā pūrvedyur eva rathākṣeṇaikādaśadhā vedir vimitā bhavati
17.11.6	sa yatrāgniṣṭhasya yūpāvaṭaṃ parilikhati tad etaṃ rathākṣaṃ yācati
17.11.7	tena dakṣiṇato mimīta uparasaṃmitaṃ yūpāvaṭaṃ parilikhati
17.11.8	athodaṅ mimīta uparasaṃmitam eva yūpāvaṭaṃ parilikhati
17.11.9	sa evam eva dakṣiṇam uttaram ity aṣṭau yūpāvaṭān parilikhati
17.11.10	tad dhaitad eka upavasathīya evāhany etān yūpān ucchrayanti yajamāno vā agniṣṭho 'ṅgānām itare rūpam iti vadantaḥ
17.11.11	sa yad enaṃ tatrānucchrayantaṃ brūyād vyaṅgo nvā ayaṃ yajamāno bhaviṣyatīti tathā haiva syāt
17.11.12	tad u vā āhur yad ime yūpā apaśavaḥ śūlībhūtās tiṣṭheyur yajñavāsturūpam iva syād yajñaveśasam iva
17.11.13	śvo bhūta evāhany etān yūpān ucchrayed iti
17.11.14	tāñ chvo bhūta evocchrayanti
17.11.15	agniṣṭha ekādaśinīr aśanāḥ parivīya vāsayanti
17.12.1	samānaṃ karmāśvinād grahāt
17.12.2	āśvinaṃ grahaṃ gṛhītvaikādaśa raśanā ādāya yūpam abhyaiti
17.12.3	tad ete yūpāḥ prakṣālitāḥ prapannāḥ saṃpannacaṣālāḥ prāgavaṭebhya upaśerate
17.12.4	svarvantam agniṣṭham utsṛjya tasmād dakṣiṇam eva pūrvam upasthāvānam ucchrayaty athottaram
17.12.5	sa evam eva dakṣiṇam uttaram ity aṣṭau yūpān ucchrayati
17.12.6	atha vai bhavati
17.12.7	uparasaṃmitāṃ minuyāt pitṛlokakāmasyeti samā upareṣu bhavanti
17.12.8	raśanasaṃmitāṃ manuṣyalokakāmasyeti samā raśanāsu bhavanti
17.12.9	caṣālasaṃmitām indriyakāmasyeti samāś caṣāleṣu bhavanti
17.12.10	sarvān samān pratiṣṭhākāmasyeti sarvān samān pratiṣṭhākāmasya karoti
17.12.11	ye trayo madhyamās tān samān paśukāmasyeti tān samān paśukāmasya karoti
17.12.12	vyatiṣajed itarān iti vyatiṣajati
17.12.13	sa evam eva dakṣiṇam uttaram ity aṣṭau yūpān vyatiṣajati
17.13.1	atha vai bhavati
17.13.2	yaṃ kāmayeta pramāyukaḥ syād iti gartamitaṃ tasya minuyād uttarārdhyaṃ varṣiṣṭham atha hrasīyāṃsam iti
17.13.3	uttarārdhyam atra varṣiṣṭhaṃ minoti dakṣiṇārdhyaṃ hrasīyāṃsam
17.13.4	eṣā vai gartamid yasyaivaṃ minoti tājak pramīyata iti brāhmaṇam
17.13.5	dakṣiṇārdhyaṃ varṣiṣṭhaṃ minuyāt suvargakāmasyātha hrasīyāṃsam iti
17.13.6	dakṣiṇārdhyam atra varṣiṣṭhaṃ minoty uttarārdhyaṃ hrasīyāṃsam
17.13.7	ākramaṇam eva tat setuṃ yajamānaḥ kurute suvargasya lokasya samaṣṭyā iti brāhmaṇam
17.13.8	atha vai bhavati
17.13.9	yad ekasmin yūpe dve raśane parivyayati tasmād eko dve jāye vindate
17.13.10	yan naikāṃ raśanāṃ dvayor yūpayoḥ parivyayati tasmān naikā dvau patī vindata iti brāhmaṇam
17.13.11	atha vai bhavati
17.13.12	yaṃ kāmayeta stry asya jāyetety upānte tasya vyatiṣajed iti
17.13.13	upānte tasya vyatiṣajati
17.13.14	stry evāsya jāyata iti brāhmaṇam
17.13.15	atha vai bhavati
17.13.16	yaṃ kāmayeta pumān asya jāyetety āntaṃ tasya praveṣṭayed iti
17.13.17	āntaṃ tasya praveṣṭayati
17.13.18	pumān evāsya jāyata iti brāhmaṇam
17.13.19	atraitam upaśayaṃ dakṣiṇato vyasyati tūṣṇīm
17.13.20	svarvantān yūpān utsṛjyāgneyam evāgniṣṭha upākaroti
17.14.1	sārasvatīm uttare saumyaṃ dakṣiṇe pauṣṇam uttare bārhaspatyaṃ dakṣiṇe vaiśvadevam uttara aindraṃ dakṣiṇe mārutam uttara aindrāgnaṃ dakṣiṇe sāvitram uttare vāruṇaṃ dakṣiṇe
17.14.2	atha vai bhavati
17.14.3	yadi kāmayeta yo 'vagataḥ so 'parudhyatāṃ yo 'paruddhaḥ so 'vagacchatv ity aindrasya loke vāruṇam ālabheta vāruṇasya loka aindram
17.14.4	ya evāvagataḥ so 'parudhyate yo 'paruddhaḥ so 'vagacchatīti brāhmaṇam
17.14.5	atha vai bhavati
17.14.6	yadi kāmayeta prajā muhyeyur iti paśūn vyatiṣajed iti
17.14.7	paśūn evātra vyatiṣajati
17.14.8	prajā eva mohayatīti brāhmaṇam
17.14.9	atha vai bhavati
17.14.10	yad abhivāhato 'pāṃ vāruṇam ālabheta prajā varuṇo gṛhṇīyāt
17.14.11	dakṣiṇata udañcam ālabhate 'pavāhato 'pāṃ prajānām avaruṇagrahāyeti brāhmaṇam
17.14.12	athaitasminn upaśaye manasaiva yaṃ dveṣṭi tam upākaroti
17.14.13	yady u vai na dveṣṭy ākhus te paśur ity anudiśati
17.14.14	samānaṃ karmā paryagnikaraṇāt
17.14.15	paryagnikṛtānām eteṣāṃ paśūnāṃ pañca dakṣiṇārdhyān paśūn upakramyaiva sthāpayitvā dvāv upātinīyāthetarair vyatiṣajati
17.14.16	atha paryagnikṛtaiḥ paśubhir udañcaḥ pratipadyante
17.14.17	teṣāṃ vāruṇa uttarārdhyo bhavati
17.14.18	āgneya upacārataḥ
17.14.19	āgneyam evādhvaryur vapāśrapaṇībhyām anvārabhate pṛthag itarān parikarmiṇa udañco nayanty anupūrvam avyatiṣajantaḥ
17.14.20	teṣāṃ prasiddhaṃ vapābhiś caritvā prasarpanti prātaḥsavanāya
17.14.21	tad ṛjudhā saṃtiṣṭhate
17.15.1	atha vai bhavati
17.15.2	iṣṭaṃ vapayā bhavaty aniṣṭaṃ vaśayātha pātnīvatena pracaratīti
17.15.3	sa yatraikādaśinyā anubandhyasyeṣṭaṃ vapayā bhavaty aniṣṭaṃ vaśayā tajjaghanena gārhapatyam aupasadāyāṃ vedyāṃ stambayajur harati
17.15.4	idam eva prasiddhaṃ pauroḍāśikam
17.15.5	trir yajuṣā tūṣṇīṃ caturtham
17.15.6	pūrvaṃ parigrāhaṃ parigṛhṇāti
17.15.7	karaṇaṃ japati
17.15.8	uddhanti
17.15.9	uddhatād āgnīdhras trir harati
17.15.10	yad āgnīdhras trir haraty athāgreṇa gārhapatyaṃ pātnīvatasya yūpāvaṭaṃ parilikhati
17.15.11	samānaṃ karmā srucāṃ sādanāt
17.15.12	sādayitvā sruco 'greṇa gārhapatyaṃ pātnīvatam ucchritya tasmiṃs tvāṣṭraṃ sāṇḍam ajaṃ paśum upākaroti
17.15.13	taṃ paryagnikṛtam utsṛjyājyena saṃsthāṃ karoti
17.15.14	atha catura ājyasya gṛhṇāna āha tvaṣṭra ity upāṃśv anubrūhīty uccaiḥ
17.15.15	atyākramyāśrāvyāha tvaṣṭāram ity upāṃśu yajety uccaiḥ
17.15.16	vaṣaṭkṛte juhoti
17.15.17	iti nu vapāyāḥ praticarati
17.15.18	catura evājyasya gṛhṇāna āha tvaṣṭra ity upāṃśv anubrūhīty uccaiḥ
17.16.1	atyākramyāśrāvyāha tvaṣṭāram ity upāṃśu yajety uccaiḥ
17.16.2	vaṣaṭkṛte juhoti
17.16.3	iti nu paśupuroḍāśasya praticarati
17.16.4	catura evājyasya gṛhṇāna āhāgnaya ity upāṃśv anubrūhīty uccaiḥ
17.16.5	atyākramyāśrāvyāhāgnim ity upāṃśu yajety uccaiḥ
17.16.6	vaṣaṭkṛta uttarārdhapūrvārdhe 'tihāya pūrvā āhutīr juhoti
17.16.7	iti nu paśupuroḍāśasya sviṣṭakṛtaḥ praticarati
17.16.8	catura evājyasya gṛhṇāna āha tvaṣṭra ity upāṃśv anubrūhīty uccaiḥ
17.16.9	atyākramyāśrāvyāha tvaṣṭāram ity upāṃśu yajety uccaiḥ
17.16.10	vaṣaṭkṛte juhoti
17.16.11	iti nu haviṣaḥ praticarati
17.16.12	ājyena diśo juhoti
17.16.13	pṛṣadājyena vanaspatim
17.16.14	ājyasya sviṣṭakṛtam
17.16.15	ājyasyeḍām avadyati
17.16.16	pṛṣadājyenānūyājān yajati
17.16.17	so 'traiva patnīḥ saṃyājyātraiva samiṣṭayajūṃṣi juhoti
17.16.18	saṃtiṣṭhate pātnīvataḥ
17.17.1	atha vai bhavati
17.17.2	yo 'gnyādheyena nardhnoti sa punarādheyam ādhatte yo 'gniṃ citvā nardhnoti sa punaścitiṃ cinuta iti
17.17.3	agniṃ citvā jyānāno dvādaśeṣṭakā upakalpayate 'ṣṭau yājuṣīś catasro lokaṃpṛṇāḥ
17.17.4	sa yatra hottaravedir vyāghāritopanyuptasaṃbhārā bhavati tad dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
17.17.5	svayaṃcitiṃ japati yās te agne samidho yāni dhāmeti
17.17.6	śvetam aśvam abhimṛśyāṣṭau yājuṣīr upadadhāti yenarṣayas tapasā sattram āsateti
17.17.7	catasro lokaṃpṛṇā lokaṃ pṛṇa chidraṃ pṛṇeti
17.17.8	atha citik.lptyābhimṛśati cittim acittiṃ cinavad vi vidvān iti
17.17.9	āgneyyā gāyatriyaitāṃ citim abhimṛśya dvābhyām avadravati vāṅ ma āsan prāṇadā iti
17.17.10	tāyate paśubandho vāgniṣṭomo vā
17.17.11	sa prajñātaḥ saṃtiṣṭhate
17.18.1	jarvaro gṛhapatir dhṛtarāṣṭra airāvato brahmā dattas tāpaso hotā pṛthuśravā dūreśravā udgātā glāvaś cājagāvaś ca prastotṛpratihartārau śitipṛṣṭho maitrāvaruṇas takṣako vaiśāleyo brāhmaṇācchaṃsy uparītis tārkṣyaḥ sadasyaḥ śikhātiśikhau neṣṭāpotārāvaruṇo 'hyo 'cchāvākaś cakrapiśaṅgāvāgnīdhrāvajiro māheyaḥ subrahmaṇyo 'rbudo grāvastut sāṇḍa unnetā paśukro dhruvagopaḥ kautustāv adhvaryū arimejayaś ca janamejayaś ca
17.18.2	ete vai sarpāṇāṃ rājānaś ca rājaputrāś ca khāṇḍave prasthe sattram āsata puruṣarūpeṇa viṣakāmāḥ
17.18.3	teṣāṃ daśastomāny anyāny ahāny āsan dvādaśastomāny anyāny ākṣīyanti ca
17.18.4	sa yad daśadaśeti tasmāt sarpā daṃśukā daṃśavīryāḥ
17.18.5	tad etal laukyaṃ pautrīyaṃ paśavyaṃ sattram
17.18.6	ya etad upayanti naitān sarpā hiṃsanti
17.19.1	tapo gṛhapatir irā patnī brahmaiva brahmā satyaṃ hotāmṛtam udgātā bhūtaṃ bhaviṣyac ca prastotṛpratihartārāv ṛtaṃ maitrāvaruṇa ṛtavaḥ sadasyā ārtavā upagātāras tejo brāhmaṇācchaṃsī yaśo 'cchāvākas tviṣiś cāpacitiś ca neṣṭāpotārāv agnir evāgnīdhro vāk subrahmaṇyo bhago grāvastud ūrg unnetā balaṃ dhruvagopo mano 'dhvaryuś cakṣuḥ pratiprasthātā sediścāśanayā cedhmavāhau diṣṭir viśāstā mṛtyuḥ śamitā
17.19.2	ete vai viśvasṛjaḥ prathamāḥ sattram āsāṃ cakrire
17.19.3	teṣāṃ śataṃ samā dīkṣā āsañ chatam upasadaḥ sahasraṃ prasutāḥ
17.19.4	tad eṣābhivadati viśvasṛjaḥ prathamāḥ sattram āsata sahasrasamaṃ prasutena yantaḥ / tato miṣad amiṣat saṃbabhūva tato ha jajñe bhuvanasya gopā iti
17.19.5	agniṣṭomair vāva te tadīyuḥ
17.19.6	tad etad ṛddham ayanaṃ prajananaṃ yad agniṣṭomāḥ >//
17.20.1	kuṇḍapāyinām ayanenaiṣyanto dīkṣante
17.20.2	pañca sarvato dhurāḥ
17.20.3	teṣām iyam eva prajñātā saṃvatsaradīkṣā
17.20.4	samānaṃ karmārambhaṇīyāt
17.20.5	ārambhaṇīyeneṣṭvaindraṃ payo dohayati sāṃnāyyasya vāvṛtā tūṣṇīṃ vā
17.20.6	atha vasatīvarīḥ parihṛtyāviśiṣya payāṃsy upavasanti
17.20.7	atha śvo bhūta āmāvāsyena haviṣā yajante
17.20.8	tena yanty aṣṭāviṃśatir ahāni
17.20.9	prāyaṇīyārambhaṇīyau
17.20.10	sa māsaḥ
17.20.11	paurṇamāsahavirbhir yanti māsam
17.20.12	vaiśvadevahavirbhir yanti māsam
17.20.13	varuṇapraghāsahavirbhir yanti māsam
17.20.14	sākamedhahavirbhir yanti māsam
17.20.15	śunāsīrīyahavirbhir yanti ṣaḍviṃśatir ahāni
17.20.16	abhijittrayaḥ paraḥsāmānaḥ
17.20.17	sa māsaḥ
17.20.18	vaiṣuvatam
17.20.19	trayo 'rvāksāmānaḥ
17.20.20	atha viśvajit
17.20.21	trayastriṃśena yanti māsam
17.20.22	triṇavena yanti māsam
17.20.23	ekaviṃśena yanti māsam
17.20.24	saptadaśena yanti māsam
17.20.25	pañcadaśena yanti māsam
17.20.26	trivṛtā yanti dvādaśāhāni
17.20.27	goāyuṣī
17.20.28	tāni caturdaśa
17.20.29	catvāry ūrdhvaṃ vaiṣuvatāt
17.20.30	tāny aṣṭādaśa
17.20.31	daśarātro mahāvrataṃ cātirātraś ca
17.20.32	sa māsaḥ
17.21.1	athaiṣāṃ kuṇḍāni
17.21.2	te yat sarva eva trivedaso bhavanti tad eṣāṃ kuṇḍam
17.21.3	atha yad anyo'nyam anuparisarpaṃ yājayanti tad eṣāṃ kuṇḍam
17.21.4	atha yad atsarukaiś camasair bhakṣayanti tad eṣāṃ kuṇḍam
17.21.5	teṣāṃ ya eva brahmā sa eva brāhmaṇācchaṃsī sa potā
17.21.6	atha yo hotā sa eva maitrāvaruṇaḥ so 'cchāvākaḥ
17.21.7	atha ya udgātā sa eva prastotā sa pratihartā
17.21.8	atha yo 'dhvaryuḥ sa eva pratiprasthātā sa neṣṭā
17.21.9	atha ya āgnīdhraḥ sa eva grāvastut sa subrahmaṇyaḥ sa unnetā
17.21.10	athopaniṣadaḥ
17.21.11	agniś caturhotā vāyuḥ pañcahotā candramāḥ ṣaḍḍhotā prajāpatiḥ saptahotāsāv ādityo navahotā
17.21.12	etā vai devatā etenāyanenāyan
17.21.13	tato vai tā ārdhnuvan
17.21.14	suvargaṃ lokam āyan
17.21.15	ya evaṃ vidvāṃsa etenāyanena yanty ṛdhnuvanty eva suvargaṃ lokaṃ yanti
17.22.1	utsargiṇām ayanenaiṣyanto dīkṣante
17.22.2	teṣām iyam eva prajñātā saṃvatsaradīkṣā
17.22.3	samānaṃ karmā pṛṣṭhyāt ṣaḍahāt
17.22.4	pṛṣṭhyena ṣaḍaheneṣṭvaindraṃ payo dohayati sāṃnāyyasya vāvṛtā tūṣṇīṃ vā
17.22.5	atha vasatīvarīḥ parihṛtyāviśiṣya payāṃsy upavasanti
17.22.6	atha prātarahar utsṛjya jyotiṣa āyatane prājāpatyaṃ paśum ālabhante
17.22.7	tasya paśupuroḍāśam anuvartate 'gnaye vasumate puroḍāśo 'ṣṭākapālaḥ
17.22.8	mādhyaṃdina indrāya marutvate puroḍāśam ekādaśakapālaṃ nirvapanty aindraṃ sāṃnāyyam
17.22.9	sā dvihavir iṣṭiḥ saṃtiṣṭhate
17.22.10	atraitad aindraṃ sāṃnāyyaṃ samupahūya bhakṣayanti
17.22.11	athāparāhṇe vaiśvadevaṃ dvādaśakapālaṃ nirvapanti vaiśvadevaṃ carum
17.22.12	tābhyāṃ caranti devatāprabhṛtībhyām iḍāntābhyām
17.22.13	atha paśunā carati manotāprabhṛtineḍāntena
17.22.14	athānūyājaiś caritvā pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyya vasatīvarīḥ parihṛtya payāṃsi viśiṣyopavasanti
17.22.15	atha śvo bhūte gavā pratipadyante
17.22.16	ta evam evaitena yanto māsimāsy utsṛjantaḥ pañca jyotīṃṣy utsṛjanti
17.22.17	athāmuta āvṛttāṃś caturaś ca trayastriṃśastomān utsṛjanty ekaṃ ca jyotiḥ
17.22.18	atha śvo bhūta āyuṣaiva pratipadyante
17.23.1	tapaścitām ayanenaiṣyanto dīkṣante
17.23.2	teṣām iyam eva prajñātāgnidīkṣā
17.23.3	samānaṃ karmā saṃnivāpāt
17.23.4	prasiddhaḥ saṃnivāpaḥ
17.23.5	atha prāyaṇīyena carati
17.23.6	prāyaṇīyena caritvā padena carati
17.23.7	padena caritvā rājānaṃ krītvohyātithyaṃ nirvapati
17.23.8	ātithyena pracaryāthaitāṃ pañcahaviṣam iṣṭiṃ nirvapaty āgneyam aṣṭākapālam aindram ekādaśakapālaṃ vaiśvadevaṃ dvādaśakapālaṃ bārhaspatyaṃ caruṃ vaiṣṇavaṃ trikapālam iti
17.23.9	tayā sakṛd eveṣṭvā nādriyerann ity eka āhuḥ
17.23.10	etayaivāharahaḥ saṃvatsaraṃ yajerann ity eke
17.23.11	prathame 'han sarvair anvaham ekaikayā ṣaṣṭhe 'han sarvair anvaham ekaikayā
17.23.12	prathame dvādaśāhe 'gniṃ cinvītety eka āhuḥ
17.23.13	tad u vā āhū rudro vā eṣa yad agniḥ
17.23.14	sa etarhi jāto yarhi sarvaś citaḥ
17.23.15	sa yathā vatso jāta stanaṃ prepsaty evaṃ vā eṣa etarhi bhāgadheyaṃ prepsati
17.23.16	saṃvatsara uv evāsyāto bhāgadheyam
17.23.17	naitasyāśāṃ caneyād iti
17.23.18	uttame dvādaśāhe 'gniṃ cinvītety etad aparam
17.24.1	athāto 'harahaś cayanasyaiva mīmāṃsā
17.24.2	sadyaścitiṃ nistiṣṭhanti
17.24.3	atha lokaṃpṛṇā iṣṭakā upadadhan māsam eti
17.24.4	māsi tayādevataṃ kurute
17.24.5	dvitīye māse purīṣacitiḥ
17.24.6	sadyaścitiṃ nistiṣṭhanti
17.24.7	atha muṣṭhino 'nuprakāraṃ māsam eti
17.24.8	māsi tayādevataṃ kurute
17.24.9	tṛtīye māse vaṇḍacitiḥ
17.24.10	caturthe māse purīḍacitiḥ
17.24.11	pañcame māse madhyamā citiḥ
17.24.12	ṣaṣṭhe māse purīṣacitiḥ
17.24.13	saptame māse vaṇḍacitiḥ
17.24.14	aṣṭame māse purīṣacitiḥ
17.24.15	navame māse sapta skandhyā upadadhāty ā nakṣatreṣṭakābhyaḥ
17.24.16	daśame māse purīṣacitiḥ
17.24.17	ekādaśe māse saṃyac ca pracetāś cety etā upadadhāty ā vikarṇeḥ
17.24.18	dvādaśasya māsasyāṣṭāviṃśatir ahāni purīṣam
17.24.19	ekānnatriṃśe śatarudrīyam
17.24.20	śvo bhūte vasordhārā
17.25.1	athopariṣṭān māsam ity ācakṣate
17.25.2	māsasya prathame 'han sadyaścitiṃ nistiṣṭhanti satayādevataṃ sasūdadohasam
17.25.3	māsaṃ pravargyopasadbhyāṃ yanti
17.25.4	dvitīyasya māsasya prathame 'han purīṣacitiḥ
17.25.5	sadyaścitiṃ nistiṣṭhanti satayādevataṃ sasūdadohasam
17.25.6	dvitīyaṃ māsaṃ pravargyopasadbhyāṃ yanti
17.25.7	tṛtīyasya māsasya prathame 'han vaṇḍacitiḥ
17.25.8	caturthasya māsasya prathame 'han purīṣacitiḥ
17.25.9	pañcamasya māsasya prathame 'han madhyamā citiḥ
17.25.10	ṣaṣṭhasya māsasya prathame 'han purīṣacitiḥ
17.25.11	saptamasya māsasya prathame 'han vaṇḍacitiḥ
17.25.12	aṣṭamasya māsasya prathame 'han purīṣacitiḥ
17.25.13	navamasya māsasya prathame 'han sapta skandhyā upadadhāty ā nakṣatreṣṭakābhyaḥ
17.25.14	daśamasya māsasya prathame 'han purīṣacitiḥ
17.25.15	ekādaśasya māsasya prathame 'han saṃyac ca pracetāś cety etā upadadhāty ā vikarṇeḥ
17.25.16	dvādaśasya māsasya prathame 'han purīṣacitiḥ
17.25.17	ekānnatriṃśe śatarudrīyam
17.25.18	śvo bhūte vasordhārā
17.26.1	atha purastān māsam ity ācakṣate
17.26.2	māsaṃ pravargyopasadbhyāṃ yanti
17.26.3	māsasyottame 'han sadyaścitiṃ nistiṣṭhanti satayādevataṃ sasūdadohasam
17.26.4	dvitīyaṃ māsaṃ pravargyopasadbhyāṃ yanti
17.26.5	dvitīyasya māsasyottame 'han purīṣacitiḥ
17.26.6	sadyaścitiṃ nistiṣṭhanti satayādevataṃ sasūdaohasam
17.26.7	tṛtīyasya māsasyottame 'han vaṇḍacitiḥ
17.26.8	caturthasya māsasyottame 'han purīṣacitiḥ
17.26.9	pañcamasya māsasyottame 'han madhyamā citiḥ
17.26.10	ṣaṣṭhasya māsasyottame 'han purīṣacitiḥ
17.26.11	saptamasya māsasyottame 'han vaṇḍacitiḥ
17.26.12	aṣṭamasya māsasyottame 'han purīṣacitiḥ
17.26.13	navamasya māsasyottame 'han sapta skandhyā upadadhāty ā nakṣatreṣṭakābhyaḥ
17.26.14	daśamasya māsasyottame 'han purīṣacitiḥ
17.26.15	ekādaśasya māsasyottame 'han saṃyac ca pracetāś cety etā upadadhāty ā vikarṇeḥ
17.26.16	dvādaśasya māsasyāṣṭāviṃśe 'han purīṣam
17.26.17	ekānnatriṃśe śatarudrīyam
17.26.18	śvo bhūte vasordhārā
17.27.1	athāta utthānānām eva mīmāṃsā
17.27.2	abhijiteṣṭvottiṣṭheyur ity etad brāhmaṇasaṃpannam
17.27.3	api vābhijiteṣṭvāthaitāṃ savaneṣṭiṃ nirvapanty āgneyam aṣṭākapālam aindram ekādaśakapālaṃ vaiśvadevaṃ dvādaśakapālam iti
17.27.4	tayā samastayā vā vihṛtayā vā pratipadyante
17.27.5	vasatīvarīṣu mṛtpiṇḍam anvavadhāyāharahar vasatīvarīḥ pariharamāṇā yanti
17.27.6	atha saṃvatsarasaṃpannaṃ brahmaṇo 'yanam ity ācakṣate
17.27.7	caturo māso dīkṣābhir yanti catura upasadbhiś caturo māsaḥ prasutāḥ
17.27.8	tad āhuḥ ka etāvat tapas taptvānyasādhāraṇaṃ kurvīta
17.27.9	antevāsiṣu vopahavam iccheta dakṣiṇāvatā vainaṃ yājayeyur iti
17.27.10	so 'ntevāsiṣu vaivopahavam icchate dakṣiṇāvatā vainaṃ yājayanti
17.28.1	atha vai bhavati
17.28.2	chandaścitaṃ cinvīta paśukāma iti
17.28.3	sa chandaścit
17.28.4	yatra kva cāhutir āgacchati juhoty eva tatra
17.28.5	atha yad anyad āhutibhyaḥ śarīravad yajur eva tatra japati yajur eva raśanayor yajur aśvagardabhayor yajur ukhāyai pravṛñjane
17.28.6	yajate vāyavyena paśunā
17.28.7	dīkṣate
17.28.8	vimāyāgniṃ parikhāyāpasyāyatane yajur eva tatra japati yajuḥ sarvāsām iṣṭakānām upadhāne
17.28.9	juhoti śatarudrīyam
17.28.10	kurute vasordhārām
17.28.11	śyenacitaṃ cinvīta suvargakāma iti
17.28.12	ayam evaiṣa śyenacit
17.28.13	kaṅkacitaṃ cinvīta yaḥ kāmayeta śīrṣaṇvān amuṣmin loke syām iti
17.28.14	etasyaiva sato 'ratnimātreṇa prāk śira iva nirūhati
17.28.15	sa tathā vimito bhavati yathā na bahirvedi yūpaḥ syāt
17.28.16	alajacitaṃ cinvīta catuḥsītaṃ pratiṣṭhākāma iti
17.28.17	etasyaiva sato 'ratnimātreṇa pakṣāgrāv aṇīyāṃsau bhavataḥ
17.28.18	tāvanmātreṇāpipakṣau varīyāṃsau
17.28.19	tau manāgapanatau paro'ṇīyāṃsau bhavataḥ
17.28.20	ekaikām ṛcā sītāṃ kṛṣati
17.28.21	praugacitaṃ cinvīta bhrātṛvyavān iti
17.28.22	etasyaiva sataḥ samudgṛhyāṃsau prāg āyātayati
17.28.23	sa tathā vimito bhavati yathā na bahirvedi yūpaḥ syāt
17.28.24	ubhayataḥpraugaṃ cinvīta yaḥ kāmayeta prajātān bhrātṛvyān nudeya pratijaniṣyamāṇān iti
17.28.25	etasyaiva sataḥ samudgṛhyaiva śroṇī pratyag āyātayati
17.28.26	sa tathā vimito bhavati yathā na bahirvedi yūpaḥ syāt
17.29.1	rathacakracitaṃ cinvīta bhrātṛvyavān iti vijñāyate
17.29.2	ākṛtivikāraḥ śabdasaṃyogāt
17.29.3	yāvān agniḥ sāratniprādeśas tāvatīṃ bhūmiṃ parimaṇḍalāṃ kṛtvānuśarkaram antaḥśarkaram iṣṭakāḥ paricinoti
17.29.4	athāntato 'thāntarataḥ
17.29.5	evam evā svayamātṛṇṇāyai
17.29.6	athābhitaḥ svayamātṛṇṇām
17.29.7	madhye nābhim iva karoti
17.29.8	tasyā anudiśam avāntaradiśam arān iva nemim iveṣṭakā āyātayati
17.29.9	sa eṣa rathacakracid bhrātṛvyavataḥ parikṛṣyaḥ
17.29.10	droṇacitaṃ cinvītānnakāma iti
17.29.11	etasyaiva sato 'ratnimātreṇa prāgoṣṭham iva nirūhati
17.29.12	atha madhye nimnam iva karoti
17.29.13	sa eṣa droṇacid annakāmasya parikṛṣyaḥ
17.29.14	samūhyaṃ cinvīta paśukāma iti vijñāyate
17.29.15	puṣkaraparṇaṃ rukmaṃ hiraṇmayaṃ puruṣaṃ srucāv ity etallakṣaṇyam ity ācakṣate
17.29.16	kuruta eva tat
17.29.17	atho purīṣasyaiveṣṭakā āyātayati
17.29.18	sa eṣa samūhyaḥ paśukāmasya parikṛṣyaḥ
17.29.19	paricāyyaṃ cinvīta grāmakāma iti
17.29.20	anuśarkaram antaḥśarkaram iṣṭakāḥ paricinoti
17.29.21	athāntato 'thāntarataḥ
17.29.22	evam evā svayamātṛṇṇāyai
17.29.23	athābhitaḥ svayamātṛṇṇām iṣṭakāḥ paricinoti
17.29.24	sa eṣa paricāyyo grāmakāmasya parikṛṣyaḥ
17.30.1	śmaśānacitaṃ cinvīta yaḥ kāmayeta pitṛloka ṛdhnuyām iti
17.30.2	ṣaṭ prāñcaḥ puruṣās trayaḥ purastāttiryañcau dvau paścāttiryañcau sa ātmā
17.30.3	tasya mātrāḥ
17.30.4	yadi grīvadaghnaṃ purastān nābhidaghnaṃ paścāt
17.30.5	yadi nābhidaghnam purastāj jānudaghnaṃ paścāt
17.30.6	yadi jānudaghnaṃ purastād gulphadaghnaṃ paścāt
17.30.7	yadi gulphadaghnaṃ purastāt samaṃ bhūmeḥ paścāt
17.30.8	sa eṣa śmaśānacit pitṛlokakāmasya
17.30.9	atha haiṣa kūrmacid abrāhmaṇaḥ
17.30.10	madhya utpṛṣṭhaḥ parikṛṣyaḥ
17.30.11	etasyaiva sato 'ratnimātreṇa prāk śira iva nirūhati
17.30.12	tasyāvāntaradiśaṃ pādān iveṣṭakā āyātayati
17.30.13	sa eṣa kūrmacid abrāhmaṇo madhya utpṛṣṭhaḥ parikṛṣyaḥ
17.31.1	sautrāmaṇyā yakṣyamāṇo bhavati
17.31.2	sa upakalpayate rohitaṃ carmānaḍuhaṃ sīsaṃ ca klībaṃ ca śaṣpāṇi ca tokmāṇi ca vrīhīn nagnahuṃ cūrṇakṛtaṃ trīṇi nānāvṛkṣyāṇi pātrāṇi trayān saktūṃs trayāṇi lomāni yūpaṃ ca śyenapattraṃ ca garbhiṇīṃ vaḍabām āsandīm iṇḍvaṃ kumbhaṃ kārotaraṃ viśākhyau dīrghavaṃśaṃ śikyaṃ śatātṛṇṇāṃ śatamānaṃ hiraṇyaṃ sataṃ ca vālaṃ ca brāhmaṇam āhutyā uccheṣaṇasya pātāraṃ yadi brāhmaṇaṃ na vindati valmīkavapām
17.31.3	athāmāvāsyena vā haviṣeṣṭvā nakṣatre vāgreṇa śālāṃ rohite carmaṇi surāsomaḥ saṃsannaḥ śete
17.31.4	taṃ dakṣiṇataḥ klība upāste
17.31.5	sīsena klībāc chaṣpāṇi krīṇātīdaṃ tavedaṃ mameti
17.31.6	krītaḥ surāsoma iti
17.31.7	athainam ādāya pūrvayā dvārā śālāṃ prapādya jaghanena gārhapatyam upasādayati
17.31.8	athaiteṣāṃ vrīhīṇām ardhān avaghnanti
17.31.9	athetarān gārhapatya ekakapālam adhiśritya bharjanti
17.31.10	teṣāṃ ye phalanti lājās te bhavanti
17.31.11	atha ya u na phalanti tās taryaḥ
17.31.12	gārhapatye navāṃ kumbhīm adhiśritya prodakam ivaudanaṃ śrapayanti
17.31.13	athainaṃ visrāvya kaṭhine vā pājake vā viṣajanti
17.31.14	athainān bhṛgṇān avaghnanti
17.31.15	teṣāṃ yāni ca kṣudrāṇi yāś ca taryas tā utseke saṃprakiranti
17.31.16	taṃ māsara ity ācakṣate
17.31.17	atha mānam ādāya vimimīta ekaṃ śaṣpāṇāṃ dve tokmāṇāṃ trīṇi lājānāṃ catvāri nagnahoḥ
17.31.18	athaitam odanaṃ cūrṇair anuprakiran māsareṇāvokṣan saṃpādayati
17.32.1	svādvīṃ tvā svādunā tīvrāṃ tīvreṇāmṛtām amṛtena sṛjāmi saṃ someneti
17.32.2	athaitām āsandīm agreṇāhavanīyaṃ paryāhṛtya dakṣiṇato nidadhāti
17.32.3	āsandyām iṇḍvam iṇḍve kumbhaṃ kumbhe kārotaram avadadhāti
17.32.4	athaitam odanam abhitaḥ kārotaraṃ paricinoti
17.32.5	athainam apidhāyābhimṛśati somo 'sy aśvibhyāṃ pacyasva sarasvatyai pacyasvendrāya sutrāmṇe pacyasveti
17.32.6	tisraḥ saṃsṛṣṭā vasati
17.32.7	tisro rātrīḥ krītaḥ somo vasatīti brāhmaṇam
17.32.8	atha tisṛṣu vyuṣṭāsu tāyate tripaśur vā catuṣpaśur vā paśubandhaḥ
17.32.9	athāsyaiṣā pūrvedyur eva sautrāmaṇikī vedir vimitā bhavati
17.32.10	tāṃ paristīrya stambayajur harati
17.33.1	idam eva prasiddhaṃ pauroḍāśikam
17.33.2	trir yajuṣā tūṣṇīṃ caturtham
17.33.3	pūrvaṃ parigrāhaṃ parigṛhṇāti
17.33.4	karaṇaṃ japati
17.33.5	uddhanti
17.33.6	uddhatād āgnīdhras trir harati
17.33.7	yad āgnīdhras trir haraty atha cātvālasyāvṛtā cātvālaṃ parilikhati
17.33.8	uttaraveder āvṛtottaravediṃ nivapati
17.33.9	uttaranābhim utsādya yūpāvaṭaṃ khātvāgner āvṛtā dvāv agnī praṇayata āhavanīyād evādhvaryur anvāhāryapacanāt pratiprasthātā
17.33.10	agnivaty uttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā saṃpraiṣam āha prokṣaṇīr āsādayedhmābarhir upasādaya sruvaṃ svadhitiṃ srucaś ca saṃmṛḍḍhi tūṣṇīṃ pṛṣadājyagrahaṇīṃ patnīṃ saṃnahyājyena ca dadhnā codehi pratiprasthātaḥ surāsomasya viddhīti
17.33.11	adhvaryur eva prasiddhaṃ pāśubandhikaṃ karma ceṣṭati
17.33.12	atha pratiprasthātā surāṃ saṃpavayya saśastrām ādāya pūrvayā dvāropanirhṛtyāntarvedy āsādayati
17.34.1	yāvad evātrādhvaryuś ceṣṭati tāvad eṣa pratiprasthātā sata udīcīnadaśena vālena surāṃ punāti punātu te parisrutaṃ somaṃ sūryasya duhitā / vāreṇa śaśvatā taneti
17.34.2	vāyuḥ pūtaḥ pavitreṇeti yadi somātipavito bhavati
17.34.3	athādatte parṇamayaṃ pātram
17.34.4	tena gṛhṇāti kuvid aṅga yavamanta ity anudrutyopayāmagṛhīto 'sy aśvibhyāṃ tvā juṣṭaṃ gṛhṇāmīti
17.34.5	barhiṣī antardhāya kvalasaktubhiś ca siṃhalomabhiś ca śrīṇāti
17.34.6	apoddhṛtya barhiṣī śyenapattreṇa parimṛjya sādayaty eṣa te yonir aśvibhyāṃ tveti
17.34.7	athādatte naiyagrodhaṃ pātram
17.34.8	tena gṛhṇāti kuvid aṅga yavamanta ity anudrutyopayāmagṛhīto 'si sarasvatyai tvā juṣṭaṃ gṛhṇāmīti
17.34.9	barhiṣī antardhāya badarasaktubhiś ca vyāghralomabhiś ca śrīṇāti
17.34.10	apoddhṛtya barhiṣī śyenapattreṇa parimṛjya sādayaty eṣa te yoniḥ sarasvatyai tveti
17.34.11	athādatta āśvatthaṃ pātram
17.34.12	tena gṛhṇāti kuvid aṅga yavamanta ity anudrutyopayāmagṛhīto 'sīndrāya tvā sutrāmṇe juṣṭaṃ gṛhṇāmīti
17.34.13	barhiṣī antardhāya karkandhusaktubhiś ca vṛkalomabhiś ca śrīṇāti
17.34.14	apoddhṛtya barhiṣī śyenapattreṇa parimṛjya sādayaty eṣa te yonir indrāya tvā sutrāmṇa iti
17.35.1	tāñ jaghanena srugdaṇḍān prāco vodīco vāyātayati
17.35.2	athaitāṃ surāṃ saprarekām ādāya dakṣiṇam agnim upasaṃsarpati
17.35.3	tam abhito gartau khānayati
17.35.4	tad upasādayati viśākhyau dīrghavaṃśaṃ śikyaṃ śatātṛṇṇāṃ śatamānaṃ hiraṇyaṃ sataṃ ca vālaṃ ca
17.35.5	atha dakṣiṇam agnim agreṇa purāṇabhasmanaḥ kharaṃ karoti
17.35.6	tad upasādayati brāhmaṇam āhutyā uccheṣaṇasya pātāram
17.35.7	yadi brāhmaṇaṃ na vindati valmīkavapām
17.35.8	athāpa upaspṛśya yūpasyāvṛtā yūpam ucchrayati
17.35.9	svarvantaṃ yūpam utsṛjyāthaitān paśūn upākaroty āśvinaṃ dhūmraṃ sārasvataṃ meṣam aindram ṛṣabham
17.35.10	bārhaspatyaṃ paśuṃ caturthaṃ yadi somātipavito bhavati
17.35.11	teṣāṃ prasiddhaṃ vapābhiś caritvāśvinasārasvatāv adhvaryur ādatte
17.35.12	aindraṃ pratiprasthātā
17.35.13	grahāv ādāyopottiṣṭhann āhāśvibhyāṃ sarasvatyā indrāya sutrāmṇe surāmṇāṃ somānām anubrūhīti
17.35.14	yuvaṃ surāmam aśvinety etām anvāha
17.35.15	atyākramyāśrāvyāhāśvibhyāṃ sarasvatyā indrāya sutrāmṇe surāmṇaḥ somān prasthitān preṣyeti
17.35.16	maitrāvaruṇo hotā yakṣad aśvinā sarasvatīm indraṃ sutrāmāṇam iti
17.35.17	putram iva pitarāv aśvinobheti yajati
17.35.18	ahāvy agne havir āsye ta iti vaṣaṭkṛte juhoti
17.36.1	yasminn aśvāsa ṛṣabhāsa ukṣaṇa ity anuvaṣaṭkṛte hutvāśvinasya saṃsrāvaṃ sārasvate 'vanayati
17.36.2	sārasvatasya saṃsrāvam aindre
17.36.3	taṃ brāhmaṇo bhakṣayati nānā hi vāṃ devahitaṃ yad atreti dvābhyām
17.36.4	yadi brāhmaṇaṃ na vindati valmīkavapāyām avanayaty etenaiva mantreṇa
17.36.5	athaitāni pātrāṇi balkaśasya pūrayitvā parṇamaye śyenapattram avagūhati
17.36.6	tad viśākhyāv ucchritya dakṣiṇāgraṃ vaṃśaṃ prohati vaṃśe śikyaṃ sajati śikye śatātṛṇṇāṃ śatātṛṇṇāyāṃ vālaṃ vāle śatamānaṃ hiraṇyam
17.36.7	athaitāṃ surāṃ saprarekām ādāya śatātṛṇṇāyāṃ samavanayati somapratīkāḥ pitaras tṛpṇuteti
17.36.8	kṣarati śatātṛṇṇety upatiṣṭhante pavamānaḥ suvarjana ity etenāṣṭarcena
17.36.9	atha yadi somātipavito bhavati pitṝṇāṃ yājyānuvākyābhir upatiṣṭhanta ud īratām avara ut parāsa āhaṃ pitṝnt suvidatrāṃ avitsīdaṃ pitṛbhyo namo astv adyety adhvaryur hotā brahmā ta upatiṣṭhante
17.36.10	yatraiva śatātṛṇṇāṃ dhārayati tan nidadhāti pratiṣṭhityā iti brāhmaṇam
17.36.11	tad evaināṃ nidhāya dakṣiṇato nidadhāti
17.36.12	athaitāni pātrāṇi purāṇabhasmanaḥ khare sādayati
17.37.1	pitṛbhyaḥ svadhāvibhyaḥ svadhā namaḥ pitāmahebhyaḥ svadhāvibhyaḥ svadhā namaḥ prapitāmahebhyaḥ svadhāvibhyaḥ svadhā nama iti
17.37.2	atra garbhiṇīṃ vaḍabāṃ dadāti
17.37.3	athāpa upaspṛśya bārhaspatyasya paśupuroḍāśaṃ yācati
17.37.4	tena pracarati devatāprabhṛtineḍāntena
17.37.5	atha paśubhiś carati manotāprabhṛtibhir iḍāntaiḥ
17.37.6	athaitān puroḍāśān yācaty aindram ekādaśakapālaṃ sāvitraṃ dvādaśakapālaṃ vāruṇaṃ daśakapālam iti
17.37.7	taiś carati devatāprabhṛtibhir iḍāntaiḥ
17.37.8	anūyājaiś caritvā pradakṣiṇam āvṛtya pratyaṅṅ ādrutya patnīḥ saṃyājya prāṅ etya dhruvām āpyāyya trīṇi pāśubandhikāni samiṣṭayajūṃṣi juhoti yajña yajñaṃ gacchaiṣa te yajño yajñapate devā gātuvida iti
17.37.9	atraitam avabhṛthaṃ saṃsādayanti yat kiṃcit surāliptaṃ bhavati tat saha hṛdayaśūlāni bhavanti
17.37.10	etat samādāyāntareṇa cātvālotkarāv udaṅṅ upaniṣkrāmanti
17.38.1	dve srutī aśṛṇavaṃ pitṝṇām ahaṃ devānām uta martyānām / tābhyām idaṃ viśvaṃ bhuvanaṃ samety antarā pūrvam aparaṃ ca ketum iti
17.38.2	prasiddhaṃ hṛdayaśūlaiś caritvāthaitāni pātrāṇy udakānte parāñci sādayati yas te deva varuṇa gāyatracchandāḥ pāśo brahman pratiṣṭhitaḥ / taṃ ta etenāvayaja iti parṇamayam
17.38.3	yas te deva varuṇa triṣṭupchandāḥ pāśaḥ kṣatre pratiṣṭhitaḥ / taṃ ta etenāvayaja iti naiyagrodham
17.38.4	yas te deva varuṇa jagatīchandāḥ pāśo vikṣu pratiṣṭhitaḥ / taṃ ta etenāvayaja ity āśvattham
17.38.5	yas te deva varuṇānuṣṭupchandāḥ pāśaḥ paśuṣu pratiṣṭhitaḥ / taṃ ta etenāvayaja iti śatātṛṇṇām
17.38.6	tūṣṇīṃ sataṃ vālaṃ ca
17.38.7	prasiddho 'vabhṛthaḥ
17.38.8	sāma caiva nāha devīr āpa eṣa vo garbha iti ca
17.38.9	athāpratīkṣam āyanti varuṇasyāntarhityai
17.38.10	prapathe samidhaḥ kurvata edho 'sy edhiṣīmahīti
17.38.11	etyāhavanīye 'bhyādadhāti samid asi tejo 'si tejo mayi dhehīti
17.38.12	athāhavanīyam upatiṣṭhante 'po anvacāriṣaṃ rasena samasṛkṣmahi / payasvāṃ agna āgamaṃ taṃ mā saṃsṛja varcaseti
17.38.13	atha kusīdena saktuhomena carati
17.38.14	atha devatā upasthāya yūpam upatiṣṭhate / saṃtiṣṭhate sautrāmaṇī
17.39.1	vedam adhītya snāsyann upakalpayata erakāṃ copabarhaṇaṃ ca nāpitaṃ ca kṣuraṃ ca dārūṇi copastaraṇaṃ ca vṛkalāṃś ca dantadhāvanam uṣṇāś cāpaḥ śītāś ca sarvasurabhipiṣṭaṃ cāñjanaṃ ca srajaṃ cādarśaṃ cāhataṃ ca vāsaḥ prāvaraṇaṃ ca vasanāntaraṃ bādaraṃ maṇiṃ suvarṇopadhānaṃ sūtraṃ ca pravartau ca daṇḍaṃ copānahau ca chattram ānaḍuhaṃ carma sarvarohitam iti
17.39.2	ete 'sya saṃbhārā upak.lptā bhavanti
17.39.3	snānasya mīmāṃsā
17.39.4	rohiṇyāṃ snāyād ity ekam
17.39.5	prājāpatyaṃ vā etan nakṣatram
17.39.6	tad asya prājāpatya eva nakṣatre snātaṃ bhavati
17.39.7	atho sarvān rohān rohāṇīti
17.39.8	tiṣye snāyād ity ekam
17.39.9	bārhaspatyaṃ vā etan nakṣatram
17.39.10	tad asya bārhaspatya eva nakṣatre snātaṃ bhavati
17.39.11	atho bṛhaspatiprasūto 'sānīti
17.39.12	uttarayoḥ phalgunyoḥ snāyād ity ekam
17.39.13	bhāgyaṃ vā etan nakṣatram
17.39.14	tad asya bhāgya eva nakṣatre snātaṃ bhavati
17.39.15	atho bhāgyo 'sānīti
17.39.16	haste snāyād ity ekam
17.39.17	sāvitraṃ vā etan nakṣatram
17.39.18	tad asya sāvitra eva nakṣatre snātaṃ bhavati
17.39.19	atho savitṛprasūto 'sānīti
17.39.20	citrāyāṃ snāyād ity ekam
17.39.21	aindraṃ vā etan nakṣatram
17.39.22	tad asyaindra eva nakṣatre snātaṃ bhavati
17.39.23	atho citro 'sānīti
17.39.24	viśākhayoḥ snāyād ity ekam
17.39.25	aindrāgnaṃ vā etan nakṣatram
17.39.26	tad asyaindrāgna eva nakṣatre snātaṃ bhavati
17.39.27	atho viśākho 'sāni prajayā paśubhir iti
17.39.28	eteṣām ekasminn āpūryamāṇapakṣe purād ity asyodayād vrajam abhi prapadyate
17.39.29	nainam etad ahar ādityo 'bhitapet tad aha snātānām u ha vā eṣa etat tejasā yaśasā tapati
17.39.30	antarlomnā carmaṇā vrajam abhivighnanti
17.39.31	pūrvārdhamadhye vrajasyāgnim upasamādhāya saṃparistīryāharanty etān saṃbhārān sakṛd eva sarvān
17.39.32	yat saha sarvāṇi mānuṣāṇīty etasmād brāhmaṇāt
17.39.33	dakṣiṇato brāhmaṇa upaviśati
17.39.34	uttarata udapātraṃ pālāśīṃ ca samidhaṃ nidadhāti
17.39.35	apareṇāgnim udīcīnapratiṣevaṇām erakāṃ sādhīvāsām āstīrya tasyāṃ prāṅmukha upaviśati
17.39.36	uttarato nāpitaḥ
17.39.37	uttarata upabarhaṇam
17.39.38	āmadhyaṃdinaṃ bhikṣāṃ dadyāt
17.39.39	apīha gāṃ paced vaśaś ced asya syāt
17.39.40	atraitāṃ pālāśīṃ samidham ājyenāktvā madhyaṃdine 'bhyādadhāti
17.40.1	imaṃ stomam arhate jātavedase ratham iva saṃ mahemā manīṣayā / bhadrā hi naḥ pramatir asya saṃsady agne sakhye mā riṣāmā vayaṃ tava svāheti
17.40.2	athairakāyām udīcīnaśirā nipadyate tryāyuṣaṃ jamadagneḥ kaśyapasya tryāyuṣam agastyasya tryāyuṣam ṛṣīṇāṃ tryāyuṣaṃ yad devānāṃ tryāyuṣaṃ tan me astu tryāyuṣam iti
17.40.3	udyamānam anumantrayate śivā me bhavatha saṃspṛśa iti
17.40.4	kṣuram abhimantrayate kṣuro nāmāsi svadhitis te pitā namas te astu mā mā hiṃsīr iti
17.40.5	upyamānam anumantrayate yat kṣureṇa varcayasi vaptrā vapasi keśaśmaśru varcaya me mukhaṃ mā ma āyuḥ pramoṣīr iti
17.40.6	śmaśrūṇy evāgre vapate 'thopapakṣāv atha keśāny athopapādam itarāṇy aṅgāni
17.40.7	etasmād dhy eṣā jarasā pūrva āyuṣi prayānti pūrva āyuṣy annādā bhavanti ya evaṃ vidvāṃso lomāni vāpayante
17.40.8	sa yadi lomāni vāpayiṣyamāṇaḥ syāt keśaśmaśru vāpayitvā lomāni saṃhṛtya nakhāni nikṛntayīta
17.40.9	athaitāni samuccitya brahmacāriṇe prayacchann āhemāni hṛtvā darbhastambe vodumbaramūle vā nidhattād iti
17.40.10	tāni sa tatra nidadhāti
17.40.11	apareṇāgniṃ prāṅmukha upaviśya mekhalāṃ visraṃsayata imāṃ viṣyāmi varuṇapāśam iti
17.40.12	yo 'sya tatra rāteḥ putro vāntevāsī vā bhavati tasmai prayacchann āhemāṃ hṛtvā nyagrodhe vodumbaramūle vā nidhattād iti
17.40.13	tām u sa tatra nidadhātīdam aham amuṣyāmuṣyāyaṇasya śucā pāpmānam avagūhāmy uttarasya dviṣadbhya iti
17.40.14	vṛkalaiḥ pradhāvya dantān vidhāvayate 'nnādyāya vyapohadhvaṃ bhago rājāyam āgamat / sa me mukhaṃ prasarpatu varcase ca bhagāya ceti
17.40.15	ubhayīr apaḥ saṃniṣiñcati
17.40.16	uṣṇāsu śītā ānayati daivamānuṣasya vyāvṛttyā iti
17.40.17	tāsām añjalinopahatyābhiṣiñcaty āpo hi ṣṭhā mayobhuva iti tisṛbhir hiraṇyavarṇāḥ śucayaḥ pāvakā iti tisṛbhiḥ
17.40.18	ṣoḍhāvihito vai puruṣa ity etasmād brāhmaṇāt
17.40.19	athaitasya sarvasurabhipiṣṭaṃ samudāyutya triḥ prasiñcati
17.41.1	namaḥ śākajañjabhābhyāṃ namas tābhyo devatābhyo yā abhigrāhiṇīr iti
17.41.2	anulimpate 'psarāsu ca yo gandho gandharveṣu ca yad yaśaḥ / divyo yo mānuṣo gandhaḥ sa mām āviśatv iheti
17.41.3	athāhataṃ paridhatte svā mā tanūr āviśa śivā mā tanūr āviśeti
17.41.4	evam evottarāsaṅgyam
17.41.5	evam evāta ūrdhvam
17.41.6	athaitaṃ bādaraṃ maṇiṃ suvarṇopadhānaṃ sūtre protya darvyām ādhāya darvidaṇḍe sūtreṇa paryasya juhotīyam oṣadhe trāyamāṇā sahamānā sahasvatī / sā mā karotu somavarcasaṃ sūryavarcasaṃ brahmavarcasvinam annādaṃ karotu svāheti
17.41.7	athainam udapātre 'nupariplāvayati viśvā uta tvayā vayaṃ dhārā udanyā iva / atigāhemahi dviṣa iti
17.41.8	apāśo 'sīty uktvākṣṇayā pariharati vadhyaṃ hi pratyañcaṃ pratimuñcanti vyāvṛttyā ity etasmād brāhmaṇāt
17.41.9	athaitau pravartau sūtre protya darvyām ādhāya darvidaṇḍe sūtreṇa paryasya juhoty āyuṣyaṃ varcasyaṃ suvīryaṃ rāyaspoṣam audbhidyam / idaṃ hiraṇyaṃ varcase jaitryāyāviśatād imaṃ rayiṃ svāheti
17.41.10	dvitīyāṃ juhoti śunim ivāhaṃ hiraṇyasya pitur iva nāmāgrabhaiṣam / tan mā karotu somavarcasaṃ sūryavarcasaṃ brahmavarcasvinam annādaṃ karotu svāheti
17.41.11	tṛtīyāṃ juhoty uccairvāji pṛtanāsahaṃ sabhāsāhaṃ dhanaṃjayam / sarvāḥ samṛddhīr ṛddhayo hiraṇye yāḥ samāhitāḥ svāheti
17.41.12	caturthīṃ juhoti virājaṃ ca svarājaṃ cābhiṣṭir yā ca no gṛhe / lakṣmī rāṣṭrasya yā mukhe tayā mā saṃsṛjāmasi svāheti
17.41.13	pañcamīṃ juhoti yaśo mā kuru brāhmaṇeṣu yaśo rājasu mā kuru / yaśo viśyeṣu śūdreṣv aham asmi yaśas tava svāheti
17.41.14	athaināv udapātre 'nupariplāvayati viśvā uta tvayā vayam ity etayā
17.41.15	tayor anyataram ādāya dakṣiṇe karṇa ābadhnīta āyuṣyaṃ varcasyam ity etābhiḥ pañcabhiḥ
17.41.16	athainam anuparivartayata ṛtubhis tvārtavaiḥ saṃvatsarasya dhāyasā tais tvā sahānukaromīti
17.41.17	evam evottaraṃ pravartam ābadhnīte
17.41.18	atha srajaṃ pratimuñcate
17.42.1	śubhike śira āroha śobhayantī mukhaṃ mama / mukhaṃ hi mama śobhaya bhūyāṃsaṃ ca bhagaṃ kuru
17.42.2	yāṃ tvā jahāra jamadagniḥ śraddhāyai kāmāyanyai / tāṃ tvemāṃ pratimuñce 'haṃ varcase ca bhagāya ceti
17.42.3	traikakudenāñjanenāṅkte yad āñjanaṃ traikakudaṃ jātaṃ himavata upari / tena vām āñje mayi parvatavarcasam astv iti
17.42.4	ādarśe paripaśyate yan me manaḥ parāgatam ādarśe paripaśyataḥ / idaṃ tan mayi paśyāmy āyuṣyaṃ varcasyaṃ me astv iti
17.42.5	athopānahāv upamuñcate dyaur asīti dakṣiṇe pāde pṛthivy asīty uttare
17.42.6	atha daṇḍam ādatte sakhā mā gopāyeti
17.42.7	chattram ādatte divyo 'si suparṇo 'ntarikṣān mā pāhīti
17.42.8	so 'traivāsta ā nakṣatrāṇām udayāt
17.42.9	athoditeṣu nakṣatreṣūpaniṣkramya diśa upatiṣṭhate devīḥ ṣaḍurvīr uru naḥ kṛṇota viśve devāsa iha vīrayadhvam iti
17.42.10	mā hāsmahi prajayā mā tanūbhir iti nakṣatrāṇi
17.42.11	mā radhāma dviṣate soma rājann iti candramasam
17.42.12	samupasthāya yatrayatra kāmayate tad etīti
17.42.13	etat samāvartanam
17.43.1	athetarat
17.43.2	tūṣṇīm eva tīrthe snātvodeti
17.43.3	atha yadi rathaṃ labhate rathaṃtaram asīti dakṣiṇaṃ cakram abhimṛśati bṛhad asīty uttaraṃ vāmadevyam asīti madhyam
17.43.4	atha rathaṃ pravartamānam anumantrayate 'yaṃ vām aśvinā ratho mā duḥkhe mā sukhe riṣad iti
17.43.5	atha yadi śamarathaṃ kariṣyan bhavaty apa upaspṛśyemām abhimṛśatīha dhṛtir iha vidhṛtir iha rantir iha ramatir iha ramatām iti
17.43.6	athāsmā ācāryaḥ kūrcam āhārayati
17.43.7	taṃ pradakṣiṇaṃ paryasyodagāvṛtta upaviśati purastād vainaṃ pratyañcam upohate rāṣṭrabhṛd asy ācāryāsandī mā tvad yoṣam iti
17.43.8	athāsmā udakam āhārayati
17.43.9	tenāsya pādau prakṣālayati
17.43.10	avanektuḥ pāṇī saṃmṛśati mayi maho mayi bhago mayi bhargo mayi yaśa iti
17.43.11	apa upaspṛśya mayīndriyaṃ vīryam ity uraḥ praty ātmānaṃ pratyabhimṛśate
17.43.12	athāsmā anyad āhārayati
17.43.13	tat pratigṛhṇāty ā ma agād varcasā yaśasā saṃsṛja payasā tejasā ca taṃ mā priyaṃ prajānāṃ kurv adhipatiṃ paśūnām iti brāhmaṇaḥ
17.43.14	priyaṃ paśūnāṃ kurv adhipatiṃ prajānām iti rājanyaḥ
17.43.15	tad upaspṛśya prāk sektavā ity āha
17.43.16	madhuparkaṃ proktam abhimantrayate sa māvatu sa mā pātu sa mā juṣatām iti
17.43.17	ubhābhyāṃ hastābhyāṃ pratigṛhṇāti
17.44.1	ā ma agād varcasā yaśasā saṃsṛja payasā tejasā ca taṃ mā priyaṃ prajānāṃ kurv adhipatiṃ paśūnām iti brāhmaṇaḥ
17.44.2	priyaṃ paśūnāṃ kurv adhipatiṃ prajānām iti rājanyaḥ
17.44.3	tasmiṃś cet kiṃcid āpatitaṃ syāt tad aṅguṣṭhena ca mahānāmnyā copasaṃgṛhyemāṃ diśaṃ nirasyati neṣṭāviddhaṃ kṛntāmi yā te ghorā tanūs tayā tam āviśa yo 'smān dveṣṭi yaṃ ca vayaṃ dviṣma iti
17.44.4	athāpa upaspṛśya samudāyutya triḥ prāśnāti prāṇa idaṃ te baliṃ harāmi śreṣṭhaṃ mādhipatiṃ kurv iti
17.44.5	somo 'si somapaṃ mā kurv iti dvitīyam
17.44.6	annam asy annādaṃ mā kurv iti tṛtīyam
17.44.7	triḥ pītvocchiṣṭaṃ dadāti
17.44.8	yam ātmanaḥ śreyāṃsam icchet tasmai śeṣaṃ dadyāt
17.44.9	upanītāṃ gām anumantrayate jahi me pāpmānam upanetuś ceti
17.44.10	tāṃ kurvanti votsṛjanti vā
17.44.11	sa yadi kariṣyan bhavati kurutety āha
17.44.12	atha yady utsrakṣyan bhavati tām anumantrayate gaur dhenubhavyā mātā rudrāṇāṃ duhitā vasūnāṃ svasādityānām amṛtasya nābhiḥ / pra ṇu vocaṃ cikituṣe janāya mā gām anāgām aditiṃ vadhiṣṭa
17.44.13	pibatūdakaṃ tṛṇāny attv om utsṛjateti
17.44.14	athāsmā odanam āhārayati
17.44.15	tam aśnāti brahma tvāśnātu brahma tvāśnātv iti
17.44.16	tac catuṣṭayo 'rghyo dadhi madhu ghṛtam āpa iti
17.44.17	pañcataya ity eke dadhi payo madhu ghṛtam āpa iti
17.45.1	brāhmaṇo ha somārthaḥ śuklena piṅgākṣeṇa mūrdhabhinnena visravatā pathi samājagāma
17.45.2	taṃ hovāca kathā vidyāṃ bhagavantam iti
17.45.3	somo rājāsmīti hainaṃ pratyuvāca
17.45.4	taṃ mā kadadhvaryur anaiṣṭyayanavid abhyasauṣīt
17.45.5	yatro mā kadadhvaryur anaiṣṭyayanavid abhiṣuṇotīttham ahaṃ tatra visrāvāṇi
17.45.6	asāvasau brāhmaṇo naiṣṭyayanāni veda
17.45.7	taṃ gamiṣyāmi
17.45.8	sa ma imān varṇān saṃropayiṣyatīti
17.45.9	te yatrāvabhṛtham avayanti tad audumbaryā śākhayā palāśaśākhayā vā sruveṇa vānājyaliptena dadhnā payasā vā madhumiśreṇa naiṣṭyayanair ṛjīṣam abhijuhvati
17.45.10	yat te grāvṇā cicchiduḥ soma rājann ity etenānuvākenābhir gīrbhir yad ato na ūnam ity etayā ca caturdaśabhir ṛjīṣam abhijuhvati
17.45.11	te yatrāvabhṛthaṃ saṃsidhyeyus tān brūyād ye nu rājñas tvacaṃ bhittvā krūraṃ kṛtveha grāvabhiḥ
17.46.1	aśamayitvā naiṣṭyayanair yanty evaivaṃ kṛtāgasaḥ
17.46.2	ye somam asaṃsthāpyāpaḥ saṃsādya sominaḥ / saṃsthito na ity āyanty amutrainān hinasti saḥ
17.46.3	asiśūlair uttudanti yam asya pratiṣādane / yo 'śamayitvā naiṣṭyayanair atha nākam adhirohati
17.46.4	vāyur bhūtvā pavate tridivaṃ nākam uttamam / yaḥ śamayitvā naiṣṭyayanair atha nākam adhirohati
17.46.5	adhvaryor yajamānasya pratiprasthātur agnīdhaḥ / brahmaṇo hotur udgātū rājaiṣāṃ lokam ādatte na cāhauṣuś caturdaśa
17.46.6	ye caturdaśa juhvati dadhna etāḥ sruvāhutīḥ / naiṣāṃ rājā lokam ādatte na prajāṃ nota vājinam
17.46.7	āpyāyayanto rājānaṃ grāvabhiḥ krūram ṛtvijaḥ / payasā śamayanto 'sya juhutaiva caturdaśeti
17.47.1	atha vai bhavati
17.47.2	brahmavādino vadanti sa tvai darśapūrṇamāsau yajeta ya enau sendrau yajeteti
17.47.3	vaimṛdhaḥ pūrṇamāse 'nunirvāpyo bhavati
17.47.4	tena pūrṇamāsaḥ sendraḥ
17.47.5	aindraṃ dadhy amāvāsyāyām
17.47.6	tenāmāvāsyā sendreti
17.47.7	keno svid anījānasya sendrau bhavata iti
17.47.8	aindrāgnena puroḍāśenety eva brūyād iti
17.47.9	atha vai bhavati
17.47.10	devā vai yad yajñe 'kurvata tad asurā akurvata
17.47.11	te devā etām iṣṭim apaśyan
17.47.12	āgnāvaiṣṇavam ekādaśakapālaṃ sarasvatyai caruṃ sarasvate carum
17.47.13	tāṃ paurṇamāsaṃ saṃsthāpyānuniravapan
17.47.14	tato devā abhavan parāsurāḥ
17.47.15	yo bhrātṛvyavānt syāt sa paurṇamāsaṃ saṃsthāpyaitām iṣṭim anunirvapet
17.47.16	paurṇamāsenaiva vajraṃ bhrātṛvyāya prahṛtyāgnāvaiṣṇavena devatāś ca yajñaṃ ca bhrātṛvyasya vṛṅkta iti brāhmaṇam
17.47.17	sa eṣa bhrātṛvyavato yathākāmaprayogaḥ
17.47.18	mithunān paśūnt sārasvatābhyām
17.47.19	yāvad evāsyāsti tat sarvaṃ vṛṅkta iti brāhmaṇam
17.47.20	atha vai bhavati
17.48.1	paurṇamāsīm eva yajeta bhrātṛvyavān nāmāvāsyām iti
17.48.2	sa paurṇamāsīm
17.48.3	paurṇamāsīm eva yajeta bhrātṛvyavān nāmāvāsyām
17.48.4	hatvā bhrātṛvyaṃ nāpyāyayatīti brāhmaṇam
17.48.5	tad etat staraṇāvagadhaṃ vāparodhyāvagadhaṃ veti
17.48.6	atha vai bhavati
17.48.7	sākaṃprasthāyīyena yajeta paśukāma iti
17.48.8	etayeṣṭyā yakṣyamāṇa upakalpayata audumbaraṃ mahatpātraṃ prabhūtam ājyam iti
17.48.9	atha devasya tvā savituḥ prasava iti pratipadaṃ kṛtvāgneyam aṣṭākapālaṃ nirvapaty aindram ekādaśakapālam aindraṃ sāṃnāyyam
17.48.10	prasiddham āgneyena caritvāthetarayor haviṣor audumbare mahati pātre samavadyann āhendrāyānubrūhīti mahendrāyeti vā yadi mahendrayājī bhavati
17.48.11	mahatā pūrṇaṃ hotavyam iti
17.48.12	atyākramyāśrāvyāhendraṃ yajeti mahendram iti vā yadi mahendrayājī bhavati
17.48.13	vaṣaṭkṛte sahaiva pātreṇa juhoti
17.48.14	tṛpta evainam indraḥ prajayā paśubhis tarpayatīti brāhmaṇam
17.48.15	atha vai bhavati
17.48.16	dārupātreṇa juhoti
17.48.17	na hi mṛnmayam āhutim ānaśe
17.48.18	audumbaraṃ bhavati
17.48.19	ūrg vā udumbara ūrk paśavaḥ
17.48.20	ūrjaivāsmā ūrjaṃ paśūn avarunddha iti brāhmaṇam
17.48.21	tad etal labhyāvagadhaṃ vā nirvedāvagadhaṃ veti
17.48.22	atha vai bhavati
17.49.1	nāgataśrīr mahendraṃ yajeta
17.49.2	trayo vai gataśriyaḥ śuśruvān grāmaṇī rājanyas teṣāṃ mahendro devateti
17.49.3	sa yo 'nya etebhyo mahendram iyakṣyeta sa saṃvatsaram indram iṣṭvāgnaye vratapataye puroḍāśam aṣṭākapālaṃ nirvapati
17.49.4	sā prasiddheṣṭiḥ saṃtiṣṭhate
17.49.5	atha yāmāvāsyāgacchati tasyāṃ mahendraṃ yajate
17.49.6	so 'ta ūrdhvaṃ mahendrayājy eva bhavati
17.49.7	atha vai bhavati
17.49.8	saṃvatsaram indraṃ yajeta
17.49.9	saṃvatsaraṃ hi vrataṃ nāti
17.49.10	svaivainaṃ devatejyamānā bhūtyā inddhe vasīyān bhavatīti brāhmaṇam
17.49.11	atha vai bhavati
17.49.12	saṃvatsarasya parastād agnaye vratapataye puroḍāśam aṣṭākapālaṃ nirvapet
17.49.13	saṃvatsaram evainaṃ vṛtraṃ jaghnivāṃsam agnir vratapatir vratam ā lambhayati
17.49.14	tato 'dhi kāmaṃ yajeteti brāhmaṇam
17.49.15	atha vai bhavati
17.50.1	nāsomāyājī saṃnayet
17.50.2	anāgataṃ vā etasya payo yo 'somayājī
17.50.3	yad asomayājī saṃnayet parimoṣa eva so 'nṛtaṃ karoti
17.50.4	atho paraiva sicyate
17.50.5	somayājy eva saṃnayet
17.50.6	payo vai somaḥ payaḥ sāṃnāyyam
17.50.7	payasaiva paya ātman dhatta iti brāhmaṇam
17.50.8	atha vai bhavati
17.50.9	vi vā etaṃ prajayā paśubhir ardhayati vardhayaty asya bhrātṛvyaṃ yasya havir niruptaṃ purastāc candramā abhyudeti
17.50.10	tredhā taṇḍulān vibhajet
17.50.11	ye madhyamāḥ syus tān agnaye dātre puroḍāśam aṣṭākapālaṃ kuryāt
17.50.12	ye sthaviṣṭhās tān indrāya pradātre dadhaṃś carum
17.50.13	ye 'niṣṭhās tān viṣṇave śipiviṣṭāya śṛte carum iti
17.50.14	tasyā etā bhavanty agne dā dāśuṣe rayiṃ dā no agne pradātāraṃ havāmahe pradātā vajrī pra tat te adya kim it te viṣṇo paricakṣyaṃ bhūd itīn nv ījānasya
17.50.15	vyāpannayaiva pūrvayā yajate 'vyāpannayottarayā
17.50.16	na dve yajeta
17.50.17	yat pūrvayā saṃprati yajetottarayā chambaṭ kuryāt
17.50.18	yad uttarayā saṃprati yajeta pūrvayā chambaṭ kuryāt
17.50.19	neṣṭir bhavati na yajñaḥ
17.50.20	tad anu hrītamukhy apagalbho jāyate
17.50.21	ekām eva yajeta pragalbho 'sya jāyate
17.50.22	anādṛtya tad dve eva yajeta
17.50.23	yajñamukham eva pūrvayālabhate
17.50.24	yajata uttarayā
17.50.25	devatā eva pūrvayāvarunddha indriyam uttarayā
17.50.26	devalokam eva pūrvayābhijayati manuṣyalokam uttarayā
17.50.27	bhūyaso yajñakratūn upaitīti brāhmaṇam
17.50.28	atha vai bhavati
17.50.29	eṣā vai sumanā nāmeṣṭiḥ
17.50.30	yam adyejānaṃ paścāc candramā abhy udety asminn evāsmai loke 'rdhukaṃ bhavatīti brāhmaṇam
17.50.31	atha vai bhavati
17.51.1	dākṣāyaṇayajñena suvargakāmo yajeta
17.51.2	pūrṇamāse saṃnayen maitrāvaruṇyāmikṣayāmāvāsyāyāṃ yajeteti
17.51.3	etayeṣṭyā yakṣyamāṇa upakalpayate 'hataṃ vāsaḥ
17.51.4	atha paurṇamāsyā upavasathe 'gnaye vratapataye puroḍāśam aṣṭākapālaṃ nirvapati
17.51.5	sā prasiddheṣṭiḥ saṃtiṣṭhate
17.51.6	athāsyaitad ahar indrāya vatsā apākṛtā bhavanti
17.51.7	aindraṃ payo dohayitvopavasati sāṃnāyyasya vāvṛtā tūṣṇīṃ vā
17.51.8	atha prātar āgneyam aṣṭākapālaṃ nirvapaty aindraṃ sāṃnāyyam
17.51.9	sā dvihavir iṣṭiḥ saṃtiṣṭhate
17.51.10	atraitad aindraṃ sāṃnāyyaṃ samupahūya bhakṣayanti
17.51.11	athāhataṃ vāsaḥ paridhāyāparapakṣaṃ vrataṃ carati
17.51.12	tasyaitad vrataṃ nānṛtaṃ vadati na māṃsam aśnāti na striyam upaiti nāsya palpūlanena vāsaḥ palpūlayanti
17.51.13	atha yāmāvāsyāgacchati tasyā upavasathe 'gnaye vratapataye puroḍāśam aṣṭākapālaṃ nirvapati
17.51.14	sā prasiddheṣṭiḥ saṃtiṣṭhate
17.51.15	athāsyaitad ahar mitrāvaruṇābhyāṃ vatsā apākṛtā bhavanti
17.51.16	maitrāvaruṇaṃ payo dohayitvopavasati sāṃnāyyasya vāvṛtā tūṣṇīṃ vā
17.51.17	atha prātar āgneyam aṣṭākapālaṃ nirvapati maitrāvaruṇīm āmikṣām
17.51.18	sā dvihavir iṣṭiḥ saṃtiṣṭhate
17.51.19	vājinasya kāle vājinena carati
17.51.20	nidhatte vāsaḥ
17.51.21	visṛjate vratam
17.51.22	visṛṣṭavrata etaṃ pūrvapakṣaṃ bhavati
17.51.23	atha paurṇamāsy āgacchati
17.51.24	utsīdati vratapatiḥ
17.51.25	yad evordhvaṃ vratapates tena pratipadyate
17.51.26	tad etat saṃvatsarāvagadhaṃ somasaṃstham
17.52.1	atheḍādadha ity ācakṣate
17.52.2	samānaṃ vāsasaś ca vratapateś ca
17.52.3	tathaindraṃ payo dohayitvopavasati sāṃnāyyasya vāvṛtā tūṣṇīṃ vā
17.52.4	atha prātar āgneyam aṣṭākapālaṃ nirvapaty agnīṣomīyam ekādaśakapālam aindraṃ sāṃnāyyam
17.52.5	sā trihavir iṣṭiḥ saṃtiṣṭhate
17.52.6	atraitad aindraṃ sāṃnāyyaṃ samupahūya bhakṣayanti
17.52.7	tathāhataṃ vāsaḥ paridhāyāparapakṣaṃ vrataṃ carati
17.52.8	āgacchaty amāvāsyā
17.52.9	tasyā upavasathe yajate
17.52.10	tathā maitrāvaruṇaṃ payo dohayitvopavasati sāṃnāyyasya vāvṛtā tūṣṇīṃ vā
17.52.11	atha prātar āgneyam aṣṭākapālaṃ nirvapaty aindram ekādaśakapālaṃ maitrāvaruṇīm āmikṣām
17.52.12	sā trihavir iṣṭiḥ saṃtiṣṭhate
17.52.13	vājinasya kāle vājinena carati
17.52.14	nidhatte vāsaḥ
17.52.15	visṛjate vratam
17.52.16	visṛṣṭavrata etaṃ pūrvapakṣaṃ bhavati
17.52.17	atha paurṇamāsy āgacchati
17.52.18	utsīdati vratapatiḥ
17.52.19	yad evordhvaṃ vratapates tena pratipadyate
17.52.20	tad etat saṃvatsarāvagadhaṃ somasaṃstham
17.53.1	atha catuścakro bhrātṛvyavato yajñaḥ
17.53.2	samānaṃ vāsasaś caiva vratapateś ca
17.53.3	tathaivaindraṃ payo dohayitvopavasati sāṃnāyyasya vāvṛtā tūṣṇīṃ vā
17.53.4	atha prātar āgneyam aṣṭākapālaṃ nirvapati sarasvata upāṃśuyājam agnīṣomīyam ekādaśakapālam aindraṃ sāṃnāyyam
17.53.5	sā caturhavir iṣṭiḥ saṃtiṣṭhate
17.53.6	atraitad aindraṃ sāṃnāyyaṃ samupahūya bhakṣayanti
17.53.7	tathaivāhataṃ vāsaḥ paridhāyāparapakṣaṃ vrataṃ carati
17.53.8	āgacchaty amāvāsyā
17.53.9	naivopavasathe yajate
17.53.10	tathaiva maitrāvaruṇaṃ payo dohayitvopavasati sāṃnāyyasya vāvṛtā tūṣṇīṃ vā
17.53.11	atha prātar āgneyam aṣṭāklapālaṃ nirvapati sarasvatyā upāṃśuyājam aindram ekādaśakapālaṃ maitrāvaruṇīm āmikṣām
17.53.12	sā caturhavir iṣṭiḥ saṃtiṣṭhate
17.53.13	vājinasya kāle vājinena carati
17.53.14	nidhatte vāsaḥ
17.53.15	visṛjate vratam
17.53.16	visṛṣṭavrata etaṃ pūrvapakṣaṃ bhavati
17.53.17	atha paurṇamāsy āgacchati
17.53.18	utsīdati vratapatiḥ
17.53.19	yad evordhvaṃ vratapates tena pratipadyate
17.53.20	tad etat saṃvatsarāvagadhaṃ somasaṃstham
17.54.1	sa eṣa catuścakro bhrātṛvyavato yajñaḥ
17.54.2	sa yathā ha vā idam anaś catuścakraṃ vyavaghnānam ety evaṃ ha vā eṣa etena yajñakratuneṣṭvā pāpmānaṃ bhrātṛvyaṃ vyavaghnāna eti
17.54.3	sa eṣa vasiṣṭhayajñaḥ keśiyajñaḥ sārvaseniyajñaḥ
17.54.4	vasiṣṭho ha yatra saudāsān abhicacāraivaṃ hainān abhicacāra
17.54.5	keśī ha yatra khāṇḍikam abhicacāraivaṃ hainam abhicacāra
17.54.6	sārvasenir ha yatra bhrātṛvyān abhicacāraivaṃ hainān abhicacāra
17.55.1	cāturmāsyaiḥ somair yakṣyamāṇo bhavati
17.55.2	sa dvayān saṃbhārān upakalpayata āgniṣṭomikāṃś ca vaiśvadevasaṃbhārāṃś ca
17.55.3	sa purastāt phālgunyai vā caitryai vā paurṇamāsyā āmāvāsyena haviṣeṣṭvā dīkṣate
17.55.4	tasyāparimitā dīkṣās tisra upasadaḥ
17.55.5	sa tathā rājānaṃ krīṇāti yathā manyate paurṇamāsyai me yajñiye 'han sutyā saṃpatsyata iti
17.55.6	tasya tathā saṃpadyate
17.55.7	prasiddhena karmaṇopavasathād eti
17.55.8	athāsyaitad ahar viśvebhyo devebhyo vatsā apākṛtā bhavanti
17.55.9	vaiśvadevaṃ payo dohayati sāṃnāyyasya vāvṛtā tūṣṇīṃ vā
17.55.10	atha vasatīvarīḥ parihṛtya payāṃsi viśiṣyopavasanti
17.55.11	atha prātas trivṛd barhiḥ
17.55.12	tad ekavad eva stṛṇāti
17.55.13	athāgneyaṃ paśum upākaroti
17.55.14	tasya vaiśvadeva upālambhyo bhavati
17.55.15	tasya prātaḥsavanīyān anuvartante vaiśvadevahavīṃṣi
17.55.16	praiṣavantaḥ savanīyāḥ
17.55.17	anubrūhi yajetītareṣāṃ haviṣām
17.55.18	ṛjudhā trivṛd agniṣṭomaḥ saṃtiṣṭhate
17.55.19	purastād dhānāsomānāṃ vājinena carati
17.55.20	samānaṃ karmāvabhṛthāt
17.55.21	prasiddho 'vabhṛthaḥ
17.55.22	udayanīyayeṣṭyeṣṭvā maitrāvaruṇīṃ vaśām upākaroti
17.55.23	tasyai dyāvāpṛthivyopālambhyā bhavati
17.55.24	tayoḥ prasiddhaṃ vapābhyāṃ caritvā paśupuroḍāśau nirvapati
17.55.25	saṃtiṣṭhate yathā dvipaśuḥ paśubandhas tathā
17.55.26	atha paurṇamāsavaimṛdhābhyām iṣṭvety uktam etad
17.55.27	athātaś caturṣu māseṣu
17.56.1	varuṇapraghāsābhyāṃ somābhyāṃ yakṣyamāno bhavati
17.56.2	dīkṣate
17.56.3	tasyāparimitā dīkṣā dvādaśopasadaḥ
17.56.4	sa tathā rājānaṃ krīṇāti yathā manyate paurṇamāsyai me yajñiye 'han dvitīyam ahaḥ saṃpatsyata iti
17.56.5	tasya tathā saṃpadyate
17.56.6	prasiddhena karmaṇopavasathād eti
17.56.7	athāsyaitad ahar marudbhyo vatsā apākṛtā bhavanti
17.56.8	mārutaṃ payo dohayati sāṃnāyyasya vāvṛtā tūṣṇīṃ vā
17.56.9	atha vasatīvarīḥ parihṛtya payāṃsi viśiṣyopavasanti
17.56.10	atha prātar āgneyaṃ paśum upākaroti
17.56.11	tasya māruta upālambhyo bhavati
17.56.12	tasya prātaḥsavanīyān anuvartante sapta varuṇapraghāsahavīṃṣi
17.56.13	sa yatra prātaḥsavane dhiṣṇiyān viharati tad ajasraṃ mārjālīyaṃ karoti
17.56.14	samāsanneṣu haviḥṣu gārhapatye karambhapātrāṇy abhiparyagnikṛtvā tair mārjālīye pracarati
17.56.15	praiṣavantaḥ savanīyāḥ
17.56.16	anubrūhi yajetītareṣāṃ haviṣām
17.56.17	ṛjudhā pañcadaśa ukthyaḥ saṃtiṣṭhate
17.56.18	ahīnasaṃtatiṃ karoti
17.56.19	athāsyaitad ahar varuṇāya vatsā apākṛtā bhavanti
17.56.20	vāruṇaṃ payo dohayati sāṃnāyyasya vāvṛtā tūṣṇīṃ vā
17.56.21	atha vasatīvarīḥ parihṛtya payāṃsi viśiṣyopavasanti
17.56.22	atha prātar āgneyaṃ paśum upākaroti
17.56.23	tasya vāruṇa upālambhyo bhavati
17.56.24	tasya prātaḥsavanīyān anuvartete vāruṇī ca kāyaś ca
17.56.25	praiṣavantaḥ savanīyāḥ
17.56.26	anubrūhi yajetītarayor haviṣoḥ
17.56.27	ṛjudhā saptadaśa ukthyaḥ saṃtiṣṭhate
17.56.28	purastād dhānāsomānāṃ vājinābhyāṃ carati
17.56.29	samānaṃ karmāvabhṛthāt
17.56.30	athaitasminn avabhṛtha upādadate vāruṇyai niṣkāsaṃ tuṣān iti
17.56.31	vāruṇasya vāruṇyāmikṣādhyavadānīyā bhavati
17.56.32	ṛjīṣeṇa saha tuṣān saṃprakiranti
17.56.33	prasiddho 'vabhṛthaḥ
17.56.34	udayanīyayeṣṭyeṣṭvā maitrāvaruṇīṃ vaśām upākaroti
17.56.35	tasyai kāyopālambhyā bhavati
17.56.36	tayoḥ prasiddhaṃ vapābhyāṃ caritvā paśupuroḍāśau nirvapati
17.56.37	saṃtiṣṭhate yathā dvipaśuḥ paśubandhas tathā
17.56.38	atha paurṇamāsavaimṛdhābhyām iṣṭvety uktam etat
17.56.39	athātaś caturṣu māseṣu
17.57.1	sākamedhaiḥ somair yakṣyamāṇo bhavati
17.57.2	dīkṣate.
17.57.3	tasyāparimitā dīkṣā dvādaśopasadaḥ
17.57.4	sa tathā rājānaṃ krīṇāti yathā manyate paurṇamāsyai me yajñiye 'han tṛtīyam ahaḥ saṃpatsyata iti
17.57.5	tasya tathā saṃpadyate
17.57.6	prasiddhena karmaṇopavasathād eti
17.57.7	atha vasatīvarīḥ parihṛtya payāṃsi viśiṣyopavasanti
17.57.8	atha prātar āgneyaṃ paśum upākaroti
17.57.9	tasyānīkavata upālambhyo bhavati
17.57.10	tasya prātaḥsavanīyān anuvartata ānīkavataḥ
17.57.11	praiṣavantaḥ savanīyāḥ
17.57.12	anubrūhi yajety ānīkavatasya
17.57.13	mādhyaṃdinīyān anuvartate sāṃtapanaḥ
17.57.14	praiṣavantaḥ savanīyāḥ
17.57.15	anubrūhi yajeti sāṃtapanasya
17.57.16	ṛjudhaikaviṃśa ukthyaḥ saṃtiṣṭhate
17.57.17	ahīnasaṃsatiṃ karoti
17.57.18	atha vasatīvarīḥ parihṛtya payāṃsi viśiṣyopavasanti
17.57.19	atha sāyaṃ gṛhamedhīyena carati
17.57.20	athāpararātre pūrṇadarvyena carati
17.57.21	atha prātar āgneyaṃ paśum upākaroti
17.57.22	tasya kraiḍina upālambhyo bhavati
17.57.23	tasya prātaḥsavanīyān anuvartate kraiḍinaḥ
17.57.24	praiṣavantaḥ savanīyāḥ
17.57.25	anubrūhi yajeti kraiḍinasya
17.57.26	ṛjudhā triṇava ukthyaḥ saṃtiṣṭhate
17.57.27	ahīnasaṃtatiṃ karoti
17.57.28	atha vasatīvarīḥ parihṛtya payāṃsi viśiṣyopavasanti
17.57.29	atha prātar āgneyaṃ paśum upākaroti
17.57.30	tasya prājāpatyas tūpara upālambhyo bhavati
17.57.31	tasya prātaḥsavanīyān anuvartante mahāhavīṃṣi
17.57.32	praiṣavantaḥ savanīyāḥ
17.57.33	anubrūhi yajetītareṣāṃ haviṣām
17.57.34	tṛtīyasavanīyān anuvartante mahāpitṛyajñahavīṃṣi
17.57.35	sa yatra tṛtīyasavane dhiṣṇiyān viharati tad ajasraṃ mārjālīyaṃ karoti
17.57.36	samāsanneṣu haviḥṣu gārhapatye mahāpitṛyajñahavīṃṣi śrapayitvā tair mārjālīye pracarati
17.57.37	praiṣavantaḥ savanīyāḥ
17.57.38	anubrūhi yajetītareṣāṃ haviṣām
17.57.39	ṛjudhā trayastriṃśa ukthyaḥ saṃtiṣṭhate
17.57.40	purastād dhānāsomānāṃ traiyambhakaiś carati
17.57.41	samānaṃ karmāvabhṛthāt
17.57.42	prasiddho 'vabhṛthaḥ
17.57.43	udayanīyayeṣṭyeṣṭvā maitrāvaruṇīṃ vaśām upākaroti
17.57.44	tasyai vaiśvakarmaṇy upālambhyā bhavati
17.57.45	tayoḥ prasiddhaṃ vapābhyāṃ caritvā paśupuroḍāśau nirvapati
17.57.46	tāv anuvartata ādityaḥ
17.57.47	praiṣavantau paśupuroḍāśau
17.57.48	anubrūhi yajety ādityasya
17.57.49	saṃtiṣṭhate yathā dvipaśuḥ paśubandhas tathā
17.57.50	atha paurṇamāsavaimṛdhābhyām iṣṭvety uktam etad
17.57.51	athātaś caturṣu māseṣu
17.58.1	śunāsīrīyeṇa somena yakṣyamāṇo bhavati
17.58.2	dīkṣate
17.58.3	tasyāparimitā dīkṣās tisra upasadaḥ
17.58.4	sa tathā rājānaṃ krīṇāti yathā manyate paurṇamāsyai me yajñiye 'han sutyā saṃpatsyata iti
17.58.5	tasya tathā saṃpadyate
17.58.6	prasiddhena karmaṇopavasathād eti
17.58.7	atha vasatīvarīḥ parihṛtya payāṃsi viśiṣyopavasanti
17.58.8	athāsyaitāṃ rātriṃ vāyave vatsā apākṛtā bhavanti
17.58.9	prātar vāyavyaṃ payo dohayati sāṃnāyyasya vāvṛtā tūṣṇīṃ vā
17.58.10	athāgneyaṃ paśum upākaroti
17.58.11	tasyaindra ṛṣabha upālambhyo bhavati
17.58.12	tasya prātaḥsavanīyān anuvartante śunāsīrīyahavīṃṣi
17.58.13	praiṣavantaḥ savanīyāḥ
17.58.14	anubrūhi yajetītareṣāṃ haviṣām
17.58.15	ṛjudhā jyotiragniṣṭomaḥ saṃtiṣṭhate
17.58.16	samānaṃ karmāvabhṛthāt
17.58.17	prasiddho 'vabhṛthaḥ
17.58.18	udayanīyayeṣṭyeṣṭvā maitrāvaruṇīṃ vaśām upākaroti
17.58.19	tasyai saury upālambhyā bhavati
17.58.20	tayoḥ prasiddhaṃ vapābhyāṃ caritvā paśupuroḍāśau nirvapati
17.58.21	saṃtiṣṭhate yathā dvipaśuḥ paśubandhas tathā
17.58.22	atha paurṇamāsavaimṛdhābhyām iṣṭvety uktam etat
17.59.1	athāto jyotirayanam ity ācakṣate
17.59.2	vaiśvadevena somena yakṣyamāṇo bhavatīti
17.59.3	samānī pratipat
17.59.4	etāvad eva nānā
17.59.5	trivṛd amutrāgniṣṭomaḥ
17.59.6	jyotir iha
17.59.7	athātaś caturṣu māseṣu varuṇapraghāsena somena yakṣyamāṇo bhavati
17.59.8	dīkṣate
17.59.9	tasyāparimitā dīkṣāḥ ṣaḍ upasadaḥ
17.59.10	sa tathā rājānaṃ krīṇāti yathā manyate paurṇamāsyai me yajñiye 'han sutyā saṃpatsyata iti
17.59.11	tasya tathā saṃpadyate
17.59.12	prasiddhena karmaṇopavasathād eti
17.59.13	athāsyaitad ahar dvayā vatsā apākṛtā bhavanti marudbhyo varuṇāyeti
17.59.14	dvayaṃ payo dohayati sāṃnāyyasya vāvṛtā tūṣṇīṃ vā
17.59.15	atha vasatīvarīḥ parihṛtya payāṃsi viśiṣyopavasanti
17.59.16	atha prātar āgneyaṃ paśum upākaroti
17.59.17	tasya māruto vāruṇa ity upālambhyau bhavataḥ
17.59.18	tasya prātaḥsavanīyān anuvartante sapta varuṇapraghāsahavīṃṣi
17.59.19	sa yatra prātaḥsavane dhiṣṇiyān viharati tad ajasraṃ mārjālīyaṃ karoti
17.59.20	samāsanneṣu haviḥṣu gārhapatye karambhapātrāṇy abhiparyagnikṛtvā tair mārjālīye pracarati
17.59.21	praiṣavantaḥ savanīyāḥ
17.59.22	anubrūhi yajetītareṣāṃ haviṣām
17.59.23	mādhyaṃdinīyān anuvartete vāruṇī ca kāyaś ca
17.59.24	praiṣavantaḥ savanīyāḥ
17.59.25	anubrūhi yajetītarayor haviṣoḥ
17.59.26	ṛjudhā jyotirukthyaḥ saṃtiṣṭhate
17.59.27	samānam uttaraṃ karma yathā dvirātre tathā
17.59.28	athātaś caturṣu māseṣu
17.60.1	sākamedhena somena yakṣyamāṇo bhavati
17.60.2	dīkṣate
17.60.3	tasyāparimitā dīkṣāḥ ṣaḍ upasadaḥ
17.60.4	sa tathā rājānaṃ krīṇāti yathā manyate paurṇamāsyai me yajñiye 'han sutyā saṃpatsyata iti
17.60.5	tasya tathā saṃpadyate
17.60.6	prasiddhena karmaṇopavasathād eti
17.60.7	atha vasatīvarīḥ parihṛtya payāṃsi viśiṣyopavasanti
17.60.8	atha prātar āgneyaṃ paśum upākaroti
17.60.9	tasyānīkavataḥ kraiḍinaḥ prājāpatyas tūpara ity upālambhyā bhavanti
17.60.10	tasya prātaḥsavanīyān anuvartata ānīkavataḥ
17.60.11	praiṣavantaḥ savanīyāḥ
17.60.12	anubrūhi yajety ānīkavatasya
17.60.13	mādhyaṃdinīyān anuvartate sāṃtapanaḥ
17.60.14	praiṣavantaḥ savanīyāḥ
17.60.15	anubrūhi yajeti sāṃtapanasya
17.60.16	tṛtīyasavanīyān anuvartante gṛhamedhīyaprabhṛtīni mahāhavīṃṣi
17.60.17	sa yatra tṛtīyasavane dhiṣṇiyān viharati tad ajasraṃ mārjālīyaṃ karoti
17.60.18	mahāhavirbhiś caritvā gārhapatye mahāpitṛyajñahavīṃṣi śrapayitvā tair mārjalīye pracarati
17.60.19	praiṣavantaḥ savanīyāḥ
17.60.20	anubrūhi yajetītareṣāṃ haviṣām
17.60.21	ṛjudhā jyotir ukthyaḥ saṃtiṣṭhate
17.60.22	samānam uttaraṃ karma yathā trirātre tathā
17.60.23	sa uv eva śunāsīrīyaḥ
17.61.1	athāto mahāyajña ity ācakṣate
17.61.2	jyotiratirātra ity eka āhuḥ
17.61.3	dīkṣate
17.61.4	tasyāparimitā dīkṣā dvādaśopasadaḥ
17.61.5	sa tathā rājānaṃ krīṇāti yathā manyate paurṇamāsyai me yajñiye 'han sutyā saṃpatsyata iti
17.61.6	tasya tathā saṃpadyate
17.61.7	prasiddhena karmaṇopavasathād eti
17.61.8	athāsyaitad ahas trayā vatsā apākṛtā bhavanti viśvebhyo devebhyo marudbhyo varuṇāyeti
17.61.9	trayaṃ payo dohayati sāṃnāyyasya vāvṛtā tūṣṇīṃ vā
17.61.10	atha vasatīvarīḥ parihṛtya payāṃsi viśiṣyopavasanti
17.61.11	atha prātas trivṛd barhiḥ
17.61.12	tad ekavad eva stṛṇāti
17.61.13	athāgneyaṃ paśum upākaroti
17.61.14	tasya vaiśvadevo māruto vāruṇa ānīkavataḥ kraiḍinaḥ prājāpatyas tūpara aindra ṛṣabha ity upālambhyā bhavanti
17.61.15	tasya prātaḥsavanīyān anuvartante vaiśvadevahavīṃṣi
17.61.16	praiṣavantaḥ savanīyāḥ
17.61.17	anubrūhi yajetītareṣāṃ haviṣām
17.61.18	mādhyaṃdinīyān anuvartante sarvāṇi varuṇapraghāsahavīṃṣi
17.62.1	sa yatra mādhyaṃdinīye savane dhiṣṇiyān viharati tad ajasraṃ mārjālīyaṃ karoti
17.62.2	samāsanneṣu haviḥṣu gārhapatye karambhapātrāṇy abhiparyagnikṛtvā tair mārjālīye pracarati
17.62.3	praiṣavantaḥ savanīyāḥ
17.62.4	anubrūhi yajetītareṣāṃ haviṣām
17.62.5	tṛtīyasavanīyān anuvartanta ānīkavataprabhṛtīni mahāhavīṃṣi
17.62.6	sa yatra tṛtīyasavane dhiṣṇiyān viharati tad ajasraṃ mārjālīyaṃ karoti
17.62.7	mahāhavirbhiś caritvā gārhapatye mahāpitṛyajñahavīṃṣi śrapayitvā tair mārjālīye pracarati
17.62.8	praiṣavantaḥ savanīyāḥ
17.62.9	anubrūhi yajetītareṣāṃ haviṣām
17.62.10	ṛjudhā jyotiratirātraḥ saṃtiṣṭhate
17.62.11	purastād dhānāsomānāṃ vājinaiś caritvā traiyambakaiś carati
17.62.12	samānaṃ karmāvabhṛthāt
17.62.13	athaitasminn avabhṛtha upādadate vāruṇyai niṣkāsaṃ tuṣān iti
17.62.14	vāruṇasya vāruṇyāmikṣādhyavadānīyā bhavati
17.62.15	ṛjīṣeṇa saha tuṣān saṃprakiranti
17.62.16	prasiddho 'vabhṛthaḥ
17.62.17	udayanīyayeṣṭyeṣṭvā maitrāvaruṇīṃ vaśām upākaroti
17.62.18	tasyai dyāvāpṛthivyā kāyā vaiśvakarmaṇī saurīty upālambhyā bhavanti
17.62.19	tāsāṃ prasiddhaṃ vapābhiś caritvā paśupuroḍāśān nirvapati
17.62.20	tān anuvartanta ādityaprabhṛtīni śunāsīrīyahavīṃṣi
17.62.21	praiṣavantaḥ paśupuroḍāśāḥ
17.62.22	anubrūhi yajetītareṣāṃ haviṣām
17.62.23	saṃtiṣṭhate yathā pañcapaśuḥ paśubandhas tathā
17.62.24	atha paurṇamāsavaimṛdhābhyām iṣṭvā yajamānāyatana upaviśya treṇyā śalalyā lohitāyasasya ca kṣureṇa śīrṣan ni ca vartayate pari ca vapate purastād evāgre 'tha dakṣiṇato 'tha paścād athottarato 'thopariṣṭāt
17.62.25	saṃtiṣṭhante cāturmāsyāḥ somāḥ saṃtiṣṭhante cāturmāsyāḥ somāḥ
18.1.1	bṛhaspatisavena yakṣyamāṇo bhavati
18.1.2	sa upakalpayate 'śvacatustriṃśā dakṣiṇāḥ kṛṣṇājinaṃ suvarṇarajatau ca rukmau parṇamayaṃ pātram ājyam abhiṣecanāya
18.1.3	atha vai brāhmaṇaṃ bhavati
18.1.4	parisrajī hotā bhavaty aruṇo mirmiras triśukra iti
18.1.5	eṣa ha vai parisrajī yaḥ khalatiḥ parikeśyaḥ
18.1.6	atha haiṣa mirmiro yaḥ śuklo viklidhas tilakavān piṅgākṣaḥ
18.1.7	atha haiṣa triśukro yas trivedaḥ
18.1.8	dīkṣate
18.1.9	tasyaikarātrīṇasya somaṃ krīṇanti
18.1.10	tisra upasadaḥ
18.1.11	tāyate trivṛdagniṣṭomo rathaṃtarasāmā pravargyavān
18.1.12	gāyatrīṣv eka stomaḥ
18.1.13	prajñātaṃ devasuvāṃ haviṣāṃ karaṇam
18.1.14	tasya bārhaspatyo 'tigrāhyaḥ
18.1.15	bārhaspatyaḥ paśur upālambhyaḥ
18.1.16	samānam ābhiṣekasya kālāt
18.1.17	abhiṣekasya kāle yajamānāyatane kṛṣṇājinaṃ prācīnagrīvam uttaralomopastṛṇāti
18.1.18	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātra ājyam ānīyābhiṣiñcati bṛhaspatiḥ prathamaṃ jāyamāno maho jyotiṣaḥ parame vyoman / saptāsyas tuvijāto raveṇa vi saptaraśmir adhamat tamāṃsi
18.1.19	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa bṛhaspatisavenābhiṣiñcāmīti
18.1.20	samunmṛṣṭe samutkrośantīti samānam ā mukhasya vimārjanāt
18.2.1	tasya prātaḥsavane sanneṣu nārāśaṃseṣv ekādaśa dakṣiṇā nīyante
18.2.2	ekādaśa mādhyaṃdine savane sanneṣu nārāśaṃseṣu
18.2.3	aśvadvādaśās tṛtīyasavane sanneṣu nārāśaṃseṣu
18.2.4	mādhyaṃdina eva savane 'śvaṃ dadyād iti ha smāha maudgalyaḥ
18.2.5	sa vā eṣa naimārjano yajñaḥ
18.2.6	sa yathā ha vā iyaṃ gaireyī nadī nimṛjaty evaṃ ha vā eṣa etena yajñakratuneṣṭvā pāpmānaṃ bhrātṛvyaṃ nimṛjann eti
18.2.7	sa etasminn eva pūrvapakṣe catuṣṭomenāgniṣṭomena yajeta purā bhreṣāc chāntyai
18.2.8	rājā rājasūyenejāna icchati bṛhaspatisavenābhiṣicyeyeti
18.2.9	tad u vā āhur na vai rājasūyābhiṣikto 'nyena yajñakratunābhiṣicyeta
18.2.10	apratyavarohī ha bhavatīti
18.2.11	ubhābhyāṃ brahmakṣatrābhyām abhiṣicyā ity abhiṣicyetaiveti
18.2.12	dīkṣate
18.2.13	tasya tisro dīkṣās tisra upasadaḥ
18.2.14	samānam ābhiṣekasya kālāt
18.2.15	abhiṣekasya kāle mādhyaṃdinīyā evainaṃ camasā nimṛjanto yanti
18.2.16	caturviṃśa eṣa bhavati
18.2.17	rājā rājasūyena yakṣyamāṇa ādhyāyati triṣu varṇeṣv abhiṣikteṣv adhyabhiṣicyeya purohite sthapatau sūta iti
18.2.18	purohito dīkṣate
18.2.19	tasya tisro dīkṣās tisra upasadaḥ
18.2.20	samānam ābhiṣekasya kālāt
18.2.21	abhiṣekasya kāle śukrāmanthinoḥ saṃsrāveṇābhiṣiñcati
18.2.22	catuṣṭoma eṣa bhavati
18.3.1	sthapati sthapatisavena yakṣyamāṇo bhavati
18.3.2	sa upakalpayata ārṣabhaṃ carma suvarṇarajatau ca rukmāv audumbaraṃ pātraṃ dadhy abhiṣecanāya
18.3.3	dīkṣate
18.3.4	tasya tisro dīkṣās tisra upasadaḥ
18.3.5	āgneyasya mārutī pṛśniḥ paṣṭhauhy upālambhyā bhavati
18.3.6	sapta havīṃṣi prātaḥsavanīyān anuvartante yad āgneyo bhavaty agnimukhā hy ṛddhir ity etāni
18.3.7	samānam ābhiṣekasya kālāt
18.3.8	abhiṣekasya kāle yajamānāyatana ārṣabhaṃ carma prācīnagrīvam uttaralomopastṛṇāti
18.3.9	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyaudumbare pātre dadhy ānīyābhiṣiñcati devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa sthapatisavenābhiṣiñcāmīti
18.3.10	samunmṛṣṭe samutkrośantīti samānam ā mukhasya vimārjanāt
18.3.11	sa eṣa sthapatisavaḥ saptadaśo 'gniṣṭomaḥ
18.3.12	eṣa eva sthapatisavaḥ
18.3.13	eṣa vaiśyasavaḥ
18.3.14	eṣa māsasavaḥ
18.3.15	māsā hainenātaḥ pūrvam ījire
18.4.1	sūtaḥ sūtasavena yakṣyamāṇo bhavati
18.4.2	sa upakalpayate kṛṣṇājinaṃ suvarṇarajatau ca rukmau parṇamayaṃ pātraṃ hiraṇyaṃ ghṛtam abhiṣecanāya
18.4.3	dīkṣate
18.4.4	tasya tisro dīkṣās tisra upasadaḥ
18.4.5	aṣṭau havīṃṣi prātaḥsavanīyān anuvartante yad āgneyo bhavaty āgneyo vai brāhmaṇa ity etāni
18.4.6	samānam ābhiṣekasya kālāt
18.4.7	abhiṣekasya kāle yajamānāyatane kṛṣṇājinaṃ prācīnagrīvam uttaralomopastṛṇāti
18.4.8	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātre ghṛtam ānīya hiraṇyenotpūyābhiṣiñcati devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa sūtasavenābhiṣiñcāmīti
18.4.9	samunmṛṣṭe samutkrośantīti samānam ā mukhasya vimārjanāt
18.4.10	sa eṣa sūtasavaḥ saptadaśo 'gniṣṭomaḥ
18.4.11	eṣa eva sūtasavaḥ
18.4.12	eṣa grāmaṇīsavaḥ
18.4.13	eṣa ṛtusavaḥ
18.4.14	ṛtavo hainenātaḥ pūrvam ījire
18.5.1	somasavena yakṣyamāṇo bhavati
18.5.2	sa upakalpayate saumīṃ sūtavaśāṃ kṛṣṇājinaṃ suvarṇarajatau ca rukmau parṇamayaṃ pātraṃ payo 'bhiṣecanāya
18.5.3	atha vai brāhmaṇaṃ bhavati
18.5.4	yat kiṃca rājasūyam ṛte somaṃ tat sarvaṃ bhavatīti
18.5.5	sa āmāvāsyena haviṣeṣṭvāṣṭāv ahāny ānumataprabhṛtibhir eti saṃvatsaraṃ cāturmāsyaiḥ saptendraturīyaprabhṛtibhiḥ
18.5.6	atha ratnināṃ havirbhir yajate
18.5.7	atha devasuvāṃ havirbhir yajate
18.5.8	athaitāṃ saumīṃ sūtavaśām ālabhate
18.5.9	tasyā asamudite yajamānāyatane kṛṣṇājinaṃ prācīnagrīvam uttaralomopastṛṇāti
18.5.10	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātre paya ānīyābhiṣiñcaty aṣāḍhaṃ yutsu pṛtanāsu papriṃ suvarṣām apsvāṃ vṛjanasya gopām / bhareṣujāṃ sukṣitiṃ suśravasaṃ jayantaṃ tvām anu madema soma
18.5.11	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa somasavenābhiṣiñcāmīti
18.5.12	samunmṛṣṭe samutkrośantīti samānam ā mukhasya vimārjanāt
18.5.13	atha saṃsṛpāṃ havirbhir yajate
18.5.14	atha pañcahaviṣā diśām aveṣṭyā yajate
18.5.15	atha dvipaśunā paśubandhena yajate
18.5.16	atha sātyadūtānāṃ havirbhir yajate
18.5.17	atha pūrvaiḥ prayujāṃ havirbhir yajate
18.5.18	atha paurṇamāsavaimṛdhābhyām iṣṭvottaraiḥ prayujāṃ havirbhir yajate
18.5.19	atha devikāhavirbhir yajate
18.5.20	atha traidhātavīyayā yajate
18.5.21	atha sautrāmaṇyā yajate
18.5.22	saṃtiṣṭhate somasavo 'rdhacaturdaśair māsaiḥ
18.6.1	pṛthisavena yakṣyamāṇo bhavati sa upakalpayate rohitaṃ carmānaḍuhaṃ suvarṇarajatau ca rukmāv audumbaraṃ droṇaṃ catuḥsrakti catuṣṭayīr apo digbhyaḥ saṃbhṛtāḥ
18.6.2	atha vai brāhmaṇaṃ bhavati
18.6.3	yat kiṃca rājasūyam anuttaravedīkaṃ tat sarvaṃ bhavatīti
18.6.4	sa āmāvāsyena haviṣeṣṭvāṣṭāv ahāny ānumataprabhṛtibhir eti saptendraturīyaprabhṛtibhiḥ
18.6.5	atha ratnināṃ havirbhir yajate
18.6.6	atha devasuvāṃ havirbhir yajate
18.6.7	athaitāṃ caturhaviṣam iṣṭiṃ nirvapaty āgneyam aṣṭākapālam aindram ekādaśakapālaṃ vaiśvadevaṃ dvādaśakapālaṃ bārhaspatyaṃ carum iti
18.6.8	tasyā asamudite yajamānāyatane rohitaṃ carmānaḍuhaṃ prācīnagrīvam uttaralomopastṛṇāti
18.6.9	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyaudumbare droṇe catuṣṭayīr apaḥ samavanīyābhiṣiñcati ye me pañcāśataṃ dadur aśvānāṃ sadhastutiḥ / dyumad agne mahi śravo bṛhat kṛdhi maghonāṃ nṛvad amṛta nṛṇām
18.6.10	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa pṛthisavenābhiṣiñcāmīti
18.6.11	samunmṛṣṭe samutkrośantīti samānam ā mukhasya vimārjanāt
18.6.12	atha saṃsṛpāṃ havirbhir yajate
18.6.13	atha pañcahaviṣā diśām aveṣṭyā yajate
18.6.14	athopātītya dvipaśuṃ paśubandhaṃ sātyadūtānāṃ havirbhir yajate
18.6.15	atha pūrvaiḥ prayujāṃ havirbhir yajate
18.6.16	atha paurṇamāsavaimṛdhābhyām iṣṭvottaraiḥ prayujāṃ havirbhir yajate
18.6.17	atha devikāhavirbhir yajate
18.6.18	atha traidhātavīyayā yajate
18.6.19	atha sautrāmaṇyā yajate
18.6.20	saṃtiṣṭhate pṛthisavo 'dhyardhena māsena
18.7.1	gosavena yakṣyamāṇo bhavati sa upakalpayate 'yutaṃ dakṣiṇāḥ suvarṇarajatau ca rukmau parṇamayaṃ pātraṃ pratidhug abhiṣecanāya
18.7.2	dīkṣate
18.7.3	tasya ṣaḍ dīkṣāḥ ṣaḍ upasadaḥ
18.7.4	samānam ābhiṣekasya kālāt
18.7.5	abhiṣekasya kāle yajamānāyatane kṛṣṇājinamātraṃ veder anuddhataṃ bhavati
18.7.6	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsya parṇamaye pātre pratidhug ānīya bṛhata stotraṃ pratyabhiṣiñcati revaj jātaḥ sahasā vṛddhaḥ kṣatrāṇāṃ kṣatrabhṛttamo vayodhāḥ / mahān mahitve tastabhānaḥ kṣatre rāṣṭre ca jāgṛhi / prajāpates tvā parameṣṭhinaḥ svārājyenābhiṣiñcāmi
18.7.7	devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyai vāco yantur yantreṇa gosavenābhiṣiñcāmīti
18.7.8	samunmṛṣṭe samutkrośantīti samānam ā mukhasya vimārjanāt
18.7.9	sa eṣa gosavaḥ ṣaṭtriṃśaḥ sarva ukthya ubhayasāmāyutadakṣiṇaḥ
18.7.10	pavamāne kaṇvarathaṃtaraṃ kurvanti
18.8.1	odanasavena yakṣyamāṇo bhavati sa upakalpayate rohitaṃ carmānaḍuhaṃ suvarṇarajatau ca rukmau śatamānaṃ ca pravartaṃ caturo varṇān brāhmaṇaṃ rājanyaṃ vaiśyaṃ śūdraṃ caturo rasān madhu surāṃ paya apaś catvāri pātrāṇi sauvarṇaṃ rājataṃ kāṃsyaṃ mṛnmayaṃ catasro dakṣiṇāḥ śatamānaṃ hiraṇyaṃ tisṛdhanvam aṣṭrāṃ māṣaiḥ pūrṇaṃ kamaṇḍaluṃ catuṣṭayīḥ śalākāḥ parṇamayyau naiyagrodhyāv āśvatthyau phālgunapācyau catvāri nānāvṛkṣyāṇi pātrāṇi saktūṃs trīṇi darbhapuñjīlāny audumbaraṃ droṇaṃ catuḥsrakti catuṣaṭayīr apo digbhyaḥ saṃbhṛtāḥ śataṃ ca rathaṃ ca
18.8.2	etenopak.lptena rohiṇīm āyatīm uparamati
18.8.3	atha rohiṇyeti pūrvāgnim anvavasyaty uttapanīyaṃ śālīno 'nvāhāryapacanam āhitāgniḥ
18.8.4	athādhvaryur apararātra ādrutya saṃśāsty ekaudanaṃ śrapayateti
18.8.5	taṃ tathā śrapayanti yathā purādityasyodayāc chṛto bhavati
18.8.6	udyatā sūryeṇa kārya iti brāhmaṇam
18.8.7	athaitam odanaṃ śrapayitvābhighāryodañcam udvāsayati
18.8.8	athaitāṃ pātrīṃ nirṇijyopastīrya tasyām enam asaṃghnann ivoddharati
18.8.9	sarpir āsecanaṃ kṛtvā prabhūtam ājyam ānīya
18.8.10	athaitāṃś caturo varṇān dakṣiṇata udaṅmukhān upaveśayati
18.8.11	athānvārabdhe yajamāne juhoti siṃhe vyāghra uta yā pṛdākāv iti catasraḥ sruvāhutīḥ
18.8.12	hutvāhutvaiva saṃsrāvaiḥ pravartam abhighārayati rāḍ asi virāḍ asi samrāḍ asi svarāḍ asīti
18.8.13	athaitaṃ pravartam agreṇāhavanīyaṃ paryāhṛtya dakṣiṇato nidadhāti
18.9.1	athaitat sauvarṇaṃ pātraṃ yācati
18.9.2	tasmiṃs tiraḥ pavitraṃ madhv ānīya saktūn opya parṇamayībhyāṃ śalākābhyām upamanthatīndrāya tvā tejasvate tejasvantaṃ śrīṇāmīti
18.9.3	tejo 'sīti brāhmaṇāya prayacchati
18.9.4	tat te prayacchāmīti brāhmaṇaḥ pratigṛhṇāti
18.9.5	atha yajamāno mukhaṃ vimṛṣṭe tejasvad astu me mukhaṃ tejasvac chiro astu me / tejasvān viśvataḥ pratyaṅ tejasā saṃpipṛgdhi meti
18.9.6	trir ācamya praśaṃsati
18.9.7	tasmā etac caiva pātraṃ dadāti śatamānaṃ ca hiraṇyam
18.9.8	athaitad rājataṃ pātraṃ yācati
18.9.9	tasmiṃs tiraḥ pavitraṃ surām ānīya saktūn opya naiyagrodhībhyāṃ śalākābhyām upamanthatīndrāya tvaujasvata ojasvantaṃ śrīṇāmīti
18.9.10	ojo 'sīti rājanyāya prayacchati
18.9.11	tat te prayacchāmīti rājanyaḥ pratigṛhṇāti
18.9.12	atha yajamāno mukhaṃ vimṛṣṭa ojasvad astu me mukham ojasvac chiro astu me / ojasvān viśvataḥ pratyaṅṅ ojasā saṃpipṛgdhi meti
18.9.13	trir ācamya praśaṃsati
18.9.14	tasmā etac caiva pātraṃ dadāti tisṛdhanvaṃ ca
18.9.15	athaitat kāṃsyaṃ pātraṃ yācati
18.9.16	tasmiṃs tiraḥ pavitraṃ paya ānīya saktūn opyāśvatthībhyāṃ śalākābhyām upamanthatīndrāya tvā payasvate payasvantaṃ śrīṇāmīti
18.9.17	payo 'sīti vaiśyāya prayacchati
18.9.18	tat te prayacchāmīti vaiśyaḥ pratigṛhṇāti
18.9.19	atha yajamāno mukhaṃ vimṛṣṭe payasvad astu me mukhaṃ payasvac chiro astu me / payasvān viśvataḥ pratyaṅ payasā saṃpipṛgdhi meti
18.9.20	trir ācamya praśaṃsati
18.9.21	tasmā etac caiva pātraṃ dadāty aṣṭrāṃ ca
18.9.22	athaitan mṛnmayaṃ pātraṃ yācati
18.9.23	tasmiṃs tiraḥ pavitram apa ānīya saktūn opya phālgunapācībhyāṃ śalākābhyām upamanthatīndrāya tvāyuṣmata āyuṣmantaṃ śrīṇāmīti
18.9.24	āyur asīti śūdrāya prayacchati
18.9.25	tat te prayacchāmīti śūdraḥ pratigṛhṇāti
18.9.26	atha yajamāno mukhaṃ vimṛṣṭa āyuṣmad astu me mukham āyuṣmac chiro astu me / āyuṣmān viśvataḥ pratyaṅṅ āyuṣā saṃpipṛgdhi meti
18.9.27	trir ācamya praśaṃsati
18.9.28	tasmā etac caiva pātraṃ dadāti māṣaiś ca pūrṇaṃ kamaṇḍalum
18.9.29	athaitam odanam abhyutsṛpya prāśnāti
18.9.30	tasya yan na sahate tad apsu praveśayati
18.9.31	atha hiraṇyād ghṛtaṃ niṣpibati
18.9.32	niṣpibantam anumantrayata imam agna āyuṣe varcase kṛdhi priyaṃ reto varuṇa soma rājan / mātevāsmā adite śarma yaccha viśve devā jaradaṣṭir yathāsad iti
18.9.33	athaitaṃ pravartam adbhiḥ prakṣālya dakṣiṇe karṇa ābadhnīta āyuṣ ṭe viśvato dadhad iti
18.9.34	athainam anuparivartayata āyur asi viśvāyur asi sarvāyur asi sarvam āyur asīti
18.9.35	athainaṃ tribhir darbhapuñjīlaiḥ pavayati yato vāto manojavā yataḥ kṣaranti sindhavaḥ / tāsāṃ tvā sarvāsāṃ rucābhiṣiñcāmi varcaseti
18.9.36	athāsya dakṣiṇam akṣikaṭaṃ nyacati samudra ivāsi gahmanā soma ivāsy adābhyaḥ / agnir iva viśvataḥ pratyaṅ sūrya iva jyotiṣā vibhūr iti
18.10.1	yāvad evātrādhvaryuś ceṣṭati tāvad eṣa pratiprasthātaudumbare droṇe catuṣṭayīr apaḥ samavanīya caturo grahān gṛhṇāty apāṃ yo dravaṇe rasas tam aham asmā āmuṣyāyaṇāya tejase brahmavarcasāya gṛhṇāmīti parṇamayena
18.10.2	apāṃ ya ūrmau rasas tam aham asmā āmuṣyāyaṇāyaujase vīryāya gṛhṇāmīti naiyagrodhena
18.10.3	apāṃ yo madhyato rasas tam aham asmā āmuṣyāyaṇāya puṣṭyai prajananāya gṛhṇāmīty āśvatthena
18.10.4	apāṃ yo yajñiyo rasas tam aham asmā āmuṣyāyaṇāyāyuṣe dīrghāyutvāya gṛhṇāmīty audumbareṇa
18.10.5	athaitad rohitaṃ carmānaḍuhaṃ prācīnagrīvam uttaralomopastṛṇāti
18.10.6	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyābhiṣiñcaty apāṃ yo dravaṇe rasas tenāham imam āmuṣyāyaṇaṃ tejase brahmavarcasāyābhiṣiñcāmīti parṇamayena
18.10.7	apāṃ ya ūrmau rasas tenāham imam āmuṣyāyaṇam ojase vīryāyābhiṣiñcāmīti naiyagrodhena
18.10.8	apāṃ yo madhyato rasas tenāham imam āmuṣyāyaṇaṃ puṣṭyai prajananāyābhiṣiñcāmīty āśvatthena
18.10.9	apāṃ yo yajñiyo rasas tenāham imam āmuṣyāyaṇam āyuṣe dīrghāyutvāyābhiṣiñcāmīty audumbareṇa
18.10.10	samunmṛṣṭe samutkrośantīti samānam ā mukhasya vimārjanāt
18.10.11	uttarata etad dhūpāyitaṃ śataṃ tiṣṭhati rathaś ca
18.10.12	tad abhipraity abhiprehi vīrayasvograś cettā sapatnahā / ātiṣṭha mitravardhanas tubhyaṃ devā adhibravann iti
18.10.13	atha rathasya pakṣasī saṃmṛśaty aṅkau nyaṅkāv abhito rathaṃ yāv iti
18.10.14	ratham ātiṣṭhaty ātiṣṭha vṛtrahann iti pratipadyāyaṃ pṛṇaktu rajasī upastham ity ātaḥ
18.10.15	athaitac chataṃ triḥ pradakṣiṇaṃ pariyāya puraskṛtyāyāti
18.10.16	tad adhvaryave dadāti
18.10.17	sa eṣa odanasavo rājño vā brāhmaṇasya vā vaiśyasya vā puṣṭikāmasya yajñaḥ
18.11.1	pañcaśāradīyena yakṣyamāṇo bhavati
18.11.2	sa upakalpayate saptadaśa niraṣṭān vatsatarān ekahāyanān
18.11.3	sa purastān mārgaśīrṣyai paurṇamāsyā āmāvāsyena haviṣeṣṭvā sapatadaśa mārutīḥ pṛśnīr vatsatarīr ālabhate
18.11.4	abhiprokṣaṇato vatsatarān sthāpayitvotsṛjanti
18.11.5	athetarābhiḥ saṃsthāṃ kurvanti
18.11.6	saṃvatsare paryavete marudbhyaḥ sāṃtapanebhyaḥ saptadaśa pṛṣatīr vatsatarīr ālabhate
18.11.7	abhiprokṣaṇato vatsatarān sthāpayitvotsṛjanti
18.11.8	athetarābhir eva saṃsthāṃ kurvanti
18.11.9	dvitīye saṃvatsare paryavete marudbhyo gṛhamedhibhyaḥ saptadaśa kalmāṣīr vatsatarīr ālabhate
18.11.10	abhiprokṣaṇato vatsatarān sthāpayitvotsṛjanti
18.11.11	athetarābhir eva saṃsthāṃ kurvanti
18.11.12	tṛtīye saṃvatsare paryavete marudbhyaḥ krīḍibhyaḥ saptadaśāvaliptā vatsatarīr ālabhate
18.11.13	abhiprokṣaṇato vatsatarān sthāpayitvotsṛjanti
18.11.14	athetarābhir eva saṃsthāṃ kurvanti
18.11.15	caturthe saṃvatsare paryavete marudbhyaḥ svatavadbhyaḥ saptadaśa rājīvā vatsatarīr ālabhate
18.11.16	abhiprokṣaṇato vatsatarān sthāpayitvotsṛjanti
18.11.17	athetarābhir eva saṃsthāṃ kurvanti
18.11.18	etad evāhar dīkṣate
18.11.19	saṃvatsaram ukhyaṃ bibharti
18.11.20	dvādaśopasadaḥ
18.11.21	tasyāhāni trivṛd agniṣṭomaḥ pañcadaśa ukthyaḥ saptadaśa ukthyaḥ pañcadaśa ukthyaḥ saptadaśo 'tirātraḥ
18.11.22	tasya māruta stomo bhavati
18.11.23	athaiteṣāṃ paśūnāṃ trayaḥ prathame 'hann aindrāmārutā ukṣāṇaḥ savanīyā ālabhyante
18.11.24	evaṃ dvitīya evaṃ tṛtīya evaṃ caturthe
18.11.25	pañcottame 'hann ālabhyante
18.11.26	varṣiṣṭham iva hy etad ahar manyante varṣiṣṭhaḥ samānānāṃ bhavatīti brāhmaṇam
18.11.27	athaiteṣāṃ paśūnāṃ yadi naśyati mriyate vā yāśvamedhe prāyaścittis tāṃ kṛtvāthānyaṃ taddaivatyaṃ tadrūpaṃ tajjātīyaṃ paśum ālabhante
18.11.28	sa eṣa pañcaśāradīyo rājño vā brāhmaṇasya vā
18.11.29	yaḥ kāmayeta bahor bhūyān syām iti sa etena yajñakratunā yajeta
18.11.30	bahor eva bhūyān bhavati
18.12.1	agniṣṭutā yakṣyamāṇo bhavati
18.12.2	tasya sarvam eva samānaṃ puroruca evānyāḥ
18.12.3	asyājarāso 'gna āyūṃṣi pavasa ity aindravāyavasya
18.12.4	yajā no mitrāvaruṇeti maitrāvaruṇasya
18.12.5	aśvinā pibataṃ sutam ity āśvinasya
18.12.6	dve virūpe carataḥ pūrvāparaṃ carato māyayaitāv iti śukrāmanthinoḥ
18.12.7	trīṇi śatā trī ṣahasrāṇy agnim ity āgrayaṇasya
18.12.8	niyunakty ukthyasya
18.12.9	nityā dhruvasya
18.12.10	agnināgniḥ samidhyata ity aindrāgnasya
18.12.11	agnir devānāṃ jaṭharam iti vaiśvadevasya
18.12.12	agniśriyo yad uttama īḍe agniṃ svavasam iti tisro marutvatīyānām
18.12.13	śrudhi śrutkarṇa vahnibhir iti māhendrasya
18.12.14	viśveṣām aditir yajñiyānāṃ tve agne tvām agna iti tisra ādityasya grahasya
18.12.15	ni tvā yajñasya sādhanam iti sāvitrasya
18.12.16	nityā pātnīvatasya
18.12.17	niyunakti hāriyojanasya
18.12.18	sa eṣa trivṛd agniṣṭut pavitram
18.12.19	yathā ha vā idaṃ dāvādabhidūnā abhivṛṣṭāḥ punarṇavā oṣadhayo samuttiṣṭhanty evaṃ ha vā eṣa etena yajñakratuneṣṭvā śuciḥ pūto medhyo bhavati
18.12.20	sa yadi mukhena pāpakṛn manyeta trivṛtaṃ kurvīta
18.12.21	eṣa ha vai mukhena pāpaṃ karoti yo 'nūcānasya vā muner vā duravagatam avagacchati
18.12.22	yadi bāhubhyāṃ pañcadaśaṃ kurvīta
18.12.23	eṣa ha vai bāhubhyāṃ pāpaṃ karoti yo brāhmaṇāyodyacchate
18.12.24	yady udareṇa saptadaśaṃ kurvīta
18.12.25	eṣa ha vā udareṇa pāpaṃ karoti yo 'nāśyānnasyānnam aśnāti
18.12.26	yadi padbhyām ekaviṃśaṃ kurvīta
18.12.27	eṣa ha vai padbhyāṃ pāpaṃ karoti
18.13.1	ya āraṭṭān vā gāndhārān vā sauvīrān vā karaskarān vā kaliṅgān vā gacchati
18.13.2	sa yadi sarvaśa eva pāpakṛn manyeta catuṣṭomenāgniṣṭomena yajeta
18.13.3	tena haitenartuparṇo bhāṅgāśvina īje śaphālānāṃ rājā
18.13.4	tena heṣṭvā mṛgayām abhiprayayau
18.13.5	taṃ hendro 'nukhyāyaivekṣāṃ cakre 'ham u tvā tad yātaye yan mā yajñakrator antarāya iti
18.13.6	sa ha svinna udakam abhyaveyāya
18.13.7	taṃ ha tatraiva striyaṃ cakāra
18.13.8	sā sudevalā nāmāsa
18.13.9	sā haitad eva rāṣṭram abhyāruroha
18.13.10	sā strī satī putrān janayāṃ cakāra
18.13.11	tebhyo hendraḥ samadaṃ dadhau
18.13.12	te hatā vidṛḍhāḥ śiśyire
18.13.13	tān ubhayān antareṇa rudanty āsāṃ cakre
18.13.14	atho hendra ājagāma
18.13.15	tām u hābhyupeyāya
18.13.16	tāṃ hovāca sudevalā3 iti
18.13.17	bhagava iti
18.13.18	priyaṃ tavaitad iti
18.13.19	kiṃ me bhagavaḥ priyaṃ bhaviṣyatīti
18.13.20	evaṃ vai mama tad apriyam āsīd yan mā yajñakrator antarāyo vṛṇīṣva nu yatare te putrā jīveyur iti
18.13.21	yān eva bhagava strī saty adhyagamam iti hovāca
18.13.22	tasmād āhuḥ striyāḥ putrāḥ preyāṃso bhavantīti
18.13.23	sa etasminn eva pūrvapakṣe catuṣṭomenāgniṣṭomena yajeta purā bhreṣāc chāntyai
18.14.1	indrastutā yakṣyamāṇo bhavati
18.14.2	tasya sarvam eva samānaṃ puroruca evānyāḥ
18.14.3	tiṣṭhā harī kasya vṛṣā sute sacety aindravāyavasya
18.14.4	indraṃ vayaṃ mahādhana iti maitrāvaruṇasya
18.14.5	dvitā yo vṛtrahantama ity āśvinasya
18.14.6	sa sūra ājanayañ jyotir indram uta tyad āśvaśviyam iti śukrāmanthinoḥ
18.14.7	bhareṣv indram ity āgrayaṇasya
18.14.8	nityokthyasya
18.14.9	niyunakti dhruvasya
18.14.10	mahi kṣetraṃ puruś candram ity aindrāgnasya
18.14.11	uruṃ no lokam anuneṣi vidvān iti vaiśvadevasya
18.14.12	nityā marutvatīyānām
18.14.13	nityā māhendrasya
18.14.14	ā no viśvābhir ūtibhiḥ kadācana starīr asīndrāya gāva āśiram iti tisra ādityasya grahasya
18.14.15	imāṃ te dhiyam iti sāvitrasya
18.14.16	niyunakti pātnīvatasya
18.14.17	nityā hāriyojanasya
18.14.18	sa eṣa pañcadaśa indrastud indriyakāmasya
18.14.19	yo vā jyeṣṭhabandhur apabhūtaḥ syāt sa etena yajñakratunā yajeta
18.14.20	aśnute haiva jyeṣṭhatām
18.15.1	aptoryāmeṇa yakṣyamāṇo bhavati
18.15.2	dīkṣate
18.15.3	tasyāparimitā dīkṣā dvādaśopasadaḥ
18.15.4	trivṛd bahiṣpavamānaḥ pañcadaśaṃ hotur ājyaṃ saptadaśaṃ maitrāvaruṇasyaikaviṃśaṃ brāhmaṇācchaṃsinas triṇavam acchāvākasya
18.15.5	trayastriṃśo mādhyaṃdinaḥ pavamānaḥ
18.15.6	caturviṃśaṃ hotuḥ pṛṣṭhaṃ rathaṃtaraṃ ca vairājaṃ ca sāmanī anyatareṇānyatarat pariṣṭuvanti
18.15.7	catuścatvāriṃśaṃ maitrāvaruṇasya vāmadevyaṃ ca śakvaraṃ ca sāmanī anyatareṇānyatarat pariṣṭuvanti
18.15.8	aṣṭācatvāriṃśaṃ brāhmaṇācchaṃsino naudhasaṃ ca vairūpaṃ ca sāmanī anyatareṇānyatarat pariṣṭuvanti
18.15.9	ekaviṃśam acchāvākasya kāleyaṃ ca raivataṃ ca sāmanī anyatareṇānyatarat pariṣṭuvanti
18.15.10	tam etam aṣṭāpṛṣṭha iti chandogā ācakṣate
18.15.11	triṇava ārbhavaḥ pavamānas trayastriṃśam agniṣṭomasāmaikaviṃśāny ukthyāni saṣoḍaśikāni pañcadaśānītarāṇi trivṛd rāthaṃtaraḥ sandhiḥ
18.15.12	tat kṣudrāḥ paśavo 'tiśeduḥ
18.15.13	somo vā etad atiricyamāna iyāya
18.15.14	te devā abruvann aptor vā ayam atyareci tasya ko yāma iti
18.15.15	tad aptoryāmasyāptoryāmatvam
18.15.16	tasmā etāny atiriktastrotrāṇy avakalpayāṃcakrus trivṛd dhotur jarābodhīyaṃ pañcadaśaṃ maitrāvaruṇasya sauhaviṣaṃ saptadaśaṃ brāhmaṇācchaṃsina udvaṃśīyam ekaviṃśam acchāvākasya vāravantīyam
18.15.17	tad u vā āhur yad acchāvākacamasam anu yajñaḥ saṃtiṣṭhetāntaṃ yajñaṃ gamayet
18.15.18	atho hāntaṃ yajamāno gāmukaḥ syāt
18.15.19	hotra eva stuvīran hotānuśaṃsyāt tathā madhyato yajñaḥ samādhīyata iti
18.15.20	tad u vā āhuḥ sarvāṇy evāśvināni stutaśastrāṇi syuḥ
18.15.21	yad dha kiṃca rātrim upātiricyate sarvaṃ tad āśvinam iti nv ekam
18.15.22	athāparaṃ trivṛt pañcadaśaṃ saptadaśam ekaviṃśam
18.15.23	athaiteṣāṃ devatā agnir indro viśve devā viṣṇur iti
18.16.1	mṛtyusavena yakṣyamāṇo bhavati
18.16.2	sa upakalpayate śārdūlacarma suvarṇarajatau ca rukmau vaiyāghryāv upānahau cārmapakṣyāv upānahau vṛṣṇivāsasaṃ ca kṣaumaṃ ca tisṛdhanvam āsandīṃ sādhīvāsāṃ dundubhiṃ vimitam audumbaraṃ droṇaṃ catuḥsrakti catuṣṭayīr apo digbhyaḥ saṃbhṛtāḥ śataṃ ca rathaṃ ca
18.16.3	etenopak.lptena citrām āyatīm uparamati
18.16.4	atha citrayeti pūrvāgnim anvavasyaty uttapanīyaṃ śālīno 'nvāhāryapacanam āhitāgniḥ
18.16.5	athānvārabdhe yajamāne juhoti vyāghro 'yam agnau carati praviṣṭa iti ṣaṭ sruvāhutīḥ
18.16.6	atha yajamānāyatane śārdūlacarma prācīnagrīvam uttaralomopastṛṇāti yat te śilpaṃ kaśyapa rocanāvad indriyāvat puṣkalaṃ citrabhānu / yasmint sūryā arpitāḥ sapta sākaṃ tasmin rājānam adhiviśrayemam iti
18.16.7	atha vaiyāghryāv upānahāv upamuñcate dyaur asīti dakṣiṇe pāde pṛthivy asīty uttare
18.16.8	atha dakṣiṇaṃ jānv ācyābhisarpati vyāghro vaiyāghre 'dhi viśrayasva diśo mahīḥ / viśas tvā sarvā vāñchantu mā tvad rāṣṭram adhi bhraśad iti
18.16.9	athāsmai dhanuḥ prayacchati yathā rājasūye tathā
18.16.10	tad yajamānaṃ prāñcam upaveśya suvarṇarajatābhyāṃ rukmābhyāṃ paryupāsyaudumbare droṇe catuṣṭayīr apaḥ samavanīyābhiṣiñcati
18.17.1	yā divyā āpaḥ payasā saṃbabhūvur yā antarikṣa uta pārthivīr yāḥ / tāsāṃ tvā sarvāsāṃ rucābhiṣiñcāmi varcasā
18.17.2	abhi tvā varcasāsicaṃ divyena payasā saha / yathāsā rāṣṭravardhanas tathā tvā savitā karat
18.17.3	indraṃ viśvā avīvṛdhan samudravyacasaṃ giraḥ / rathītamaṃ rathīnāṃ vājānāṃ satpatiṃ patim
18.17.4	vasavas tvā purastād abhiṣiñcantu gāyatreṇa chandaseti purastāt
18.17.5	etā eva tisro 'nudrutya rudrās tvā dakṣiṇato 'bhiṣiñcantu traiṣṭubhena chandaseti dakṣiṇataḥ
18.17.6	etā eva tisro 'nudrutyādityās tvā paścād abhiṣiñcantu jāgatena chandaseti paścāt
18.17.7	etā eva tisro 'nudrutya viśve tvā devā uttarato 'bhiṣiñcantv ānuṣṭubhena chandasety uttarataḥ
18.17.8	etā eva tisro 'nudrutya bṛhaspatis tvopariṣṭād abhiṣiñcatu pāṅktena chandasety upariṣṭāt
18.17.9	athāsyora ūrdhvam unmṛjyate 'ruṇaṃ tvā vṛkam ugraṃ khajaṃkaram iti
18.17.10	athāsya bāhū anumārṣṭi pra bāhavā sisṛtaṃ jīvase na iti
18.17.11	athaināv upāvaharatīndrasya te vīryakṛto bāhū upāvaharāmīti
18.17.12	atrāsmai dhanuḥ prayacchati yadi purastād aprattaṃ bhavati
18.17.13	samunmṛṣṭe samutkrośantīti samānam ā mukhasya vimārjanāt
18.17.14	uttarata etad dhūpāyitaṃ śataṃ tiṣṭhati rathaś ca
18.17.15	tad abhipraity abhiprehi vīrayasvograś cettā sapatnahā / ātiṣṭha vṛtrahantamas tubhyaṃ devā adhibravann iti
18.17.16	atha rathasya pakṣasī saṃmṛśaty aṅkau nyaṅkāv abhito rathaṃ yau dhvāntaṃ vātāgram anu saṃcarantau / dūrehetir indriyāvān patatrī te no 'gnayaḥ paprayaḥ pārayantv iti
18.17.17	atha ratham upatiṣṭhate namas ta ṛṣe gadeti
18.17.18	atha raśmīn ādatta evā brahman taved astu tiṣṭhā rathe adhi yad vajrahastaḥ / ā raśmīn deva yuvase svaśva iti
18.17.19	ratham ātiṣṭhaty ātiṣṭha vṛtrahan ratham ātiṣṭhantaṃ pary anu tvendro madatv indraṃ viśvā avīvṛdhann ity ātaḥ
18.17.20	atra dhanur adhijyaṃ kurute pari mā senyā ghoṣās tan me 'numatir anumanyatām iti dvābhyām
18.17.21	athaitac chataṃ triḥ pradakṣiṇaṃ pariyāya puraskṛtyāyāti
18.17.22	atrāsmai pratyavarohaṇata āsandīṃ nidadhāti
18.17.23	tāṃ tathā pratyavarohati yathā rājasūye tathā
18.18.1	yāvad evātrādhvaryuś ceṣṭati tāvad eṣa pratiprasthātā vāruṇena śṛtenoparamati
18.18.2	vāruṇasya vāruṇyau bhavataḥ sviṣṭakṛtaḥ sviṣṭavatyau
18.18.3	atrāsmā etac chataṃ dadāti
18.18.4	athainaṃ vimitenābhivighnanti
18.18.5	tasyottarārdhe dundubhim āsañjayati
18.18.6	tam astaṃyāty āditya āghnanti
18.18.7	athainaṃ saṃśāsti yajamāna vācaṃ yaccha rāṣṭre ca jāgṛhīti
18.18.8	so 'ta ūrdhvaṃ vācaṃyamo bhavati
18.18.9	sa yat kiṃca vyāharati dadāmīty eva vyāharati
18.18.10	upasaṃgacchanta enam ete rājagṛhāḥ sūtagrāmaṇyaḥ kṣatrasaṃgrahītāraḥ kāruviśā iti
18.18.11	tebhyaḥ paṣṭhauhīṃ vehataṃ dadāti
18.18.12	tāṃ te pacamānā ramayanto jāgarayanta āsate
18.18.13	athādhvaryur apararātra ādrutya catuṣṭayīnām apāṃ prareke mantham upamathyāvaghrāya vānavaghrāya vā prayacchati
18.18.14	taṃ sa bhakṣayati tūṣṇīm
18.18.15	athainaṃ navanītenābhyanakty enā vyāghraṃ pariṣasvajānā iti
18.18.16	athādityam udyantam upatiṣṭhata ud asāv etu sūrya ud idaṃ māmakaṃ vacaḥ / ud ihi deva sūrya saha vagnunā mama / ahaṃ vāco vivācanaṃ mayi vāg astu dharṇasir iti
18.18.17	rājagṛhān vipravrajato 'numantrayate yantu nadayo varṣantu parjanyāḥ supippalā oṣadhayo bhavantu / annavatām odanavatām āmikṣavatām eṣāṃ rājā bhūyāsam iti
18.19.1	atraitad dvādaśāhaṃ vrataṃ carati
18.19.2	sa yadi prāṅ vodaṅ voccarati cārmapakṣībhyāṃ kṣaumaṃ vasānaḥ
18.19.3	atha yadi dakṣiṇataḥ paścād vā vaiyāghrībhyāṃ vṛṣṇivāsasaṃ vasānaḥ
18.19.4	atha dvādaśasu vyuṣṭāsu dve sruvāhutī juhoti ye keśino narta iti dvābhyām
18.19.5	atha proṣṭham ārohaty āroha proṣṭhaṃ viṣahasva śatrūn iti
18.19.6	athāsya śiraḥ pramandayati yat sīmantaṃ kaṅkatas te lilekheti
18.19.7	athāsya keśān vapati yenāvapat savitā kṣureṇeti
18.19.8	pravapato 'numantrayate mā te keśān anugād varca etad iti
18.19.9	athainān samuccitya darbhastambe nidadhāti tebhyo nidhānaṃ bahudhā vyaicchann iti
18.19.10	athainam uṣṇodakenāplāvayati balaṃ te bāhuvoḥ savitā dadhātv iti
18.19.11	tena haitena mṛtyur īje prajānām aiśvaryam ādhipatyaṃ rājyaṃ parīyām iti
18.19.12	tato vai sa prajānām aiśvaryam ādhipatyaṃ rājyaṃ paryait
18.19.13	yaḥ kāmayeta samānānām aiśvaryam ādhipatyaṃ rājyaṃ parīyām iti sa etena yajñakratunā yajeta
18.19.14	samānānām aiśvaryam ādhipatyaṃ rājyaṃ paryeti
18.19.15	atha haitena surathaḥ śaivya īja ātiṣṭhyaṃ paramatām iyām iti
18.19.16	tato vai sa ātiṣṭhyaṃ paramatām ait
18.19.17	yaḥ kāmayetātiṣṭhyaṃ paramatām iyām iti sa etena yajñakratunā yajeta
18.19.18	ātiṣṭhyaṃ haiva paramatām eti
18.20.1	sadyaskriyā yakṣyamāṇo bhavati
18.20.2	sa yūpyaṃ ca vṛkṣaṃ chedayati lāṅgalyaṃ ca
18.20.3	īṣāṃ yūpyasya kārayati lāṅgalaṃ lāṅgalyasya
18.20.4	tau saṃhatya bhuñjate vā ni vā dadhati
18.20.5	athāsyaitat purastād eva juṣṭe devayajane vedisaṃmitaṃ vimitaṃ kāritaṃ bhavati
18.20.6	tad etena lāṅgalena pariharyaṃ karṣayati
18.20.7	tasmiñ jaghanyavāpyān yavān vāpayitvā parighātayati
18.20.8	athāsyaite rathā upak.lptā bhavanti caturyuk praṣṭivāhī dviyoga sthūrir iti
18.20.9	teṣu kāla eva dadhivinālān āsañjayanti
18.20.10	sa grīṣmasya jaghanyāhaḥsu prajahiteṣu yaveṣv ṛtvijaḥ padenāhvāpayatīṣṭyā vā mā yājayiṣyatha bhaktaṃ vā vaḥ kārayiṣyāmīti
18.20.11	teṣūpasameteṣu kāla eva prātaragnihotraṃ juhoti
18.20.12	upasaṃgacchanta enam eta ṛtvijaḥ
18.20.13	athainān āha sadyaskriyā mā yājayateti
18.20.14	taṃ tathetītare pratyāhuḥ
18.20.15	tasmai tadānīm eva sadyaskāryāṃ śālāṃ kurvanti
18.20.16	taṃ tadānīm eva tīrthād ānīya pavayitvā dīkṣaṇīyām iṣṭiṃ nirvapati
18.20.17	tasyāṃ saṃsthitāyāṃ muṣṭī caiva na karoti vācaṃ ca na yacchati
18.20.18	nidadhaty asmā etad dhavir ucchiṣṭaṃ vratabhājanam
18.20.19	atha prāyaṇīyām iṣṭiṃ nirvapati
18.20.20	haviṣkṛtā vācaṃ visṛjate
18.20.21	atrāsmā etad dhavir ucchiṣṭaṃ prayacchanti vratabhājanam etat
18.20.22	prasūtā evaite rathā ājiṃ dhāvanti
18.20.23	yojanaṃ prāk caturyuk traipadaṃ dakṣiṇā praṣṭivāhī
18.20.24	gavyūtiṃ paścād dviyogaḥ
18.20.25	krośam udak sthūrir iti
18.20.26	te yenayena saṃgacchante tasmā āvedayante yajate 'yam asāv āmuṣyāyaṇo 'muṣya putro 'muṣya pautro 'muṣya naptā sadyaskriyeti
18.20.27	āyanti rathāḥ
18.20.28	āgateṣu ratheṣu yad vināleṣu navanītam utsīdati tad vilāpyotpūyājyakumbhe pratyasyati sadyastāyā iti
18.21.1	atha prāyaṇīyena carati
18.21.2	prāyaṇīyena caritvā padena carati
18.21.3	padena caritvā trivatsena sāṇḍena vatsatareṇa rājānaṃ krītvohyātithyaṃ nirvapati
18.21.4	ātithyena pracaryaikagaṇā upasado bhavanti
18.21.5	madhyamayopasadā pracaryottaravedyai kāle khalevālīṃ māpayati
18.21.6	athānaḍuhaḥ saṃyujya yavān prakṛtya mṛṇanti
18.21.7	yavapurīṣaivottaravedir bhavati
18.21.8	atha madhye 'naḍuhaḥ saṃyujya prāco yavān pragṛhṇanto yanti
18.21.9	yavabarhir evaiṣā mahāvedir bhavati
18.21.10	athāhavanīyaṃ praṇayati
18.21.11	āhavanīyaṃ praṇīya sadohavirdhāne saṃminoti
18.21.12	sadohavirdhāne saṃmityāgnīṣomau praṇayati
18.21.13	agnīṣomau praṇīya vasatīvarīr gṛhṇāti
18.21.14	tās tadānīm eva parihṛtya prātaranuvākam upākaroti
18.21.15	parihite prātaranuvāke 'po 'cchaiti
18.21.16	adbhir udaiti
18.21.17	agniṣṭomaṃ kratum upaiti
18.21.18	prasiddho 'bhiṣavaḥ
18.21.19	prasiddhaṃ grahā gṛhyante
18.21.20	samānaṃ karmāśvinād grāhāt
18.21.21	āśvinaṃ grahaṃ gṛhītvā tisro raśanā ādāya lāṅgalyām abhyaiti
18.21.22	tasyai kaṭe param iva caṣālabhājanaṃ bhavati
18.21.23	śakalāntāṃ lāṅgalyām utsṛjyāthaitān paśūn upākaroty agnīṣomīyam āgneyam anūbandhyam iti
18.21.24	teṣām anūcīnaṃ vapābhir ādravanti
18.22.1	agnīṣomīyasyādhvaryur vapayā prathamayā prapadyate
18.22.2	anūcī itare āharanti
18.22.3	parihitāsu stokīyāsu śṛtāsu vapāsv agnīṣomīyasya vapayā pracarati
18.22.4	parītare śāyayanti
18.22.5	prātaḥsavanīyānām agnīṣomīyasya paśupuroḍāśo mukhyo bhavati
18.22.6	stute mādhyaṃdine pavamāne 'gnīṣomīyeṇa carati
18.22.7	anantarhita āgneyasya vapayā carati
18.22.8	sve dhāmann āgneyena carati
18.22.9	anantarhita evānūbandhyasya vapayā carati
18.22.10	tṛtīyasavanīyānām anūbandhyasya paśupuroḍāśo mukhyo bhavati
18.22.11	asamudite 'nūbandhyena carati
18.22.12	saṃtiṣṭhate sadyaskrī
18.22.13	tasya yad asadyas kriyate vyṛddham evāsya tat punaryajña evāsya tat
18.22.14	athādityāś ca ha vā aṅgirasaś ca suvarge loke paspṛdhire
18.22.15	te 'ṅgirasa ādityān abhiprajagmur agninā dūtena śvaḥsutyā na iti
18.22.16	athāsmākam adyasutyeti
18.23.1	ādityāḥ procuḥ
18.23.2	teṣāṃ nas tvaṃ hoteti
18.23.3	te 'mum ādityam aśvaṃ śvetaṃ bhūtaṃ dakṣiṇāṃ ninyire hiraṇyābhibhūtaraśanam
18.23.4	tasmāt sadyaskriyai śvetāśvo dakṣiṇā hiraṇyābhibhūtaraśanaḥ
18.23.5	yac chvetāśva ādityasya tad rūpam
18.23.6	atha yad dhiraṇyābhibhūtaraśano raśmīnāṃ tat
18.23.7	tasya trivṛtaḥ sataś caturviṃśau mādhyaṃdinārbhavau bhavataḥ
18.23.8	catuścatvāriṃśaṃ hotuḥ pṛṣṭham
18.23.9	caturviṃśam agniṣṭomasāma
18.23.10	trivṛd anyat sarvam
18.23.11	śvetam aśvaṃ dadāti
18.23.12	anukriyā yakṣyamāṇo vrīhiṣu dīkṣate
18.23.13	sa dvyahena saṃtiṣṭhata aupavasathyād ekam ahaḥ sutyam ekam ahaḥ
18.23.14	tasya trivṛta eva sataś catvāriṃśau mādhyaṃdinārbhavau bhavataḥ
18.23.15	catuścatvāriṃśaṃ hotuḥ pṛṣṭham
18.23.16	catuścatvāriṃśam agniṣṭomasāma
18.23.17	trivṛd evānyat sarvam
18.23.18	śvetāṃ vaḍabāṃ dadāti
18.23.19	parikriyā yakṣyamāṇo māṣeṣu dīkṣate
18.23.20	sa tryaheṇa saṃtiṣṭhata ā krayād ekam ahar aupavasathyād ekam ahaḥ sutyam ekam ahaḥ
18.23.21	tasya trivṛta eva sato 'ṣṭācatvāriṃśau mādhyaṃdinārbhavau bhavataḥ
18.23.22	aṣṭācatvāriṃśaṃ hotuḥ pṛṣṭham
18.23.23	aṣṭācatvāriṃśam agniṣṭomasāma
18.23.24	trivṛd evānyat sarvam
18.23.25	yathāśraddhaṃ dadāti
18.23.26	atikriyā yakṣyamāṇas tileṣu dīkṣate
18.23.27	sa caturaheṇa saṃtiṣṭhata ā krayād ekam ahar ottaraveder ekam ahar aupavasathyād ekam ahaḥ sutyam ekam ahar
18.23.28	catuṣṭoma eṣa bhavati
18.24.1	vrātyastomena yakṣyamāṇo bhavati
18.24.2	te rājani vā brāhmaṇe vā pratigraham icchante māsāya vartave vā
18.24.3	te yam abhisaṃjānate taṃ sthapatiṃ kurvanti
18.24.4	sa eṣāṃ vratāni carati
18.24.5	so 'dhaḥsaṃveśy amāṃsāśy astryupāyī bhavati
18.24.6	tad dhi dīkṣitavratam
18.24.7	atha yat kṛṣṇaṃ vāsaḥ kṛṣṇatūṣaṃ paridhatte dīkṣitavasanasya tad rūpam
18.24.8	atha yat kṛṣṇabalakṣyāv ajine dhārayati kṛṣṇājinayos tad rūpam
18.24.9	atha yat suvarṇarajatau rukmau bibharti parigharmyayos tad rūpam
18.24.10	atha yat kṛṣṇam uṣnīṣaṃ dhārayati dīkṣitoṣṇīṣasya tad rūpam
18.24.11	atha yac carmamayair bāṇavadbhis tisṛdhanvaṃ dhārayati dīkṣitadaṇḍasya tad rūpam
18.24.12	atha yad vrātyavādaṃ vadati dīkṣitavādasya tad rūpam
18.24.13	atha yat khuryāv upānahau dhārayati ned dīkṣitaḥ sann amedhyam adhitiṣṭhānīti tat
18.24.14	tasya ha vā etad rūpasya yajñasya pratodadaṇḍa eva yūpaḥ
18.24.15	pratodapariṣevaṇaṃ caṣālam
18.24.16	rathamukham āhavanīyaḥ
18.24.17	īṣe vediḥ
18.24.18	yugam uttaravediḥ
18.24.19	uttarayugam uttaranābhiḥ
18.24.20	dhanurdhī havidhāne
18.24.21	pakṣasī āgnīdhrīyamārjālīyau
18.24.22	kūbaraṃ sadaḥ
18.24.23	kiṃkarāvatānā dhiṣṇiyāḥ
18.24.24	bandhuraṃ patnīśālam
18.24.25	rathopastho gārhapatyaḥ
18.24.26	adhiṣṭhānaṃ purāṇagārhapatyaḥ
18.24.27	te yam ajaṃ pramāthaṃ pacante sa eṣāṃ paśuḥ
18.24.28	yam apūpaṃ sthālīpākaṃ sa carupaśupuroḍāśau
18.24.29	yāṃ pariṣkandaṃ hvayati sā puro'nuvākyā
18.24.30	yad āharati sā yājyā
18.24.31	yad aśnanti sa vaṣaṭkāraḥ
18.24.32	yāṃ kumbāṃ vimate sā puro'nuvākyā
18.24.33	yām adhīvākyāṃ sā yājyā
18.24.34	yāṃ vigaṇaṃ hvayati sa śastrasya pratigaraḥ
18.24.35	yad abhikrośanti sa udgīthaḥ
18.24.36	te ya evam etaṃ yajñakratuṃ parokṣam upetya pratyakṣaṃ nopeyuḥ
18.25.1	yathā dīkṣitāvakīrṇā vicchinnasomapīthā anāśyānnā evaṃ syuḥ
18.25.2	tasmād vrātyāvasthitasya vrātyastomenānījānasya nāśyam
18.25.3	vicchinnasomapītha iva hy eṣo 'nāśyānnaḥ
18.25.4	teṣāṃ ye 'nāhitāgnayas te yathāgṛhaṃ viparetyāgnīn ādhāya trayastriṃśatātrayastriṃśatā dakṣiṇābhi sthapatim upasamāyanti
18.25.5	teṣāṃ brahmabandhur amāgadho māgadhavākyo brahmabandhur apuṃścalū puṃścalūvākyā jaratkadratho jaratprayogyābhyāṃ yuktaḥ
18.25.6	vyṛddho vā eṣa yo brahmabandhur amāgadho māgadhavākyaḥ
18.25.7	vyṛddhā brahmabandhur apuṃścalū puṃścalūvākyā
18.25.8	vyṛddho jaratkadratho jaratprayogyābhyāṃ yuktaḥ
18.25.9	vyṛddhenaiva vyṛddhaṃ niravadayate tad etad vrātyadhanaṃ samavaśāntaṃ daṇḍopānahaṃ śāmūlājinam
18.25.10	rathe tiṣṭhan subrahmaṇyaḥ subrahmaṇyām āhvayati
18.25.11	dakṣiṇānāṃ kāla etad evāsya bhavati
18.25.12	ṛtvijo dakṣiṇā vibhajante
18.25.13	tasya prātaḥsavanīyān anuvartante saṃjñānyai havīṃṣi
18.25.14	asaṃjñātam iva vā ete caranti ye vrātyaṃ caranti
18.25.15	sam evainān jñāpayanti
18.25.16	mādhyaṃdinīyān anuvartata aindrāmāruta ekādaśakapālaḥ
18.25.17	aindro vai vrātyo māruto grāmaḥ
18.25.18	grāmeṇaivainān samīco dadhāti
18.25.19	tṛtīyasavanīyān anuvartata ādityebhyo bhavadvadbhyaś caruḥ
18.25.20	abhūtā iva vā ete caranti ye vrātyaṃ caranti
18.25.21	bhūtim evainān gamayanti
18.25.22	anūbandhyasya paśupuroḍāśam anuvartata ādityaś caruḥ
18.25.23	apratiṣṭhitā iva vā ete caranti ye vrātyaṃ caranti
18.25.24	iyaṃ vā aditiḥ
18.25.25	asyām eva pratitiṣṭhanti
18.26.1	sa eṣa jyeṣṭhānām agniṣṭomaḥ
18.26.2	tasya catvāri ṣoḍaśāni dvau pavamānāv ubhe evācchāvākasya stotre
18.26.3	eṣa eva san kanīyasām ukthyaḥ
18.26.4	tasya ṣaṭ ṣoḍaśāni sarve pavamānāḥ sarvāṇy acchāvākasya stotrāṇi
18.26.5	tena haitena maruta ījire
18.26.6	teṣāṃ viṣṇu sthapatir āsa
18.26.7	atho haitena daivyā vrātyā ījire
18.26.8	teṣāṃ budhaḥ saumya sthapatir āsa
18.26.9	atho haitena kurubrahmaṇāṃ putrā ījire
18.26.10	teṣām aupoditir gaupālāyano vaiyāghrapadya sthapatir āsa
18.26.11	tena heṣṭvā pañcālān vrātyā abhiprayayuḥ
18.26.12	tān ha pitara ūcur mā putrakāḥ pañcālān yāsiṣṭopavādino vai pañcālā upa vo vadiṣyantīti
18.26.13	tān hānādṛtyaiva prayayuḥ
18.26.14	te ha keśino dālbhyasyopavasatham ājagmuḥ
18.26.15	tān ha śvo bhūte bahiṣpavamānaṃ sarpato 'nvālebhire pavitraṃ vai bahiṣpavamāna ātmānaṃ pavayiṣyāmaha iti vadantaḥ
18.26.16	atha ha pañcāleṣu gandharvāyaṇo vāleya āgniveśyo 'nūcāna āsa
18.26.17	tān ha saha sarpataḥ papraccha ke sarpantīti
18.26.18	vayaṃ maruta iti
18.26.19	teṣāṃ vaḥ ka sthapatir iti
18.26.20	ahaṃ viṣṇur ity aupoditir gaupālāyano vaiyāghrapadyaḥ pratyuvāca
18.26.21	yat kiṃ cakartha kas tac cacāretīti ha parokṣāvratam anunirdideśeti
18.26.22	tān hovācāviduṣo va upāvādiṣmāpa vo hnumaha iti
18.26.23	pitā vai tat putrān upāvādīd iti hainam ūcuḥ pāpīyasī te prajā bhaviṣyatīti
18.26.24	tathā haivāsa
18.26.25	tato ha vā etat pañcāleṣu gandharvāyaṇā vāleyā āgniveśyāḥ pāpāyitā iva
18.26.26	mahākulaṃ ha tat purā babhūva
18.26.27	sa yo vrātyam upavaded evam evainam upavadet
18.26.28	atha yo vrātyo 'laṃ prativacanāya syād evam evainaṃ pratibrūyāt
18.27.1	athāto bhāllavistomā ity ācakṣate
18.27.2	trivṛd abhyāvarti pañcadaśam agniṣṭomasāma sarve ṣoḍaśāḥ pavamānāḥ
18.27.3	pañcadaśam abhyāvarti saptadaśam agniṣṭomasāma sarve ṣoḍaśāḥ pavamānāḥ
18.27.4	saptadaśam abhyāvarty ekaviṃśam agniṣṭomasāma sarve ṣoḍaśāḥ pavamānāḥ
18.27.5	ekaviṃśam abhyāvarti triṇavam agniṣṭomasāma sarve ṣoḍaśāḥ pavamānāḥ
18.27.6	triṇavam abhyāvarti trayastriṃśam agniṣṭomasāma sarve ṣoḍaśāḥ pavamānāḥ
18.27.7	trayastriṃśam abhyāvarti triṇavam agniṣṭomasāma sarve ṣoḍaśāḥ pavamānāḥ
18.27.8	triṇavam abhyāvarty ekaviṃśam agniṣṭomasāma sarve ṣoḍaśāḥ pavamānāḥ
18.27.9	ekaviṃśam abhyāvarti saptadaśam agniṣṭomasāma sarve ṣoḍaśāḥ pavamānāḥ
18.27.10	saptadaśam abhyāvarti pañcadaśam agniṣṭomasāma sarve ṣoḍaśāḥ pavamānāḥ
18.27.11	pañcadaśam abhyāvarti trivṛd agniṣṭomasāma sarve ṣoḍaṣāḥ pavamānāḥ
18.28.1	atha vai bhavati
18.28.2	devā vai yad yajñe 'kurvata tad asurā akurvateti
18.28.3	sa hekṣāṃ cakre prajāpatiḥ kathaṃ nv aham asurair devān vyāvartayeyam iti
18.28.4	sa etaṃ yajñakratum aniruktam upahavyam apaśyat
18.28.5	tasminn enān upāhvayateti
18.28.6	sa yatrāha prātaryāvabhyo devebhya iti marudbhyaḥ prātaryāvabhyo devebhya iti tatrāha
18.28.7	atha yatrāha somaḥ pavata itīnduḥ pavata iti tatrāha
18.28.8	atha yatrāhendrāya puroḍāśānām iti śakrāya puroḍāśānām iti tatrāha
18.28.9	atha yatrāha vāyava indravāyubhyām iti niyutvate śakraniyudbhyām iti tatrāha
18.28.10	atha yatrāha mitrāvaruṇābhyām ity ṛtāyubhyām iti tatrāha
18.28.11	atha yatrāhāśvibhyām iti nāsatyābhyām iti tatrāha
18.28.12	atha yatrāhendrāya somān iti śakrāyendūn iti tatrāha
18.28.13	atha yatrāhendrāgnibhyām iti śakrajātavedobhyām iti tatrāha
18.28.14	atha yatrāha viśvebhyo devebhya iti marudbhyo viśvebhyo devebhya iti tatrāha
18.28.15	atha yatrāhendrāya marutvata iti śakrāya gaṇavata iti tatrāha
18.28.16	atha yatrāha mahendrāyeti mahate śakrāyeti tatrāha
18.28.17	atha yatrāhādityebhya iti mahadbhya ādityebhya iti tatrāha
18.28.18	atha yatrāha vanaspataya iti vanarnṛpāyeti tatrāha
18.28.19	atha yatrāha devāya savitra iti mahate devāya savitra iti tatrāha
18.28.20	atha yatrāha viśvebhyo devebhya iti mahadbhyo viśvebhyo devebhya iti tatrāha
18.28.21	atha yatrāha devānāṃ patnībhya iti mahatībhyo devānāṃ patnībhya iti tatrāha
18.28.22	atha yatrāhendrāya harivata iti śakrāya maghavata iti tatrāha
18.28.23	dhānā indubhya ity u haike saṃpradiśanti
18.29.1	tad etad arvāg eva yajñāyajñiyasya stotrāt
18.29.2	yajñāyajñiyasya vāva stotre sa tāṃ niruvāca
18.29.3	taṃ hāsurā upekṣām eva cakrire kiṃ vā vai karoti kiṃ vā neti
18.29.4	sa yadā vidāṃ cakāra na vā ima etarhi pāpabhadrayoyor īśata iti tad enāṃ niruvāca devo vo draviṇodā iti
18.29.5	prajāpatir vai devo draviṇodāḥ
18.29.6	pūrṇāṃ vivaṣṭy āsicam iti
18.29.7	pūrṇāṃ vyudacatyāsicam iti tat
18.29.8	ud vā siñcadhvam upa vā pṛṇadhvam iti
18.29.9	āsya kāmaṃkāmaṃ pūrayādhvā iti tat
18.29.10	ād id vo deva ohata iti
18.29.11	sādhyebhyo devebhyaḥ prajāpatiḥ kāmaṃkāmam ūhate
18.29.12	saptadaśa stomo bhavati
18.29.13	saptadaśaḥ prajāpatiḥ
18.29.14	prajāpater āptyai
18.29.15	aśvo 'sitajñur dakṣiṇā
18.29.16	prājāpatyo vā aśvaḥ
18.29.17	prajāpater anurūpatvāya
18.29.18	yaḥ pāpmanā bhrātṛvyeṇa vyāvivṛtseta sa etena yajñakratunā yajeta
18.29.19	vy eva pāpmanā bhrātṛvyeṇāvartate
18.29.20	indro vṛtraṃ hatvā parāṃ parāvatam agacchad apārādham iti manyamānaḥ
18.29.21	taṃ devā yajñenānvaiṣuḥ
18.29.22	te śatam āśiraṃ duhāṃcakrire bhūyo bhāgadheyaṃ bhūyasīṃ prītim abhyupāvartsyatīti vadantaḥ
18.29.23	sa ha prātaḥsavane nājagāma
18.29.24	te sarva eva prātaḥsavanasya bhakṣayāṃcakruḥ
18.29.25	ko hy apendrasya somasya bhakṣayiṣyatīti
18.29.26	taṃ saṃtiṣṭhamāne prātaḥsavane 'cchāvākasya śastraṃ prati jakṣuḥ
18.29.27	te sarva eva camasādhvaryava ānandino 'cchāvākasya śastraṃ praty āgartuṃ dadhrire
18.29.28	sendrā iva hy amanyanta
18.29.29	tasmāt tīvrasome sarva eva camasādhvaryava ānandino 'cchāvākasya śastraṃ praty āgṛṇanti
18.29.30	sendrā iva hi manyante
18.29.31	tarhi vāva tad āsīt
18.29.32	tad u vā āhuḥ sarva evaitarhi yajñaḥ sendra iti
18.29.33	taṃ hābhiṣuṣuvuḥ
18.30.1	ihā ihā ihetīhehīhehīhehīti ha vā enaṃ tad ūcuḥ
18.30.2	bṛhad bṛhad bṛhad iti
18.30.3	idaṃ te bṛhad annādyaṃ tad abhyupāvartasveti ha vā enaṃ tad ūcuḥ
18.30.4	tad etan mādhyaṃdinasya savanasyānyatrāpi nidānam
18.30.5	sa śṛtakalaśam ekadhanānāṃ prātaḥsavane 'vanayet
18.30.6	dadhi mādhyaṃdine savane
18.30.7	vimathitaṃ tṛtīyasavane
18.30.8	sāsya tīvratā
18.30.9	saptadaśa stomo bhavati
18.30.10	saptadaśaḥ prajāpatiḥ
18.30.11	prajāpater āptyai
18.30.12	garbhiṇī vaḍabā lalāmī dakṣiṇā
18.30.13	indriyaṃ vai garbhaḥ
18.30.14	indriyaṃ lalāmaḥ
18.30.15	sendriyatvāya
18.30.16	yo jyānyā vopatapatā vāṇimānaṃ nītaḥ syāt sa etena yajñakratunā yajeta
18.30.17	aśnute haiva tīvratām
18.30.18	indro 'kāmayata vi pāpmānaṃ hanīya śraiṣṭhyaṃ devānāṃ gaccheyam iti
18.30.19	sa etaṃ yajñakratum apaśyat
18.30.20	tam āharat
18.30.21	tenāyajata
18.30.22	tato vai sa vi pāpmānam ahata śraiṣṭhyaṃ devānām agacchat
18.30.23	yaḥ kāmayeta vi pāpmānaṃ hanīya śraiṣṭhyaṃ samānānāṃ gaccheyam iti sa etena yajñakratunā yajeta
18.30.24	vy eva pāpmānaṃ hate śraiṣṭhyaṃ samānānāṃ gacchati
18.30.25	tasyātigrāhyo vi na indra mṛdho jahi nīcā yaccha pṛtanyataḥ / adhaspadaṃ tam īṃ kṛdhi yo asmāṃ abhidāsaty upayāmagṛhīto 'sīndrāya tvā vaimṛdhāya juṣṭaṃ gṛhṇāmīti
18.30.26	parimṛjya sādayaty eṣa te yonir indrāya tvā vaimṛdhāyeti
18.30.27	tasya trivṛtpañcadaśau viparyāsaṃ stomau bhavataḥ
18.30.28	tāḥ ṣaḍ gāyatryaḥ
18.30.29	gāyatrī vai chandasāṃ vi pāpmānam ahata
18.30.30	gāyatryaiva tad yajamāno vi pāpmānaṃ hate
18.31.1	indro 'kāmayataudbhidyaṃ śraiṣṭhyaṃ devānāṃ gaccheyam iti
18.31.2	sa etaṃ yajñakratum apaśyat
18.31.3	tam āharat
18.31.4	tenāyajata
18.31.5	tato vai sa audbhidyaṃ śraiṣṭhyaṃ devānām agacchat
18.31.6	yaḥ kāmayetaudbhidyaṃ śraiṣṭhyaṃ samānānāṃ gaccheyam iti sa etena yajñakratunā yajeta
18.31.7	audbhidyaṃ haiva śraiṣṭhyaṃ samānānāṃ gacchati
18.31.8	tasyātigrāhyo 'yaṃ kṛtnur agṛbhīto viśvajid udbhid it somaḥ / ṛṣir vipraḥ kāvyenopayāmagṛhīto 'sīndrāya tvodbhide juṣṭaṃ gṛhṇāmīti
18.31.9	parimṛjya sādayaty eṣa te yonir indrāya tvodbhida iti
18.31.10	tasya pañcadaśaikaviṃśau viparyāsaṃ stomau bhavataḥ
18.31.11	tāḥ ṣaḍ bṛhatyaḥ
18.31.12	bṛhatī vai chandasām udabhinat
18.31.13	bṛhatyaiva tad yajamāna udbhinatti
18.31.14	indro 'kāmayata valaṃ bhittvā paśūn sṛjeyeti
18.31.15	sa etaṃ yajñakratum apaśyat
18.31.16	tam āharat
18.31.17	tenāyajata
18.31.18	tato vai sa valaṃ bhittvā paśūn asṛjata
18.31.19	yaḥ kāmayeta valaṃ bhittvā paśūn sṛjeyeti sa etena yajñakratunā yajeta
18.31.20	valam eva bhittvā paśūn sṛjate
18.31.21	tasyātigrāhya indra oṣadhīr asanod ahāni vanaspatīṃr asanod antarikṣam / bibheda valaṃ nunude vivāco 'thābhavad damitābhikratūnām upayāmagṛhīto 'sīndrāya tvā valabhide juṣṭaṃ gṛhṇāmīti
18.31.22	parimṛjya sādayaty eṣa te yonir indrāya tvā valabhida iti
18.31.23	tasya saptadaśaikaviṃśau viparyāsaṃ stomau bhavataḥ
18.31.24	tāḥ ṣaḍ gāyatryaḥ
18.31.25	gāyatrī vai chandasāṃ valam abhinat
18.31.26	gāyatryaiva tad yajamāno valaṃ bhittvā paśūn sṛjate
18.32.1	ṛtapeyena yakṣyamāṇo bhavati
18.32.2	sa yad aśanānāṃ kāmayate tasyāśito bhūtvā dīkṣate yad vā labhate tasya
18.32.3	sa ekāhaṃ nāśnāty athāśnāti
18.32.4	dvyahaṃ nāśnāty athāśnāti
18.32.5	tryahaṃ nāśnāty athāśnāti
18.32.6	so 'traiva virājam āpnoti
18.32.7	rājānaṃ krītvohyātithyaṃ nirvapati
18.32.8	yady u vā etad upātyeti caturahaṃ nāśnāty athāśnāti
18.32.9	pañcāhaṃ nāśnāty athāśnāti
18.32.10	ṣaḍahaṃ nāśnāty athāśnāti
18.32.11	tisra upasadaḥ
18.32.12	triṃśat saṃpadyante
18.32.13	triṃśadakṣarā virāṭ
18.32.14	annaṃ virāṭ
18.32.15	virājaivānnādyam avarunddhe
18.32.16	atha ya ekādaśa stana evāsyai sa
18.32.17	duha evaināṃ tena
18.32.18	atha ya ekatriṃśa stana evāsyai sa
18.32.19	duha evaināṃ tena
18.32.20	sa upasatsv ājyavrato bhavati
18.32.21	śītasya sarpiṣas tisṛbhir aṅgulībhir upahanty atha dvābhyām athaikayā
18.32.22	śītasya vaiva sarpiṣas tribhiḥ parvabhir upahanty atha dvābhyām athaikena
18.32.23	vilīne vā sarpiṣi trīṇi parūṃṣy avadadhāty atha dve athaikaṃ tristanadvistanaikastanavratasya rūpāṇi kurvan
18.32.24	sa nādityād divā paryāvartate nāgner adhi naktam
18.32.25	audumbaraḥ somacamasaś catuḥsraktiḥ
18.32.26	brahmā trivedāḥ sagotraḥ
18.33.1	saptadaśa stomo bhavati
18.33.2	saptadaśaḥ prajāpatiḥ
18.33.3	prajāpatim annādyaṃ nopānamat
18.33.4	taṃ devā ṛtasatyābhyām anvaiṣuḥ
18.33.5	sa yad aśnāti yad evāśanenāvaruddhaṃ tasyāvaruddhyā iti tat
18.33.6	atha yan nāśnāti yad evānaśanenāvaruddhaṃ tasyāvaruddhyā iti tat
18.33.7	atha yad upasatsv ājyavrato bhavati
18.33.8	etad vai devānāṃ priyaṃ dhāma yad ājyam
18.33.9	devānām eva priyaṃ dhāmāvarunddha iti tat
18.33.10	atha yan nādityād divā paryāvartate nāgner adhi naktam
18.33.11	ete vai devānām ṛtasatye ned devānām ṛtasatye pṛṣṭhataḥ karavāṇīti tat
18.33.12	atha yad audumbaro bhavati
18.33.13	ūrg vā annādyam udumbaraḥ
18.33.14	ūrja evānnādyasyāvaruddhyā iti tat
18.33.15	atha yat somacamaso bhavati
18.33.16	etad vai devānāṃ paramam annaṃ yat somaḥ
18.33.17	parameṇaivāsmā annādyenāvaram annādyam avarunddha iti tat
18.33.18	atha yac catuḥsraktir bhavati
18.33.19	yad eva diśo 'nnādyaṃ prāviśat tasyāvaruddhyā iti tat
18.33.20	atha yat trivedā bhavati
18.33.21	na hy etām ekavedā dakṣiṇām udyantum arhatīti tat
18.33.22	atha yat sagotro bhavati
18.33.23	ātmā vai sagotra ātmann eva yajñasya yaśo 'nnādyaṃ pratiṣṭhāpayānīti tat
18.34.1	taṃ mādhyaṃdinīyaiś camasaiḥ sahonnīya juhvati
18.34.2	tam ṛtvijo hutaṃ dakṣiṇānāṃ kāle brahmaṇa upātidiśanti
18.34.3	taṃ brahmaṇaḥ santaṃ paryupaviśya bhakṣayanti yad ṛtaṃ manyante tena
18.34.4	yad ṛtena bhakṣayanti tad ṛtapeyasyartapeyatvam
18.34.5	diśo 'kāmayantānnādyaḥ syāmānnādyam avarundhīmahy annādyam asmāsu pratitiṣṭhed iti
18.34.6	tā etaṃ yajñakratum apaśyan
18.34.7	tam āharan
18.34.8	tenāyajanta
18.34.9	tato vai tā annādyo 'bhavann annādyam avārundhatānnādyam āsu pratyatiṣṭhat
18.34.10	yaḥ kāmayetānnādī me prajā syād annādyam avarundhītānnādyam asyāṃ pratitiṣṭhed iti sa etena yajñakratunā yajeta
18.34.11	annādy evāsya prajā bhavaty annādyam avarunddhe 'nnādyam asyāṃ pratitiṣṭhati
18.34.12	tasya catasṛṣu bahiṣpavamāno 'ṣṭāsvaṣṭāsv ājyāni dvādaśo mādhyaṃdinaḥ pavamānaḥ ṣoḍaśāni pṛṣṭhāni saviṃśa ārbhavaḥ pavamānaś caturviṃśam agniṣṭomasāma
18.34.13	taṃ diśāṃ catuṣṭoma ity ācakṣate
18.34.14	chandāṃsy akāmayanta yaśo 'śnuvīmahi yaśo 'varundhīmahi yaśo 'smāsu pratitiṣṭhed iti
18.34.15	tāny etaṃ yajñakratum apaśyan
18.34.16	tam āharan
18.34.17	tenāyajanta
18.34.18	tato vai tāni yaśo 'śnuvata yaśo 'vārundhata yaśa eṣu pratyatiṣṭhat
18.34.19	yaḥ kāmayeta yaśo 'śnuvīya yaśo 'varundhīya yaśo mayi pratitiṣṭhed iti sa etena yajñakratunā yajeta
18.34.20	yaśa evāśnute yaśo 'varunddhe yaśo 'smin pratitiṣṭhati
18.34.21	tasya stomā astuvataikasyām atha tisṛṣv ekasyām atha tisṛṣu
18.34.22	tam etaṃ chandasām ekatrika ity ācakṣate
18.34.23	stomā akāmayanteti samānaḥ parivādaḥ
18.34.24	tasya stomās trivṛd atha trayaḥ pañcadaśās trivṛd atha trayaḥ saptadaśās trivṛd atha traya ekaviṃśāḥ
18.34.25	tam etaṃ stomānām ekatrika ity ācakṣate
18.35.1	indrāgnī vā akāmayetāṃ samānalokau syāva samānaṃ lokam iyāveti
18.35.2	tāv etaṃ yajñakratum apaśyatām
18.35.3	tam āharatām
18.35.4	tenāyajetām
18.35.5	tato vai tau samānalokāv abhavatāṃ samānaṃ lokam aitāṃ samānalokāv api
18.35.6	atha yau kāmayetāṃ rājā ca purohitaś ca samānalokau syāva samānaṃ lokam iyāveti tāv etena yajñakratunā yajeyātāṃ samānalokāv eva bhavataḥ samānaṃ lokam itaḥ
18.35.7	aśvaratho yajñāyudhaḥ prāsaṅgyaś camasaḥ sā brāhmaṇasya dakṣiṇā
18.35.8	aśvatarīrathaḥ sarvāyudho 'prāsaṅgyaḥ kāṃsyas tūṇībandhaḥ sā rājanyasya dakṣiṇā
18.35.9	tasya trivṛtpañcadaśau viparyāsaṃ stomau bhavataḥ
18.35.10	trivṛd eva brāhmaṇasya pañcadaśo rājanyasya
18.35.11	tam etam indrāgniyoḥ kulāya ity ācakṣate
18.35.12	eṣa eva san pitāputrīya eṣa sakhyor yajña eṣa bhrātroḥ
18.36.1	abhicaraṇīyaiḥ somair yakṣyamāṇo bhavati
18.36.2	sa dvayāni yajñāyudhāny upakalpayate bādhakāni ca tailvakāni ca śavānaso 'dhiṣavaṇe phalake puruṣāsthasya vṛṣaṇau
18.36.3	sa yatrādhvaryur upāṃśuṃ grahīṣyan rājānam abhiṣuṇoti tasya yo 'ṃśuḥ parāpatati tam etasmin pātra ādhāyopasaṃgṛhyāthāhāmuṃ jahy atha tvā hoṣyāmīti
18.36.4	ā tamitor āste
18.36.5	athaitaṃ bhaṅgam āhavanīye 'nupraharatīdam aham amum āmuṣyāyaṇaṃ pariplunā bhaṅgena vidhyāmīti
18.36.6	atra yaṃ yajamāno dveṣṭi taṃ manasā dhyāyati
18.36.7	athaitat pātraṃ khare yathāyatanaṃ sādayaty amuṣya tvā prāṇe sādayāmīti
18.36.8	sa yaṃ kaṃ ca grahaṃ gṛhṇāty evam evainaṃ gṛhṇāti
18.36.9	yad u kiṃ ca pātraṃ sādayaty evam evainat sādayati
18.36.10	sa eṣa trivṛdagniṣṭoma ekastoma ekahavirdhānaḥ
18.36.11	taṃ śyena ity ācakṣate
18.36.12	atheṣuḥ
18.36.13	samānam abhicaraṇīyaṃ śilpam
18.36.14	tisṛṣutisṛṣu stuvate
18.36.15	ratho havirdhānam
18.36.16	atha saṃdaṃśaḥ
18.36.17	samānam abhicaraṇīyaṃ śilpam
18.36.18	dvau trayastriṃśau madhyata stomau bhavataḥ
18.36.19	dve havirdhāne
18.36.20	athendravajraḥ
18.36.21	samānam abhicaraṇīyaṃ śilpam
18.36.22	pañcadaśa eṣa bhavati
18.37.1	duraśena yakṣyamāṇo bhavati
18.37.2	sa upakalpayate ṣaṣṭiṃ śatamānāni hiraṇyāni triṃśataṃ suvarṇāni triṃśataṃ rajatāni bahv anyad dhiraṇyam
18.37.3	sa āmāvāsyena haviṣeṣṭvā sauryaṃ caruṃ nirvapati
18.37.4	tasmin suvarṇaṃ śatamānaṃ dadāti
18.37.5	atha sāyaṃ hute 'gnihotre cāndramasaṃ caruṃ nirvapati
18.37.6	tasmin rajataṃ śatamānaṃ dadāti
18.37.7	sa evam evaitābhyām iṣṭibhyām aharahar yajamāno māsam eti
18.37.8	atha dīkṣate
18.37.9	dīkṣaṇīyāyāṃ dvādaśamānaṃ hiraṇyaṃ dadāti
18.37.10	prāyaṇīyāyāṃ caturviṃśatimānaṃ dadāti
18.37.11	ātithyāyāṃ dve caturviṃśatimāne dadāti
18.37.12	prathamāyām upasadi catvāri dadāti
18.37.13	dvitīyasyām upasady aṣṭau dadāti
18.37.14	tṛtīyasyām upasadi ṣoḍaśa dadāti
18.37.15	caturthyām upasadi dvātriṃśataṃ dadāti
18.37.16	pañcamyām upasadi catuḥṣaṣṭiṃ dadāti
18.37.17	ṣaṣṭhyām upasady aṣṭāviṃśaṃ śataṃ caturviṃśatimānānāṃ dadāti
18.37.18	athātaḥ śatasaṃkhyaiva
18.37.19	agnīṣomīyasya hutāyāṃ vapāyāṃ dve śate dadāti
18.37.20	āgneyasya hutāyāṃ vapāyāṃ catvāri dadāti
18.37.21	prātaḥsavanīyeṣv aṣṭau dadāti
18.37.22	mādhyaṃdinīyeṣu ṣoḍaśa dadāti
18.37.23	dakṣiṇānāṃ kāle dvātriṃśataṃ dadāti
18.37.24	tṛtīyasavanīyeṣu catuḥṣaṣṭiṃ dadāti
18.37.25	anūbandhyasya hutāyāṃ vapāyām aṣṭāviṃśaṃ śatānāṃ dadāti
18.37.26	sa yad etābhyām iṣṭibhyām aharahar yajate sūryācandramasor eva tat sāyujyaṃ salokatām āpnoti
18.38.1	atha yad dhiraṇyadakṣiṇo bhavati hiraṇmayam eva tad yajamāna ātmānaṃ saṃskurute
18.38.2	tasya yad ūrdhvaṃ nābhes tat suvarṇam arvāṅ rajatam
18.38.3	yadā ha vai hiraṇmayo bhavaty athāmṛto bhavati
18.38.4	hiraṇmayā ha vai devāḥ
18.38.5	tasmāt te 'mṛtāḥ
18.38.6	saptadaśa stomo bhavati
18.38.7	saptadaśaḥ prajāpatiḥ
18.38.8	prajāpater āptyai
18.38.9	ubhe sāmanī bhavataḥ
18.38.10	chandomayāv etat pakṣau yajamāna ātmānaṃ saṃskurute
18.38.11	etasya lokasya jityai
18.38.12	sa yad etena yajñakratunā yajate sūryācandramasor eva tat sāyujyaṃ salokatāṃ jayati
18.38.13	tena duraśaḥ
18.38.14	duraśa iva hy etayor devatayor lokaḥ
18.38.15	atha durṇāśena yakṣyamāṇo bhavati
18.38.16	sa upakalpayate 'naḍucchataṃ ca trayastriṃśataṃ ca niṣkān
18.38.17	tena haitenānaḍuho lokaṃ jayati
18.38.18	tena haitena jyotiṣmantaṃ lokaṃ jayati
18.38.19	tena haitena jyotiṣo 'dhi svargaṃ lokaṃ jayati
18.38.20	saptadaśa stomo bhavati
18.38.21	saptadaśaḥ prajāpatiḥ
18.38.22	prajāpater āptyai
18.38.23	ubhe sāmanī bhavataḥ
18.38.24	chandomayāv evaitat pakṣau yajamāna ātmānaṃ saṃskurute
18.38.25	etasya lokasya jityai
18.38.26	sa yad etena yajñakratuneṣṭvā na naśyati tena durṇāśaḥ
18.38.27	tad durṇāśasya durṇāśatvam
18.38.28	keśī ha dālbhyo 'pacitikāmo 'pacitineje tan no nāmāni pariharantā iti
18.38.29	tato ha vā etat pañcālarājānāṃ nāmāni pariharante
18.39.1	śīrṣaṇyā iti keśān ācakṣate
18.39.2	kuśā iti darbhān
18.39.3	nadyāv iti gaireyakavimatyau
18.39.4	tato vai so 'pacitimān abhavat
18.39.5	yaḥ kāmayetāpacitimānt syām iti sa etena yajñakratunā yajeta
18.39.6	apacitimān eva bhavati
18.39.7	tasya caturviṃśo bahiṣpavamānas trivṛtpañcadaśāny ājyāni
18.39.8	tās tisro gāyatryaḥ
18.39.9	caturviṃśo mādhyaṃdinaḥ pavamānaḥ pañcadaśasaptadaśāni pṛṣṭhāni
18.39.10	te dve triṣṭubhau
18.39.11	triṇava ārbhavaḥ pavamāna ekaviṃśam agniṣṭomasāma
18.39.12	saikā jagatī
18.39.13	etāni vai chandasām apacitatamāni
18.39.14	apacitimān eva bhavati ya evaṃ veda
18.39.15	asāv ādityo 'kāmayata tviṣimānt syām iti
18.39.16	sa etaṃ yajñakratum apaśyat
18.39.17	tam āharat
18.39.18	tenāyajata
18.39.19	tato vai sa tviṣimān abhavat
18.39.20	yaḥ kāmayeta tviṣimānt syām iti sa etena yajñakratunā yajeta
18.39.21	tviṣimān eva bhavati
18.39.22	tasya sauryo 'tigrāhyaḥ
18.39.23	sauryaḥ paśur upālambhyaḥ
18.39.24	ekaviṃśa eṣa bhavati
18.40.1	indro 'kāmayatarṣabha iva paśūnām aiśvaryam ādhipatyaṃ rājyaṃ devānāṃ parīyām iti
18.40.2	sa etaṃ yajñakratum apaśyat tam āharat tenāyajata
18.40.3	tato vai sa ṛṣabha iva paśūnām aiśvaryam ādhipatyaṃ rājyaṃ devānāṃ paryait
18.40.4	yaḥ kāmayetarṣabha iva paśūnām aiśvaryam ādhipatyaṃ rājyaṃ samānānāṃ parīyām iti sa etena yajñakratunā yajeta
18.40.5	ṛṣabha iva paśūnām aiśvaryam ādhipatyaṃ rājyaṃ samānānāṃ paryeti
18.40.6	tasyātigrāhyo vṛṣā so aṃśuḥ pavate haviṣmānt soma indrasya bhāga ṛtayuḥ śatāyuḥ / sa mā vṛṣāṇaṃ vṛṣabhaṃ kṛṇotu priyaṃ viśāṃ sarvavīraṃ suvīram upayāmagṛhīto 'sīndrāya tvarṣabhāya juṣṭaṃ gṛhṇāmīti
18.40.7	parimṛjya sādayaty eṣa te yonir indrāya tvarṣabhāyeti
18.40.8	tasya pañcadaśasya sata ekaviṃśaṃ hotuḥ pṛṣṭhaṃ kakudo rūpam
18.40.9	indreṇa ha sma vai pūrve samājigamiṣanto vaniṣṭhusavena yajante tṛpto na indra āvirbhaviṣyati tasmai kāmān vakṣyāma iti vadantaḥ
18.40.10	vaniṣṭhusavena yakṣyamāṇo bhavati
18.40.11	sa upakalpayate śatam ukṣavehataḥ śataṃ dārvācitāni śataṃ sarpiṣpātrāñ chataṃ payaḥpātrāñ chataṃ dadhipātrāñ chataṃ vasāpātrān audumbarīṃ nāvam ubhayato'bhipatanāṃ parigṛhītām atha praṇetṝn
18.40.12	etenopak.lptena citrām āyatīm uparamati
18.40.13	atha citrayeti pūrvāgnim anvavasyaty uttapanīyaṃ śālīno 'nvāhāryapacanam āhitāgniḥ
18.40.14	athaitāni dārvācitāni pradoṣa evāgnāv ādadhāti
18.40.15	teṣu prajyotiṣūkṣavehato nighnanti
18.40.16	athaiṣām abhyardhān vaniṣṭhūn medāṃsīti śrapayanti
18.40.17	athodita āditya āyātayaty audumbarīṃ nāvam ubhayato'bhipatanāṃ parigṛhītāṃ praṇetṛbhiḥ
18.40.18	tasyām upastṛṇīte pañcāśatā sarpiṣpātraiḥ pañcāśatā payaḥpātraiḥ pañcāśatā dadhipātraiḥ pañcāśatā vasāpātraiḥ
18.40.19	tasyāṃ vaniṣṭhūn medāṃsīti saṃprakīryāthābhighārayati pañcāśatā vasāpātraiḥ pañcāśatā dadhipātraiḥ pañcāśatā payaḥpātraiḥ pañcāśatā sarpiṣpātraiḥ
18.40.20	atha puro'nuvākyām anvāha
18.41.1	indro yāto 'vasitasya rājā śamasya ca śṛṅgiṇo vajrabāhuḥ / sed u rājā kṣeti carṣaṇīnām arān na nemiḥ pari tā babhūveti
18.41.2	yajatīndro rājā jagataś carṣaṇīnām adhi kṣami viṣurūpaṃ yad asti / tato dadātu dāśuṣe vasūni codad rādha upastutaś cid arvāk svāheti
18.41.3	tṛpta evāsmā indra āvirbhavati
18.41.4	tasmai kāmān bruvate
18.41.5	kānāndhaṃ ha vādhryaśvaṃ bṛhaspatir āṅgiraso yājayāṃ cakāra
18.41.6	tasya hopavasathīye 'hañ chraddhā vīyāya
18.41.7	sa hovācādhvaryo vi vai me śraddhāgāt saṃ me yajñaṃ sthāpayeti
18.41.8	taṃ hovācānyad vai tad upavasathaḥ śvas te yajñaḥ saṃsthāteti
18.41.9	sa hovāca sam eva me sthāpayeti
18.41.10	tasya ha tāvad viditvāgreṇa havirdhāne carmaṇy ulūkhalamusale nidhāyāṃśūn samavakṣudāṃ cakāra yac cid dhi tvaṃ gṛhegṛha ulūkhalaka yujyase / iha dyumattamaṃ vada jayatām iva dundubhir iti
18.41.11	atha hotṛcamase vasatīvarībhyo 'dhy apo niḥṣicya samudāyutya juhavāṃ cakāra yathā janā saṃstathe vratāni kovratināṃ vratam ālobhayāti / kānāndhasya prasthitaṃ vādhryaśvasya tīvrasutaṃ śravad indra juṣasva svāheti
18.41.12	sa eṣa unmattasya vā vītaśraddhasya vā nītasya vā yajñaḥ
18.41.13	sā yad āgatā syād atha catuṣṭomenāgniṣṭomena yajeta purā bhreṣāc chāntyai
18.42.1	manur vaivasvato 'kāmayata prajāṃ sṛjeya prajām avarundhīya prajāṃ vindeyā mā prajayā cakṣīrann iti
18.42.2	sa etaṃ yajñakratum apaśyat tam āharat tenāyajata
18.42.3	tato vai sa prajām asṛjata prajām avārunddha prajām avindatainaṃ prajayācakṣata
18.42.4	yaḥ kāmayeta prajāṃ sṛjeya prajām avarundhīya prajāṃ vindeyā mā prajayā cakṣīrann iti sa etena yajñakratunā yajeta
18.42.5	prajām eva sṛjate prajām avarunddhe prajāṃ vindata ainaṃ prajayā cakṣate
18.42.6	tasya prācīnastomās trayas trivṛtas trayaḥ pañcadaśās trayaḥ saptadaśās traya ekaviṃśāḥ
18.42.7	so 'kāmayatānnādī me prajā syād annādyam avarundhītānnādyam asyāṃ pratitiṣṭhed iti
18.42.8	sa etaṃ yajñakratum apaśyat tam āharat tenāyajata
18.42.9	tato vai tasyānnādī prajābhavad annādyam avārunddhānnādyam asyāṃ pratyatiṣṭhat
18.42.10	yaḥ kāmayetānnādī me prajā syād annādyam avarundhītānnādyam asyāṃ pratitiṣṭhed iti sa etena yajñakratunā yajetānnādy evāsya prajā bhavaty annādyam avarunddhe 'nnādyam asyāṃ pratitiṣṭhati
18.42.11	tasya daśa stomāḥ
18.42.12	daśasudaśasu stuvate virājo rūpam
18.42.13	vāg āmbhṛṇy akāmayatāparimitaṃ yaśo 'śnuvīyeti
18.42.14	saitaṃ yajñakratum apaśyat tam āharat tenāyajata
18.42.15	tato vai sāparimitaṃ yaśa āśnuta
18.42.16	yaḥ kāmayetāparimitaṃ yaśo 'śnuvīyeti sa etena yajñakratunā yajeta
18.42.17	aparimitam eva yaśo 'śnute
18.42.18	tasya daśasu bahiṣpavamānaḥ śate sahasre 'yute prayute 'rbude nyarbude samudre madhye 'nte parārdhe
18.43.1	yamo vaivasvato 'kāmayata pitṝṇām aiśvaryam ādhipatyaṃ rājyaṃ parīyām iti
18.43.2	sa etaṃ yajñakratum apaśyat tam āharat tenāyajata
18.43.3	tato vai sa pitṝṇām aiśvaryam ādhipatyaṃ rājyaṃ paryait
18.43.4	yaḥ kāmayeta samānānām aiśvaryam ādhipatyaṃ rājyaṃ parīyām iti sa etena yajñakratunā yajeta
18.43.5	samānānām aiśvaryam ādhipatyaṃ rājyaṃ paryeti
18.43.6	tasya śate bahiṣpavamānaḥ sahasre 'yute niyute prayute 'rbude nyarbude samudre madhye 'nte parārdhe padve palve
18.43.7	nityam uktvā manasaiva stuvāno manyata etāvati me stutam iti
18.43.8	atha sakṛtpravargyaḥ
18.43.9	ātithyena pracarya gārhapatye pravargyaṃ pravṛṇakti
18.43.10	tenāhavanīye pracarati
18.43.11	taṃ kāla udvāsayati
18.43.12	śiro vā etad yajñasya yad ātithyam
18.43.13	yaśaḥ pravargyaḥ
18.43.14	śīrṣann eva yajñasya yaśo dadhāti
18.43.15	iti nu sakṛtpravargyaḥ
18.43.16	atha sute pravargyaḥ
18.43.17	pavamānena caritvāgnīdhre pravargyaṃ pravṛṇakti
18.43.18	tenāhavanīya eva pracarati
18.43.19	taṃ tadānīm evodvāsayati
18.43.20	yaśaḥ pravargyaḥ
18.43.21	śīrṣann eva yajñasya yaśo dadhāti
18.43.22	iti nu sutyāpravargyaḥ
18.43.23	atha sakṛtpravargyaḥ
18.43.24	atha sute pravargyaḥ
18.43.25	atha sutyāpravargyaḥ
18.44.1	purūravā ha purā aiḍo rājā kalyāṇa āsa
18.44.2	taṃ horvaśy apsarābhidadhyau
18.44.3	taṃ saṃvatsaraṃ kāmayamānānucacāra
18.44.4	evaṃ ha sma vai pūrve 'bhiśrāmyanti
18.44.5	tad dhāticiraṃ mene
18.44.6	tasya ha dhāvataḥ puro rathaṃ kartaṃ darśayāmāsa
18.44.7	taṃ ha dṛṣṭvā rājāvatasthau
18.44.8	taṃ hāvasthāya na dadarśa
18.44.9	atho ha punar ātasthau
18.44.10	taṃ hāsthāyaiva dadarśa
18.44.11	sa ha sārathiṃ papraccha sārathe kiṃ paśyasīti
18.44.12	tvāṃ bhagava iti hovāca ratham aśvān panthānam iti
18.44.13	sa hekṣāṃ cakre dṛpyāmi vai kileti
18.44.14	taṃ ha vāg abhyuvāca na vai dṛpyasy ahaṃ vai tvām etaṃ kartam adīdṛśam iti
18.44.15	atha kas tvam iti
18.44.16	aham urvaśy apsareti hovāca
18.44.17	sā tvā saṃvatsaraṃ kāmayamānānvacāriṣam
18.44.18	tāṃ mā jāyāṃ vindasveti
18.44.19	durupacārā ha vai bhavati devā iti hovāca
18.44.20	kā ta upacaryeti
18.44.21	śataṃ mamopasadaḥ syuḥ
18.44.22	śataṃśataṃ mā sarpiṣkumbhā aharahar āgaccheyus tadāśanā syām
18.44.23	na tvā nagnaṃ paśyeyam iti
18.44.24	sarvam evaitad bhagavati sukaram iti hovāca
18.44.25	kathā tv api jāyā patiṃ nagnaṃ na paśyatīti
18.44.26	antarvāsaṃ vasīthā iti hovācānagno bhaveti
18.44.27	tayā sahovāsāntarvāsaṃ vasānaḥ
18.44.28	sā ha sma jātāñjātān eva putrān apavidhyati
18.44.29	tāṃ ha rājovāca putrakāmā ha vai bhagavati vayaṃ manuṣyāḥ smo jātāñjātān u tvam apavidhyasīti
18.44.30	sā hovāca paryavetarātrayo bhavanti kṣīṇāyuṣo 'nye
18.44.31	bhūyaḥ priyaṃ karavāvahā iti
18.44.32	sāyuṃ cāmāvasuṃ ca janayāṃ cakāra
18.44.33	sā hovācemau bibhṛtemau sarvam āyur eṣyata iti
18.44.34	prāṅ āyuḥ pravavrāja
18.44.35	tasyaite kurupañcālāḥ kāśividehā iti
18.44.36	etad āyavaṃ pravrājam
18.44.37	pratyaṅ amāvasuḥ
18.44.38	tasyaite gāndhāraya sparśavo 'rāṭṭā iti
18.44.39	etad āmāvasavam
18.45.1	atho hāsyā eṣā pūrvacittir apsarā svasā babhūva
18.45.2	sā hekṣāṃ cakre jyog vai me svasā manuṣyeṣv avātsīd dhantainām acchāyānīti
18.45.3	tayā sahāgatyaiva saṃgamaṃ na lebhe
18.45.4	atho hāsyā aviyūtham upasthāpad āsa
18.45.5	evaṃ ha sma vai pūrvāsāṃ mahiṣīṇāṃ rūpaṃ bhavati
18.45.6	tad vṛkarūpaṃ kṛtvā pramāthaṃ cikāya
18.45.7	atho hāsyā uraṇaḥ kṣīrapa āsandīpāde baddha āsa
18.45.8	taṃ sā pramamātha
18.45.9	tasmin hriyamāṇe ruruve 'yam avīraja iti
18.45.10	tac chrutvā rājotpapāta
18.45.11	tām abhyānaśa tām abhyupeyāya
18.45.12	taṃ sā nakulī bhūtvā pratyupeyāya
18.45.13	tasya hāntarvāsam avalulopa
18.45.14	atha ha sā vidyutaṃ janayāṃ cakāra
18.45.15	taṃ sā vidyuti nagnam anucakhyau
18.45.16	atho ha rājājagāmāsvāruhaṃ vā aham ajīta uruṇam atyasāruhaṃhi nūnam iti pratyahaṃ prajahiṣyāmīti
18.45.17	kiṃ vyabhūd iti
18.45.18	nagnaṃ tvādarśam iti hovāca
18.45.19	tasyāṃ pravrajitāyām apriyaviddhaḥ śocaṃś cacāra
18.45.20	taṃ hovāca bṛhaspatir āṅgiraso hanta tvā śadena yājayiṣyāmyāpayitvā punar jinviṣyāmīti
18.45.21	taṃ śadena bṛhaspatir āṅgiraso yājayāṃ cakāra
18.45.22	tāṃ hāvabhṛthād evodetya pratidadarśa
18.45.23	tāṃ ha putrau pratītyocatur iha nau naya yatra te gatir balinau vāṃ pitaram aśuśuca iti
18.45.24	sā hovāca saṃ vāṃ putrakau janeya sāham iha tisra eva rātrīr vatsyāmi no brāhmaṇasya vaco mogham asad iti
18.45.25	tayā saha tisra eva rātrīr uvāsāntarvāsaṃ vasānaḥ
18.45.26	tasyāṃ retaḥ siṣice
18.45.27	sā hovāca katham idaṃ syād iti
18.45.28	kathaṃ hi nūnā3m iti rājā pratyuvāca
18.45.29	sā hovāca navāṃ kumbhīm āhareti
18.45.30	tasyām enan niḥṣiṣeca
18.45.31	atha ha kurukṣetre bisavatyo nāma puṣkariṇyaḥ
18.45.32	tāsām uttarārdhyā suvarṇasavanī
18.45.33	tasyām enan nicakhāna
18.45.34	tad aśvattho jajñe śamyā parivṛto retaso 'śvattha āśayāc chamī
18.45.35	eṣaiva śamīgarbhasya sṛṣṭir etan nidānam
18.45.36	atha vai bhavati
18.45.37	sarveṇa vai devāḥ suvargaṃ lokam āyann iti
18.45.38	sa yatra haitad yajño devebhyo 'dhi manuṣyān pratyavarurohāśvatthaṃ haiva tat pratyavaruroha
18.45.39	tasyāraṇī cakrire 'yaṃ vāva sa yajña iti
18.45.40	atho khalu ya eva kaścāśvatthaḥ sa śamīgarbhaḥ
18.45.41	sa yad āhorvaśy asy āyur asi purūravā ity eteṣām evaitat pitāputrāṇāṃ nāmāni gṛhṇāti
18.45.42	atho sāmānyam evaitad ūheta
18.45.43	tasyāṃ pravrajitāyāṃ punar evāpriyaviddhaḥ śocaṃś cacāra
18.45.44	taṃ hovāca bṛhaspatir āṅgiraso hanta tvaupaśadena yājayiṣyāmi vi vai te 'priyam evaiṣyatīti
18.45.45	tam aupaśadena bṛhaspatir āṅgiraso yājayāṃ cakāra
18.45.46	tato vai tasyāpriyaṃ vinināya
18.45.47	tau ha vā etau paurūravasau nāma śadaupaśadau
18.45.48	sa yo vittaṃ siṣādhayiṣet taṃ śadena yājayet
18.45.49	tasya daśasu bahiṣpavamānaḥ
18.45.50	ekaikopaśīyata aikaviṃśatyai sunotīhaiva
18.45.51	atha yo 'priyaṃ vininīṣet tam aupaśadena yājayet
18.45.52	tasyaikaviṃśatyāṃ bahiṣpavamānaḥ
18.45.53	ekaikāvaśīyata ā daśabhyaḥ
18.45.54	atha prājāpatyau nāma śadaupaśadau
18.45.55	tasya tisṛṣu bahiṣpavamānaḥ
18.45.56	tisrastisra upaśīyanta ā ṣaṭtriṃśataḥ
18.45.57	ṣaṭtriṃśatsu bahiṣpavamānaḥ
18.45.58	tisrastirso 'vaśīyanta ā tisṛbhyaḥ
18.45.59	atha naidhruvasya kaśyapasya śadaupaśadau
18.45.60	tasya catasṛṣu bahiṣpavamānaḥ
18.45.61	catasraścatasra upaśīyanta āṣṭācatvāriṃśataḥ
18.45.62	aṣṭācatvāriṃśatsu bahiṣpavamānaḥ
18.45.63	catasraścatasro 'vaśīyanta ā catasṛbhyaḥ
18.46.1	devāsurā ha yatra mahāsaṃgrāmaṃ saṃyetire tad dhemāni bhūtāni dvedhaiva vyapacakramur devān evānv anyāny asurān evānv anyāni
18.46.2	bṛhaspatir devānāṃ purohita āsīd uśanā kāvyo 'surāṇām
18.46.3	brahmaṇvanto devā āsan brahmaṇvanto 'surāḥ
18.46.4	te bahūn saṃgrāmān avijayamānā āsāṃ cakrire
18.46.5	teṣāṃ na katare cana bhaviṣyad ājajñuḥ
18.46.6	gandharvo haiva sūryavarcā bhaviṣyad ājajñe
18.46.7	tasyo hendro jāyāyā upahāsya āsa
18.46.8	tāṃ hovācāmuditāṅgi tvam idaṃ gandharvaṃ pṛccha kimartham idaṃ devāsurā na vijayantīti
18.46.9	taṃ tatheti hovāca tvam api śva āgacchatād iti
18.46.10	sa hāntaḥ samudre hiraṇmayyā nāvayā sahajāni kumārayāṃ cakre
18.46.11	atho hendra ājagāma
18.46.12	sa ha sauvarṇaḥ paṭaro bhūtvā naumaṇḍa upaśiśleṣa
18.46.13	taṃ hāgatam eva viditvā papracchāmuditāṅga tvam idaṃ brūhi kimartham idaṃ devāsurā na vijayantīti
18.46.14	moccair iti hovāca karṇinī vai naur āpa iti
18.46.15	brahmaṇvanto devā iti hovāca brahmaṇvanto 'surā iti
18.46.16	tac chrutvendro hariśukarūpaṃ kṛtvotpapāta
18.46.17	taṃ ha dṛṣṭvaivāha maghavan bho iti yatareṣāṃ haris te jeṣyantīti
18.46.18	sa ha gatvaivośanasaṃ kāvyam upamantrayāṃ cakre jayantyā ca duhitrā catasṛbhiś ca kāmadughābhiḥ
18.46.19	sa hājñapto 'surebhyo 'dhi devān upasamiyāya
18.46.20	tato ha vā etad devā asurān mahāsaṃgrāmaṃ jigyuḥ
18.47.1	sa ha gurur iva mene garam iva gīrtvā bahu vittam asurāṇāṃ pratigṛhya
18.47.2	sa hovāca gurur ivāsmi garam iva gīrtvā bahu vittam asurāṇāṃ pratigṛhya hanta mā yājayeti
18.47.3	taṃ dvādaśastomenāgniṣṭomena bṛhaspatir āṅgiraso yājayāṃ cakāra
18.47.4	tena heṣṭvordhvaṃ hiraṇyam ujjagāra
18.47.5	tad dha dṛṣṭvekṣāṃ cakre hantāham idam asurebhyo nirharāṇīti
18.47.6	tad dhendra ājñāyaiva śilāṃ cakāra
18.47.7	te ha vā eta auśanasā nāma kurukṣetre parvatagāḥ
18.47.8	sa ha laghur ivācarad apratiṣṭhitaḥ
18.47.9	sa hovāca laghur iva vā asmy apratiṣṭhitaḥ
18.47.10	hanta mā yājayeti
18.47.11	tam ekaviṃśatistomenāgniṣṭomena bṛhaspatir āṅgiraso yājayāṃ cakāra
18.47.12	tato vai sa pratitasthau
18.47.13	atho hendraḥ kāmadughā avarurudhe
18.47.14	taṃ ha sāyam etam uvāca prātar etād iti
18.47.15	prātar etam uvāca sāyam etād iti
18.47.16	sa evam eva saṃvatsaraṃ nenīyāmāsa
18.47.17	sa hovāca prātar etād iti
18.47.18	mā sāyam āttha sāyam etād iti
18.47.19	mā prātar āttha ko 'yam etaḥ katamo 'yam etaḥ
18.47.20	yam enam etaṃ maghavan bravīṣīti hoktvā pravavrāja
18.47.21	atho hendra ukthāni kāmadughāś cakāra
18.47.22	tāṃ ha sa varuṇāya pradadāv idaṃ tava mama cedam amuṣya ca nau saheti
18.47.23	bṛhaspataya āṅgirasāyedaṃ nāv ākhyās tā vidhārayānāvahasyedamajyasīti viṣṇave śipiviṣṭāya ceti
18.47.24	eṣaivokthānāṃ sṛṣṭir etan nidānam
18.47.25	atho hāsyaiva manur vaivasvataḥ śūnyamānaḥ san sakhāsa
18.47.26	tasmai caturthīṃ pradadau
18.47.27	tāṃ so 'syāṃ nyadadhāt
18.47.28	seyaṃ kṛṣṭir eva
18.47.29	eṣa kṛṣṭeḥ sṛṣṭir etan nidānam
18.47.30	tau ha vā etāv auśanasau nāma punastomau bhavataḥ
18.47.31	sa yo gurur iva manyeta garam iva gīrtvāyājyaṃ vā yājayitvāpratigrāhyasya vā pratigṛhya taṃ dvādaśastomenāgniṣṭomena yājayet
18.47.32	aśnute haiva laghutām
18.47.33	atha yo laghur iva cared apratiṣṭhitas tam ekaviṃśatistomenāgniṣṭomena yājayet
18.47.34	praty eva tiṣṭhati
18.48.1	atha praṇodaḥ
18.48.2	samānam abhicaraṇīyam
18.48.3	prātaḥsavanīyān anuvartate 'gnaye pravate puroḍāśo 'ṣṭākapālaḥ
18.48.4	trivṛd eṣa bhavati
18.48.5	atha vibādhaḥ
18.48.6	samānam abhicaraṇīyaṃ śilpam
18.48.7	mādhyaṃdinīyān anuvartate 'gnaye vibādhavate puroḍāśo 'ṣṭākapālaḥ
18.48.8	trivṛd evaiṣa bhavati
18.48.9	atha pratinodaḥ
18.48.10	samānam abhicaraṇīyaṃ śilpam
18.48.11	tṛtīyasavanīyān anuvartate 'gnaye pratīkavate puroḍāśo 'ṣṭākapālaḥ
18.48.12	trivṛd evaiṣa bhavati
18.48.13	athāgner ativyādhaḥ
18.48.14	samānam abhicaraṇīyaṃ śilpam
18.48.15	anūbandhyasya paśupuroḍāśam anuvartate 'gnaye vasumate puroḍāśo 'ṣṭākapālaḥ
18.48.16	trivṛd evaiṣa bhavati
18.48.17	athendravajraḥ
18.48.18	samānam abhicaraṇīyaṃ śilpam
18.48.19	pañcadaśa eṣa bhavati
18.48.20	śunaskarṇo ha vai śaivyo rājā puṇyakṛd bahuyājy āsa
18.48.21	sa ha pāpīyāñ janatāṃ pratihitāṃ pratikhyāyartvijaḥ papracchāsti svit sa yajñakratur yenāham iṣṭvaiva prayāyām iti
18.48.22	asti hīti hainam ṛtvijaḥ pratyūcuḥ
18.48.23	tasmā adhvaryur ayonīn apurorukkān grahān jagrāha
18.48.24	svarāṇy udgātā sāmāny anaiḍāny anidhanāni
18.48.25	parāṅ evargmiyaṃ hotānuvāca
18.48.26	sa hāvabhṛthād evodetya mamāra
18.48.27	yaṃ dviṣyāt tasyaivaṃ yajñaṃ kuryād upasṛtaṃ vā yājayet
18.48.28	kṣipraṃ haivāsmāl lokāt praiti
18.48.29	atha rāśimarāyāv ity ācakṣate
18.48.30	catuṣṭome rāśikṛtaṃ dhānyaṃ dadāti
18.48.31	sa rāśiḥ
18.48.32	catuṣṭoma eva marāyakṛtam
18.48.33	sa marāyaḥ
18.48.34	athāñjanābhyañjanāv ity ācakṣate
18.48.35	āktākṣā alaṃkṛtā ṛtvijaḥ pracaranti
18.48.36	sa āñjanaḥ
18.48.37	abhyaktāḥ śāmūlavāsasaḥ
18.48.38	so 'bhyañjanaḥ
18.48.39	atha viṣūcīnaśālo bhrātṛvyavato yajñaḥ
18.48.40	sa tathā devayajanaṃ joṣayate yathā prācīnam āhavanīyāt pravaṇaṃ syāt pratīcīnaṃ gārhapatyād iti
18.48.41	tad ete viṣūcīnaśāle māpayanti
18.48.42	pracaranti prāñcaḥ pratyañcaḥ pracaranti
18.48.43	madhye gārhapatyo bhavati
18.48.44	madhyata āsīnāya bhakṣān āharanti
18.48.45	anudiśaṃ stomau syātām ity etad ekam
18.48.46	ekaviṃśau syātām ity etad ekam
18.48.47	anādṛtya tac catuṣṭomāv eva kurvanti
18.49.1	devāsurā ha yatra mahāsaṃgrāmaṃ saṃyetire tad dha śibir auśīnaro devānāṃ vargād asurān jigāya
18.49.2	tasyo hendro jitavaraṃ dadau
18.49.3	sa hovāca śibiṃ naiṣṭhyaṃ bhayaṃ na gacched iti
18.49.4	taṃ varṣiṣṭhīyaprasthe sarvatomukhena yājayāṃ cakāra
18.49.5	tato ha vā etac chibiṃ naiṣṭhyaṃ bhayaṃ na gacchati
18.49.6	yaṃ kāmayetānapajayyaṃ jayed iti taṃ varṣiṣṭhīyaprasthe sarvatomukhena yājayet
18.49.7	anapajayyam eva jayati
18.49.8	tad etāś catasraḥ śālā anudiśaṃ māpayanti
18.49.9	pracaranti prāñcaḥ pracaranti dakṣiṇā pracaranti pratyañca udañcaḥ pracaranti
18.49.10	madhye gārhapatyo bhavati
18.49.11	madhyata āsīnāyāśvatarīrathair bhakṣān saṃvahanti
18.49.12	anudiśaṃ stomāḥ syur ity etad ekam
18.49.13	ekaviṃśāḥ syur ity etad ekam
18.49.14	anādṛtya tac catuṣṭomān eva kurvanti
18.49.15	pārthaḥ
18.49.16	pārthī ha sthapatir devān aipsat
18.49.17	sa ha sutasomān sahasradakṣiṇān sahasram asunot
18.49.18	sa ha devān āpa
18.49.19	sa etān somān āhariṣyann upakalpayate śālāḥ sahasraṃ sahasrāṇi sahasram aśvatarīrathān
18.49.20	tad etāḥ śālā anudiśaṃ māpayanti dve ca śate pañcāśataṃ ca purastāt
18.49.21	evaṃ dakṣiṇata evaṃ paścād evam uttarataḥ
18.49.22	pracaranti prāñcaḥ pracaranti dakṣiṇā pracaranti pratyañca udañcaḥ pracaranti
18.49.23	madhye gārhapatyo bhavati
18.49.24	madhyata āsīnāyāśvatarīrathair bhakṣān saṃvahanti
18.49.25	anudiśaṃ stomāḥ syur ity etad ekam
18.49.26	ekaviṃśāḥ syur ity etad ekam
18.49.27	anādṛtya tac catuṣṭomān eva kurvanti
18.50.1	yamābhyāṃ stomābhyāṃ yakṣyamāṇo bhavati
18.50.2	sa tathā devayajanaṃ joṣayate yathāntareṇa cātvālotkarāv udaksaṃcarī syād iti
18.50.3	tad ete prabāhuk śāle māpayanti
18.50.4	sa dakṣiṇārdhyāṃ śālām adhyavasāya mathitvāgnīn vihṛtya dīkṣaṇīyām iṣṭiṃ nirvapati
18.50.5	athottarārdhyāṃ śālām adhyavasāya mathitvāgnīn vihṛtya dīkṣaṇīyām iṣṭiṃ nirvapati
18.50.6	tayeha pracaryāthāmutra pracarati
18.50.7	iha dīkṣāhutīr juhoty athāmutra
18.50.8	iha prāyaṇīyām iṣṭiṃ nirvapaty athāmutra
18.50.9	tayeha pracaryāthāmutra pracarati
18.50.10	iha padena caritvā rājānaṃ krītvohyātithyaṃ nirvapaty athāmutra
18.50.11	teneha pracaryāthāmutra pracarati
18.50.12	iha prathamābhyāṃ pravargyopasadbhyāṃ pracaraty athāmutra
18.50.13	iha madhyamābhyāṃ pravargyopasadbhyāṃ pracaraty athāmutra
18.50.14	iha mahāvedyai pūrvaṃ parigrāhaṃ parigṛhṇāty athāmutra
18.50.15	ihottamābhyāṃ pravargyopasadbhyāṃ pracaraty athāmutra
18.50.16	ihāhavanīyaṃ praṇayaty athāmutra
18.50.17	iha sadohavirdhāne saṃminoty athāmutra
18.50.18	ihāgnīṣomau praṇayaty athāmutra
18.50.19	iha yūpasyāvṛtā yūpam ucchrayati svarvantaṃ yūpam utsṛjyāgnīṣomīyaṃ paśum upākaroty athāmutra
18.50.20	tasyeha prasiddhaṃ vapayā caritvā vasatīvarīr gṛhṇāty athāmutra
18.50.21	iha paśupuroḍāśaṃ nirvapaty athāmutra
18.50.22	teneha pracaryāthamutra pracarati
18.50.23	ihāgnīṣomīyeṇa pracaraty athāmutra
18.50.24	iha vasatīvarīḥ parihṛtya payāṃsi viśiṣyopavasanty athāmutra
18.50.25	iha tv eva saṃviśanti
18.50.26	iha rājānam upāvahṛtya prātaranuvākam upākaroty athāmutra
18.50.27	ihānupūrvaṃ savanāni saṃtiṣṭhanta ā samuditāt
18.50.28	evam evottarasyāṃ śālāyāṃ savanāni saṃtiṣṭhanta ā samuditāt
18.50.29	ihāvabhṛthena pracaraty athāmutra
18.50.30	ihodayanīyām iṣṭiṃ nirvapaty athāmutra
18.50.31	tayeha pracaryāthāmutra pracarati
18.50.32	ihaiva maitrāvaruṇīṃ vaśām upākaroty athāmutra
18.50.33	tayeha pracaryāthāmutra pracarati
18.50.34	samāny udavasanīyeṣṭiḥ
18.50.35	atha yat prāk savanebhyo 'dhi vyatiṣaktāni karmāṇi kriyante tasmād yamāv antar udare vyatiṣaktau saha śayāte
18.50.36	atha yad anupūrvaṃ savanāni saṃtiṣṭhante tasmād anupūrvau jāyete
18.50.37	atha yad ūrdhvaṃ savanebhyo 'dhi vyatiṣaktāni karmāṇi kriyante tasmāt sahāśayanti saha pāyayanti saha carataḥ
18.50.38	atha yat samāny araṇis tasmāt samānī yonir
18.50.39	agniś ca ha vā ādityaś ca samānalokaṃ jigīṣamāṇāv etaṃ yajñakratum apaśyatāṃ tam āharatāṃ tenāyajetām
18.50.40	tato vai tau samānalokāv abhavatāṃ samānaṃ lokam aitām
18.50.41	yaḥ kāmayetāgneś cādityasya ca samānaṃ lokam iyām iti sa etena yajñakratunā yajeta
18.50.42	agniś caivādityasya ca samānaṃ lokam eti
18.51.1	vājayājī ha vā anyo bhavaty anya u vājapeyayāji
18.51.2	eṣa ha vai vājayājī yaḥ peyair aniṣṭvātha vājena yajata eṣa u vājapeyayājī yaḥ peyair iṣṭvātha vājena yajate
18.51.3	tasmād u peyair eveṣṭvātha vājena yajeta
18.51.4	peyair yakṣyamāṇo bhavati
18.51.5	so 'niṣṭvaiva paurṇamāsīṃ dīkṣate
18.51.6	tasyāparimitā dīkṣā dvādaśopasadaḥ
18.51.7	sa tathā rājānaṃ krīṇāti yathā manyate 'māvāsyāyai me yajñiye 'han sutyā saṃpatsyata iti
18.51.8	tasya tathā saṃpadyate
18.51.9	prasiddhena karmaṇopavasathād eti
18.51.10	atha vasatīvarīḥ parihṛtya payāṃsi viśiṣyopavasanti
18.51.11	athaitāṃ savaneṣṭiṃ nirvapaty āgneyam aṣṭākapālam aindram ekādaśakapālaṃ vaiśvadevaṃ dvādaśakapālam
18.51.12	tayā dvādaśāhāni yajate
18.51.13	atha trayodaśe 'hni paurṇamāsena haviṣā yajate yenāsyāniṣṭaṃ bhavati
18.51.14	atha caturdaśe 'hany āmāvāsyena haviṣā yajate yenāsyāniṣṭaṃ bhavati
18.51.15	athaiteṣāṃ yajñakratūnām ekena yajate
18.51.16	atha punar dīkṣate
18.51.17	sa evam eva saṃvatsaraṃ yajate
18.51.18	tasyāhāni trivṛtpañcadaśo 'tha trivṛtsaptadaśo 'tha trivṛdekaviṃśo 'tha trivṛttriṇavo 'tha trivṛttrayastriṃśo 'tha trivṛccatuṣṭomaḥ
18.51.19	māsānām eva rūpaṃ peyāḥ
18.51.20	saṃvatsarasya rūpaṃ vājaḥ
18.51.21	evam asyaiṣa saṃvatsaraḥ parīṣṭa evam āpto bhavati
18.51.22	athāhīnavidhiḥ
18.51.23	tasyāhāni trivṛt pañcadaśaḥ saptadaśaś catuṣṭomas trivṛd evāthaikaviṃśo 'tha triṇavo 'tha catuṣṭomas trivṛd evātha trayastriṃśo 'tha catuṣṭomas trivṛd evātha catuścatvāriṃśo 'tha catuṣṭomo 'thātirātraḥ
18.51.24	dvādaśa māsāḥ saptadaśa kratavaḥ
18.51.25	navasu māseṣu nava kratūn upaiti
18.51.26	athātiśiṣyante trayaś ca māsā aṣṭau ca kratavaḥ
18.51.27	sa dvau trirātrau kuruta ekaṃ ca dvirātram
18.51.28	yady u vā etad upātyeti catuṣṭomenāgniṣṭomena yajeta
18.51.29	māsānām eva rūpaṃ stutaśastrāṇi saṃvatsarasya rūpam agniṣṭomo vājaḥ
18.51.30	evam asyaiṣa saṃvatsaraḥ parīṣṭa evam āpto bhavati
18.51.31	athāto 'yujaś caiva yugmāś ca
18.51.32	ekasyāṃ stuvate 'tha tisṛṣv iti nv ayujaḥ
18.51.33	atha yugmāḥ
18.51.34	catusṛṣu stuvate 'thāṣṭāsv iti yugmāḥ
18.51.35	ayujāṃ caiva yugmānāṃ caiva sāyujyaṃ salokatām āpnuvanti ya etenāyanena yanti ya u cainad evaṃ viduḥ
18.52.1	athāto diśām eva
18.52.2	trivṛt prācyai
18.52.3	pañcadaśo dakṣiṇāyai
18.52.4	saptadaśaḥ pratīcyai
18.52.5	ekaviṃśa udīcyai
18.52.6	triṇava ita ūrdhvāyai
18.52.7	trayastriṃśo 'muto 'vācyai
18.52.8	sarvāsām eva catuṣṭomaḥ
18.52.9	diśām eva sāyujyaṃ salokatām āpnuvanti ya etenāyanena yanti ya u cainad evaṃ viduḥ
18.52.10	athāta ṛtūnām eva
18.52.11	trivṛd vasantasya
18.52.12	pañcadaśo grīṣmasya
18.52.13	saptadaśo varṣāṇām
18.52.14	ekaviṃśaḥ śaradaḥ
18.52.15	triṇavo hemantasya
18.52.16	trayastriṃśaḥ śiśirasya
18.52.17	sarveṣām eva catuṣṭomaḥ
18.52.18	ṛtūnām eva sāyujyaṃ salokatām āpnuvanti ya etenāyanena yanti ya u cainad evaṃ viduḥ
18.52.19	athāta ṛṣīṇām eva
18.52.20	trivṛd vasiṣṭhasya
18.52.21	pañcadaśo bharadvājasya
18.52.22	saptadaśo viśvāmitrasya
18.52.23	ekaviṃśo jamadagneḥ
18.52.24	triṇavaḥ kaśyapasya
18.52.25	trayastriṃśo gautamasya
18.52.26	agastyasya catuṣṭomaḥ
18.52.27	sarveṣām eva catuṣṭomaḥ
18.52.28	ṛṣīṇām eva sāyujyaṃ salokatām āpnuvanti ya etenāyanena yanti ya u cainad evaṃ viduḥ
18.52.29	athāto devatānām eva
18.52.30	trivṛd agneḥ
18.52.31	pañcadaśa indrasya
18.52.32	saptadaśaḥ prajāpateḥ
18.52.33	ekaviṃśo 'muṣya tapataḥ
18.52.34	triṇavaś candramasaḥ
18.52.35	trayastriṃśo viśveṣāṃ devānām
18.52.36	sarvāsām eva catuṣṭomaḥ
18.52.37	devatānām eva sāyujyaṃ salokatām āpnuvanti ya etenāyanena yanti ya u cainad evaṃ viduḥ
18.53.1	athāto darśapūrṇamāsayor ayanam ity ācakṣate
18.53.2	sūryācandramasor ayanam ity eka āhuḥ
18.53.3	paurṇamāsena somena yakṣyamāṇo bhavati
18.53.4	dīkṣate
18.53.5	tasyāparimitā dīkṣāḥ ṣaḍ upasadaḥ
18.53.6	sa tathā rājānaṃ krīṇāti yathā manyate paurṇamāsyai me yajñiye 'han sutyā saṃpatsyata iti
18.53.7	tasya tathā saṃpadyate
18.53.8	prasiddhena karmaṇopavasathād eti
18.53.9	atha vasatīvarīḥ parihṛtya payāṃsi viśiṣyopavasanti
18.53.10	atha prātar āgneyaṃ paśum upākaroti
18.53.11	tasyāgnīṣomīya upālambhyo bhavati
18.53.12	tasya prātaḥsavanīyān anuvartante paurṇamāsahavīṃṣi
18.53.13	praiṣavantaḥ savanīyā anubrūhi yajetītareṣāṃ haviṣām
18.53.14	ṛjudhā jyotir ukthyaḥ saṃtiṣṭhate
18.53.15	āmāvāsyena somena yakṣyamāṇo bhavati
18.53.16	dīkṣate
18.53.17	tasyāparimitā dīkṣā dvādaśopasadaḥ
18.53.18	sa tathā rājānaṃ krīṇāti yathā manyate 'māvāsyāyai me yajñiye 'han sutyā saṃpatsyata iti
18.53.19	tasya tathā saṃpadyate
18.53.20	prasiddhena karmaṇopavasathād eti
18.53.21	athāsyaitad ahar indrāya vatsā apākṛtā bhavanti
18.53.22	aindraṃ payo dohayati sāṃnāyyasya vāvṛtā tūṣṇīṃ vā
18.53.23	atha vasatīvarīḥ parihṛtya payāṃsi viśiṣyopavasanti
18.53.24	atha prātar āgneyaṃ paśum upākaroti
18.53.25	tasyaindra ṛṣabha upālambhyo bhavati
18.53.26	tasya prātaḥsavanīyān anuvartanta āmāvāsyāni havīṃṣi
18.53.27	praiṣavantaḥ savanīyā anubrūhi yajetītareṣāṃ haviṣām
18.53.28	ṛjudhā jyotir atirātraḥ saṃtiṣṭhate
18.53.29	sūryācandramasayor eva tat sāyujyaṃ salokatām āpnuvanti ya etenāyanena yanti ya u cainad evaṃ vidur ya u cainad evaṃ viduḥ
19.1.1	sāvitraṃ svargakāmaś cinvīta
19.1.2	paśubandhe cec cīyate ṣaḍḍhotāraṃ hutvā yūpāhutiṃ hutvā yūpaṃ sayajuṣaṃ kṛtvā vediṃ vimimīte
19.1.3	veditṛtīye yajeteti vijñāyate
19.1.4	tasyāḥ saumikaṃ mānam etāvad eva nānā
19.1.5	saumikāt prakramāt tṛtīyo 'ṃśaḥ prakramaḥ syāt tena vediṃ vimimīte
19.1.6	api vā padākṣṇayā pārśvamānī padaṃ tiraḥ paśumānena tayor yaḥ karṇasaṃmitaḥ prakramaḥ sa iṣyate
19.1.7	padād vā navamas tadakṣṇayā tayos tu yaḥ karṇasaṃmitaḥ sa prakramārthas tena meyā saumikī vediḥ
19.1.8	agnīn anvādadhyād vratam upeyād idhmābarhiḥ saṃnahya stambayajur harati
19.1.9	idam eva prasiddhaṃ pauroḍāśikam
19.1.10	trir yajuṣā tūṣṇīṃ caturthaṃ
19.1.11	pūrvaṃ parigrāhaṃ parigṛhṇāti
19.1.12	karaṇaṃ japati
19.1.13	uddhanti
19.1.14	uddhatād āgnīdhras trir harati
19.1.15	yad āgnīdhras trir haraty athaitam agniṃ pratyañcaṃ yūpāvaṭīyāc chaṅkor vimimīte
19.1.16	pakṣaḥsaṃmitaś cetavya iti rathacakramātra evaiṣa ukto bhavati
19.1.17	athāpy udāharanti dvyaratniḥ prathamaṃ cakraṃ dvau sārdhau madhyamaṃ tribhāgonās traya uttamam iti
19.1.18	teṣām anyatamamātrīṃ rajjum ubhayataḥpāśāṃ kṛtvottaravedideśasya madhye śaṅkuṃ nihatya tasmin pāśau pratimucya tasminn ante 'nyaṃ śaṅkuṃ prāsya tenainaṃ pradakṣiṇaṃ parimaṇḍalaṃ parilikhati
19.1.19	apoddhṛtya spandyāṃ karṣūḥ khānayanti
19.1.20	ucchrayanty apasyāḥ
19.1.21	dakṣiṇataś ca paścāc ca varṣīyasīḥ kurvanti
19.1.22	atha yācaty ājyasthālīṃ sasruvāṃ sphyaṃ darbhastambam udapātram auttaravedikāṃś ca saṃbhārān dadhi madhumiśraṃ hiraṇyaṃ ca śarkarāḥ sikatāś ca darbhān iti
19.1.23	etat samādāyottarārdhe saṃsādayanti
19.1.24	atha dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
19.1.25	svayaṃcitiṃ japati yās te agne samidho yāni dhāmeti
19.1.26	śvetam aśvam abhimṛśyāntaḥśarkaram imām upadadhāti prajāpatis tvā sādayatu tayā devatayāṅgirasvad dhruvā sīdeti
19.1.27	atha śaṅkum udvṛhyodapātram upaninīya darbhastambam upadadhāti vāk tvā samudra upadadhātv iti vā tūṣnīṃ vā
19.1.28	athainaṃ sruvāhutibhir abhijuhoti sajūr abdo 'yāvabhir iti pañcabhiḥ
19.1.29	tayādevataṃ kṛtvā sūdadohasaṃ karoti
19.2.1	atha cātvālasyāvṛtā cātvālaṃ parilikhati
19.2.2	uttaraveder āvṛtottaravediṃ nivapati
19.2.3	uttaranābhim utsādya yūpāvaṭaṃ khātvā prokṣya vyāghāryālaṅkṛtya sikatā nivapaty agne tava śravo vaya iti ṣaḍbhir anucchandasam
19.2.4	athordhvacita upadadhāti cita stha paricita ūrdhvacitaḥ śrayadhvaṃ tayā devatayāṅgirasvad dhruvāḥ sīdateti
19.2.5	athānuvyūhaty āpyāyasveti gāyatryā brāhmaṇasya saṃ te payāṃsīti triṣṭubhā rājanyasya
19.2.6	yathāsuṣṭhu yathāśarkaram anuvyūhati
19.2.7	tasyāṃ nava parimaṇḍalā lekhā likhati
19.2.8	atha dadhnā madhumiśreṇa śarkarāḥ samajya sāyamagnihotraṃ hutvāgnīn paristīryopavasati
19.2.9	atha prātar hute 'gnihotre yācaty udapātraṃ bhasma purīṣam ūṣān sikatā yāvad uttamam aṅgulikāṇḍaṃ yajñaparuṣā saṃmitaṃ tāvan mātrīḥ pañcāśītiśataṃ hiraṇyeṣṭakāḥ śarkarā vā ghṛtāktās tāvatyo lokaṃpṛṇā aparimitā vā catasraḥ svayamātṛṇṇāḥ sahasraṃ hiraṇyaśalkān ūrdhvaṃ tribhyaḥ
19.2.10	aparimitān ity eka āhuḥ
19.2.11	te yadi sahasraṃ bhavanti dvedve śate pattranāḍīṣv ote bhavataḥ
19.2.12	athodita āditye dvābhyām ātmany agniṃ gṛhṇīte mayi gṛhṇāmy agre agniṃ yo no agnir iti
19.2.13	svayaṃcitiṃ japati yās te agne samidho yāni dhāmeti
19.2.14	śvetam aśvam abhimṛśyādhidravaṇaṃ japaty apām idaṃ nyayanaṃ namas ta iti dvābhyām
19.2.15	athāparārdha udapātram upadadhāti vāk tvā samudra upadadhe suprajāvaniṃ rāyaspoṣavaniṃ mahyaṃ yajamānāyeti
19.2.16	tayādevataṃ kṛtvā sūdadohasaṃ karoti
19.2.17	atha saṃbhārān nivapaty agner bhasmāsīti bhasmāgneḥ purīṣam asīti purīṣaṃ saṃjñānam asi kāmadharaṇam ity ūṣān mayi te kāmadharaṇaṃ bhūyād iti sikatāḥ
19.2.18	athainān saṃprayauti saṃ yā vaḥ priyās tanuvaḥ saṃ priyā hṛdayāni vaḥ / ātmā vo astu saṃpriyaḥ saṃ priyās tanuvo mameti
19.2.19	athainān kalpayati kalpetāṃ dyāvāpṛthivī kalpantām āpa oṣadhīḥ / kalpantām agnayaḥ pṛthak mama jyaiṣṭhyāya savratā iti
19.2.20	tāṃs tathā kalpayati yathā na lekhāḥ saṃlopayante
19.2.21	sadyo vā sarvaṃ kriyate sadyaskāle
19.3.1	athāntamāyāṃ lekhāyāṃ pūrvapakṣasya dineṣṭakā upadadhāti saṃjñānaṃ tayā devatayāṅgirasvad dhruvā sīda vijñānaṃ tayā devatayāṅgirasvad dhruvā sīdeti pañcadaśa
19.3.2	tāsām antarāleṣv eteṣām eva dinānāṃ muhūrteṣṭakā upadadhāti citras tayā devatayāṅgirasvad dhruvā sīda ketus tayā devatayāṅgirasvad dhruvā sīdeti pañcadaśa
19.3.3	sarvāsāṃ pāre sūdadohasaḥ karoti
19.3.4	athābhyantarāyāṃ lekhāyāṃ pūrvapakṣasya kṣapeṣṭakā upadadhāti darśā tayā devatayāṅgirasvad dhruvā sīda dṛṣṭā tayā devatayāṅgirasvad dhruvā sīdeti pañcadaśa
19.3.5	tāsām antarāleṣv etāsām eva kṣapāṇāṃ muhūrteṣṭakā upadadhāti dātā tayā devatayāṅgirasvad dhruvā sīda pradātā tayā devatayāṅgirasvad dhruvā sīdeti pañcadaśa
19.3.6	sarvāsāṃ pāre sūdadohasaḥ karoti
19.3.7	athābhy antarāyāṃ lekhāyām aparapakṣasya dineṣṭakā upadadhāti prastutaṃ tayā devatayāṅgirasvad dhruvā sīda viṣṭutaṃ tayā devatayāṅgirasvad dhruvā sīdeti pañcadśa
19.3.8	tāsām antarāleṣv eteṣām eva dinānāṃ muhūrteṣṭakā upadadhāti savitā tayā devatayāṅgirasvad dhruvā sīda prasavitā tayā devatayāṅgirasvad dhruvā sīdeti pañcadaśa
19.3.9	sarvāsāṃ pāre sūdadohasaḥ karoti
19.3.10	athābhyantarāyāṃ lekhāyām aparapakṣasya kṣapeṣṭakā upadadhāti sutā tayā devatayāṅgirasvad dhruvā sīda sunvatī tayā devatayāṅgirasvad dhruvā sīdeti pañcadaśa
19.3.11	tāsām antarāleṣv etāsām eva kṣapāṇāṃ muhūrteṣṭakā upadadhāty abhiśāstā tayā devatayāṅgirasvad dhruvā sīdānumantā tayā devatayāṅgirasvad dhruvā sīdeti pañcadaśa
19.3.12	sarvāsāṃ pāre sūdadohasaḥ karoti
19.3.13	athābhyantarāyāṃ lekhāyāṃ pūrvapakṣeṣṭakā upadadhāti pavitraṃ tayā devatayāṅgirasvad dhruvā sīda pavayiṣyaṃs tayā devatayāṅgirasvad dhruvā sīdeti dvādaśa
19.3.14	sarvāsāṃ pāre sūdadohasaḥ karoti
19.3.15	athābhyantarāyāṃ lekhāyām aparapakṣeṣṭakā upadadhāti sahasvāṃs tayā devatayāṅgirasvad dhruvā sīda sahīyāṃs tayā devatayāṅgirasvad dhruvā sīdeti dvādaśa
19.3.16	sarvāsāṃ pāre sūdadohasaḥ karoti
19.3.17	athābhyantarāyāṃ lekhāyāṃ māseṣṭakā upadadhāty aruṇas tayā devatayāṅgirasvad dhruvā sīdāruṇarajās tayā devatayāṅgirasvad dhruvā sīdeti trayodaśa
19.3.18	sarvāsāṃ pāre sūdadohasaḥ karoti
19.3.19	athātraike lekhāntarāleṣu sikatā nivapanty ejatkā jovatkā iti
19.3.20	athābhyantarāyāṃ lekhāyāṃ muhūrtānāṃ muhūrteṣṭakā upadadhātīdānīṃ tayā devatayāṅgirasvad dhruvā sīda tadānīṃ tayā devatayāṅgirasvad dhruvā sīdeti pañcadaśa
19.3.21	sarvāsāṃ pāre sūdadohasaḥ karoti
19.3.22	athābhy antarāyāṃ lekhāyāṃ kratviṣṭakāś cartviṣṭakāś copadadhāty agniṣṭomas tayā devatayāṅgirasvad dhruvā sīdokthyas tayā devatayāṅgirasvad dhruvā sīdeti ṣaṭ
19.3.23	agnir ṛtus tayā devatayāṅgirasvad dhruvā sīda sūrya ṛtus tayā devatayāṅgirasvad dhruvā sīdeti tisraḥ
19.3.24	sarvāsāṃ pāre sūdadohasaḥ karoti
19.3.25	atha madhye nābhyāṃ saṃvatsareṣṭakā upadadhāti prajāpatis tayā devatayāṅgirasvad dhruvā sīda saṃvatsaras tayā devatayāṅgirasvad dhruvā sīdeti catasraḥ
19.3.26	sarvāsāṃ pāre sūdadohasaḥ karoti
19.4.1	tad etāś catasraḥ svayamātṛṇṇā yācati
19.4.2	tā dikṣūpadadhāti bhūr agniṃ ca pṛthivīṃ ceti purastād bhuvo vāyuṃ cāntarikṣaṃ ceti dakṣiṇataḥ svar ādityaṃ ca divaṃ ceti paścād bhūr bhuvaḥ svaś candramasaṃ ca diśaś cety uttarataḥ
19.4.3	sarvāsāṃ pāre sūdadohasaḥ karoti
19.4.4	atha lokaṃpṛṇā upadadhāti lokaṃ pṛṇa chidraṃ pṛṇātho sīda śivā tvam / indrāgnī tvā bṛhaspatir asmin yonāv asīṣadann iti
19.4.5	tayādevataṃ karoti tayā devatayāṅgirasvad dhruvā sīdeti
19.4.6	atha sūdadohasaṃ karoti tā asya sūdadohasaḥ somaṃ śrīṇanti pṛśnayaḥ / janman devānāṃ viśas triṣv ā rocane diva iti
19.4.7	prācyātra lokaṃpṛṇayā prasauty agniṃ prācībhiḥ saṃpracchādayanti
19.4.8	saṃpracchannaṃ palāśaśākhayā parikraṣati lokaṃ pṛṇa chidraṃ pṛṇeti
19.4.9	athānabhimṛṣṭaṃ citik.lptyā bhavati
19.4.10	athāgnim abhimṛśati yat te 'citaṃ yad u citaṃ te agna iti dvābhyām
19.4.11	atra citik.lptyābhimṛśati cittim acittiṃ cinavad vi vidvān iti
19.4.12	agne devāṃ ihāvahety āgneyyā gāyatryaitāṃ citim abhimṛśya dve avadravaṇe japati vāṅ ma āsan prāṇadā iti
19.4.13	atha kṛṣṇam aśvam abhimṛśya tanupurīṣam upadadhāti pṛṣṭo divīti
19.4.14	tayādevataṃ kṛtvā sūdadohasaṃ karoti
19.4.15	atha pātryām apa ānīya hiraṇyaśalakān saṃprakīrya dvābhyāṃdvābhyāṃ śatābhyāṃ prokṣati sahasrasya pramā asīti purastāt sahasrasya pratimā asīti dakṣiṇataḥ sahasrasya vimā asīti paścāt sahasrasyonmā asīty uttarataḥ
19.4.16	atha madhyaṃ dvābhyāṃ śatābhyāṃ prokṣati sāhasro 'si sahasrāya tveti
19.4.17	athottarārdhe tiṣṭhann iṣṭakā dhenūḥ kuruta imā me agna iṣṭakā dhenavaḥ santv ity āntād anuvākasya
19.4.18	atraike 'rkaparṇenājakṣīreṇa caramāyām iṣṭakāyāṃ juhvati
19.4.19	sa yady u hainam kariṣyan bhavaty athaitasyārkaparṇasya puṭam antaravasrāviṇaṃ kṛtvodaṅ tiṣṭhan mukhadaghne dhārayann āhāharānayeti
19.4.20	sa yatra dhāreṣṭakāṃ prāpnoti tat pratipadyate tvam agne rudra ity āntād anuvākasya
19.4.21	atraitad arkaparṇaṃ yaṃ dveṣṭi tasya saṃcare paśūnāṃ nyasyati
19.4.22	yady u vai na dveṣṭy ākhvavaṭe nyasyati
19.4.23	athainam upatiṣṭhate tvam eva tvāṃ vettha yo 'si so 'sīty etenānuvākena
19.4.24	atha saṃhāravihārābhyām upatiṣṭhate saṃvatsaro 'si parivatsaro 'sīty etenānuvākena
19.4.25	athāha hotar agner ukthenāgnim anuśaṃseti
19.4.26	yadi hotā na kāmayate yajamāna eva jaghanenāgniṃ tṛṇāni saṃstīrya teṣūpaviśyāgner ukthenāgnim anuśaṃsati
19.4.27	bhūr bhuvaḥ svar ity etābhyām ṛgbhyāṃ tristrir ekaikām anvāha praṇavenābhisaṃdhānam evam anyatrāpy ṛgupasaṃdhāne praṇavenaivābhisaṃdhānam
19.4.28	atra ye brāhmaṇā bahuvidas tebhyo yad dakṣiṇā na nayed duriṣṭaṃ syāt
19.4.29	agnim asya vṛñjīran
19.4.30	tebhyo yathāśraddhaṃ dadyāt
19.4.31	sviṣṭam evaitat kriyate
19.4.32	nāsyāgniṃ vṛñjata iti brāhmaṇam
19.5.1	athābhyādhānaprabhṛti pāśubandhikaṃ karma tāyate
19.5.2	siddham āgnipraṇayanāt kṛtvāgniṃ praṇīyopasamādhāyādhvarāhutibhir abhihūya nānācaturgṛhītair etā āhutīr juhoti
19.5.3	tvam agne rudra iti śatarudrīyasya rūpam
19.5.4	agnāviṣṇū iti vasordhārāyai
19.5.5	annapata ity annahomaḥ
19.5.6	sapta te agne samidhaḥ sapta jihvā iti viśvaprīr iti
19.5.7	atha sruveṇopaghātam ekaviṃśatim āhutīr juhoty asave svāhā vasave svāheti
19.5.8	hutvāhutvaiva saṃsrāvān yajamānasyāñjalāv āvapati
19.5.9	tair yajamāno mukhaṃ vimṛṣṭe rājñī virājñīty etenānuvākena
19.5.10	uttaraparigrāhaprabhṛti pāśubandhikaṃ karma tāyate
19.5.11	siddham ā manotāyāḥ kṛtvā manotām anudrutya paśor avadānāni saṃmṛśyaudumbare pātre yūṣṇo mṛtyugrahaṃ gṛhṇāti vipaścite pavamānāya gāyatety anudrutyopayāmagṛhīto 'si mṛtyave tvā juṣṭaṃ gṛhṇāmīti
19.5.12	darbhaiḥ parimṛjyottaravedyāṃ saṃsādayaty eṣa te yonir mṛtyave tveti
19.5.13	atha paśunā carati
19.5.14	atha vanaspatinā carati
19.5.15	atha purastāt sviṣṭakṛto 'thaitaṃ grahaṃ hoṣyann apa upaspṛśati vidyud asi vidya me pāpmānam iti
19.5.16	atha juhoty apa mṛtyum apa kṣudham apetaḥ śapathaṃ jahi / adhā no agna āvaha rāyaspoṣaṃ sahasriṇam
19.5.17	ye te sahasram ayutaṃ pāśā mṛtyo martyāya hantave / tān yajñasya māyayā sarvān avayajāmahe svāheti
19.5.18	atha hutvopaspṛśed vṛṣṭir asi vṛśca me pāpmānam iti
19.5.19	atha sviṣṭakṛtā carati
19.5.20	upahūyamānāyām iḍāyām upagṛhanti graham
19.5.21	upahūtaṃ grahaṃ yajamāno bhakṣayati bhakṣo 'sy amṛtabhakṣas tasya te mṛtyupītasyāmṛtavataḥ svagākṛtasya madhumata upahūtasyopahūto bhakṣayāmīti
19.5.22	bhakṣayitvātmānaṃ pratyabhimṛśate mandrābhibhūtiḥ ketur yajñānām ity āntād anuvākasya
19.5.23	anūyājaprabhṛti pāśubandhikaṃ karma tāyate
19.5.24	siddham ā dakṣiṇānāṃ kālāt
19.5.25	dakṣiṇānāṃ kāle dhenum ṛṣabham anaḍvāhaṃ dattvaikaviṃśatir dakṣiṇā dadāti
19.5.26	śataṃ dadāti
19.5.27	sahasraṃ dadāti
19.5.28	anviṣṭakaṃ dakṣiṇā dadāti
19.5.29	yadi na vindeta manthān etāvato dadyād odanān vā
19.5.30	paṣṭhauhīṃ tv antarvatīṃ dadyāt
19.5.31	hiraṇyaṃ dadāti
19.5.32	vāso dadāti
19.5.33	tenāyuḥ pratirata iti brāhmaṇam
19.5.34	taṃ cet saumye 'dhvare cinvīta prathamāyām upasadi kṣetrakaraṇam
19.5.35	madhyamottame upasadāv antareṇopadhānam
19.5.36	kāle 'gnipraṇayanam
19.5.37	dakṣiṇānāṃ kāle dakṣiṇāḥ
19.5.38	savanīyasya yūṣṇo mṛtyugrahaḥ
19.5.39	taṃ ced ahīne sattre vā cinvīta prathame 'hani dakṣiṇāḥ prathame 'hani yūṣṇo mṛtyugrahaḥ
19.5.40	na sattre dakṣiṇā nīyante
19.5.41	nāciketa eva mṛtyugrahaḥ syād ity etad aparam
19.5.42	agniṃ citvā sautrāmaṇyā yajeta maitrāvaruṇyāmikṣayā veti
19.5.43	tasyai sāyamagnihotre hute sāyaṃdohaḥ prātaragnihotre hute prātardohaḥ
19.5.44	paśupuroḍāśena saha śrapaṇam
19.5.45	asamudite caryā
19.5.46	saṃtiṣṭhate sāvitraḥ
19.6.1	atha nāciketasya
19.6.2	prasiddhaṃ kṣetrakaraṇaṃ yathā sāvitrasya
19.6.3	etāvad eva nānā
19.6.4	nātra lekhā bhavanti
19.6.5	atha yājuṣīr upadadhāti loko 'si svargo 'sīty añjalinaikaviṃśatiṃ yathā nipatanti tās tatratatropadadhāti
19.6.6	tad etad anyatrāpi prakīrṇānām upadhānasya nidhānam
19.6.7	yadi pāṅktaḥ pañca purastāt pañca dakṣiṇataḥ pañca paścāt pañcottarata ekāṃ madhye
19.6.8	atha yadi trivṛt sapta purastāt tisro dakṣiṇataḥ sapta paścāt tisra uttarata ekāṃ madhye
19.6.9	atha yad ūrdhvāḥ paścāt koṭyāḥ prabhṛty ūrdhvāḥ svayamātṛṇṇāvakāśāt
19.6.10	atha yadi prācīḥ svayamātṛṇṇāvakāśāt prabhṛti prācīḥ
19.6.11	svayamātṛṇṇābhyaḥ prabhṛti siddham ata ūrdhvam
19.6.12	sa yadīcchet tejasvī yaśasvī brahmavarcasī syām iti prāṅ ā hotur dhiṣṇyād utsarped ity āhavanīyasakāśāt
19.6.13	yeyaṃ prāgād yaśasvatī sā mā prorṇotu tejasā yaśasā brahmavarcaseneti
19.6.14	tejasvy eva yaśasvī brahmavarcasī bhavatīti
19.6.15	atha yadīcched bhūyiṣṭhaṃ me śraddadhīran bhūyiṣṭhā dakṣiṇā nayeyur iti dakṣiṇāsu nīyamānāsu prācy ehi prācy ehīti prācī juṣāṇā vetv ājyasya svāheti sruveṇopahatyāhavanīye juhuyāt
19.6.16	bhūyiṣṭham evāsmai śraddadhate
19.6.17	bhūyiṣṭhā dakṣiṇā nayantīti brāhmaṇam
19.6.18	saṃtiṣṭhate nāciketaḥ
19.7.1	atha brahmacitaḥ
19.7.2	prasiddhaṃ kṣetrakaraṇaṃ yathā sāvitrasya
19.7.3	etāvad eva nānā
19.7.4	nātra lekhā bhavanti
19.7.5	atha purastād udīcīr daśahotreṣṭakā upadadhāti cittiḥ sruk tayā devatayāṅgirasvad dhruvā sīda cittam ājyaṃ tayā devatayāṅgirasvad dhruvā sīdeti daśa
19.7.6	atha hṛdayeṣṭakām upadadhāti suvarṇaṃ gharmaṃ pariveda venam ity anudrutya devaiḥ sa mānasīna ātmā janānām ity ātaḥ
19.7.7	atha yajuriṣṭake upadadhāty agnir yajurbhis tayā devatayāṅgirasvad dhruvā sīda savitā stomais tayā devatayāṅgirasvad dhruvā sīdeti
19.7.8	atha patnīṣṭake upadadhāti senendrasya tayā devatayāṅgirasvad dhruvā sīda dhenā bṛhaspates tayā devatayāṅgirasvad dhruvā sīdeti
19.7.9	sarvāsāṃ pāre sūdadohasaḥ karoti
19.7.10	atha dakṣiṇataḥ prācīś caturhotreṣṭakā upadadhāti pṛthivī hotā tayā devatayāṅgirasvad dhruvā sīda dyaur adhvaryus tayā devatayāṅgirasvad dhruvā sīdeti catasraḥ
19.7.11	atha hṛdayeṣṭakām upadadhāti brahmendram agnim ity anudrutya yajñam etaṃ caturhotṝṇām ātmānaṃ kavayo nicikyur ity ātaḥ
19.7.12	atha yajuriṣṭake upadadhātīndra ukthāmadais tayā devatayāṅgirasvad dhruvā sīda mitrāvaruṇāv āśiṣā tayā devatayāṅgirasvad dhruvā sīdeti
19.7.13	atha patnīṣṭake upadadhāti pathyā pūṣṇas tayā devatayāṅgirasvad dhruvā sīda vāg vāyos tayā devatayāṅgirasvad dhruvā sīdeti
19.7.14	sarvāsāṃ pāre sūdadohaḥ karoti
19.7.15	atha paścād udīcīḥ pañcahotreṣṭakā upadadhāty agnir hotā tayā devatayāṅgirasvad dhruvā sīdāśvinādhvaryū tayā devatayāṅgirasvad dhruvā sīdeti catasraḥ
19.7.16	api vāśvinādhvaryū ity etenaiva mantreṇa dve iṣṭake samānatayādevate upadadhāti
19.7.17	tayā devatayāṅgirasvad dhruve sīdatam iti mantraṃ saṃnamayati
19.7.18	atha hṛdayeṣṭakām upadadhāti śataṃ niyutaḥ parivedety anudrutya prāṇam ulbaṃ tena k.lpto 'mṛtenāham asmīty ātaḥ
19.7.19	atha yajuriṣṭake upadadhāty aṅgiraso dhiṣṇiyair agnibhis tayā devatayāṅgirasvad dhruvā sīda marutaḥ sadohavirdhānābhyāṃ tayā devatayāṅgirasvad dhruvā sīdeti
19.7.20	atha patnīṣṭake upadadhāti dīkṣā somasya tayā devatayāṅgirasvad dhruvā sīda pṛthivy agnes tayā devatayāṅgirasvad dhruvā sīdeti
19.7.21	sarvāsāṃ pāre sūdadohasaḥ karoti
19.7.22	athottarataḥ prācīḥ ṣaḍḍhotreṣṭakā upadadhāti vāg ghotā tayā devatayāṅgirasvad dhruvā sīda dīkṣā patnī tayā devatayāṅgirasvad dhruvā sīdeti ṣaṭ
19.7.23	atha hṛdayeṣṭakām upadadhāti suvarṇaṃ kośaṃ rajasā parīvṛtam ity anudrutyendrasyātmānaṃ śatadhā carantam ity ātaḥ
19.7.24	atha yajuriṣṭake upadadhāty āpaḥ prokṣaṇībhis tayā devatayāṅgirasvad dhruvā sīdauṣadhayo barhiṣā tayā devatayāṅgirasvad dhruvā sīdeti
19.7.25	atha patnīṣṭake upadadhāti vasūnāṃ gāyatrī tayā devatayāṅgirasvad dhruvā sīda rudrāṇāṃ triṣṭuk tayā devatayāṅgirasvad dhruvā sīdeti
19.7.26	sarvāsāṃ pāre sūdadohasaḥ karoti
19.7.27	athopariṣṭāt prācīḥ saptahotreṣṭakā upadadhāti mahāhavir hotā tayā devatayāṅgirasvad dhruvā sīda satyahavir adhvaryus tayā devatayāṅgirasvad dhruvā sīdeti ṣaṭ
19.7.28	api vānādhṛṣyaś cāpratidhṛṣyaś ca yajñasyābhigarāv ity etena mantreṇa dve iṣṭake samānatayādevate upadadhāti
19.7.29	tayā devatayāṅgirasvad dhruve sīdatam iti mantraṃ saṃnamayati
19.7.30	atha hṛdayeṣṭakām upadadhātīndro rājā jagato ya īśa ity āntād anuvākasya
19.7.31	atha yajuriṣṭakā upadadhāty aditir vedyā tayā devatayāṅgirasvad dhruvā sīda somo dīkṣayā tayā devatayāṅgirasvad dhruvā sīdeti trayodaśa
19.7.32	atha patnīṣṭakā upadadhāty ādityānāṃ jagatī tayā devatayāṅgirasvad dhruvā sīda viṣṇor anuṣṭuk tayā devatayāṅgirasvad dhruvā sīdety aṣṭādaśa
19.7.33	sarvāsāṃ pāre sūdadohasaḥ karoti
19.7.34	atha yathāvakāśaṃ graheṣṭakā upadadhāti vācaspate vidhe nāmann iti daśahotur vācaspate vāco vīryeṇeti caturhotuḥ somaḥ somasya purogā iti pañcahotur bhūr bhuvaḥ suvar iti ṣaḍḍhotur vācaspate hṛdvidhe nāmann iti saptahotuḥ
19.7.35	sarvāsāṃ pāre sūdadohasaḥ karoti
19.7.36	atha yathāvakāśam eva pratigraheṣṭakā upadadhāti
19.7.37	devasya tvā savituḥ prasava ity anudrutyaiṣā te kāma dakṣiṇottānas tvāṅgirasaḥ pratigṛhṇātv ity ekānnaviṃśam
19.7.38	api vā gandharvāpsarābhyaḥ sragalaṅkaraṇe ity etena mantreṇa dve iṣṭake samānatayādevate upadadhāti
19.7.39	tayā devatayāṅgirasvad dhruve sīdatam iti mantraṃ saṃnamayati
19.7.40	svayamātṛṇṇābhyaḥ prabhṛti siddham ata ūrdhvam
19.7.41	saṃtiṣṭhate brahmacit
19.8.1	atha samastasya
19.8.2	prasiddhaṃ kṣetrakaraṇaṃ yathā sāvitrasya
19.8.3	etāvad eva nānā
19.8.4	sāvitro 'gniḥ prathamā citiḥ
19.8.5	lokaṃpṛṇā dvitīyā
19.8.6	nāciketas tṛtīyā
19.8.7	lokaṃpṛṇā caturthī
19.8.8	brahmacit pañcamī
19.8.9	sarvāsu citiṣu svayamātṛṇṇā
19.8.10	purīṣāntāś citayaḥ
19.8.11	agne devāṃ ihāvahety etābhiḥ pañca citīr abhimṛśati
19.8.12	taṃ cet saumye 'dhvara uttama eva cakre cinvīta prāgdīkṣaṇīyāyai divaḥ śyenībhir yajetodavasānīyāyā apāghābhiḥ
19.8.13	sakṛt prayujya samasyati
19.8.14	saṃtiṣṭhate samastaḥ
19.9.1	atha vaiśvasṛjasya
19.9.2	prasiddhaṃ kṣetrakaraṇaṃ yathā sāvitrasya
19.9.3	etāvad eva nānā
19.9.4	tisro lekhā bhavanti
19.9.5	athāntamāyāṃ lekhāyām upadadhāti yac cāmṛtaṃ yac ca martyam ity aṣṭādaśa
19.9.6	sarvāsāṃ pāre sūdadohasaḥ karoti
19.9.7	athābhyantarāyāṃ lekhāyām upadadhāti sarvā diśo dikṣv iti pañcadaśa
19.9.8	sarvāsāṃ pāre sūdadohasaḥ karoti
19.9.9	athābhyantarāyāṃ lekhāyām upadadhāti sarvān divaṃ sarvān devān divīti nava
19.9.10	sarvāsāṃ pāre sūdadohasaḥ karoti
19.9.11	svayamātṛṇṇābhyaḥ prabhṛti siddham ata ūrdhvam
19.9.12	taṃ ced ahīne sattre vā cinvīta śatarātre viśvajiti sarvapṛṣṭhe dakṣiṇānāṃ kāle brahmā sadasyāsīno vaiśvasṛjān vyācaṣṭa ṛcāṃ prācī mahatī dig ucyata iti paccho 'rdharcaśo brāhmaṇe vākyaśaḥ
19.9.13	tasmā adhvaryuḥ pratigṛṇāty oṃ bṛhad ṛtaṃ bṛhat satyaṃ bṛhad arātsma bṛhad iti
19.9.14	tasyottame paryāye 'rātsma bṛhat saṃpadyate
19.9.15	saṃtiṣṭhate vaiśvasṛjaḥ
19.10.1	etenāruṇaketuko vyākhyātaḥ
19.10.2	yāvan mantram abīṣṭakāḥ
19.10.3	lokaṃpṛṇāś ca svayamātṛṇṇāś cāpa eva
19.10.4	puṣkaraparṇaṃ rukmaṃ hiraṇmayaṃ puruṣaṃ kūrmam iti
19.10.5	ātapati varṣyā iti yathāsamāmnātam
19.10.6	palvalyā ity aviśoṣyā ity arthaḥ
19.10.7	uttaravedyāvapanakāle tāṃ tūṣṇīṃ jānudaghnīṃ khātvānyatra mṛdaṃ nivapati
19.10.8	vider agnir ity ādi lupyate
19.10.9	dhruvāsīti pratipadyate
19.10.10	hastagrāham abīṣṭakā upadadhyāt
19.10.11	bhadraṃ karṇebhir iti dvābhyāṃ śāntiṃ kṛtvā tābhyām upadadhāti
19.10.12	āpam āpām iti pañcabhir mahānāmnībhir uṣṇodakam
19.10.13	śivā naḥ śaṃtameti sauṣadhyo 'po 'dhvaryave dadāti
19.10.14	sa tāḥ pratigṛhya śivā na ity upadadhāti
19.10.15	sumṛḍīketi bhūmivatīm upadadhyād etāḥ purastāt
19.10.16	smṛtiḥ pratyakṣam ity aṣṭau madhye śukraṃ te anyad iti ca
19.10.17	sākaṃjānām ity ekādaśa purastāt
19.10.18	dakṣiṇato 'kṣiduḥkhotthitasyaiveti ṣaḍ iheha vaḥ svatapasa iti ca
19.10.19	atitāmrāṇīti catasro madantīs taptāḥ pravargyavadādyantayoḥ śāntiṃ kṛtvā
19.10.20	atyūrdhvākṣa iti trīṇy ṛtumaṇḍalāny ava drapsa iti ca
19.10.21	āroga ity aṣṭau sūryanāmabhiḥ padaśo yat te śilpam iti ca
19.10.22	vyāhṛtīr japitvāpo va iti yajamāna upatiṣṭhate
19.10.23	evam uttarair upasthānaṃ vyāhṛtīr japitvā
19.10.24	sapta sūryāḥ sapta diśo nānāsūryās yad dyāvaś citraṃ devānām iti catasraḥ saurīḥ purastāt kvedam abhram ity ekām
19.10.25	ardhamāsā ity upariṣṭāt
19.10.26	kālā apsu niviśanta iti dakṣiṇataḥ
19.10.27	kiṃ svid atreti pañca vaiṣṇavīḥ
19.10.28	pṛcchāmi tvā paraṃ mṛtyum iti catasro mṛtyumatīḥ
19.10.29	pṛcchāmi tvā pāpakṛta iti catasro nirayavatīḥ
19.10.30	ā yasminn agne nayeti dve
19.10.31	agniś ca jātavedāś cety aṣṭau diśyā diśo va iti yajamānaḥ
19.10.32	prabhrājamānā ity ekādaśa rudrāḥ
19.10.33	prabhrājamānya ity ekādaśa rudrāṇyaḥ padaśo madhye
19.10.34	rūpāṇi va iti yajamānaḥ
19.10.35	svāna bhrāḍ ity ekādaśa gandharvagaṇāḥ padaśaḥ paścāt
19.10.36	gaurī mimāyety ekāḥ
19.10.37	varāhavaḥ svatapasa iti sapta vātāḥ padaśaḥ
19.10.38	samānam etad iti vṛṣṭimatī
19.10.39	yad akṣaram iti lokaḥ
19.10.40	jamadagnir ity āpyāyitaḥ
19.10.41	tac chaṃyor iti śaṃyuḥ
19.10.42	sahasravṛd ity aṣṭau saṃyānīḥ
19.10.43	sa saṃgrāma iti dve ca
19.10.44	pavitravantaḥ pavitraṃ te brahmā devānām asataḥ sadya iti catasraḥ pavitravatya uttarataḥ
19.10.45	amī ya ṛkṣā iti sapta madhye
19.10.46	andho maṇim iti pañca vaiśvadevīr uttaraḥ
19.10.47	ā tam agne ratham iti tisraḥ
19.10.48	ātanuṣveti catasraḥ
19.10.49	ā mandrair ity ekāṃ yajamāna upadadhyāt
19.10.50	aṇubhiś ceti dve
19.10.51	subrahmaṇyom ity ekām
19.10.52	aruṇāśvā iti catasro revatīḥ
19.10.53	brahmaṇa udaraṇam asīti catasro brahmasadanāḥ
19.10.54	aṣṭayonīm ity aṣṭau diśyāḥ
19.10.55	mitraś ca varuṇaś cety aṣṭau diśyāḥ
19.10.56	puṣkaraparṇaṃ rukmaṃ hiraṇmayaṃ puruṣaṃ kūrmam iti mahāgnivad eva
19.10.57	tāny upadhāya haṃsaḥ śuciṣad iti dve dūrohaṇe puruṣam abhitaḥ
19.10.58	tad it padam iti dve madhye
19.10.59	vasūnāṃ rudrāṇām ity aṣṭāv uttarataḥ
19.10.60	raśmayo va iti yajamānaḥ
19.10.61	ārogasyety aṣṭāv upariṣṭāt
19.10.62	āpo va iti yajamānaḥ
19.10.63	prabhrājamānānām ity ekādaśa prabhrājamānīnām iti caikādaśa madhye
19.10.64	rūpāṇi va iti yajamānaḥ
19.10.65	agneḥ pūrvadiśyasyety aṣṭau diśyāḥ
19.10.66	diśo va iti yajamānaḥ
19.10.67	dakṣiṇapūrvasyām iti catasro narakavatīr yathāliṅgam
19.10.68	ā yasminn indriyāṇi śatakratav iti dve dakṣiṇataḥ
19.10.69	indraghoṣā vaḥ saṃjñānam iti ṣaḍ diśyāḥ
19.10.70	āditya sarva iti pañca diśyāḥ
19.10.71	evā hy eveti ṣaḍ diśyāḥ
19.10.72	āpamāpām iti navopariṣṭāt
19.10.73	apāṃ rasam ity ekām
19.10.74	kāmas tad agra iti saṃkalapavatīm
19.10.75	āpo ha yad ity oghavatīm
19.10.76	vidhāya lokān iti stambhanavatīm
19.10.77	ketava ity ekām
19.10.78	imā nu kam iti tisraḥ
19.10.79	āplavasveti saptadaśa kṣapaṇyaḥ
19.10.80	viśīrṣṇīm iti dve
19.10.81	parjanyāyeti tisraḥ
19.10.82	punar mām aitv iti ca tisraḥ
19.10.83	svayamātṛṇṇādi samānam uttaraṃ sāvitreṇa
19.10.84	svayamātṛṇṇā lokaṃpṛṇāś caitā āpaḥ pañca citayo bhavanti
19.10.85	pratidiśaṃ citīḥ puṣkaraparṇādibhiḥ pracchādanam
19.10.86	anyāḥ prathamacitivat
19.10.87	na puṣkaraparṇādayaḥ
19.10.88	uttarato lokaṃpṛṇayāpavargaḥ
19.10.89	dīrghadārubhir mañcaṃ kṛtvā pṛṣṭo divīti purīṣavyūhanam
19.10.90	antyeṣṭake śatarudrīyahomaḥ
19.10.91	anuśaṃsanānte 'gnipraṇayanam
19.10.92	hūyamānāyāṃ vaiśravaṇayajño brāhmaṇena vyākhyāto 'nnakāmasya sarvakāmasya vā parvaṇiparvaṇi vaiśravaṇayajñaḥ
19.10.93	sottaravediṣu kratuṣu cinvīteti yathābrāhmaṇam
19.10.94	tasyaitad vratam iti yathābrāhmaṇaṃ saṃmitāś ca vratasamuccayāḥ
19.10.95	āpo na bībhatsyā yathābrāhmaṇam ekakāmaḥ sarvakāmo vā
19.10.96	āpo vā idaṃ sarvam iti brāhmaṇaṃ vijñāyate brahma vā āpo yad āpa upadhīyante brahma vai tad ātman dhatte brahmaṇaḥ sāyujyaṃ salokatām āpnoti ya etam agniṃ cinuta iti
19.10.97	saṃtiṣṭhata āruṇaketukaḥ saṃtiṣṭhata āruṇaketukaḥ
20.1.1	upavasatha iti
20.1.2	katham u khalūpavasathaṃ jānīyāt
20.1.3	saṃdhyaḥ svid evopapādyo 'tha 'pūri nādarśīti
20.1.4	sādhu khalu saṃdhyaḥ sādhu saṃdher upapādanam
20.1.5	nanu khalu saṃdhyaḥ sūpapādaya iva sarveṣāṃ tv eva saṃdhya iveti
20.1.6	sa ha smāha baudhāyana yatraitad upavasato 'stamita āditye purastāc candramā lohitībhavann ivodiyāt tam apy upavasathaṃ jānīyād iti
20.1.7	atro ha smāha śālīkir atipannaḥ khalv eṣa bhavati
20.1.8	sa saṃdhyaṃ vaivopapādayiṣet pūrṇaṃ vābhiyajeta
20.1.9	tasya ced upavasato 'stamita āditye purastāc candraṃ lohitībhavann ivodiyād āramatāgnihotreṇety uktvā pārvaṇena prakrāmet
20.1.10	saṃsthite pārvaṇe 'gnihotraṃ juhuyāt
20.1.11	iti nu khalu paurṇamāsyām
20.1.12	athāmāvāsyāyām iti
20.1.13	sa ha smāha baudhāyano 'dṛśyamāna evopavasen na dṛśyamāna iti
20.1.14	evaṃ caiva khalu kuryād iti śālīkir asti tv api dṛśyamāna upavasathaḥ
20.1.15	yatraitad rātrībhir upapanno 'ṇuś candramāḥ parinakṣatram upavyuṣaṃ bhavati na sa śvo bhūte dṛśyate tam apy upavasathaṃ jānīyād iti
20.1.16	agnīnām anvādhāna iti
20.1.17	sūtram aupamanyavīputrasya
20.1.18	atro ha smāha baudhāyano vihavyābhir agnīn anvādadhyāt tisṛbhistisṛbhir ekaikaṃ ye nava samāmaneyuḥ
20.1.19	atha ye 'ṣṭau prathamāṃ vottamāṃ vā dvir abhyāvartayeyuḥ
20.1.20	atha ye daśa tisṛbhistisṛbhir ekaikam anvādhāyottareṇāhavanīyaṃ tiṣṭhan daśamīṃ nigaded iti
20.1.21	atro ha smāha śālīkir yo nu khalu gārhapatyaḥ sakṛdanvāhita eṣa bhavati
20.1.22	grāmayonir anvāhāryapacanaḥ
20.1.23	āhavanīyam evaikaṃ vihavyayānvādadhyāt
20.1.24	athātiśiṣṭā uttareṇāhavanīyaṃ tiṣṭhan nigaded iti
20.1.25	atro ha smāhaupamanyavo vihavyābhir evāgnīn anvādadhyād ekaikam ekaikayā
20.1.26	athātiśiṣṭā uttareṇāhavanīyaṃ tiṣṭhan nigaded iti
20.1.27	atro ha smāha maudgalya āhavanīyam evaikam anvādadhyād agniṃ gṛhṇāmi surathaṃ yo mayobhūr ya udyantam ārohati sūryam ahne / ādityaṃ jyotiṣāṃ jyotir uttamaṃ śvo yajñāya ramatāṃ devatābhyaḥ
20.1.28	vasūn rudrān ādityān indreṇa saha devatāḥ / tāḥ pūrvaḥ parigṛhṇāmi sva āyatane manīṣayā
20.1.29	imām ūrjaṃ pañcadaśīṃ ye praviṣṭās tān devān parigṛhṇāmi pūrvaḥ / agnir havyavāḍ iha tān āvahatu paurṇamāsaṃ havir idam eṣāṃ mayīti paurṇamāsyām
20.1.30	āmāvāsyaṃ havir idam eṣāṃ mayīty amāvāsyāyām iti
20.1.31	atro ha smāha maitreya āhavanīyam evaikaṃ vihavyayānvādadhyāt tūṣṇīm itarāv athātiśiṣṭā uttareṇāhavanīyaṃ tiṣṭhan nigaded iti
20.1.32	vyāhṛtībhir evāgnīn anvādadhyād iti rāthītaraḥ
20.1.33	ātañcaneṣv iti
20.1.34	sa ha smāha baudhāyano havirātañcanāny etāni bhavantīti
20.1.35	atro ha smāha śālīkir dadhi khalv ātañcanārthe dṛṣṭaṃ bhavati
20.1.36	tasminn avidyamāna eteṣām ekenātañcyād iti
20.1.37	vratopāyana iti
20.1.38	sa ha smāha baudhāyanaḥ saṃgavakāle vā vratam upeyād dhenuṣu vā dohyamānāsu praṇītāsu vā praṇeṣyatsu haviḥṣu vāsanneṣv iti
20.1.39	atro ha smāha śālīkiḥ pūrvedyuḥkālaṃ khalu vratopāyanaṃ bhavatīti brāhmaṇaṃ barhiṣā pūrṇamāse vratam upaiti vatsair amāvāsyāyām iti sa saṃgavakāla eva vratam upeyād iti
20.1.40	anvādhānaprabhṛtīty aupamanyavaḥ
20.1.41	abhyuditeṣṭyām iti
20.1.42	sa ha smāha baudhāyanaḥ siddhair evāmāvāsyair havirbhir iṣṭvā punar upoṣya śvo bhūte kālyām anabhyuditām avyāpannāṃ yajeteti
20.1.43	atro ha smāha śālīkir yaiṣā brāhmaṇajeṣṭis tayā vyaktayeṣṭvā punar upoṣya śvo bhūte kālyām anabhyuditām avyāpannāṃ yajeta
20.1.44	iti nu khalu saṃnayataḥ
20.1.45	athāsaṃnayataḥ
20.1.46	samānaḥ kalpo baudhāyanasya
20.1.47	atro ha smāha śālīkir apsv evaitāni havīṃṣi śrapayitvā punar upoṣya śvo bhūte kālyām anabhyuditām avyapannāṃ yajetāpi vopavasatha evātipravardheteti
20.1.48	ācchāyana iti
20.1.49	sa ha smāha baudhāyano vācaṃyama eva śākhām āccheyād vācaṃyama evāharet
20.1.50	evam evāhar iti
20.1.51	evaṃ caiva khalu kuryād iti śālīkir brāhmaṇena ca yathārtham antarhasann eva saṃbhāṣeta nābrāhmaṇeneti
20.1.52	śākhāyā ācchedana iti
20.1.53	sa ha smāha baudhāyana iṣe tveti śākhām ācchindyād ūrje tvety anumṛjyād vānvīkṣeta veti
20.1.54	anvīkṣetaiveti śālīkiḥ
20.1.55	vatsāpākaraṇa iti
20.1.56	sa ha smāha baudhāyano vāyava stheti puṃsa evāpākuryād upāyava stheti striyaḥ
20.1.57	atha yady anyatare syur naiva mantraṃ parijahyāt
20.1.58	saṃsṛṣṭenaiveti śālīkiḥ
20.2.1	śākhāyai saṃcara iti
20.2.2	agreṇāhavanīyaṃ saṃcārayed iti baudhāyanaḥ
20.2.3	jaghanena gārhapatyam iti śālīkiḥ
20.2.4	eṣa sarvakalpe śākhāyai saṃcaraḥ payasāṃ cānyatra prāvargikād iti
20.2.5	ubhayor evāpareṇa prāvargikaṃ saṃcārayed ity aupamanyavaḥ
20.2.6	pravasato yājamāna iti
20.2.7	sa ha smāha baudhāyanaḥ sahayājamānaḥ khalv ayaṃ yajamānaḥ pravasati
20.2.8	sa yatra syāt tad enaṃ manasā dhyāyet
20.2.9	sa yadi visaṃsthita āgacchet kṛtam anumantrya karmāntena prakrāmed iti
20.2.10	atro ha smāha śālīkir yady asya putro vāntevāsī vālaṃkarmīṇaḥ syāt taṃ tatra preṣyet
20.2.11	sa yadi visaṃsthita āgacchet kṛtāntād vā prakrāmen nā vā driyeta
20.2.12	ubhau tv eva yajamānabhāgaṃ prāśnīyātām iti
20.2.13	idhmābarhiṣor upakalpana iti
20.2.14	sūtram ācāryayoḥ
20.2.15	aparāhṇe pitṛbhyo dattvedhmābarhiḥ saṃnahyed ity āñjīgaviḥ
20.2.16	śvo bhūte haviṣkṛdanta ity aupamanyavaḥ
20.2.17	asidasya pratitapana iti
20.2.18	sa ha smāha baudhāyanaḥ pratitaped evāsidam evam aśvaparśuṃ rakṣo'pahananāyeti
20.2.19	atro ha smāha śālīkir na tejasi tejaḥ pratitaped aśvaparśvāṃ khalv ete mantrā dṛṣṭā bhavanti
20.2.20	so 'śvaparśum eva pratitapen nāsidaṃ krūrāpahananāyeti
20.2.21	prakrameṣv iti
20.2.22	sa ha smāha baudhāyana āhavanīyād evāgre trīn vā caturo vā prācaḥ prakramān prakramyātha tāṃ diśam abhipravrajed yatra barhir vetsyan manyeteti
20.2.23	āhavanīyād eva yathārthaṃ gacchen na tu dakṣiṇayā dvāreti śālīkiḥ
20.2.24	pariṣavaṇa iti
20.2.25	sa ha smāha baudhāyanas trir eva mantraṃ brūyāt triḥ karmāvartayet
20.2.26	evaṃ yūpāvaṭasya parilekhana evaṃ somakrayaṇyai pada evam audumbaryā avaṭa evam uparaveṣv iti
20.2.27	sakṛd eva mantraṃ brūyāt triḥ karmāvartayed iti śālīkiḥ
20.2.28	ācchedaneṣv iti
20.2.29	sūtraṃ baudhāyanasya
20.2.30	pratyagāśīḥ khalv eṣa mantro dṛṣṭo bhavati
20.2.31	mantrapratyabhimarśanam evaitat syād iti śālīkiḥ
20.2.32	prastarasya saṃnahana iti
20.2.33	sa ha smāha baudhāyano 'bhyardhāc cainaṃ saṃnahyed anyatra ca
20.2.34	etasmād ayugmāyugmaṃ nidhanāni kuryād iti
20.2.35	atro ha smāha śālīkiḥ prastarasya khalu mantrapratilābhāt sarvaṃ barhirmantraṃ labhate na cainam abhyardhāt saṃnahyed etac caivāyugmatamaṃ syād iti
20.2.36	śulbasya karaṇa iti
20.2.37	adhikaraṇaṃ caturthaṃ syād iti baudhāyanaḥ
20.2.38	adhikaraṇam eva tṛtīyam iti śālīkiḥ
20.2.39	barhiṣaḥ saṃbaraṇa iti
20.2.40	sa ha smāha baudhāyano yāny anyāni yājuṣān nidhanāni tāni pūrvāṇi mantreṇa saṃbhṛtyāthopariṣṭād yājuṣaṃ mantreṇaiva saṃbhared iti
20.2.41	atro ha smāha śālīkir yāny anyāni yājuṣān nidhanāni tāni pūrvāṇi tūṣṇīṃ saṃbhṛtyāthopariṣṭād yājuṣaṃ mantreṇaiva saṃbhared iti
20.2.42	atro ha smāhaupamanyavo ya evādir lavane sasaṃbharaṇe sayājuṣam evāgre mantreṇa saṃbhṛtya tūṣṇīm itarāṇi saṃbhṛtya viparikṛṣya granthiṃ kuryād iti
20.3.1	granthikaraṇa iti
20.3.2	sūtraṃ baudhāyanasya
20.3.3	samāyacchann evaitaṃ mantraṃ japed iti śālīkiḥ
20.3.4	paścāt prāñcam upagūhatīti
20.3.5	sūtraṃ baudhāyanasya
20.3.6	purastātpratyañcam iti śālīkiḥ
20.3.7	barhiṣo nidhāna iti
20.3.8	sa ha smāha baudhāyanaḥ sphyaṃ vā śakalaṃ vāntarvedi nidhāya tasmin mantreṇa pratiṣṭhāpya tato yathāsuṣṭhu nidadhyād iti
20.3.9	yatraiva nidhāsyan syāt tan mantreṇaiva nidadhyād iti śālīkiḥ
20.3.10	paridhīnāṃ karaṇa iti
20.3.11	sa ha smāha baudhāyana uraḥsaṃmito madhyamaḥ syād athetarau bāhumātrau syātām iti
20.3.12	sarva eva bāhumātrāḥ syur iti śālīkiḥ
20.3.13	idhmasya karaṇa iti
20.3.14	anusāmidhenīdhmaṃ kuryād iti baudhāyanaḥ
20.3.15	aparimitam iti śālīkiḥ
20.3.16	vedasya karaṇa iti
20.3.17	vatsajñuṃ kuryād iti baudhāyanaḥ
20.3.18	mūtakāryam iti śālīkiḥ
20.3.19	trivṛtam ity aupamanyavaḥ
20.3.20	ūrdhvāgram ity aupamanyavīputraḥ
20.3.21	pitṛyajñabarhiṣīti
20.3.22	samūlam etad barhir bhavatīti baudhāyanaḥ pitṛyajñasāmānyād iti
20.3.23	mahāpitṛyajña evaitad dṛṣṭaṃ bhavati
20.3.24	amūlam evaitad barhiḥ syād iti śālīkiḥ
20.3.25	iṣṭisaṃnipāta iti
20.3.26	sa ha smāha baudhāyano yāḥ kāśceṣṭayaḥ samāne 'hani saṃnipateyus tantrāyatantrāya cāsāṃ barhirlāvo gacchel lūnaṃ vāsādayet tantretantre cāsāṃ vratam upetya tantrāpavarge vrataṃ visṛjeteti
20.3.27	atro ha smāha śālīkir yāḥ kāśceṣṭayaḥ samāne 'hani saṃnipateyuḥ sakṛd evāsāṃ sarvāsāṃ barhirlāvo gacchel lūnaṃ vāsādayed āditaś cāsāṃ vratam upetya sarvāsāṃ pāre vrataṃ visṛjeteti
20.3.28	parṇatsarūṇāṃ nivapana iti
20.3.29	sūtraṃ śālīkeḥ
20.3.30	atro ha smāha baudhāyanas tṛtīyam agnyagāra udvapet tṛtīyam antarvedi nivapet tṛtīyena vatsānāṃ dhūnanaṃ kuryāt
20.3.31	evam iva hi paśūnāṃ nedīyān bhavatīti
20.3.32	paurṇamāsyām upaveṣakaraṇa iti
20.3.33	kuryād iti baudhāyanaḥ
20.3.34	na kuryād iti śālīkiḥ
20.3.35	dohanapavitrasya karaṇa iti
20.3.36	sa ha smāha baudhāyano mūle mūlāni baddhvā dviguṇāṃ rajjuṃ saṃprasāryāgre nigrathnīyāt
20.3.37	evam asyāgram agrair abhisaṃpannaṃ bhavatīti
20.3.38	atro ha smāha śālīkir mūle mūlāni baddhvā dviguṇāṃ rajjuṃ saṃprasārya mūle parihṛtya triguṇāṃ rajjuṃ saṃprasāryāgre nigrathnīyāt
20.3.39	evam asyāgram agrair abhisaṃpannaṃ bhavatīti
20.4.1	agnihotroccheṣaṇasya karaṇa iti
20.4.2	sa ha smāha baudhāyano yady asyājyena vauṣadhena vā prakrāntaṃ syāt payasaiva tāṃ rātriṃ juhuyāt payasa evāgnihotroccheṣaṇaṃ kuryād iti
20.4.3	atro ha smāha śālīkir nāsamāpte kāma āvartayed yady asyājyena vauṣadhena vā prakrāntaṃ syāt tasya hutvā tasyaivāgnihotroccheṣaṇaṃ kuryād iti
20.4.4	sāṃnāyyapātrāṇāṃ prokṣaṇa iti
20.4.5	tūṣṇīṃ saṃskṛtābhir adbhiḥ prokṣed iti baudhāyanaḥ
20.4.6	kamaṇḍalugatābhir iti śālīkiḥ
20.4.7	atha jaghanena gārhapatyam upaviśyopaveṣeṇodīco 'ṅgārān nirūhatīti
20.4.8	sūtraṃ śālīkeḥ
20.4.9	atro ha smāha baudhāyanas tūṣṇīm aṅgārān nirūhet
20.4.10	sarva evaiṣo 'dhiśrayaṇamantraḥ syād iti
20.4.11	dohanapavitrasyādhāna iti
20.4.12	mantreṇa kṛtvā mantreṇa sthālyām ādadhyād iti baudhāyanaḥ
20.4.13	tūṣṇīṃ kṛtvā mantreṇa sthālyām ādadhyād iti śālīkiḥ
20.4.14	ardhena kṛtvārdhena sthālyām ādadhyād ity aupamanyavaḥ
20.4.15	dhenūnām anumantraṇa iti
20.4.16	sa ha smāha baudhāyana ekaikām evāsām anumantrayetāthāsām ekaikāṃ dohayed iti
20.4.17	atro ha smāha śālīkiḥ sakṛd evaināḥ sarvā anumantrayetāthāsām ekaikāṃ dohayed iti
20.4.18	atro ha smāhaupamanyavaḥ sakṛd evaināḥ sarvā anumantrayeta sakṛc cainā dohayed atra caiva stokān parinistiṣṭhed iti
20.4.19	ekaikām evāsāṃ sarveṇasarveṇa karmaṇā parinistiṣṭhed ity aupamanyavīputraḥ
20.4.20	stokānām anumantraṇa iti
20.4.21	sūtraṃ śālīkeḥ
20.4.22	ākhyātam aupamanyavasya
20.4.23	atro ha smāha baudhāyana ātacyaiva stokān anumantrayeta
20.4.24	atraiva hi stokānām anto bhavatīti
20.4.25	uttarāsāṃ dohana iti
20.4.26	visṛṣṭavāg ananvārabhyottarā dohayed iti baudhāyanaḥ
20.4.27	ānīyamāna evānu cārabheta vācaṃ ca yacched iti kātyaḥ
20.4.28	dugdhaṃ labhamānasyeti
20.4.29	vatsāpākaraṇaprabhṛtīn mantrān sādhayed iti baudhāyanaḥ
20.4.30	āsecanaprabhṛtīn iti śālīkiḥ
20.4.31	ātañcana iti
20.4.32	caturthe sruva ānayed yāvatā mūrcchayiṣyan manyeteti baudhāyanaḥ
20.4.33	tṛtīye sruva ānayed yāvatā mūrcchayiṣyan manyeteti śālīkiḥ
20.4.34	agnihotroccheṣaṇam abhyātanaktīti
20.4.35	sūtraṃ śālīkeḥ
20.4.36	atro ha smāha baudhāyano 'gnihotroccheṣaṇam ānīya havirātañcanam ānayet
20.4.37	evam asyobhayam abhyātaktaṃ bhavatīti
20.4.38	udanvatāpidadhātīti
20.4.39	udanvatāpidhāya sarvāṃ rātriṃ pariśāyayed iti baudhāyanaḥ
20.4.40	udanvatāpidhāya siktvaitā apo 'pidadhyād iti śālīkiḥ
20.4.41	agnīnāṃ paristaraṇa iti
20.4.42	sūtram ācāryayoḥ
20.4.43	atro ha smāhaupamanyava upavasatha evāgnīn yathotpannaṃ paristṛṇīyāt
20.4.44	evaṃ hi brāhmaṇaṃ bhavaty upāsmiñ chvo yakṣyamāṇe devatā vasanti ya evaṃ vidvān agnim upastṛṇātīti
20.4.45	aśanānaśana iti
20.4.46	āraṇyaṃ cāpaś cāśnīyād iti baudhāyanaḥ
20.4.47	apa eveti śālīkiḥ
20.4.48	nāraṇyaṃ nāpaś canety aupamanyavaḥ
20.5.1	pāṇisaṃmarśana iti
20.5.2	uttareṇāhavanīyaṃ tiṣṭhan pāṇī saṃmṛśed iti baudhāyanaḥ
20.5.3	uttareṇa gārhapatyam iti śālīkiḥ
20.5.4	agnīnāṃ paristaraṇa iti
20.5.5	sūtraṃ śālīkeḥ
20.5.6	ākhyātam aupamanyavasya
20.5.7	atro ha smāha baudhāyano gārhapatyam evāgre purastāt paristṛṇīyād atha dakṣiṇato 'tha paścād athottarataḥ
20.5.8	evam evānvāhāryapacanaṃ paristṛṇīyād evam āhavanīyam iti
20.5.9	pātrāṇāṃ sādana iti
20.5.10	sūtraṃ śālīkeḥ
20.5.11	atro ha smāha baudhāyana uttareṇa gārhapatyaṃ tṛṇāni saṃstīrya teṣu pātrāṇi sādayed iti
20.5.12	uttarato 'gnyagārasya pātrāṇi sādayet
20.5.13	teṣāṃ yathārtham ādadīteti rāthītaraḥ
20.5.14	brahmaṇa upaveśana iti
20.5.15	vyavetya dakṣiṇenāhavanīyam upaviśed iti baudhāyanaḥ
20.5.16	avyavetyaiva dakṣiṇenāhavanīyam iti śālīkiḥ
20.5.17	yajamānasyopaveśana iti
20.5.18	vyavetya dakṣiṇata upaviśed iti baudhāyanaḥ
20.5.19	avyavetyaiva dakṣiṇata upaviśed iti śālīkiḥ
20.5.20	pṛṣṭhyāyai staraṇa iti
20.5.21	sūtraṃ baudhāyanasya
20.5.22	soma eva pṛṣṭhyāṃ stṛṇīyād iti śālīkiḥ
20.5.23	pavitrayoḥ karaṇa iti
20.5.24	sūtraṃ baudhāyanasya
20.5.25	pṛṣṭhyāyās tṛṇānām ity aupamanyavaḥ
20.5.26	ye 'nye 'nupayuktāḥ kuśāḥ syus teṣām iti śālīkiḥ
20.5.27	sa vācaṃyamo bhavati praṇītāsu praṇīyamānāsv ā haviṣkṛta iti
20.5.28	antarhasanneteṣu saṃpāteṣu saṃbhāṣeteti baudhāyanaḥ
20.5.29	visṛṣṭavāg iti śālīkiḥ
20.5.30	hotṝṇāṃ vyākhyāna iti
20.5.31	sagrahān ṛtesvāhākārān ity ekam
20.5.32	ṛtegrahān antaḥsvāhākārān ity ekam
20.5.33	sarvān ity ekam
20.5.34	pūrvaḥ kalpo baudhāyanasyottarāv ubhau śālīker iti
20.5.35	daśahotur vyākhyāna iti
20.5.36	praṇītāḥ praṇīya pratyaṅ dravan daśahotāraṃ vyācakṣītety ācāryayoḥ
20.5.37	muṣṭim eva grahīṣyann ity aupamanyavaḥ
20.5.38	nirvapaṇa iti
20.5.39	sūtraṃ śālīkeḥ
20.5.40	atro ha smāha baudhāyanaḥ śakaṭād eva nirvapet
20.5.41	dhurau vyabhimṛśyākṣapāliṃ krāmed viṣṇus tvā kramatām iti
20.5.42	puroḍāśīyān prekṣyābhimṛśed yacchantāṃ pañceti
20.5.43	trir yajuṣā sakṛt tūṣṇīṃ caturavattinām
20.5.44	trir yajuṣā dvis tūṣṇīṃ pañcāvattinām
20.5.45	sarvān eva yajuṣeti kātyaḥ
20.6.1	pañcāvattasya prakramaṇa iti
20.6.2	nirvapaṇāt pañcāvattaṃ prakrāmed iti baudhāyanaḥ
20.6.3	avadānata iti śālīkiḥ
20.6.4	pradānata ity aupamanyavaḥ
20.6.5	cātuṣprāśyād ity aupamanyavīputraḥ
20.6.6	atiśiṣṭānām āvapana iti
20.6.7	tān koṣṭhe vā palve vāvaped iti baudhāyanaḥ
20.6.8	atraivainān āvapeyur iti śālīkiḥ
20.6.9	ājyasya nirvapaṇa iti
20.6.10	sūtraṃ śālīkeḥ
20.6.11	atro ha smāha baudhāyana auṣadhasyāntaṃ gatvājyaṃ nirvapet
20.6.12	evam asya saha havirbhiḥ prokṣaṇaṃ labhata iti
20.6.13	paridāna iti
20.6.14	yathāniruptaṃ paridadīteti baudhāyanaḥ
20.6.15	atro ha smāha śālīkir agne havyaṃ rakṣasvety eva brūyād viṣṇo havyaṃ rakṣasveti payaḥ
20.6.16	viṣṇur hi payasāṃ goptā bhavaty agnir auṣadhasyeti
20.6.17	prokṣaṇīnām utpavana iti
20.6.18	sūtraṃ baudhāyanasya
20.6.19	nigadann evaitām ṛcaṃ trir utpunuyād iti śālīkiḥ
20.6.20	puroḍāśīyānāṃ prokṣaṇa iti
20.6.21	avagrāhaśaḥ prokṣed iti baudhāyanaḥ
20.6.22	devatāḥ samanudrutya trir eveti śālīkiḥ
20.6.23	pātrāṇāṃ prokṣaṇa iti
20.6.24	sūtraṃ śālīkeḥ
20.6.25	atro ha smāha baudhāyanaḥ śundhadhvaṃ daivyāya karmaṇe pātrāṇi devayajyāyā iti
20.6.26	atiśiṣṭānāṃ pariśāyana iti
20.6.27	etā eva pariśayīrann iti baudhāyanaḥ
20.6.28	siktvetā apa upariṣṭād anyāḥ saṃskurvīteti śālīkiḥ
20.6.29	kṛṣṇājinasyāvadhavana iti
20.6.30	upaniṣkramyāgnyagārād uttare 'pare 'vāntaradeśe kṛṣṇājinam avadhunuyād iti baudhāyanaḥ
20.6.31	antar evaitāṃ diśam iti śālīkiḥ
20.6.32	kṛṣṇājinasyāstaraṇa iti
20.6.33	sa ha smāha baudhāyano 'visṛjann etat karma kuryāt kṛṣṇājināvadhavanād āstaraṇāt
20.6.34	evam ulūkhalādhyūhanād ā puroḍāśīyānām āvapanāt
20.6.35	evaṃ musalasyāvadhānād ā śūrpasyopohanāt
20.6.36	evam adhivapanād ā praskandanāt
20.6.37	evaṃ kapālopadhānād ā yogābhyūhābhyām
20.6.38	evaṃ prastara ā srucāṃ sādanāt
20.6.39	evam abhryādānād ā khananāt
20.6.40	evam audumbaryābhihomāt
20.6.41	evaṃ yūpa ā parivyayaṇād iti
20.6.42	yathopapādam evaitāni karmāṇi kuryād iti śālīkiḥ
20.7.1	puroḍāśīyānām āvapana iti
20.7.2	sūtraṃ baudhāyanasya
20.7.3	pañca muṣṭīn pañcāvattinām āvaped iti śālīkiḥ
20.7.4	dṛṣadupale vṛṣāraveṇoccaiḥ samāhantīti
20.7.5	sūtraṃ baudhāyanasya
20.7.6	śamyayaiveti śālīkiḥ
20.7.7	śūrpasyopohana iti
20.7.8	sūtraṃ śālīkeḥ
20.7.9	atro ha smāha baudhāyanas tūṣṇīṃ śūrpam upohet
20.7.10	samas tenaivāsmin mantreṇa puroḍāśīyān udvaped varṣavṛddham asi prati tvā varṣavṛddhaṃ vettv iti
20.7.11	athodaṅ paryāvṛtya parāpunātīti
20.7.12	sūtraṃ baudhāyanasya
20.7.13	yāṃ kāṃ cid diśam abhi paryāvṛtya parāpunātīti śālīkiḥ
20.7.14	tuṣāṇāṃ nirasana iti
20.7.15	sūtraṃ śālīkeḥ
20.7.16	atro ha smāha baudhāyano 'ta eva yāvanmātrān upahatya kṛṣṇājinasya grīvāta upavaped rakṣasāṃ bhāgo 'sīty athodakam upaspṛśed iti
20.7.17	kṛṣṇājinasya punarāstaraṇa iti
20.7.18	sūtram ācāryayoḥ
20.7.19	prācīnagrīvam uttararkṣam ity aupamanyavaḥ
20.7.20	peṣaṇa iti
20.7.21	sūtraṃ śālīkeḥ
20.7.22	atro ha smāha baudhāyanaḥ prāṇāya tveti prācīṃ prohed apānāya tveti pratīcīṃ vyānāya tveti tiraścīṃ karṣet
20.7.23	atha prācīṃ prohed dīrghām anu prasitim āyuṣe dhām iti
20.7.24	kṛṣṇājine piṣṭāni praskandayed devo vaḥ savitā hiraṇyapāṇiḥ pratigṛhṇātv iti
20.8.1	naikacarau dhṛṣṭer ādānaṃ vidyate na bahuṣv iti śālīkiḥ
20.8.2	atro ha smāha baudhāyana ādita eva dhṛṣṭim ādadīta dhṛṣṭir asi brahma yaccheti
20.8.3	gārhapatyam abhimantrayetāpāgne 'gnim āmādaṃ jahīti
20.8.4	niṣ kravyādaṃ sedheti dakṣiṇāṅgāraṃ nirasyet
20.8.5	athānyān kalpayed ā devayajaṃ vaheti
20.8.6	teṣu carusthālīm adhiśrayed dhruvāsi pṛthivīṃ dṛṃhāyur dṛṃha prajāṃ dṛṃha sajātān asmai yajamānāya paryūheti
20.8.7	athaināṃ pradakṣiṇam aṅgāraiḥ paricinuyān nirdagdhaṃ rakṣo nirdagdhā arātaya iti
20.8.8	sa evam eva sarvāś carusthālīr adhiśrayed iti
20.8.9	carumukheṣv iti
20.8.10	sa ha smāha baudhāyana ādita eva dhṛṣṭim ādadīta
20.8.11	mukhyād eva bhakṣān sādhayed iti
20.8.12	atro ha smāha śālīkiḥ kapālasaṃyojane khalu dhṛṣṭer ādānaṃ bhavati
20.8.13	sa kapālāny evopadhāsyan dhṛṣṭim ādadīta
20.8.14	puroḍāśād eva bhakṣān sādhayed iti
20.8.15	kapālānām upadhāna iti
20.8.16	sūtram ācāryayoḥ
20.8.17	atro ha smāhaupamanyavo yathāmnāyaṃ khalv asyaivaṃ kapālāny upahitāni bhavanti
20.8.18	ya evaiṣo 'ṅgārādhivartato mantras taṃ prathamaṃ kapālpodhānānāṃ kuryād atha tūṣṇīm aṅgāram adhivartayed iti
20.8.19	ekakapāle dvikapāla iti
20.8.20	sa ha smāha baudhāyano yadi caikakapālo yadi ca dvikapālaḥ sarvair enaṃ kapālamantrair upadadhyād iti
20.8.21	atro ha smāha śālīkir yathādhikaraṇam eva kapālāny upadadhyāt
20.8.22	na tu yogābhyūhau gamayet tapanamantraṃ cātra brūyād bhṛgūṇām aṅgirasāṃ tapasā tapyasva tapyethāṃ tapyadhvam iti
20.8.23	kapālānāṃ yoga iti
20.8.24	sūtram ācāryayoḥ
20.8.25	atro ha smāhaupamanyava etair evāsyaitāni mantrair yuktāni yair upahitāni bhavanti
20.8.26	athetaro vimocanamantra eva syād iti
20.8.27	madantīnām adhiśrayaṇa iti
20.8.28	tiraḥ pavitram apa ānīyādhiśrayed iti baudhāyanaḥ
20.8.29	yathopapādam iti śālīkiḥ
20.8.30	saṃyavana iti
20.8.31	sūtraṃ śālīkeḥ
20.8.32	atro ha smāha baudhāyanaḥ praṇītābhyaḥ sruveṇopahatyāpa ānayet
20.8.33	evaṃ madantībhyaḥ
20.8.34	tā ubhayīr ānīyamānāḥ pratimantrayeta sam āpo adbhir agmateti
20.8.35	vyabhimarśa iti
20.8.36	sa ha smāha baudhāyano vyabhimṛśed evaikahaviḥ
20.8.37	evaṃ nānābījānīti
20.8.38	atro ha smāha śālīkiḥ saṃsargāt khalu vyabhimarśo jāyate
20.8.39	nāsaṃsṛjyamānāni havīṃṣi vyabhimṛśen naikahaviḥ
20.8.40	ko hi nānābījānāṃ vyabhimarśa iti
20.8.41	ājyasya nirvapaṇa iti
20.8.42	sūtraṃ śālīkeḥ
20.8.43	ākhyātaṃ baudhāyanasya
20.8.44	atro ha smāhaupamanyavaḥ sarvāṇy eva havīṃṣi pariniṣṭhāpyājyaṃ nirvaped iti
20.8.45	āpyaninayana iti
20.8.46	jaghanena gārhapatyam āpyebhyo ninayed iti baudhāyanaḥ
20.8.47	agreṇātihāyeti śālīkiḥ
20.8.48	agreṇa vā jaghanena vety aupamanyavaḥ
20.9.1	sphyasya saṃśāna iti
20.9.2	sūtraṃ śālīkeḥ
20.9.3	atro ha smāha baudhāyano ya eṣa sphyasyodasano mantras taṃ prathamaṃ saṃśyanānāṃ kuryād atha tūṣṇīṃ sphyam udasyed iti
20.9.4	vedyai parigrahaṇa iti
20.9.5	sūtraṃ śālīkeḥ
20.9.6	atro ha smāha baudhāyanaḥ śroṇiṃ prathamāṃ parigṛhṇīyād atha dakṣiṇam aṃsam athottaram iti
20.9.7	purastād evaināṃ pradakṣiṇaṃ parigṛhṇīyād ity aupanyavaḥ
20.9.8	yoyupana iti
20.9.9	sūtraṃ baudhāyanasya
20.9.10	caturthena yoyupitvā pañcamenodgṛhṇīyād iti śālīkiḥ
20.9.11	prokṣaṇīnām āsādana iti
20.9.12	sphyasya vartmann upaninīyāsādayed iti baudhāyanaḥ
20.9.13	anupaninīyaiveti śālīkiḥ
20.9.14	idhmābarhiṣor upasādana iti
20.9.15	sūtraṃ baudhāyanasya
20.9.16	uttaram idhmam iti śālīkiḥ
20.10.1	vedaparivāsaneṣv iti
20.10.2	pañcadhā vibhajya srucaḥ saṃmṛjed iti baudhāyanaḥ
20.10.3	samastair evādbhir abhyākāram iti śālīkiḥ
20.10.4	prāśitraharaṇasya saṃmārjana iti
20.10.5	sūtraṃ baudhāyanasya
20.10.6	tūṣṇīṃ saṃmṛjed iti śālīkiḥ
20.10.7	na saṃmṛjed ity aupamanyavaḥ
20.10.8	sruksaṃmārjanānām anupraharaṇa iti
20.10.9	sūtraṃ śālīkeḥ
20.10.10	atro ha smāha baudhāyano 'dbhir abhyukṣyāsaṃcara udasyed utkare vā
20.10.11	evam idhmasaṃnahanānīti
20.10.12	patnīnāṃ saṃnahana iti
20.10.13	sa ha smāha baudhāyana ekaikām āsāṃ saṃnahyed ekaikāṃ gārhapatyam īkṣayed ekaikām ājyam avekṣayed iti
20.10.14	atro ha smāha śālīkiḥ sakṛd evaināḥ sarvāḥ saṃnahyed ekaikāṃ gārhapatyam īkṣayed ekaikām ājyam avekṣayed iti
20.10.15	atro ha smāhaupamanyavaḥ sakṛd evaināḥ sarvāḥ saṃnahyet sakṛd gārhapatyam īkṣayed ekaikām ājyam avekṣayed iti
20.10.16	ekaikām evāsāṃ sarveṇasarveṇa karmaṇā parinistiṣṭhed ity aupamanyavīputraḥ
20.10.17	granthikaraṇa iti
20.10.18	avācīnapāśam ūrdhvanirmocanam ity ācāryayoḥ
20.10.19	ūrdhvapāśam avācīnanirmocanam iti dīrghavātsyaḥ
20.10.20	evam iva hi prajāḥ prajāyanta iti
20.10.21	patnyām avidyamānāyām iti
20.10.22	sa ha smāha baudhāyano yajamānāyatana āsīno yajamāna evaitān mantrān nigaded iti
20.10.23	atro ha smāha śālīkiḥ patnīsaṃyojakāḥ khalv ete mantrā dṛṣṭā bhavanti
20.10.24	tasyām avidyamānāyāṃ naivainān ādriyeteti
20.10.25	athainām ājyam avekṣayatīti
20.10.26	sūtraṃ śālīkeḥ
20.10.27	atro ha smāha baudhāyanaḥ patnyā tad avekṣitam upayacchīta tejo 'sīti
20.10.28	athainac chakalenopayatya haret tejo 'nu prehīti
20.10.29	athainad āhavanīye 'dhiśrayed agnis te tejo mā vinaid iti
20.10.30	athainad dhṛtvottareṇa prokṣaṇīḥ sādayitvāvekṣitvotpunuyād ājyavatībhyāṃ prokṣaṇīr iti
20.10.31	ājyasyāvekṣaṇa iti
20.10.32	sūtraṃ baudhāyanasya
20.10.33	sarvair evāvekṣitam ājyam utpunuyād iti śālīkiḥ
20.10.34	ājyagrahāṇāṃ grahaṇa iti
20.10.35	sa ha smāha baudhāyano 'dhvaryur evobhayair mantrair gṛhṇīyāt pauroḍāśikaiś ca yājamānaiś ca
20.10.36	yājamānair yajamāno 'numantrayeteti
20.10.37	atro ha smāha śālīkir adhvaryur evobhayair mantrair gṛhṇīyāt pauroḍāśikaiś ca yājamānaiś ca
20.10.38	na yājamānair yajamāno 'numantrayeteti
20.10.39	atro ha smāhaupamanyavo yathāpi pauroḍāśikā mantrā nābhinivartanta evam evāpi yājamānā mantrā nābhinivarterann iti
20.10.40	idhmābarhiṣaḥ prokṣaṇa iti
20.10.41	tristrir ekaikaṃ prokṣed iti baudhāyanaḥ
20.10.42	sakṛtsakṛd iti śālīkiḥ
20.11.1	barhiṣaḥ prokṣaṇa iti
20.11.2	sūtraṃ śālīkeḥ
20.11.3	atro ha smāha baudhāyanas tiṣṭhan dive tvety agrāṇi prokṣet prahvo 'ntarikṣāya tveti madhyāny upaviśya pṛthivyai tveti mūlāni
20.11.4	saha srucā purastāt pratyañcaṃ granthiṃ pratyukṣyātiśiṣṭāḥ prokṣāṇīr ninayed dakṣiṇāyai śroṇer ottarāyai śroṇeḥ svadhā pitṛbhya ūrg bhava barhiṣadbhya ūrjā pṛthivīṃ gacchateti
20.11.5	sruca udūhana iti
20.11.6	agreṇātmānam udīcīm udūhed iti baudhāyanaḥ
20.11.7	jaghanenātmānam udīcīm udūhed iti śālīkiḥ
20.11.8	prastare pavitre apisṛjati yajamāne prāṇāpānau dadhāmīti vā tūṣṇīṃ veti
20.11.9	pūrvaḥ kalpo baudhāyanasyottaraḥ śālīkeḥ
20.11.10	taṃ yajamānāya vā brahmaṇe vā prayacchatīti
20.11.11	pūrvaḥ kalpaḥ śālīker uttaro baudhāyanasya
20.11.12	śulbasyāyātana iti
20.11.13	sūtraṃ baudhāyanasya
20.11.14	śulbaṃ visrasya dakṣiṇe vedyante stṛṇīyād iti śālīkiḥ
20.11.15	vedyai staraṇa iti
20.11.16	sūtraṃ baudhāyanasya
20.11.17	ata evaināṃ prācīṃ dhātuśa stṛṇīyād iti śālīkiḥ
20.11.18	paridhīnāṃ paridhāna iti
20.11.19	sa ha smāha baudhāyano 'dhyasyed dakṣiṇam upohed uttaram iti
20.11.20	anīkasaṃspṛṣṭān evainān paridadhyād iti śālīkiḥ
20.11.21	atha sūryeṇa purastāt paridadhātīti
20.11.22	sūtraṃ baudhāyanasya
20.11.23	āhavanīyam evaitena yajuṣopatiṣṭheteti śālīkiḥ
20.11.24	ūrdhve samidhāv ādadhātīti
20.11.25	sūtraṃ baudhāyanasya
20.11.26	ūrdhve evaine abhyādhāyānatipātayed iti śālīkiḥ
20.11.27	vidhṛtyoḥ karaṇa iti
20.11.28	sūtram ācāryayoḥ
20.11.29	atro ha smāha dakṣiṇākāro rāthītara ubhe evaite vediṃ vyatiṣajyeyātām iti
20.11.30	madhyamād dhātor anantargarbhe syātām ity aupamanyavaḥ
20.12.1	dohanapavitrasyāsādana iti
20.12.2	visrasya prastara āsādayed iti baudhāyanaḥ
20.12.3	avisrasyaiveti śālīkiḥ
20.12.4	srucāṃ sādana iti
20.12.5	sa ha smāha baudhāyana īṣatpratyavahatām ivopabhṛtaṃ sādayed vidhṛtībhyāṃ cainām avagṛhṇīyād iti
20.12.6	atro ha smāha śālīkir anupūrvā evaināḥ sādayen na copabhṛtaṃ vidhṛtībhyām avagṛhṇīyād iti
20.12.7	haviṣām udvāsana iti
20.12.8	agreṇānudvāsitāni jaghanenodvāsitānīti baudhāyanaḥ
20.12.9	jaghanenānudvāsitāny agreṇodvāsitānīti śālīkiḥ
20.12.10	apacchedam ity aupamanyavaḥ
20.12.11	pratyañjana iti
20.12.12	sa ha smāha baudhāyana ubhayāni pratyañjyāc carūṇāṃ cāśayān kāpālāni ceti
20.12.13	kapālāny eveti śālīkiḥ
20.12.14	kapālānām ādhvaryave vimoka iti
20.12.15	udvāsya havīṃṣīty atrācāryau vimuñcataḥ
20.12.16	bhakṣayann eva bhakṣāṇāṃ pāre kapālāni vimuñced ity aupamanyavaḥ
20.12.17	āghārāv iti
20.12.18	sūtraṃ baudhāyanasya
20.12.19	abhīṣū iva vyatiṣaktau syātām iti śālīkiḥ
20.12.20	saṃpraiṣa iti
20.12.21	agnīd agnīn iti baudhāyanaḥ
20.12.22	agnim agnīd iti śālīkiḥ
20.12.23	agnīt paridhīṃś cāgniṃ cety aupamanyavaḥ
20.12.24	atyākramaṇa iti
20.12.25	savyena pradāsyann atyākrāmed dhutvāmuto dakṣiṇeneti baudhāyanaḥ
20.12.26	dakṣiṇena pradāsyann atyākrāmed dhutvāmutaḥ savyeneti śālīkiḥ
20.12.27	āśrāvaṇa iti
20.12.28	o śrāvayeti baudhāyanaḥ
20.12.29	ā śrāvayeti śālīkiḥ
20.12.30	śrāvayety aupamanyavaḥ
20.12.31	pravara iti
20.12.32	sūtraṃ śālīkeḥ
20.12.33	atro ha smāha baudhāyana utkara ūrdhvāgraṃ sphyaṃ nihatya pravaraṃ pravṛṇīyād atraiva ca sphyam udasyed upariṣṭāc copaspṛśed iti
20.12.34	hotur varaṇa iti
20.12.35	sa ha smāha baudhāyano yady asya pitā vācāryo vā jyāyān vā hotā syād upāṃśv eteṣāṃ gurūṇāṃ nāmāni gṛhṇīyād iti
20.12.36	uccair eva hotur nāma gṛhṇīyād iti śālīkiḥ
20.13.1	abhikrāmaṃ juhotīti
20.13.2	sa ha smāha baudhāyanaḥ sarveṇābhikrāmet padbhyām āhutībhiḥ svareṇa
20.13.3	uttarāmuttarām āhutiṃ jyāyasīṃjyāyasīṃ juhuyād iti
20.13.4	padbhyām evābhikrāmaṃ samānatrāhutīr juhuyād iti śālīkiḥ
20.13.5	samānatra tiṣṭhann āhutībhir evābhikrāmed ity aupamanyavaḥ
20.13.6	samānatraiva tiṣṭhan pradakṣiṇam anudiśaṃ hutvā madhye svāhākāraṃ juhuyād ity āñjīgaviḥ
20.13.7	ājyabhāgayor homa iti
20.13.8	pūrvārdhe pratimukhaṃ prabāhug juhuyād iti baudhāyanaḥ
20.13.9	pūrvārdha eva prabāhug iti śālīkiḥ
20.13.10	haviṣām avadāna iti
20.13.11	sa ha smāha baudhāyanaḥ pūrvārdhād evāgre prathamaṃ mukhyasya haviṣo 'vadyed athāparārdhāt
20.13.12	evam asya pradakṣiṇaṃ haviṣām avattaṃ bhavatīti
20.13.13	atro ha smāha śālīkir aparārdhād evāgre prathamaṃ mukhyasya haviṣo 'vadyed atha pūrvārdhāt
20.13.14	evam asya prāksaṃsthāni havīṃṣi bhavantīti
20.13.15	madhyāt pūrvārdhāt paścārdhāt pañcāvattinām ity aupamanyavaḥ
20.13.16	āhutīnām āyatana iti
20.13.17	sa ha smāha baudhāyanas trīṇy evaitāny ādiṣṭasthānāni bhavanty ājyabhāgau sviṣṭakṛt
20.13.18	athetarā yathāvakāśaṃ juhuyād iti
20.13.19	praṣṭīr evāhutīr juhvat pūrvārdhe sviṣṭakṛtaṃ juhuyād iti śālīkiḥ
20.13.20	srucyam āghārapatham abhijuhuyād ity aupamanyavaḥ
20.13.21	madhye pradakṣiṇaṃ maṇḍalākāram iti rāthītaraḥ
20.13.22	upāṃśuyājasya karaṇa iti
20.13.23	sūtraṃ maudgalyasya
20.13.24	atro ha smāha baudhāyana auṣadhasyopāṃśuyājaṃ kuryād agnīṣomīyaṃ paurṇamāsyāṃ vaiṣṇavam amāvāsyāyām iti
20.13.25	atro ha smāha śālīkir ājyasyopāṃśuyājaṃ kuryāt saumyaṃ paurṇamāsyāṃ vaiṣṇavam amāvāsyāyām iti
20.13.26	atro ha smāhaupamanyava auṣadhasyaivopāṃśuyājaṃ kuryāt sarasvataḥ paurṇamāsyāṃ sarasvatyā amāvāsyāyām iti
20.13.27	ubhayatraivājyasya vaiṣṇava iti rāthītaraḥ
20.13.28	atro ha smāha kauṇapatantriś caruś ca syād vaiṣṇavaś ca syāt svayaṃ caiva yajamānaḥ prāśnīyād iti
20.13.29	pañcamasyāvadānasyābhivṛddhyā iti
20.13.30	auṣadhasyābhivardhayed iti baudhāyanaḥ
20.13.31	ājyasyaiveti śālīkiḥ
20.13.32	mekṣaṇasyānupraharaṇa iti
20.13.33	sūtraṃ śālīkeḥ
20.13.34	atro ha smāha baudhāyano na mekṣaṇanyāyena vapāśrapaṇī anuprahared iti
20.13.35	prāśitrasyāvadāna iti
20.13.36	sūtraṃ baudhāyanasya
20.13.37	parihariṣyann eva prāśitram avadyed iti śālīkiḥ
20.13.38	ājyahaviṣy anvāhāryasya karaṇa iti
20.13.39	kuryād iti baudhāyanaḥ
20.13.40	na kuryād iti śālīkiḥ
20.13.41	anvāhāryasyāsādana iti
20.13.42	agreṇa yajamānaṃ ca brahmāṇaṃ ca paryāhṛtya dakṣiṇasyāṃ śroṇyām āsādayed iti baudhāyanaḥ
20.13.43	ata eva dakṣiṇasyāṃ śroṇyām iti śālīkiḥ
20.14.1	anvāhāryasyodvāsana iti
20.14.2	agreṇa sruca udañcam udvāsayed iti baudhāyanaḥ
20.14.3	jaghanena sruca udañcam iti śālīkiḥ
20.14.4	havirucchiṣṭānām udvāsana iti
20.14.5	agreṇa sruca udañcy udvāsayed iti baudhāyanaḥ
20.14.6	jaghanena sruca udañcīti śālīkiḥ
20.14.7	anūyājānāṃ homa iti
20.14.8	sūtraṃ baudhāyanasya
20.14.9	pratīcīr evaitā āhutīḥ saṃsthāpayed iti śālīkiḥ
20.14.10	vājavatyor vyūhana iti
20.14.11	sa ha smāha baudhāyano 'kṣṇayā pratīcīm upabhṛtaṃ pratyūhed adbhiś caināṃ saṃspṛśed iti
20.14.12	atro ha smāha śālīkiḥ prācīnapuṣkare evaine vikarṣen na copabhṛtam adbhiḥ saṃspṛśed iti
20.14.13	prastarasya samañjana iti
20.14.14	tristrir ekaikasyāṃ samañjyād iti baudhāyanaḥ
20.14.15	sakṛtsakṛd iti śālīkiḥ
20.14.16	prastarasyānupraharaṇa iti
20.14.17	sa ha smāha baudhāyano 'dhvaryur evobhayair mantrair anupraharet pauroḍāśikaiś ca yājamānaiś ca
20.14.18	yājamānair yajamāno 'numantrayeteti
20.14.19	atro ha smāha śālīkir adhvaryur evobhayair mantrair anupraharet pauroḍāśikaiś ca yājamānaiś ca
20.14.20	na yājamānair yajamāno 'numantrayeteti
20.14.21	atro ha smāhaupamanyavo yathāpi pauroḍāśikā mantrā nābhivartanta evam evāpi yājamānā mantrā nābhivarterann iti
20.14.22	paridhīnām abhyādhāna iti
20.14.23	sūtraṃ baudhāyanasya
20.14.24	prasthāna evainān abhyādadhyād iti śālīkiḥ
20.14.25	athainān saṃsrāveṇābhijuhotīti
20.14.26	sūtraṃ baudhāyanasya
20.14.27	prastaraṃ caiva paridhīṃś cābhijuhuyād iti śālīkiḥ
20.14.28	srucor vimoka iti
20.14.29	pūrvaḥ kalpo baudhāyanasyottaraḥ śālīkeḥ
20.14.30	patnīsaṃyājeṣv ṛtvijāṃ parikramaṇa iti
20.14.31	sūtraṃ baudhāyanasya
20.14.32	sarva evottareṇa gārhapatyaṃ parikrāmeyur iti śālīkiḥ
20.15.1	patnīnāṃ saṃyājana iti
20.15.2	sūtraṃ baudhāyanasya
20.15.3	dhrauvājyena dhvānenaiva patnīḥ saṃyājayed iti śālīkiḥ
20.15.4	antardhāya devānāṃ patnīḥ saṃyājayed iti baudhāyanaḥ
20.15.5	anantardhāyaiveti śālīkiḥ
20.15.6	patnīsaṃyājeṣu śamyuvākasya karaṇa iti
20.15.7	kuryād iti baudhāyanaḥ
20.15.8	na kuryād iti śālīkiḥ
20.15.9	dhruvāyā āpyāyana iti
20.15.10	sa ha smāha baudhāyana ubhāv eva dhruvām āpyāyayetām adhvaryuś ca yajamānaś ceti
20.15.11	adhvaryur eva dhruvām āpyāyya samiṣṭayajur juhuyād iti śālīkiḥ
20.15.12	samiṣṭayajuṣo homa iti
20.15.13	sūtram ācāryayoḥ
20.15.14	atro ha smāha gautamaḥ svāhā vācīti hutvā barhiṣo dhātūnāṃ saṃpralupya dhruvāyāṃ samajyānuprahṛtyābhijuhuyāt svāhā vāte dhāḥ svāheti
20.16.1	athāto 'gnyādheyaṃ vyākhyāsyāmaḥ
20.16.2	saṃbhāreṣv iti
20.16.3	sūtraṃ rāthītarāṇām
20.16.4	atro ha smāha baudhāyano nāśanihataṃ kurvīta ghorarūpam iti
20.16.5	kurvītaivāśanihatam
20.16.6	na tu muñjakulāyam
20.16.7	na hy etasyānukhyā vijñāyata iti śālīkiḥ
20.16.8	pātrāṇāṃ karaṇa iti
20.16.9	sa ha smāha baudhāyanas tvaktāasecanāni kārayed agrataḥpuṣkarāṇi
20.16.10	evam asya prācīnapuṣkarāḥ srucaḥ sannā bhavantīti
20.16.11	atro ha smāha śālīkis tvaktāasecanāni kārayen mūlataḥpuṣkarāṇi
20.16.12	evam asya prācīnapuṣkarāḥ srucaḥ sannā bhavantīti
20.16.13	vijñāyate tasmād avācīnāgrā vanaspatayaḥ pṛthivīṃ kṣiyantīti
20.16.14	srucāṃ pramāṇa iti
20.16.15	bāhumātrāḥ syur iti baudhāyanaḥ
20.16.16	aratnimātrā iti śālīkiḥ
20.16.17	prādeśamātrā ity aupamanyavaḥ
20.16.18	srucām ākṛtivikāra iti
20.16.19	hastyoṣṭhyaḥ syur iti baudhāyanaḥ
20.16.20	vāyasapucchā iti śālīkiḥ
20.16.21	haṃsamukhaprasecanā ity aupamanyavaḥ
20.16.22	ambarīṣasya karaṇa iti
20.16.23	uttarato 'gnyagārasyāmbarīṣaṃ kuryād iti baudhāyanaḥ
20.16.24	yatraivāmbarīṣaḥ syāt tad gacched iti śālīkiḥ
20.16.25	agnyagārasya parikrama iti
20.16.26	dakṣiṇeneti baudhāyanaḥ
20.16.27	uttareṇeti śālīkiḥ
20.16.28	rohite carmaṇīti
20.16.29	sūtraṃ baudhāyanasya
20.16.30	apy arohitaṃ syād iti śālīkiḥ
20.16.31	brahmaudanasya mantrāmantra iti
20.16.32	mantravān syād iti baudhāyanas tūṣṇīka iti śālīkiḥ
20.16.33	brahmaudanasya nirvapaṇa iti
20.16.34	pavitravatā pātreṇa mantravantam iti baudhāyanaḥ
20.16.35	apavitreṇa tūṣṇīkam iti śālīkiḥ
20.16.36	brahmaudanasya śrapaṇa iti
20.16.37	payasi śrapayed iti baudhāyanaḥ
20.16.38	apsv iti śālīkiḥ
20.16.39	naivāsminn āsiñcen na niḥṣiñced iti baudhāyanaḥ
20.16.40	kāmam asminn āsiñcen na niḥṣiñced iti śālīkiḥ
20.16.41	visrāvya taṃ sūpavantam ity aupamanyavaḥ
20.16.42	brahmaudanasyopastaraṇa iti
20.16.43	sūtraṃ baudhāyanasya
20.16.44	nopastṛṇīteti śālīkiḥ
20.16.45	brahmaudanasyodavāsana iti
20.16.46	sūtraṃ baudhāyanasya
20.16.47	atraiva paryupaviśeyur iti śālīkiḥ
20.16.48	brahmaudanasyopohana iti
20.16.49	yajño mopanamatv iti vā tūṣṇīṃ veti
20.16.50	pūrvaḥ kalpo baudhāyanasyottaraḥ śālīkeḥ
20.16.51	brahmaudanasya prāśana iti
20.16.52	ārṣeyā eva brahmaudanaṃ prāśnīyur iti baudhāyanaḥ
20.16.53	ya eva keca niyatapānā iti kātyaḥ
20.16.54	atro ha smāhaupamanyavo mahartvija eva brahmaudanaṃ prāśnīyuḥ
20.16.55	atra hy evaite satānunaptriṇo bhavantīti
20.16.56	samidhām abhyādhāna iti
20.16.57	sūtraṃ śālīkeḥ
20.16.58	atro ha smāha baudhāyanaḥ sakṛtprāśite 'pratyavamṛṣṭe samidho 'bhyajyādadhyād iti
20.16.59	atro ha smāhaupamanyavo 'traivaināḥ pārśvataḥ samajya sādayet
20.16.60	te yadā sarvaṃ prāśnīyur athaitāṃ pātrīṃ nirṇijyopastīrya yat sthālyām ājyam avaśiṣṭaṃ syāt tat sakṛd abhyunnīya tena samidho 'bhyajyādadhyād iti
20.16.61	goḥ karaṇa iti
20.16.62	kuryād iti baudhāyanaḥ
20.16.63	na kuryād iti śālīkiḥ
20.16.64	api bahvīr api kurvīta
20.16.65	anu caitasya bhavet puṇyā praśaṃseti kātyaḥ
20.16.66	araṇyoḥ pradāna iti
20.16.67	sūtram ācāryayoḥ
20.16.68	atro ha smāhaupamanyavo 'pararātra evāsmā araṇī prayacchet
20.16.69	varaṃ dadāmīty eva vācaṃ visṛjed iti
20.16.70	agnyāyatanānāṃ parilepana iti
20.16.71	sūtram ācāryayoḥ
20.16.72	atro ha smāhaupamanyavo gārhapatyāyatanam evaikaṃ parilimpet
20.16.73	tad dhi vidagdhaṃ bhavatīti
20.16.74	saṃbhārāṇāṃ nivapana iti
20.16.75	sūtram ācāryayoḥ
20.16.76	atro ha smāhaupamanyavo gārhapatyāyatana evainān sarvair mantraiḥ pariniṣṭhāpya tredhā nivaped iti
20.17.1	idhmasya haraṇa iti
20.17.2	sa ha smāha baudhāyano jānudaghne prathamaṃ hared atha nābhidaghne 'tha grīvadaghne
20.17.3	prāṇāṃs tu nātihared iti
20.17.4	ādadāna evaitā mātrā abhisaṃpādayet
20.17.5	prāṇāṃs tv eva nātihared iti śālīkiḥ
20.17.6	saṃbhārāṇām ākramaṇa iti
20.17.7	sūtraṃ śālīkeḥ
20.17.8	atro ha smāha baudhāyana evam evaitena purastāt pratyag āvṛttena dakṣiṇena pūrvapadenottarataḥ pārśvataḥ saṃbhārāṇām ākramayed yathāhitasyāgner aṅgārā abhyavavarterann iti
20.17.9	aśvasya dāna iti
20.17.10	adhvaryava etam agnipadam aśvaṃ dadyād anyaṃ brahmaṇa iti baudhāyanaḥ
20.17.11	etaṃ brahmaṇe 'nyam adhvaryava iti śālīkiḥ
20.17.12	idhmasya nidhāna iti
20.17.13	sūtraṃ baudhāyanasya
20.17.14	tūṣṇīm evedhmaṃ nidadhyād iti śālīkiḥ
20.17.15	sabhyāvasathyayoḥ karaṇa iti
20.17.16	kuryād iti baudhāyanaḥ
20.17.17	na kuryād iti śālīkiḥ
20.17.18	sabhyāvasathyayor viharaṇa iti
20.17.19	āhavanīyād evainau vihared iti baudhāyanaḥ
20.17.20	grāmāgner iti śālīkiḥ
20.17.21	nirmanthyau syātām ity aupamanyavaḥ
20.17.22	atro ha smāhaupamanyavīputraḥ sabhāyām eva sabhyaṃ vyapadiśed āvasatha āvasathīyaṃ parvaṇi cainayo sthālīpākau śrapayitvā brahmaṇe juhuyād iti
20.17.23	etad api na kuryād ity āñjīgaviḥ
20.17.24	rathacakrasya karaṇa iti
20.17.25	kuryād iti baudhāyanaḥ
20.17.26	na kuryād iti śālīkiḥ
20.17.27	atro ha smāhaupamanyavo ratham evaitaṃ saṃyuktaṃ prāñcaṃ pravartayet
20.17.28	tam ṛtvigbhyo dadyād iti
20.17.29	etad api na kuryād ity āñjīgaviḥ
20.17.30	tanūnām anudeśa iti
20.17.31	pratyadhītyānudiśed iti baudhāyanaḥ
20.17.32	yās te agne ghorās tanuvas tābhir amuṃ gacchety eva brūyād iti śālīkiḥ
20.17.33	virājakrameṣv iti
20.17.34	sūtraṃ baudhāyanasya
20.17.35	narya prajāṃ me gopāyety eva brūyād iti śālīkiḥ
20.17.36	pūrṇāhutyai havana iti
20.17.37	sūtraṃ baudhāyanasya
20.17.38	pariśrita eva pūrṇāhutiṃ juhuyād iti śālīkiḥ
20.18.1	pūrṇāhutau tūṣṇīm agnihotra iti
20.18.2	sūtraṃ rāthītarāṇām
20.18.3	atro ha smāha baudhāyanaḥ pūrṇāhutim eva juhuyān na tūṣṇīm agnihotram iti
20.18.4	tūṣṇīm agnihotram eva juhuyān na pūrṇāhutim iti śālīkiḥ
20.18.5	daśahotur vyākhyāna iti
20.18.6	sa ha smāha baudhāyano yatra kvaca havir nirvapsyan syāt sāmidhenīr vānuvakṣyan vyācakṣītaiva tatra daśahotāram
20.18.7	ity eṣv evaitad āgnyadheyikeṣu tantreṣu dṛṣṭaṃ bhavatīti śālīkiḥ
20.18.8	asminn evaitad āgneye 'ṣṭākapāle dṛṣṭaṃ bhavatīty aupamanyavaḥ
20.18.9	tantrakaraṇa iti
20.18.10	sa ha smāha baudhāyanaḥ pañcadaśasāmidhenīkāḥ syur vārtraghnāv ājyabhāgāv uccair devatā iti
20.18.11	atro ha smāha śālīkiḥ saptadaśasāmidhenīkāḥ syur vṛdhanvantāv ājyabhāgāv upāṃśu devatā iti
20.18.12	atro ha smāhaupamanyava āgneye 'ṣṭākapāle vārtraghnāv ājyabhāgau syātāṃ vṛdhanvantāv aindrāgnādityayo rayimantau puṣṭimantau pavamānahaviḥṣu vītavantāv anvārambheṣṭyām iti
20.18.13	yājamānasya karaṇa iti
20.18.14	abhīnāmaṃ yājamānaṃ kuryād iti baudhāyanaḥ
20.18.15	kuryād yathāvakāśaṃ yājamānam iti śālīkiḥ
20.18.16	dakṣiṇānāṃ dāna iti
20.18.17	sūtraṃ śālīkeḥ
20.18.18	atro ha smāha baudhāyanaḥ sarvā evaitā iṣṭīr dakṣiṇāvatīḥ kuryāt
20.18.19	tisrastisra ekaikasyāṃ dadyān mithunāv uttamāyām iti
20.18.20	tantarasamāsa iti
20.18.21	nāsti tantrasamāsa ācāryayoḥ
20.18.22	atro ha smāhaupamanyava āgneyo 'ṣṭākapālo 'gnaye pavamānāya tatprathamaṃ tantraṃ syāt
20.18.23	athāgnaye pāvakāyāgnaye śucaye tad dvitīyam
20.18.24	athaindrāgnaś cādityaś ca carur antaṃ parīyātām iti
20.18.25	dakṣiṇānāṃ dāna iti
20.18.26	sūtraṃ śālīkeḥ
20.18.27	ākhyātaṃ baudhāyanasya
20.18.28	atro ha smāhaupamanyavaḥ sarvā evaitā iṣṭīr dakṣiṇāvatīḥ kuryāc catasraścatasra ekaikasyāṃ dadyān mithunāv uttamāyām iti
20.18.29	ananvārabdhadarśapūrṇamāsasya prāyaścittakaraṇa iti
20.18.30	kuryād iti baudhāyanaḥ
20.18.31	na kuryād iti śālīkiḥ
20.18.32	anvārambheṣṭyām iti
20.18.33	caturhotāraṃ sārasvatau homāv anvārambheṣṭim ity etad upavasathe kuryād athetarad iṣṭyahani kuryād iti baudhāyanaḥ
20.18.34	caturhotāraṃ sārasvatau homāv ity etad upavasathe kuryād athetarad iṣṭyahani kuryād iti śālīkiḥ
20.18.35	caturhotāram evopavasathe kuryād athetarad iṣṭyahani kuryād ity aupamanyavaḥ
20.18.36	sarvam evaitad iṣṭyahani kuryād ity aupamanyavīputraḥ
20.19.1	athātaḥ punarādheyaṃ vyākhyāsyāmaḥ
20.19.2	sarparājñīṣv iti
20.19.3	sūtraṃ śālīkeḥ
20.19.4	atro ha smāha baudhāyanaḥ sarparājñiyā ṛgbhir gārhapatyam ādadhātīti taṃ ṣaḍbhir ādhāya saptamyopatiṣṭheteti
20.19.5	pūrṇāhutyai karaṇa iti
20.19.6	kuryād iti baudhāyanaḥ
20.19.7	na kuryād iti śālīkiḥ
20.19.8	tantrakaraṇa iti
20.19.9	sūtraṃ śālīkeḥ
20.19.10	atro ha smāha baudhāyana ubhayāni tantrāṇi kārayet paunarādheyikāni cāgnyādheyikāni ca
20.19.11	āgneyam aṣṭākapālaṃ nirvapet
20.19.12	tasyāsamudite 'gnyādheyadakṣiṇā dadyāt
20.19.13	athāgneyaṃ pañcakapālam
20.19.14	tasyāsamudite punarādheyadakṣiṇā dadyāt
20.19.15	athaindrāgnaṃ cādityaṃ ca carum
20.19.16	athāgnivāruṇam
20.19.17	pāre dvādaśāhasya tanva iti
20.19.18	vibhaktīnāṃ dhāna iti
20.19.19	sūtraṃ śālīkeḥ
20.19.20	atro ha smāha baudhāyanaḥ sarvāṃsarvām ṛcam uktvā yajeteti
20.19.21	āgneyīr dvyakṣarā vibhaktīr dadhyād ity aupamanyavaḥ
20.19.22	puroḍāśasya parihoma iti
20.19.23	daivataṃ parijuhuyād iti baudhāyanaḥ
20.19.24	sasviṣṭakṛtkam iti śālīkiḥ
20.19.25	sviṣṭakṛto nirvacana iti
20.19.26	sve sthāne nirbrūyād iti baudhāyanaḥ
20.19.27	sve sthāne nirucya kāmaṃ tata ūrdhvaṃ nirbrūyād iti śālīkiḥ
20.19.28	atro ha smāhaupamanyavaḥ pañcaitāni sviṣṭakṛtsthānāni bhavantīti
20.19.29	teṣu sarveṣu nirbrūyād iti
20.19.30	athāpāhṛtāgner naṣṭāraṇīkasya ceti
20.19.31	sūtraṃ śālīkeḥ
20.19.32	atro ha smāha baudhāyanaḥ kāmaṃ naṣṭeṣu vāpahṛteṣu vāgniṣu nādriyetāgnyādheyam
20.19.33	ādhānaprabhṛti yajamāna evāgnayo bhavanti
20.19.34	tasya prāṇo gārhapatyo 'pāno 'nvāhāryapacano vyāna āhavanīyaḥ
20.19.35	kāmam upāvarohya juhuyād iti
20.19.36	agnīnāṃ viharaṇa iti
20.19.37	sūtraṃ baudhāyanasya
20.19.38	ādhānaprabhṛty evaite 'jasrāḥ syur iti śālīkiḥ
20.19.39	pātrāṇāṃ sādana iti
20.19.40	sūtraṃ śālīkeḥ
20.19.41	atro ha smāha baudhāyanaḥ kūrce vā tṛṇeṣu vā pātrāṇi sādayet
20.19.42	apasavyaṃ dāruṇā dāru saṃlīyamānaṃ bhavatīti
20.19.43	dvayor homa iti
20.19.44	sa ha smāha baudhāyano yadi pūrvā bhreṣaṃ nīyād uttarayā prāyaścittaṃ kurvīta
20.19.45	atha yady uttarā bhreṣaṃ nīyād ubhayaṃ bhreṣakṛtaṃ syād anyayā prāyaścittaṃ kurvīteti
20.19.46	atro ha smāha śālīkir yatarā katarā cid bhreṣaṃ nīyād ubhayaṃ bhreṣakṛtaṃ syād anyayaiva tataḥ prāyaścittaṃ kurvīteti
20.20.1	abhijvalana iti
20.20.2	sūtraṃ baudhāyanasya
20.20.3	gārhapatyād aṅgāreṇābhijvālya triḥ paryagni kuryād iti śālīkiḥ
20.20.4	vartma kurvann udag udvāsayatīti
20.20.5	sūtraṃ śālīkeḥ
20.20.6	atro ha smāha baudhāyanas tatraiva triḥ pratiṣṭhāpayann ivodvāsayet
20.20.7	traya ime lokāḥ
20.20.8	eṣv eva lokeṣu pratitiṣṭhatīti
20.20.9	unnayana iti
20.20.10	pūrṇān vānūco veti
20.20.11	pūrvaḥ kalpo baudhāyanasyottaraḥ śālīkeḥ
20.20.12	saṃmarśa iti
20.20.13	sa ha smāha baudhāyana ubhayaṃ saṃmṛśed yac ca sthālyāṃ sruggataṃ ceti
20.20.14	sruggatam eveti śālīkiḥ
20.20.15	atha jaghanena gārhapatyam upasādayatīti
20.20.16	sūtraṃ baudhāyanasya
20.20.17	agreṇātihāyeti śālīkiḥ
20.20.18	havana iti
20.20.19	svayaṃ vyavetya juhuyād iti baudhāyanaḥ
20.20.20	yady asya putro vāntevāsī vālaṃkarmīṇaḥ syāt sa dakṣiṇata āsīno juhuyād iti śālīkiḥ
20.20.21	āhutyor homa iti
20.20.22	pūrvāpare juhuyād iti baudhāyanaḥ
20.20.23	praṣṭī iti śālīkiḥ
20.20.24	dvir upamṛjya dvir nimṛjed iti baudhāyanaḥ
20.20.25	sakṛd upamṛjya dvir nimṛjed iti śālīkiḥ
20.20.26	dvir aṅgulyā prāśyodaṅ paryāvṛtya prācīnadaṇḍayā srucā bhakṣayatīti
20.20.27	sūtraṃ baudhāyanasya
20.20.28	udīcīnadaṇḍayā bhakṣayed iti śālīkiḥ
20.20.29	nirṇijya srucaṃ niṣṭapyādbhiḥ pūrayitvodag uddiśatīti jaghanena gārhapatyam apo ninayatīdam aham agnau vaiśvānare 'mṛtaṃ juhomi svāhety akṣityām akṣitāhutim iti veti
20.20.30	pūrvaḥ kalpo baudhāyanasyottaraḥ śālīkeḥ
20.20.31	āgnipāvamānībhir upasthāna iti
20.20.32	sa ha smāha baudhāyanaḥ saṃvatsaraṃ yathopasthitam āhavanīyam upasthāya tata āgnipāvamānībhir gārhapatyam upatiṣṭhetātha gāyatrībhir atha dvipadābhir atha śvo bhūte yathāyatham iti
20.20.33	atro ha smāha śālīkir yat prāk cordhvaṃ cāgnipāvamānībhyas tena saṃvatsaraṃ yathopasthitam āhavanīyam upasthāya tata āgnipāvamānībhir gārhapatyam upatiṣṭhetātha gāyatrībhir atha dvipadābhir atha śvo bhūte yathāyatham iti
20.20.34	evam aupamanyavo na cāsyāta ūrdhvam āgnipāvamānya āhavanīyam āgaccheyur na gārhapatyam
20.20.35	svādhyāyārthā evāsyāta ūrdhvaṃ syur iti
20.20.36	vyāhṛtībhir upasthāya bhartuṃ vaḥ śakeyaṃ śraddhā me mā vigād ity eva brūyād ity āñjīgaviḥ
20.20.37	āśiḥṣv iti
20.20.38	sa ha smāha baudhāyana ātmane prathamam āśāsītātha jātebhyo 'tha tantava iti
20.20.39	atro ha smāha śālīkir jātebhyaḥ prathamam āśāsītāthātmane 'tha tantava iti
20.20.40	atro ha smāhaupamanyavo 'jāteṣv evātmane ca tantave ceti
20.20.41	kāmam api sāyaṃprātar āśāsītety aupamanyavīputraḥ
20.21.1	piṇḍapitṛyajñasya karaṇa iti
20.21.2	sa ha smāha baudhāyana ādita eva prācīnāvītaṃ kurvīta
20.21.3	sa prācīnāvīty eva syād āhutīnāṃ homāt
20.21.4	āhutīr hoṣyan yajñopavītaṃ kurvīta
20.21.5	sa yajñopavīty eva syād ā sakṛdācchinnasya staraṇāt
20.21.6	sakṛdācchinnaṃ stariṣyan prācīnāvītaṃ kurvīta
20.21.7	sa prācīnāvīty eva syād ā prājāpatyāyai
20.21.8	yajñopavīty eva prājāpatyayarcā gārhapatyam upatiṣṭheteti
20.21.9	atro ha smāha śālīkir ādita eva prācīnāvītaṃ kurvīta
20.21.10	sa prācīnāvītyeva syād ā prājāpatyāyai
20.21.11	yajñopavīty eva prājāpatyayarcodaṅṅ eyād iti
20.21.12	tūṣnīṃ sakṛd utpūya sakṛt prokṣya sakṛd dhaviṣkṛd rūpaṃ kuryād iti baudhāyanaḥ
20.21.13	sakṛd evainān suphalīkṛtān kṛtvā pavitravatyāṃ sthālyām opya sthālīpākaṃ śrapayitvābhighāryodañcam udvāsayed iti śālīkiḥ
20.21.14	āhutīnāṃ homa iti
20.21.15	sūtraṃ baudhāyanasya
20.21.16	nātra madhyamām āhutiṃ juhuyāt
20.21.17	mekṣaṇam eva tṛtīyaṃ syād iti śālīkiḥ
20.21.18	sakṛdācchinnasya staraṇa iti
20.21.19	upaniṣkramyāgnyagārād dakṣiṇe pūrve 'vāntaradeśe sakṛdācchinnaṃ stṛṇīyād dakṣiṇataś colmukam upanidadhyād iti baudhāyanaḥ
20.21.20	antar evaitāṃ diśam iti śālīkir na cātrolmukam upanidadhyād iti
20.21.21	piṇḍānāṃ dāna iti
20.21.22	sūtraṃ śālīkeḥ
20.21.23	atro ha smāha baudhāyanaḥ parastād evāmuto 'rvāco 'pasalaiḥ piṇḍān dadyād iti
20.21.24	āñjanābhyañjane manaso nihnava iti
20.21.25	pūrvaḥ kalpo baudhāyanasyottaraḥ śālīkeḥ
20.21.26	piṇḍānām anupraharaṇa iti
20.21.27	sūtraṃ śālīkeḥ
20.21.28	atro ha smāha baudhāyano 'traivaite piṇḍāḥ pariśayīrann ucchiṣṭā hy ete bhavanti pitṛbhir bhakṣaṃkṛtā iti
20.21.29	atiśiṣṭasya prāśana iti
20.21.30	svayaṃ yajamānaḥ prāśnīyād iti baudhāyanaḥ
20.21.31	putrāya vāntevāsine vā dadyād iti śālīkiḥ
20.21.32	patnīṃ prāśayet
20.21.33	prajāsyaiṣā bhavatīty aupamanyavaḥ
20.21.34	aṅgulyā yāvan mātram avaghrāyāthetarad agnāv anuprahared ity aupamanyavīputraḥ
20.21.35	bhasmotkara udvāsya saṃpracchādayed ity āñjīgaviḥ
20.21.36	apo 'bhyavahared iti maudgalyaḥ
20.22.1	āgrayaṇasya tantrasamāsa iti
20.22.2	nāsti tantrasamāsa ācāryayoḥ
20.22.3	atro ha smāhaupamanyavaḥ saumyaṃ nirupyāthetarāṇi havīṃṣi nirvapet
20.22.4	evam asya carumukhāni havīṃṣi bhavantīti
20.22.5	atro ha smāhaupamanyavīputro 'tipātād āvāpika eva saumyaḥ syāt
20.22.6	antareṇa vaiśvadevaṃ caikakapālaṃ ca nirvaped iti
20.22.7	atro ha smāhāñjīgavis trīṇy etāni havīṃṣi bhavanti
20.22.8	traya ime lokāḥ
20.22.9	eṣv eva lokeṣu pratitiṣṭhati
20.22.10	śyāmākenaivāsya prastareṇaitad āptaṃ bhavatīti
20.22.11	ajyānīnāṃ homa iti
20.22.12	sūtraṃ baudhāyanasya
20.22.13	purastāt sviṣṭakṛto 'jyānīr upajuhuyād iti śālīkiḥ
20.22.14	āgrayaṇahaviṣāṃ śrapaṇa iti
20.22.15	payasi śrapayed iti baudhāyanaḥ
20.22.16	apsv iti śālīkiḥ
20.22.17	āgrayaṇa ekakapālasya karaṇa iti
20.22.18	kuryād iti baudhāyanaḥ
20.22.19	na kuryād iti śālīkiḥ
20.22.20	tantrakaraṇa iti
20.22.21	sa ha smāha baudhāyanaḥ pañcadaśasāmidhenīkāḥ syur vārtraghnāv ājyabhāgāv uccairdevatāḥ
20.22.22	kuryād yājamānam iti
20.22.23	atro ha smāha śālīkiḥ saptadaśasāmidhenīkāḥ syur vṛdhanvantāv ājyabhāgāv upāṃśudevatāḥ
20.22.24	kuryād yājamānam iti
20.23.1	viparidhāna iti
20.23.2	sa ha smāha baudhāyana āhavanīyenaikena viparidhāya pravrajet
20.23.3	proṣya punarāgamya sarvair mantrair āhavanīyaṃ pratyupatiṣṭheteti
20.23.4	atro ha smāha śālīkir yathopapannam evāgnibhir viparidhāya pravrajet
20.23.5	proṣya punarāgamya sarvair mantrair ekaikaṃ pratyupatiṣṭheteti
20.23.6	anupasthāya pravrajitasyeti
20.23.7	yatra smaret parokṣaṃ tata enaṃ nityenopatiṣṭheteti baudhāyanaḥ
20.23.8	na cet smaret proṣya punarāgamya nityenaiveti śālīkiḥ
20.23.9	pravasathāhutāv iti
20.23.10	sa ha smāha baudhāyano yadi kṛtaṃ prāyaścittaṃ syān nādriyeta tatra hotum
20.23.11	atha yady akṛtaṃ syāt tatraināṃ juhuyād iti
20.23.12	atro ha smāha śālīkir ye pratyāmnātaprāyaścittā bhreṣāḥ syus tāny eva tatra pāyaścittāni syuḥ
20.23.13	atha ye 'pratyāmnātaprāyaścittā bhreṣāḥ syur naivainām ādriyeteti
20.23.14	atro ha smāhaupamanyavo yadi caiva kṛtaṃ prāyaścittaṃ syād yadi cākṛtaṃ juhuyād eva tatra pravasathāhutim iti
20.23.15	virājakrameṣv iti
20.23.16	pūrvaḥ kalpo baudhāyanasyottaraḥ śālīkeḥ
20.23.17	apām ācamana iti
20.23.18	dvir mantreṇāpa ācāmet sakṛt tūṣṇīm iti baudhāyanaḥ
20.23.19	sakṛn mantreṇāpa ācāmed dvis tūṣṇīm iti śālīkiḥ
20.23.20	sākṣīkaraṇa iti
20.23.21	sa ha smāha baudhāyanaḥ sarvā evaitā devatāḥ sākṣiṇīḥ kurvītāgne vratapate vrataṃ cariṣyāmīti
20.23.22	agnir vai devānāṃ vratapatir ity etad eva nātimanyeteti śālīkiḥ
20.23.23	kapāle naṣṭe bhinne veti
20.23.24	sūtram ācāryayoḥ
20.23.25	atro ha smāhaupamanyavo mano jyotir juṣatāṃ trayastriṃśat tantava ity ete sruvāhutī hutvāthānyad apisṛjed gharmo devāṃ apyetv iti
20.23.26	sa eṣa mantro bhavati saṃ tvā siñcāmi yajuṣeti
20.23.27	payo vājyaṃ vāsiktam etenaiva mantreṇa saṃsiñced iti
20.23.28	ājyagrahāṇāṃ grahaṇa iti
20.23.29	sa ha smāha baudhāyano 'dhvaryur evobhayair mantrair gṛhṇīyāt pauroḍāśikaiś ca yājamānaiś ca
20.23.30	yājamānair yajamāno 'numantrayeteti
20.23.31	atro ha smāha śālīkir adhvaryur evobhayair mantrair gṛhṇīyāt pauroḍāśikaiś ca yājamānaiś ca
20.23.32	na yājamānair yajamāno 'numantrayeteti
20.23.33	atro ha smāhaupamanyavo yathāpi pauroḍāśikā mantrā nābhivartanta evam evāpi yājamānā mantrā nābhivarterann iti
20.23.34	paridhīnāṃ paridhāna iti
20.23.35	sa ha smāha baudhāyano 'dhvaryur evobhayair mantraiḥ paridadhyāt pauroḍāśikaiś ca yājamānaiś ca
20.23.36	yājamānair yajamāno 'numantrayeteti
20.23.37	atro ha smāha śālīkir adhvaryur evobhayair mantraiḥ paridadhyāt pauroḍāśikaiś ca yājamānaiś ca na yājamānair yajamāno 'numantrayeteti
20.23.38	atro ha smāhaupamanyavo yathāpi pauroḍāśikā mantrā nābhivartanta evam evāpi yājamānā mantrā nābhivarterann iti
20.23.39	samidhor abhyādhīyamānayor japatīti
20.23.40	sūtraṃ baudhāyanasya
20.23.41	sarva evaiṣo 'gniyojano mantraḥ syād iti śālīkiḥ
20.24.1	atha bhūr bhuvaḥ suvar ity agnihotram etābhir vyāhṛtībhir upasādayed iti
20.24.2	sa evam eva saṃvatsaresaṃvatsara iti sūtraṃ śālīkeḥ
20.24.3	atro ha smāha baudhāyano yasyāṃ rātryām ādita upasādayet saṃvatsare paryavete tasyām upasādya na tata ūrdhvam ādriyeteti
20.24.4	atro ha smāhaupamanyavo 'bhyārūḍhaḥ khalv asyaiva saṃvatsaro bhavati
20.24.5	yasyāṃ rātryām ādita upasādayet saṃvatsare paryavete yā tataḥ pūrvā rātriḥ syāt tasyām upasādya na tata ūrdhvam ādriyeteti
20.24.6	darśapūrṇamāsāv ālabhamāna etābhir vyāhṛtībhir havīṃṣy āsādayed iti
20.24.7	sa evam eva saṃvatsaresaṃvatsara iti sūtraṃ śālīkeḥ
20.24.8	atro ha smāha baudhāyano yasyāṃ paurṇamāsyām ādita āsādayet saṃvatsare paryavete tasyām āsādya na tata ūrdhvam ādriyeteti
20.24.9	atro ha smāhaupamanyavo 'bhyārūḍhaḥ khalv asyaiva saṃvatsaro bhavati
20.24.10	yasyāṃ paurṇamāsyām ādita āsādayet saṃvatsare paryavete yā tataḥ pūrvā paurṇamāsī syāt tasyām āsādya na tata ūrdhvam ādriyeteti
20.24.11	cāturmāsyāny ālabhamāna etābhir vyāhṛtībhir havīṃṣy āsādayed iti
20.24.12	sa evam eva saṃvatsaresaṃvatsara iti sūtraṃ śālīkeḥ
20.24.13	atro ha smāha baudhāyano yasyāṃ paurṇamāsyāṃ vaiśvadevahavīṃṣy āsādayet saṃvatsare paryavete tasyāṃ vaiśvadevahavīṃṣy āsādya na tata ūrdhvam ādriyeteti
20.24.14	atro ha smāhaupamanyavo 'bhyārūḍhaḥ khalv asyaiva saṃvatsaro bhavati
20.24.15	yāsyāṃ paurṇamāsyāṃ vaiśvadevahavīṃṣy āsādayet saṃvatsare paryavete yā tataḥ pūrvā paurṇamāsī syāt tasyāṃ śunāsīrīyahavīṃṣy āsādya na tata ūrdhvam ādriyeteti
20.24.16	vyāhṛtīnāṃ dhāna iti
20.24.17	pūrvaḥ kalpo baudhāyanasyottaraḥ śālīkeḥ
20.24.18	prāśītre 'vadīyamāne japatīti
20.24.19	sūtraṃ maitreyasya
20.24.20	athācāryayoḥ prāśitre 'vadīyamāne japaty agnir mā duriṣṭāt pātu savitāghaśaṃsād iti
20.24.21	yajamānabhāge yo me 'nti dūre 'rātīyati tam etena jeṣam iti
20.24.22	sarva evaiṣa sviṣṭakṛd anumantraṇo mantraḥ syād ity aupamanyavaḥ
20.24.23	vede yajamānaṃ vācayatīti
20.24.24	sūtraṃ śālīkeḥ
20.24.25	atro ha smāha baudhāyano vede yajamānaṃ vācayati vedo 'si vittir asi videyeti
20.24.26	yadyad bhrātṛvyasyābhidhyāyet tasya nāma gṛhṇīyāt
20.24.27	tad evāsya sarvaṃ vṛṅkta iti
20.24.28	atha yadi yajamānaḥ surāpo vā bhavati pravasati veti
20.24.29	sa ha smāha baudhāyanaḥ pravasataḥ prastareṇaivāsya saha yajamānabhāgam anuprahared dhruvāyai vājyena paryupastīrya juhvām avadhāya juhuyāt
20.24.30	prastarabhūyaṃ yajamānabhāgo gacchatīti
20.24.31	atro ha smāha śālīkir ādita eva na surāpeṇa saṃsṛjyeta
20.24.32	atha cet saṃsṛjyeta mantrān u hainaṃ vācayet kim u bhakṣān na bhakṣayed iti
20.24.33	bhakṣayec caiva bhakṣān ity aupamanyavaḥ
20.24.34	ādityasyopasthāna iti
20.24.35	upaniṣkramyāgnyagārād ādityam upatiṣṭheteti baudhāyanaḥ
20.24.36	atraiva tiṣṭhann iti śālīkiḥ
20.24.37	paurṇamāsyām upaveṣasya karaṇa iti
20.24.38	kuryād iti baudhāyanaḥ
20.24.39	na kuryād iti śālīkiḥ
20.24.40	vratavisarga iti
20.24.41	mantreṇāpa ācamya mantreṇa vrataṃ visṛjeteti baudhāyanaḥ
20.24.42	tūṣṇīm apa ācamya mantreṇa vrataṃ visṛjeteti śālīkiḥ
20.24.43	upaveṣeṇa caritvā vrataṃ visṛjetety aupamanyavaḥ
20.24.44	yajñasya punar ālambhaṃ japatīti
20.24.45	sūtraṃ baudhāyanasya
20.24.46	āhavanīyam evaitena yajuṣopatiṣṭheteti śālīkiḥ
20.25.1	athātaḥ paśubandhaṃ vyākhyāsyāmaḥ
20.25.2	sa ha smāha baudhāyanaḥ sopavasathā iṣṭipaśubandha iti
20.25.3	sopavasathā vā sadyoyajñā veti śālīkiḥ
20.25.4	iṣṭikaraṇa iti
20.25.5	paśaupaśāv evāgneyenāṣṭākapālena yajeteti baudhāyanaḥ
20.25.6	babhrukarṇyāṃ caivaitad ajavaśāyāṃ ca dṛṣṭaṃ bhavatīti śālīkiḥ
20.25.7	sphyo yūpo bhavatīti
20.25.8	sphyaprakāra evāyaṃ caṣālavān yūpo bhavatīti baudhāyanaḥ
20.25.9	asphya evāyam agnyagāriko 'caṣālo yūpaḥ syād iti śālīkiḥ
20.25.10	viśākho yūpo bhavatīti
20.25.11	ūrdhvaṃ raśanākālād dve śākhe caturaśre caturaśracaṣāle syātām athetaro 'ṣṭāśrir yūpaḥ syād iti baudhāyanaḥ
20.25.12	śākhaiveyam acaṣālā syād athetaro 'ṣṭāśrir yūpaḥ syād iti śālīkiḥ
20.25.13	saktukaraṇa iti
20.25.14	sūtraṃ baudhāyanasya
20.25.15	vrīhīṇām api kuryād iti śālīkiḥ
20.25.16	ṣaḍḍhotur homa iti
20.25.17	sūtraṃ baudhāyanasya
20.25.18	upavasatha eva ṣaḍḍhotāraṃ juhuyād iti śālīkiḥ
20.25.19	yūpāhutyai havana iti
20.25.20	sūtraṃ śālīkeḥ
20.25.21	atro ha smāha baudhāyana ājyaṃ cāraṇī cādāya yūpasyāntike 'gniṃ mathitvā yūpāhutiṃ juhuyād iti
20.25.22	āvraścanasyābhihoma iti
20.25.23	sūtraṃ śālīkeḥ
20.25.24	atro ha smāha baudhāyana evam eva juhvām antardhāya hiraṇyam abhijuhuyād vanaspate śatavalśo viroha svāheti
20.25.25	sahasravalśā vi vayaṃ ruhemety ātmānaṃ pratyabhimṛśītāthodakaṃ spṛśed iti
20.25.26	yūpasyāvāhana iti
20.25.27	yaḥ prāṅ vodaṅ vā padyeta tam āvāhayed iti baudhāyanaḥ
20.25.28	yāṃ kāṃcid diśam abhipadyetāvyāpannaś cet syād āvāhayed eveti śālīkiḥ
20.25.29	vedyai karaṇa iti
20.25.30	sūtram aupamanyavīputrasya
20.25.31	atro ha smāha baudhāyano rathasaṃmitā syād rathākṣeṇa paścāt tiraścī ratheṣayā prācī rathayugena purastāt tiraścy uttarayugenottaranābhir iti
20.25.32	cakṣur nimitā vā syāt sarvato vā daśapadā virāṭ saṃpanneti śālīkiḥ
20.26.1	cātvālasya parilekhana iti
20.26.2	sūtraṃ śālīkeḥ
20.26.3	atro ha smāha baudhāyana evam eva parilikhan bāhyataḥ purastāc cottarataś cālikhed iti
20.26.4	lokāgnīnāṃ haraṇa iti
20.26.5	sūtraṃ śālīkeḥ
20.26.6	atro ha smāha baudhāyana uttaravedyām āgnīdhram upaveśya tato lokāgnīn hared iti
20.26.7	uddeśād eva lokāgnīn hared ity aupamanyavaḥ
20.26.8	uttaravedyai parimāṇa iti
20.26.9	sūtraṃ śālīkeḥ
20.26.10	atro ha smāha baudhāyano rathasaṃmitāyām eva dhaureyaśamyayā parimimīta
20.26.11	nātra madhyamā vedir bhavatīti
20.26.12	ākhyātaṃ yūpāvaṭasya parilekhanam
20.26.13	uttaravedyā alaṃkaraṇa iti
20.26.14	sūtraṃ baudhāyanasya
20.26.15	pūrvedyur evottaranābhiṃ parinistiṣṭhed iti śālīkiḥ
20.26.16	sphyenāgnīdhro nighnann anveti hotuḥ padānīti
20.26.17	sūtraṃ śālīkeḥ
20.26.18	atro ha smāha baudhāyanaḥ padāt padaṃ pāṃsūn upasaṃhatya tān uttareṇottaranābhim atikired iti
20.26.19	uttaravedyai prokṣaṇa iti
20.26.20	sūtraṃ śālīkeḥ
20.26.21	atro ha smāha baudhāyano mantrānudiśaṃ caināṃ prokṣen mantrānulokaṃ ceti
20.26.22	atiśiṣṭānāṃ ninayana iti
20.26.23	vedyai dakṣiṇe 'ṃse ninayed iti baudhāyanaḥ
20.26.24	uttaravedyā iti śālīkiḥ
20.26.25	rathasaṃmitāyām eva dakṣiṇam aṃsam upaninayed ity aupamanyavaḥ
20.26.26	uttaravedyai vyāghāraṇa iti
20.26.27	sūtraṃ baudhāyanasya
20.26.28	pratyanīkeṣv enāṃ vyāghārayed iti śālīkiḥ
20.26.29	akṣṇayaiva vyāghārayan madhye hutvottaram aṃsam abhijuhuyād ity aupamanyavaḥ
20.26.30	idhmasya nidhāna iti
20.26.31	sūtraṃ baudhāyanasya
20.26.32	tūṣṇīm evedhmaṃ nidadhyād iti śālīkiḥ
20.26.33	adhvarāhutīnāṃ homa iti
20.26.34	sūtraṃ baudhāyanasya
20.26.35	catvāri caturgṛhītāni juhuyād iti śālīkiḥ
20.26.36	pṛṣadājyagrahaṇyai saṃmārjanasādana iti
20.26.37	sūtraṃ baudhāyanasya
20.26.38	labhetaupabhṛte saṃmārjanasādane iti śālīkiḥ
20.26.39	na saṃmṛjed ity aupamanyavaḥ
20.26.40	pṛṣadājyasya grahaṇa iti
20.26.41	sūtraṃ baudhāyanasya hṛdayāntena gṛhṇīyād iti śālīkiḥ
20.26.42	saṃsṛjyājyaṃ ca dadhi caitaiḥ pañcabhir gṛhṇīyād ity aupamanyavaḥ
20.26.43	atro ha smāhaupamanyavīputras tūṣṇīṃ dvir upastīrya sarvair mantrair dadhy ānīya tūṣṇīṃ dvir abhighārayed iti
20.26.44	pṛṣadājyasya prāyaścittakaraṇa iti
20.26.45	grahaṇād agrācaraṇād atraivāsya prāyaścittaṃ kurvīteti baudhāyanaḥ
20.26.46	sādanād agrācaraṇād atraiveti śālīkiḥ
20.26.47	na tu pṛṣitamātra ity aupamanyavaḥ
20.26.48	yūpasya prakṣālana iti
20.26.49	sūtraṃ baudhāyanasya
20.26.50	tūṣṇīm eva yūpaṃ prakṣālayed iti śālīkiḥ
20.26.51	yūpasya prokṣaṇa iti
20.26.52	sa ha smāha baudhāyanaḥ svaruraśanaṃ maitrāvaruṇadaṇḍaṃ yūpaśakalaṃ hiraṇyam udapātram ity etat saṃnidhāya yūpaṃ prokṣed iti
20.26.53	evaṃ yūpena yūpasaṃyojanāni prokṣet paśunā paśusaṃyojanānīti śālīkiḥ
20.26.54	yūpasya parikramaṇa iti
20.26.55	dakṣiṇeneti baudhāyanaḥ
20.26.56	uttareṇeti śālīkiḥ
20.26.57	yūpasyāñjana iti
20.26.58	sūtraṃ baudhāyanasya
20.26.59	agniṣṭhām eveti śālīkiḥ
20.26.60	udapātrasyopaninayana iti
20.26.61	pradakṣiṇam upaninayed iti baudhāyanaḥ
20.26.62	yathopapādam iti śālīkiḥ
20.26.63	yūpasya parivyayaṇa iti
20.26.64	trir eva mantraṃ brūyāt triḥ karmāvartayed iti baudhāyanaḥ
20.26.65	sakṛd eva mantraṃ brūyāt sakṛt karmeti śālīkiḥ
20.26.66	nābhidaghne parivyayatīti
20.26.67	sūtraṃ baudhāyanasya
20.26.68	madhyadeśa iti śālīkiḥ
20.27.1	svaror avagūhana iti
20.27.2	sūtraṃ baudhāyanasya
20.27.3	agniṣṭāṃ pratīti śālīkiḥ
20.27.4	paśor upākaraṇa iti
20.27.5	sūtram aupamanyavīputrasya
20.27.6	atro ha smāha baudhāyana evam evopākuryān na tu joṣayed iti
20.27.7	joṣayec caiva juhuyāc copākaraṇāyeti śālīkiḥ
20.27.8	atro ha smāhaupamanyava evam evainaṃ purastāt pratyag āvṛttaṃ barhirbhyāṃ ca plakṣaśākhayā cābhisedhed etasyāṃ ca plakṣaśākhāyāṃ hṛdayaṃ nidhāyāvadyed iti
20.27.9	araṇyoḥ samañjana iti
20.27.10	sūtraṃ śālīkeḥ
20.27.11	atro ha smāha baudhāyano 'gner janitram asīti śakalam ādadīta
20.27.12	vṛṣaṇau stha iti dūrve vā śakale vā nidadhyāt
20.27.13	urvaśy asīty adharāraṇim ādadīta
20.27.14	purūravā ity uttarāraṇim
20.27.15	athaine ājyasthālyāṃ samajya ghṛtenākte vṛṣaṇaṃ dadhāthām iti samavadadhyād iti
20.27.16	paśuraśanāyā ādāna iti
20.27.17	mantreṇādadīteti baudhāyanaḥ
20.27.18	tūṣṇīm iti śālīkiḥ
20.27.19	paśor abhidhāna iti
20.27.20	sūtraṃ baudhāyanasya
20.27.21	grīvāyam evābhidadhyād iti śālīkiḥ
20.27.22	paśor niyojana iti
20.27.23	sūtraṃ baudhāyanasya
20.27.24	yūpa eva paśuṃ niyuñjyād iti śālīkiḥ
20.27.25	paśoḥ prokṣaṇa iti
20.27.26	tūṣṇīṃ saṃskṛtābhir adbhiḥ prokṣed iti baudhāyanaḥ
20.27.27	kamaṇḍalubhir iti śālīkiḥ
20.27.28	paśoḥ samañjana iti
20.27.29	sūtraṃ śālīkeḥ
20.27.30	atro ha smāha baudhāyano lalāṭe srucaṃ pratiṣṭhāpyānucchindan karṣed ā dakṣiṇāyai śroṇer iti
20.27.31	svaruraśanasyotpādana iti
20.27.32	yūpaḥ svaruraśanam utpādayed iti baudhāyanaḥ
20.27.33	paśur iti śālīkiḥ
20.27.34	tantram ity aupamanyavaḥ
20.27.35	devatety aupamanyavīputraḥ
20.28.1	atyāśrāvaṇa iti
20.28.2	sūtraṃ baudhāyanasya
20.28.3	soma evātyāśrāvayed iti śālīkiḥ
20.28.4	paśoḥ samañjana iti
20.28.5	sa ha smāha baudhāyano yayā samañjyān na tayā viśasyān na tv etayā śṛtasyāvadyed iti
20.28.6	yathopapādam iti śālīkiḥ
20.28.7	paśoḥ paryagnikaraṇa iti
20.28.8	sahaśāmitraṃ paryagni kuryād iti baudhāyanaḥ
20.28.9	yad anyac chāmitrād iti śālīkiḥ
20.28.10	paśuṃ cājyāni ceti rāthītaraḥ
20.28.11	paśum evety aupamanyavaḥ
20.28.12	apāvyānāṃ homa iti
20.28.13	sa ha smāha baudhāyana ekaṃ prathame paryāye juhuyād dve madhyame dve uttama iti
20.28.14	yathopapādam iti śālīkiḥ
20.28.15	upapraiṣāśrāvaṇa iti
20.28.16	sūtraṃ baudhāyanasya
20.28.17	nāśrāvayed iti śālīkiḥ
20.28.18	paśor nihanana iti
20.28.19	pratīcīnaśirasam udīcīnapādam iti baudhāyanaḥ
20.28.20	udīcīnaśirasaṃ pratīcīnapādam iti śālīkiḥ
20.28.21	prācīnaśirasam udīcīnapādam ity aupamanyavaḥ
20.28.22	paśuraśanāyā udasana iti
20.28.23	cātvāle raśanām udasyed iti baudhāyanaḥ
20.28.24	adbhir abhyukṣyāsaṃcara iti śālīkiḥ
20.28.25	patnyā udānayana iti
20.28.26	sūtraṃ śālīkeḥ
20.28.27	atro ha smāha baudhāyano 'narvā prehīty enāṃ praṇayed athainām ādityam udīkṣyānarvā prehīty eva praṇayed iti
20.28.28	apām avekṣaṇa iti
20.28.29	upariṣṭāc cātvālasyāvekṣayed iti baudhāyanaḥ
20.28.30	pārśvataḥ paśor iti śālīkiḥ
20.28.31	barhiṣaḥ samañjana iti
20.28.32	sūtraṃ śālīkeḥ
20.28.33	atro ha smāha baudhāyanas tathāktam evetarat syāt
20.28.34	itarata evainad aktvā nirasyed rakṣasāṃ bhāgo 'sīti
20.28.35	athodakaṃ spṛśed iti
20.29.1	vapāyāḥ pradāna iti
20.29.2	ājyasruvā vā syur hiraṇyaṃ vā dvitīye caturthe ceti
20.29.3	pūrvaḥ kalpo baudhāyanasyottaraḥ śālīkeḥ
20.29.4	paśupuroḍāśasya nirvapaṇa iti
20.29.5	sūtraṃ baudhāyanasya
20.29.6	paśum ālabhya puroḍāśaṃ nirvaped iti śālīkiḥ
20.29.7	paśoḥ pracyāvana iti
20.29.8	hṛdayajihve pracyāvayed iti baudhāyanaḥ
20.29.9	hṛdayam eveti śālīkiḥ
20.29.10	hṛdayasya śrapaṇa iti
20.29.11	sūtraṃ śālīkeḥ
20.29.12	atro ha smāha baudhāyanaḥ śūlapākyam evainac chrapayet
20.29.13	atraiva hṛdayaśūlaṃ parinistiṣṭhet
20.29.14	upariṣṭāc ca mantreṇopaspṛśed iti
20.29.15	paśupuroḍāśasyeḍāyā avadāna iti
20.29.16	sūtraṃ śālīkeḥ
20.29.17	atro ha smāha baudhāyano niravadāyaivāsya sviṣṭakṛtam iḍām avadyet
20.29.18	evaṃ savanīyānām iti
20.29.19	iḍasūnasya karaṇa iti
20.29.20	sūtraṃ baudhāyanasya
20.29.21	barhiṣy eva plakṣaśākhāyāṃ hṛdayaṃ nidhāyāvadyed iti śālīkiḥ
20.29.22	paśoḥ saṃvadana iti
20.29.23	sūtraṃ śālīkeḥ
20.29.24	atro ha smāha baudhāyanaḥ pṛṣṭvābhikrāmet pūṣā mā paśupāḥ pātv iti
20.29.25	dvitīyaṃ pṛṣṭvābhikrāmet pūṣā mā prapathe pātv iti
20.29.26	tṛtīyaṃ pṛṣṭvābhikrāmet pūṣā mādhipatiḥ pātv iti
20.29.27	paśor abhighāraṇa iti
20.29.28	sūtraṃ baudhāyanasya
20.29.29	pṛṣadājyena hṛdayam abhighāryājyenetarāṇy abhighārayed iti śālīkiḥ
20.29.30	paśor āsādana iti
20.29.31	pañcahotrāsādayed iti baudhāyanaḥ
20.29.32	tūṣṇīm iti śālīkiḥ
20.29.33	paśor avadāna iti
20.29.34	sa ha smāha baudhāyano hṛdayasya jihvāyā vakṣasa ity eteṣām evānupūrvam avadyet tṛtīyaṃ cātrāvadānaṃ pañcāvattināṃ kuryād iti
20.29.35	atro ha smāha śālīkiḥ sarveṣām evānupūrvam avadyen na cātra tṛtīyam avadānaṃ pañcāvattināṃ kuryād iti
20.30.1	paśoḥ saṃmarśana iti
20.30.2	sa ha smāha baudhāyana ubhayāni saṃmṛśed yebhyaś cāvadyet sruggatāni ceti
20.30.3	sruggatāny eveti śālīkiḥ
20.30.4	kumbataḥ śrīṇātīti
20.30.5	sūtraṃ baudhāyanasya
20.30.6	samastenaivāsya pārśvena vasāhomaṃ śrīṇīyād iti śālīkiḥ
20.30.7	paśoḥ pratipariharaṇa iti
20.30.8	pratiparihared iti baudhāyanaḥ
20.30.9	na pratiparihared iti śālīkiḥ
20.30.10	atyākramaṇa iti
20.30.11	sūtraṃ baudhāyanasya
20.30.12	jaghanenottaravediṃ parikramyāśrāvayed iti śālīkiḥ
20.30.13	diśāṃ pratījyāyā iti
20.30.14	sūtraṃ śālīkeḥ
20.30.15	atro ha smāha baudhāyanaḥ purastād vanaspateḥ samānyo diśaḥ pratiyajed diśe svāheti
20.30.16	hutvopatiṣṭheta svāhā digbhyo namo digbhya iti
20.30.17	vanaspateś caryāyā iti
20.30.18	sūtraṃ baudhāyanasya
20.30.19	pṛṣadājyāc caturgṛhītena cared iti śālīkiḥ
20.30.20	vaniṣṭhorādhāna iti
20.30.21	ṣaḍavattaṃ saṃpādayed iti baudhāyanaḥ
20.30.22	sakalam eveti śālīkiḥ
20.30.23	aupayajeṣv iti
20.30.24	sūtraṃ śālīkeḥ
20.30.25	atro ha smāha baudhāyana āhavanīyād evodīco 'ṅgārān nirvartya teṣūpayaṣṭopayajed iti
20.30.26	gudatṛtīya iti
20.30.27	ekādaśadhā kṛtvopayaṣṭopayajed iti baudhāyanaḥ
20.30.28	apacchedam iti śālīkiḥ
20.30.29	samastam evainam anuprahṛtya sarvair mantrair anumantrayetety aupamanyavaḥ
20.30.30	atha barhiṣi hastau nimārṣṭīti
20.30.31	sūtraṃ baudhāyanasya
20.30.32	apo 'py asmā atrānayeyur iti śālīkiḥ
20.31.1	svaror homa iti
20.31.2	sūtraṃ baudhāyanasya
20.31.3	caturgṛhīte 'vadhāya juhuyād iti śālīkiḥ
20.31.4	patnīnāṃ saṃyājana iti
20.31.5	sūtraṃ baudhāyanasya
20.31.6	ājyenaiva patnīḥ saṃyājayed iti śālīkiḥ
20.31.7	uttānāyai jāghanyai devānāṃ patnīr yajati nīcyā agniṃ gṛhapatim iti
20.31.8	sūtraṃ baudhāyanasya
20.31.9	sarvam evaitad uttānāyai jāghanyai kuryād iti śālīkiḥ
20.31.10	uttānāyai jāghanyai hotra iḍām avadyati nīcyā agnīdhe ṣaḍavattam iti
20.31.11	sūtraṃ baudhāyanasya
20.31.12	sarvam evaitad uttānāyai jāghanyai kuryād iti śālīkiḥ
20.31.13	phalīkaraṇahomasya karaṇa iti
20.31.14	kuryād iti baudhāyanaḥ
20.31.15	na kuryād iti śālīkiḥ
20.31.16	dhruvāyā āpyāyana iti
20.31.17	sa ha smāha baudhāyana ubhāv eva dhruvām āpyāyayetām adhvaryuś ca yajamānaś ceti
20.31.18	adhvaryur eva dhruvām āpyāyya samiṣṭayajūṃṣi juhuyād iti śālīkiḥ
20.31.19	samiṣṭayajuṣāṃ homa iti
20.31.20	sūtraṃ baudhāyanasya
20.31.21	trīṇi caturgṛhītāni juhuyād iti śālīkiḥ
20.31.22	hṛdayaśūlasyodvāsana iti
20.31.23	kurvītātra sumitrāś ca durmitrāś ceti baudhāyanaḥ
20.31.24	na kurvīteti śālīkiḥ
20.31.25	samidhāṃ karaṇa iti
20.31.26	sarva evārdrāḥ sapalāśāḥ kurvīrann iti baudhāyanaḥ
20.31.27	yajamānaś caiva patnī ceti śālīkiḥ
20.31.28	barhiṣaḥ paryupoṣaṇa iti
20.31.29	vedyai dakṣiṇe 'ṃse paryupoṣed iti baudhāyanaḥ
20.31.30	uttaravedyā iti śālīkiḥ
20.31.31	saktuhomasya karaṇa iti
20.31.32	trīn saktuhomān kuryād iti baudhāyanaḥ
20.31.33	ekam eveti śālīkiḥ
20.31.34	pradāvya eva saktuhomena cared ity aupamanyavaḥ
20.31.35	ākhyātaṃ devatānām upasthānam
20.31.36	yūpasyopasthāna iti
20.31.37	sūtraṃ baudhāyanasya
20.31.38	āhavanīyam evaitena yajuṣopatiṣṭheteti śālīkiḥ
20.31.39	samanvānaya iti
20.31.40	sūtraṃ baudhāyanasya
20.31.41	nādriyeteti śālīkiḥ
20.31.42	pūrṇāhutyai karaṇa iti
20.31.43	kuryād iti baudhāyanaḥ
20.31.44	na kuryād iti śālīkiḥ
20.31.45	dakṣiṇāyai dāna iti
20.31.46	dhenuṃ vānaḍvāhaṃ vā dadyād iti baudhāyanaḥ
20.31.47	anyad vaikadhanam iti śālīkir anyad vaikadhanam iti śālīkiḥ
21.1.1	athātaś cāturmāsyāni vyākhyāsyāmaḥ
21.1.2	sa ha smāha baudhāyano yāvajjīvaprayuktāny eva cāturmāsyāni syur antar mithunāni
21.1.3	prathame tv eva saṃvatsare vrataṃ cared iti
21.1.4	atro ha smāha śālīkiḥ sāṃvatsarikāṇy eva khalu cāturamāsyāni brahmacaryavanti bhavantīti
21.1.5	yathāprayogam ity aupamanyavaḥ
21.1.6	payasāṃ mantrāmantra iti
21.1.7	ubhaye sāyaṃprātardohā mantravantaḥ syur iti baudhāyanaḥ
21.1.8	tūṣṇīkā iti śālīkiḥ
21.1.9	atro ha smāhaupamanyavo yat prāk somejyāyai cāturmāsikāni payāṃsi tūṣṇīkāni syur athordhvaṃ somejyāyai mantrān labherann iti
21.1.10	atro ha smāhāñjīgaviḥ pañcaivaitāni payāṃsi mantravanti bhavanti darśapūrṇamāsayor maitrāvaruṇyāmikṣāyāṃ dākṣāyaṇayajñe kauṇḍapāyinye sautrāmaṇyām iti
21.1.11	vaiśvānarapārjanyayoḥ karaṇa iti
21.1.12	kuryād iti baudhāyanaḥ
21.1.13	na kuryād iti śālīkiḥ
21.1.14	phālgunyāṃ vā caitryāṃ vā paurṇamāsyāṃ viśvebhyo devebhyo vatsā apākṛtā bhavantīti
21.1.15	sūtraṃ baudhāyanasya
21.1.16	udagayana āpūryamāṇapakṣasya puṇyāha iti śālīkiḥ
21.1.17	prasūmayaṃ prastaram iti
21.1.18	sūtraṃ baudhāyanasya
21.1.19	sarvam evaitad barhiḥ prasūmayaṃ syād iti śālīkiḥ
21.1.20	pañcahotur homa iti
21.1.21	sūtraṃ baudhāyanasya
21.1.22	upavasatha eva pañcahotāraṃ juhuyād iti śālīkiḥ
21.1.23	prayājānām anumantraṇa iti
21.1.24	caturaś caturbhir anumantrya pañcamenetarān anusamiyād iti baudhāyanaḥ
21.1.25	caturaś caturbhir anumantrya sarveṣāṃ pāre pañcamenānumantrayeteti śālīkiḥ
21.1.26	ekakapālānāṃ mantrāmantra iti
21.1.27	mantravantaḥ syur iti baudhāyanaḥ
21.1.28	tūṣṇīkā iti śālīkiḥ
21.1.29	ekakapālānām avadāna iti
21.1.30	sa ha smāha baudhāyanaś cāturmāsikānām eva nāvadyet
21.1.31	athetareṣām avadyed iti
21.1.32	atro ha smāha śālīkis tantraharāṇām evāvadyed athetareṣāṃ nāvadyed iti
21.1.33	atro ha smāhaupamanyavo ya eva vaiśvadevapuruṣi tasya nāvadyed athetareṣām avadyed iti
21.1.34	ekakapālānām abhihoma iti
21.1.35	yaḥ sruci saṃsrāvaḥ syāt tenābhijuhuyād iti baudhāyanaḥ
21.1.36	caturbhiścaturbhir ṛtunāmabhir ekaikam iti śālīkiḥ
21.2.1	ekakapālānām āśayasyānusaṃharaṇa iti
21.2.2	anusaṃhared iti baudhāyanaḥ
21.2.3	nānusaṃhared iti śālīkiḥ
21.2.4	vājinasya caryāyā iti
21.2.5	upāṃśu cared iti baudhāyanaḥ
21.2.6	uccair iti śālīkiḥ
21.2.7	vājinasya bhakṣaṇa iti
21.2.8	sūtraṃ śālīkeḥ
21.2.9	atro ha smāha baudhāyano 'vaghrabhakṣaṇenaivetare bhakṣayeyuḥ
21.2.10	yajamāna eva pratyakṣaṃ bhakṣayed iti
21.2.11	nivartana iti
21.2.12	nivartanenopavāpyobhayaṃ keśaśmaśru vāpayīteti baudhāyanaḥ
21.2.13	nivartanenopavāpya śmaśrūṇy eva vāpayīta na keśān iti śālīkiḥ
21.2.14	nivartanenopavāpya naiva śmaśrūṇi vāpayīta na keśān ity aupamanyavaḥ
21.2.15	varuṇapraghāseṣu dakṣiṇasya vihārasya pātrāṇāṃ karaṇa iti
21.2.16	sūtraṃ baudhāyanasya
21.2.17	sauvarṇāni vā rājatāni vā syur iti śālīkiḥ
21.2.18	śamīmayānīty aupamanyavaḥ
21.2.19	stambayajuṣor haraṇa iti
21.2.20	vyaticāraṃ stambayajuṣī hareyātām iti baudhāyanaḥ
21.2.21	saheti śālīkiḥ
21.2.22	ājyasyāvekṣaṇa iti
21.2.23	dārśapaurṇamāsikāyai dakṣiṇata upaviśya dakṣiṇam avekṣyottaram avekṣeteti baudhāyanaḥ
21.2.24	vedisaṃdhāv upaviśya dakṣiṇam avekṣyottaram avekṣeteti śālīkiḥ
21.2.25	madhyata ity aupamanyavaḥ
21.2.26	aiṣīkaṃ śūrpam iti
21.2.27	sūtraṃ baudhāyanasya
21.2.28	darbhamayaṃ vā kuśamayaṃ veti śālīkiḥ
21.2.29	pratyakṣam ity aupamanyavaḥ
21.2.30	śūrpasyānupraharaṇa iti
21.2.31	anuprahared iti baudhāyanaḥ
21.2.32	nānuprahared iti śālīkiḥ
21.2.33	adbhir abhyukṣya bhuñjītety aupamanyavaḥ
21.2.34	āmikṣayor avadāna iti
21.2.35	sūtraṃ śālīkeḥ
21.2.36	atro ha smāha baudhāyana āmikṣayor avadāya meṣīm avadadhyān na śāmīparṇakarīr asaktūnām avadyed ghāsoktā hy ete bhavantīti
21.2.37	uttamenāvadānena sarvaṃ viśvalopaṃ samavadadhyād ity aupamanyavaḥ
21.3.1	mārutyai caryāyā iti
21.3.2	sūtraṃ baudhāyanasya
21.3.3	uttara evāgnau mārutyā cared iti śālīkiḥ
21.3.4	mārutye mekṣaṇasyānupraharaṇa iti
21.3.5	anuprahared iti baudhāyano nānuprahared iti śālīkiḥ
21.3.6	avabhṛtha iti
21.3.7	sūtram ācāryayoḥ
21.3.8	atro ha smāhaupamanyavas tuṣaiś ca niṣkāsena cāvabhṛtham aveyād iti
21.3.9	ākhyātam udakāntasya pratyasanam
21.3.10	ākhyātam āplavanam
21.3.11	ākhyātaṃ samidhāṃ karaṇam
21.3.12	ānīkavatasya nirvapaṇa iti
21.3.13	pāṇisaṃmarśanenādityasyodayam ākāṅkṣetety ācāryayoḥ
21.3.14	muṣṭim eva grahīṣyann ity aupamanyavaḥ
21.3.15	sākaṃ raśmibhiḥ pracared ity aupamanyavīputraḥ
21.3.16	eṣa evāpi sāṃtapanasya pradeśa eṣa kraiḍinasya
21.3.17	gṛhamedhīyasya mantrāmantra iti
21.3.18	mantravān syād iti baudhāyanaḥ
21.3.19	tūṣṇīka iti śālīkiḥ
21.3.20	gṛhamedhīyasya nirvapaṇa iti
21.3.21	pavitravatā pātreṇa mantravantam iti baudhāyanaḥ
21.3.22	apavitreṇa tūṣṇīkam iti śālīkiḥ
21.3.23	gṛhamedhīyasya śrapaṇa iti
21.3.24	payasi śrapayed iti baudhāyanaḥ
21.3.25	apsv iti śālīkiḥ
21.3.26	śākalānāṃ karaṇa iti
21.3.27	kuryād iti baudhāyanaḥ
21.3.28	na kuryād iti śālīkiḥ
21.3.29	gṛhamedhīyasyāsādana iti
21.3.30	dāta eva barhiṣy āsādayed iti baudhāyanaḥ
21.3.31	ye 'nye 'nupayuktāḥ kuśāḥ syus teṣv iti śālīkiḥ
21.3.32	gṛhamedhīyasya caryāyā iti
21.3.33	upāṃśu cared iti baudhāyanaḥ
21.3.34	uccair iti śālīkiḥ
21.3.35	śākalānām anupraharaṇa iti
21.3.36	anuprahared iti baudhāyanaḥ
21.3.37	nānuprahared iti śālīkiḥ
21.3.38	prativeśasya śrapaṇa iti
21.3.39	anvāhāryapacane śrapayed iti baudhāyanaḥ
21.3.40	grāmāgrāv iti śālīkiḥ
21.3.41	pūrṇadarvyasya homa iti
21.3.42	sūtram ācāryayoḥ
21.3.43	vyāhṛtīr uktvā brahmaṇo hiṃkāre juhuyād iti gautamaḥ
21.4.1	mahāpitṛyajñasya barhiṣīti
21.4.2	samūlam etad barhir bhavatīti baudhāyanaḥ
21.4.3	tatra nāsti pratyabhimarśana iti
21.4.4	sātiśeṣaṃ bhavatīti śālīkiḥ
21.4.5	tatra siddhaḥ pratyabhimarśana iti
21.4.6	nirmūlalūnam evaital lunuyād ity aupamanyavaḥ
21.4.7	athaitad abhivānyāyai dugdham ardhapātram iti
21.4.8	sūtraṃ baudhāyanasya
21.4.9	atha yadi kanīyaḥ syād adbhir abhyunnīyeti śālīkiḥ
21.4.10	teṣāṃ vrīhiṣv eva haviṣkṛtam udvādayaty upodyacchante yavān iti
21.4.11	sūtraṃ śālīkeḥ
21.4.12	atro ha smāha baudhāyana āvapanaprabhṛti yaveṣu mantrakarmābhyāvarteta tantraṃ tu haviṣkṛt syād iti
21.4.13	āpyaninayana iti
21.4.14	jaghanena gārhapatyam āpyebhyo ninayed iti baudhāyanaḥ
21.4.15	agreṇātihāyeti śālīkiḥ
21.4.16	agreṇa vā jaghanena vety aupamanyavaḥ
21.4.17	vedyai karaṇa iti
21.4.18	upaniṣkramyāgnyagārād dakṣiṇe pūrve 'vāntaradeśe kuryād iti baudhāyanaḥ
21.4.19	antar evaitāṃ diśam iti śālīkiḥ
21.4.20	anvāhāryapacanam evābhita ity aupamanyavaḥ
21.4.21	anvāhāryapacanasyopasamindhana iti
21.4.22	sve sthāna upasamindhīrann iti baudhāyanaḥ
21.4.23	idhmam evātipraṇayeyur iti śālīkiḥ
21.4.24	ājyagrahāṇāṃ grahaṇa iti
21.4.25	pañcagṛhītāni vā ṣaḍgṛhītāni vā syur iti baudhāyanaḥ
21.4.26	ṣaḍgṛhītāny eveti śālīkiḥ
21.4.27	prastarasya mantrāmantra iti
21.4.28	grahaṇaṃ caivāsya nyasanaṃ ca tūṣṇīkaṃ syāt
21.4.29	athetaran mantravat syād iti baudhāyanaḥ
21.4.30	saṃbharaṇaṃ caivāsya nyasanaṃ ca tūṣṇīkaṃ syāt
21.4.31	athetaran mantravat syād iti śālīkiḥ
21.4.32	yāvan nyasanam eva tūṣṇīkaṃ syāt
21.4.33	athetaran mantravat syād ity aupamanyavaḥ
21.4.34	trir apasalaiḥ paristṛṇan paryetīti
21.4.35	sūtraṃ baudhāyanasya
21.4.36	yathotpannenaiva saṃstṛṇīyād iti śālīkiḥ
21.4.37	vedyai staraṇa iti
21.4.38	sūtraṃ baudhāyanasya
21.4.39	ūrṇāmradasaṃ tvā stṝṇāmīty eva brūyād iti śālīkiḥ
21.5.1	paridhīnāṃ paridhāna iti
21.5.2	sūtraṃ śālīkeḥ
21.5.3	atro ha smāha baudhāyanaḥ sarvān paridhīn paridadhyāt
21.5.4	pitṛkarmaṇi kriyamāṇe dakṣiṇataś cottaram upanidadhyād iti
21.5.5	haviṣām udvāsana iti
21.5.6	sūtraṃ baudhāyanasya
21.5.7	yathāśṛtam eva havīṃṣy udvāsayed iti śālīkiḥ
21.5.8	haviṣāṃ saṃcaro 'dhavaryāś ceti
21.5.9	dakṣiṇeneti baudhāyanaḥ
21.5.10	uttareṇeti śālīkiḥ
21.5.11	viparikrāmanty eta ṛtvijo vipariharanti havīṃṣīti
21.5.12	sūtraṃ baudhāyanasya
21.5.13	nātra havīṃṣi viparihareyātām iti śālīkiḥ
21.5.14	nātra havīṃṣi viparihareyātām adhvaryuś caivāgnīdhraś ca viparikrāmetām ity aupamanyavaḥ
21.5.15	āśrāvaṇa iti
21.5.16	o svadheti baudhāyanaḥ
21.5.17	ā svadheti śālīkiḥ
21.5.18	svadhety aupamanyavaḥ
21.5.19	pravara iti
21.5.20	sūtram ācāryayoḥ
21.5.21	vidvāṃś cikitvann ity aupamanyavaḥ
21.5.22	ākhyātaṃ piṇḍānāṃ dānam
21.5.23	ākhyātam āñjanābhyañjanayoḥ
21.5.24	ākhyātaṃ piṇḍānām anupraharaṇam
21.5.25	traiyambakāṇāṃ mantrāmantra iti
21.5.26	mantravantaḥ syur iti baudhāyanaḥ
21.5.27	tūṣṇīkā iti śālīkiḥ
21.5.28	apy enān ekakapāla eva śrapayed ity aupamanyavaḥ
21.5.29	ekolmukasya haraṇa iti
21.5.30	anvāhāryapacanād dhared iti baudhāyanaḥ
21.5.31	grāmāgner iti śālīkiḥ
21.5.32	etat samādāya gārhapatyam upatiṣṭhanta iti
21.5.33	sa ha smāha baudhāyana ubhaya eṣa mantro bhavaty ādhvaryavaś ca yājamānaś ceti
21.5.34	yājamāna eveti śālīkiḥ
21.5.35	traiyambakāṇām utkhedana iti
21.5.36	sūtraṃ śālīkeḥ
21.5.37	atro ha smāha baudhāyanas trir evāvyatiṣajan parītya trir utkhided bhagāya tvā bhagāya tveti
21.6.1	athainān yajamānasyāñjalāv āvapatīti
21.6.2	sūtraṃ śālīkeḥ
21.6.3	atro ha smāha baudhāyano yajamānasyaivaikasya mantreṇāvapet tūṣṇīṃ patnyai ca bhagakāmāyai ceti
21.6.4	athainān mūta opya nīlalohitābhyāṃ sūtrābhyāṃ vigrathya śuṣke vā sthāṇau viśākhāyāṃ vā badhnātīti
21.6.5	pūrvaḥ kalpo baudhāyanasya
21.6.6	uttaraḥ śālīkeḥ
21.6.7	udapātrasyopaninayana iti
21.6.8	pradakṣiṇam upaninayed iti baudhāyanaḥ
21.6.9	yathopapādam iti śālīkiḥ
21.6.10	śunāsīrīyaparuṣa ijyāyā iti
21.6.11	sūtraṃ śālīkeḥ
21.6.12	atro ha smāha baudhāyano ya evāta ūrdhvam āpūryamāṇapakṣa āgacchet tasmiñ chunāsīrīyaparuṣā yajeta
21.6.13	trayodaśasyaivaitan māsasyāpījyārthaṃ dṛṣṭaṃ bhavatīti
21.6.14	vedyai karaṇa iti
21.6.15	dārśapaurṇamāsikī syād iti baudhāyanaḥ
21.6.16	pāśubandhikīti śālīkiḥ
21.6.17	dakṣiṇānāṃ dāna iti
21.6.18	sūtraṃ śālīkeḥ
21.6.19	atro ha smāha baudhāyano hiraṇyaṃ vaiśvānare dadyād dhenuṃ pārjanye dvādaśa vaiśvadeve dvādaśa varuṇapraghāsahaviḥṣu tisra ānīkavate tisraḥ sāṃtapane catasro gṛhamedhīya ṛṣabhaṃ pūrṇadarvye tisraḥ kraiḍine dvādaśa mahāhaviḥṣu tisra āditye dvādaśa śunāsīrīyahaviḥṣv iti
21.6.20	atro ha smāhaupamanyavaś cataḥṣaṣṭiś cāturmāsyadakṣiṇāḥ samāmnātā bhavanti
21.6.21	tāś cen nādhigacched vāsāṃsy etāvanti manthān vaudanān vaitāvato dadyāt
21.6.22	teno haivaitaṃ kāmam avāpnotīti
21.6.23	cāturmāsyānām anta iti
21.6.24	somāntāni syur iti baudhāyanaḥ
21.6.25	paśvantānīti śālīkiḥ
21.6.26	savaneṣṭyā yajetety aupamanyavaḥ
21.7.1	athāto 'gniṣṭomaṃ vyākhyāsyāmaḥ
21.7.2	sa ha smāha baudhāyano nādṛṣṭvā rājānaṃ cartvijaś ca dīkṣayed iti
21.7.3	atro ha smāha śālīkir yadi dīkṣā dīrghāḥ syur āśvāsikā āhartāras tathodgīthaḥ kāmaṃ dīkṣayed iti
21.7.4	śālāyā adhyavasāna iti
21.7.5	sa ha smāha baudhāyano madhyaṃdine śālām adhyavasyet
21.7.6	āpaḥ pūrvā gaccheyur anvag yajamāno rājñā cāraṇibhyāṃ ceti
21.7.7	atro ha smāha śālīkiḥ kāmaṃ pūrvāhṇe vāparāhṇe vā śālām adhyavasyet
21.7.8	prāktvovāstamayād dīkṣaṇīyāṃ saṃtiṣṭhāpayiṣed iti
21.7.9	agnīnāṃ haraṇa iti
21.7.10	ajasrān hared iti baudhāyanaḥ
21.7.11	araṇyoḥ samārohyeti śālīkiḥ
21.7.12	saptahotur homa iti
21.7.13	sūtraṃ baudhāyanasya
21.7.14	ṣaḍḍhotāraṃ hutvā saptahotāraṃ juhuyād iti śālīkiḥ
21.7.15	yūpāhutyai havana iti
21.7.16	pūrvaḥ kalpo baudhāyanasyottaraḥ śālīkeḥ
21.7.17	vāsasām upakalpana iti
21.7.18	aṣṭāv iti baudhāyanaḥ
21.7.19	sapteti śālīkiḥ
21.7.20	kṛṣṇājinānām upakalpana iti
21.7.21	pañceti baudhāyanaḥ
21.7.22	ṣaḍ iti śālīkiḥ
21.7.23	kṛṣṇaviṣāṇāyā upakalpana iti
21.7.24	trivalir iti baudhāyanaḥ
21.7.25	pañcavalir iti śālīkiḥ
21.7.26	sakalaivaiṣā syād ity aupamanyavaḥ
21.7.27	vrataprdāna iti
21.7.28	kaṃsa iti baudhāyanaḥ
21.7.29	camasa iti śālīkiḥ
21.7.30	pravargyasya karaṇa iti
21.7.31	sa ha smāha baudhāyano na prathamasome pravṛñjyāt
21.7.32	upanāmuko hainam uttaro yajño bhavatīti
21.7.33	na pravargyaṃ gacchec caneti śālīkiḥ
21.8.1	tīrthagamana iti
21.8.2	sa ha smāha baudhāyanaḥ pradakṣiṇam āvṛtyaitat tīrthaṃ gacched athāmuto 'pasalair āvarteteti
21.8.3	atro ha smāha śālīkir apasalair āvṛtyaitat tīrthaṃ gacched athāmutaḥ pradakṣiṇam āvarteteti
21.8.4	athāsya prāṅmukhasya dakṣiṇaṃ godānam adbhir unattīti
21.8.5	sūtraṃ baudhāyanasya
21.8.6	ubhayam evāpyasya mantreṇa kuryād iti śālīkiḥ
21.8.7	abhyañjana iti
21.8.8	sūtraṃ śālīkeḥ
21.8.9	atro ha smāha baudhāyano mahīnāṃ payo 'sīty ādāya varcodhā asi varco mayi dhehīty abhyañjīteti
21.8.10	āñjana iti
21.8.11	sūtraṃ śālīkeḥ
21.8.12	atro ha smāha baudhāyano vṛtrasya kanīnikāsīty ādāya cakṣuṣpā asi cakṣur me pāhīty āñjīteti
21.8.13	trir anidhāvaṃ dvir uttaram apy u pañca kṛtva āṅkta iti brāhmaṇaṃ pañca kṛtva eva dakṣiṇaṃ pañca kṛtva uttaram iti
21.8.14	pūrvaḥ kalpo baudhāyanasyottaraḥ śālīkeḥ
21.8.15	pavana iti
21.8.16	sa ha smāha baudhāyanas trīn saptavargān kṛtvā teṣām ekena prāṇadeśe pavayed athetareṇa nābhideśe 'thetareṇa gulphadeśe
21.8.17	athaināny adbhir abhyukṣyodañcy utkhided iti
21.8.18	atro ha smāha śālīkir dvābhyāṃ pavayati tribhiḥ pavayatīty etair enam ekaviṃśatyāvagrāhaśaḥ pavayitvāthaināny adbhir abhyukṣyodañcy utkhided iti
21.8.19	atro ha smāhaupamanyavaḥ samastair evainaṃ prāṇadeśe pavayec citpatis tvā punātu vākpatis tvā punātu devas tvā savitā punātv acchidreṇa pavitreṇa vasoḥ sūryasya raśmibhir iti
21.8.20	devatāyāṃdevatāyām ativācyādbhir abhyukṣyodañcy utkhided iti
21.8.21	athainaṃ savye pāṇāv abhipātyeti
21.8.22	dakṣiṇa iti proktam
21.8.23	pūrvaḥ kalpo baudhāyanasyottaraḥ śālīkeḥ
21.8.24	athainam agreṇāhavanīyaṃ paryāṇīyeti
21.8.25	jaghaneneti proktam
21.8.26	pūrvaḥ kalpaḥ śālīker uttaro baudhāyanasya
21.8.27	patnyā udānayana iti
21.8.28	sūtraṃ śālīkeḥ
21.8.29	atro ha smāha baudhāyanaḥ śucim evaināṃ pavayitvā sarvayarcodānīya jaghanena gārhapatyam upaveśayed iti
21.8.30	patnyā dīkṣaṇa iti
21.8.31	sūtram ācāryayoḥ
21.8.32	atro ha smāhaupamanyavaḥ prāyaṇīye haviṣkṛdante patnīṃ dīkṣayed iti
21.8.33	na yajamānaṃ vratam upanayatīti
21.8.34	sūtraṃ śālīkeḥ
21.8.35	atro ha smāha baudhāyanaḥ saumike tantre pauroḍāśikaṃ yājamānam abhyāvartetānyatra yajñasya punarālambhād iti
21.8.36	na patnīṃ saṃnahyatīti
21.8.37	sūtraṃ śālīkeḥ
21.8.38	atro ha smāha baudhāyano dīkṣaṇīyāyām enāṃ saṃnahya saṃsthitāyāṃ vimucyādhvarikeṇa saha yājamānena tantretantre vā
21.8.39	ata ūrdhvaṃ pauroḍāśikena karmaṇābhisaṃnahyed iti
21.8.40	dhruvāyā āpyāyana iti
21.8.41	sa ha smāha baudhāyana ubhāv eva dhruvām āpyāyayetām adhvaryuś ca yajamānaś ceti
21.8.42	adhvaryur eva dhruvām āpyāyya dīkṣāhutīr juhuyād iti śālīkiḥ
21.8.43	dīkṣāhutīnāṃ homa iti
21.8.44	sūtraṃ baudhāyanasya
21.8.45	caturthyāṃ pañcamīm anudrutya juhuyād iti śālīkiḥ
21.8.46	atro ha smāhaupamanyava ākūtyai prayuja iti tisro 'nantarā hutvā sarasvatyai pūṣṇe 'gnaya ity upātītyāpo devīr bṛhatīr viśvaśambhuva ity etāṃ juhuyād athaudgrahaṇam iti
21.9.1	kṛṣṇājinayor iti
21.9.2	dvābhyāṃ samubjitābhyāṃ dīkṣayed iti baudhāyanaḥ
21.9.3	atha yady anyatarat syād dakṣiṇam īrmaṃ pratiṣīvyed iti
21.9.4	ekam eva kṛṣṇājinaṃ syād iti śālīkiḥ
21.9.5	śuklakṛṣṇayoḥ saṃmarśana iti
21.9.6	śukle 'ṅguṣṭho bhavati kṛṣṇe 'ṅgulir iti
21.9.7	evaṃ śuklakṛṣṇe saṃmṛśed iti baudhāyanaḥ
21.9.8	pṛthenaivaitaṃ saṃdhiṃ saṃmṛśed iti śālīkiḥ
21.9.9	apy enam ekāṅgulyaiva saṃmṛśed ity aupamanyavaḥ
21.9.10	kṛṣṇājinasyābhisarpaṇa iti
21.9.11	sūtraṃ śālīkeḥ
21.9.12	atro ha smāha baudhāyanaḥ pūrvaṃ vottaraṃ vārdharcaṃ vigṛhṇīyāt
21.9.13	tṛtīyena madhyadeśaṃ gacched iti
21.9.14	ākhyātaṃ granthikaraṇam
21.9.15	athāsya pradakṣiṇam uṣṇīṣeṇa śiro veṣṭayatīti
21.9.16	sūtraṃ baudhāyanasya
21.9.17	vāsasaiva saṃpracchannaḥ syād iti śālīkiḥ
21.9.18	kṛṣṇaviṣāṇāyāḥ pradāna iti
21.9.19	sūtraṃ śālīkeḥ
21.9.20	atro ha smāha baudhāyanaḥ samastenaivāsmai mantreṇa kṛṣṇaviṣāṇāṃ prayacchet
21.9.21	tūṣṇīṃ vedyantam uddhanyāt
21.9.22	tūṣṇīṃ keśāntam upaspṛśed iti
21.9.23	daṇḍasya pradāna iti
21.9.24	sūtram ācāryayoḥ
21.9.25	atro ha smāhaupamanyavaḥ samastenaivāsmai mantreṇa daṇḍaṃ prayacchet sūpasthā devo vanaspatir ūrdhvo mā pāhy odṛca iti
21.9.26	athainaṃ yajñasyānvārambhaṃ vācayatīti
21.9.27	sūtraṃ śālīkeḥ
21.9.28	atro ha smāha baudhāyano maṣṭikaraṇāḥ khalv ete mantrā dṛṣṭā bhavanti svāhā yajñaṃ manasā svāhā dyāvāpṛthivībhyāṃ svāhoror antarikṣāt svāhā yajñaṃ vātād ārabha iti
21.9.29	muṣṭikaraṇa iti
21.9.30	vācoyamasaṃyuktaṃ muṣṭikaraṇaṃ syād iti baudhāyanaḥ
21.9.31	āvāntaradīkṣāyai visargād iti śālīkiḥ
21.9.32	āvedana iti
21.9.33	yathāvarṇam āvedayed iti baudhāyanaḥ
21.9.34	adīkṣiṣṭāyaṃ brāhmaṇa ity eva brūyād iti śālīkiḥ
21.9.35	vratadohana iti
21.9.36	sūtraṃ baudhāyanasya
21.9.37	aparadvārikam eva yajamānavrataṃ syād iti śālīkiḥ
21.10.1	yajuṣor anuṣaṅga iti
21.10.2	ā kṛṣṇājinaprāsanād anuṣajjetām iti baudhāyanaḥ
21.10.3	āvāntaradīkṣāyai visargād iti śālīkiḥ
21.10.4	ā dakṣiṇānayanād ity aupamanyavaḥ
21.10.5	saṃveśanayajuṣīti
21.10.6	sūtraṃ śālīkeḥ
21.10.7	atro ha smāha baudhāyano 'gne tvaṃ su jāgṛhīty eva saṃviśet
21.10.8	vratayiṣyann apa ācāmed daivīṃ dhiyaṃ manāmaha iti
21.10.9	atha sanīhārān prahiṇotīti
21.10.10	anyatrograśūdrayor iti baudhāyanaḥ
21.10.11	anyatrograir iti śālīkiḥ
21.10.12	sarvān yajñasiddhaya ity aupamanyavaḥ
21.10.13	saveśanayajuḥprabuddhayajuḥprayāṇayajuḥparyāṇayajur iti
21.10.14	anuṣaṅgīṇy etāni bhavantīti baudhāyanaḥ
21.10.15	sakṛtkṛtāny evaitāny ahne vā rātriyai vā syur iti śālīkiḥ
21.10.16	dakṣiṇānāṃ pratigraha iti
21.10.17	sa ha smāha baudhāyano yasya kasya ca jātasya mantreṇa pratigṛhṇīyāt punar apy āgataṃ mantreṇaiva pratigṛhṇīyād iti
21.10.18	atro ha smāha śālīkir yasya kasya ca jātasya mantreṇa pratigṛhṇīyāt pratigṛhītam eva tasya syāt
21.10.19	āgantv evāsyāta ūrdhvaṃ mantreṇaiva pratigṛhṇīyād iti
21.10.20	avijñātāyai dāna iti
21.10.21	pūrvaḥ kalpo baudhāyanasyottaraḥ śālīkeḥ
21.10.22	prayāṇa iti
21.10.23	pūrvaḥ kalpaḥ śālīker uttaro baudhāyanasya
21.10.24	atha yady enaṃ yāntaṃ vratanavelopādhigacchatīti
21.10.25	mathitvāgnīn vihṛtya vratayed iti baudhāyanaḥ
21.10.26	uttarato 'raṇī nidhāya dakṣiṇataḥ pariśritya vratayed iti śālīkiḥ
21.10.27	atha yady aparyāṇā apa upādhigacchatīti
21.10.28	sūtraṃ śālīkeḥ
21.10.29	atro ha smāha baudhāyano yatraivāparyāṇā apa upādhigacchet taj japed devīr āpo apāṃ napād ya ūrmir haviṣya indriyāvān madintamas taṃ vo gṛhṇāmīti
21.10.30	trīn loṣṭān ādadīta
21.10.31	teṣām ekam udakānte nidadhyāt taṃ vo māvakramiṣam iti
21.10.32	athānyaṃ dhvaṃsayann anudraved acchinnaṃ tantum iti
21.10.33	athānyam udakānte nidadhyāt pṛthivyā anu geṣam iti
21.10.34	saṃ vā gāhate saṃ vā tarati
21.10.35	setum eva kṛtvātyetīti brāhmaṇam
21.11.1	rohite carmaṇīti
21.11.2	sūtraṃ baudhāyanasya
21.11.3	apy arohitaṃ syād iti śālīkiḥ
21.11.4	aṃśugrahaṇe hiraṇya iti
21.11.5	kuryād iti baudhāyanaḥ
21.11.6	na kuryād iti śālīkiḥ
21.11.7	devayajanasyādhyavasāna iti
21.11.8	sūtram ācāryayoḥ
21.11.9	atro ha smāhaupamanyavaḥ purastād evaitat traividhyagateṣu devayajanam adhyavaset
21.11.10	vijñāyate sā vā iyaṃ sarvaiva vedir iti
21.11.11	ākhyātaṃ prāyaṇīyasya nirvapaṇam
21.11.12	prāyaṇīyasya śrapaṇa iti
21.11.13	payasi śrapayed iti baudhāyanaḥ
21.11.14	apsv iti śālīkiḥ
21.11.15	prāyaṇīyasyāsādana iti
21.11.16	ṣaḍḍhotrāsādayed iti baudhāyanaḥ
21.11.17	tūṣṇīm iti śālīkiḥ
21.11.18	prāyaṇīyasya caryāyā iti
21.11.19	upāṃśu cared iti baudhāyanaḥ
21.11.20	uccair iti śālīkiḥ
21.11.21	ādityasyodīkṣaṇa iti
21.11.22	hiraṇyam antardhāyādityam udīkṣayed iti baudhāyanaḥ
21.11.23	anantardhāyaiveti śālīkiḥ
21.11.24	somakrayaṇyā ativitsana iti
21.11.25	sadasaḥ kāle 'tivitsayed iti baudhāyanaḥ
21.11.26	uparavakāla iti śālīkiḥ
21.11.27	somakrayaṇyai padasyānunikramaṇa iti
21.11.28	atikrāntāyai pṛṣṭhyākālaṃ dakṣiṇasya pūrvapadasyānunikrāmed iti baudhāyanaḥ
21.11.29	mahāvedim evātikrāntāyai yasyaiva kasya ceti śālīkiḥ
21.11.30	somakrayaṇyai padasya parilekhana iti
21.11.31	sūtraṃ śālīkeḥ
21.11.32	atro ha smāha baudhāyana sphyena ca kṛṣṇaviṣāṇayā ca padaṃ parilikhet
21.11.33	antarataḥ kṛṣṇaviṣāṇā syād iti
21.12.1	udapātrasyopaninayana iti
21.12.2	pradakṣiṇam upaninayed iti baudhāyanaḥ
21.12.3	yathopapādam iti śālīkiḥ
21.12.4	rājña upasthāna iti
21.12.5	sa ha smāha baudhāyana uṣasā nāmeyam oṣadhir bhavati
21.12.6	tāṃ dūtīṃ kurvītaiṣa te gāyatro bhāga iti me somāya brūtād eṣa te traiṣṭubho bhāga iti me somāya brūtād eṣa te jāgato bhāga iti me somāya brūtāc chandomānāṃ sāmrājyaṃ gaccheti me somāya brūtād iti
21.12.7	atro ha smāha śālīkiḥ pratyakṣaḥ khalv ayaṃ rājā bhavati pratyakṣavad evopatiṣṭhetaiṣa te gāyatro bhāga eṣa te traiṣṭubho bhāga eṣa te jāgato bhāgaś chandomānāṃ sāmrājyaṃ gaccheti
21.12.8	rājño māna iti
21.12.9	sūtraṃ baudhāyanasya
21.12.10	nigadann evaitām ṛcaṃ pañca kṛtvo mimīteti śālīkiḥ
21.12.11	rājñaḥ paṇana iti
21.12.12	sūtraṃ baudhāyanasya
21.12.13	gavā te krīṇānīty eva brūyād iti śālīkiḥ
21.12.14	ajāyā upanigrahaṇa iti
21.12.15	sūtraṃ baudhāyanasya
21.12.16	anupanigṛhṇann evājāṃ mantraṃ japed iti śālīkiḥ
21.12.17	maitrāvaruṇasya daṇḍapradāna iti
21.12.18	sūtram ācāryayoḥ
21.12.19	atro ha smāhaupamanyavaḥ somavikrayiṇam udakumbhenopavṛtyātraiva maitrāvaruṇāya daṇḍaṃ prayacched iti
21.12.20	rājñaḥ pratyānahana iti
21.12.21	antarlomnā carmaṇā pratyānahyed iti baudhāyanaḥ
21.12.22	ūrdhvagrīveṇa bahirlomneti śālīkiḥ
21.12.23	īṣāyā anvārambha iti
21.12.24	sūtraṃ baudhāyanasya
21.12.25	ananvārabhyaiveṣāṃ pratyaṅ dravan mantraṃ japed iti śālīkiḥ
21.12.26	rājñaḥ parivahaṇa iti
21.12.27	pradakṣiṇaṃ parivahed iti baudhāyanaḥ
21.12.28	yathopapādam iti śālīkiḥ
21.12.29	rājñaḥ pratyupasthāna iti
21.12.30	sa ha smāha baudhāyano vrīhibhiś cāraṇībhyāṃ ca rājāsandyā ca rājānaṃ pratyupatiṣṭheteti
21.12.31	atro ha smāha śālīkir ajena ca karṇagṛhītenolmukena ca rājāsandyā ca rājānaṃ pratyupatiṣṭheta
21.12.32	so 'gnīṣomīyaḥ paśuḥ syāl lohaḥ syāt tūparaḥ syāt sāṇḍaḥ syāc chvaśrumān syāt pīvān syād iti vijñāyate
21.13.1	ātithyasya barhiṣaḥ saṃskāra iti
21.13.2	asidādānaprabhṛtīn mantrān sādhayed iti baudhāyanaḥ
21.13.3	śulbaprabhṛtīn iti śālīkiḥ
21.13.4	saṃbharaṇaprabhṛtīn ity aupamanyavaḥ
21.13.5	ātithyasya nirvapaṇa iti
21.13.6	sūtraṃ śālīkeḥ
21.13.7	atro ha smāha baudhāyana ubhau vimucya rājānaṃ prapādyātithyaṃ nirvaped iti
21.13.8	rājñaḥ paricaryāyā iti
21.13.9	sūtraṃ śālīkeḥ
21.13.10	atro ha smāha baudhāyana ṛcaiva rājānaṃ paricared ṛcārghyam upanigṛhṇīyād iti
21.13.11	arhaṇa iti
21.13.12	yathāgatam arhayed iti baudhāyanaḥ
21.13.13	rājānam arhayitvartvijo 'rhayed iti śālīkiḥ
21.13.14	ātithyasya karaṇa iti
21.13.15	puroḍāśaś ca gauś ca syātām iti baudhāyanaḥ
21.13.16	puroḍāśa eveti śālīkiḥ
21.13.17	ājyagrahāṇāṃ grahaṇa iti
21.13.18	caturgṛhītāni vā pañcagṛhītāni vā syur iti baudhāyanaḥ
21.13.19	pañcagṛhītāny eveti śālīkiḥ
21.13.20	ātithyasyāsādana iti
21.13.21	caturhotrāsādayed iti baudhāyanaḥ
21.13.22	tūṣṇīm iti śālīkiḥ
21.13.23	ātithyasya caryāyā iti
21.13.24	upāṃśu cared iti baudhāyanaḥ
21.13.25	uccair iti śālīkiḥ
21.13.26	tānunaptrasya bhakṣaṇa iti
21.13.27	sūtraṃ śālīkeḥ
21.13.28	atro ha smāha baudhāyano niguptam evainaṃ nidhāpayitvā vratakāle vratena saha bhakṣayed iti
21.13.29	aupasadasya barhiṣaḥ saṃskāra iti
21.13.30	asidādānaprabhṛtīn mantrān sādhayed iti baudhāyanaḥ
21.13.31	śulbaprabhṛtīn iti śālīkiḥ
21.13.32	saṃbharaṇaprabhṛtīn ity aupamanyavaḥ
21.13.33	upasadāṃ mantrāmantra iti
21.13.34	mantravatyaḥ syur iti baudhāyanaḥ
21.13.35	tūṣṇīkā iti śālīkiḥ
21.13.36	yat pary ājyaṃ tat tūṣṇīkaṃ syāt
21.13.37	athetaran mantravat syād ity aupamanyavaḥ
21.13.38	sarvam evaitat karmāvṛtā kuryād ity aupamanyavīputraḥ
21.13.39	āhutīnāṃ homa iti
21.13.40	sūtraṃ baudhāyanasya
21.13.41	prācīr evaitā āhutīḥ saṃsthāpayed iti śālīkiḥ
21.13.42	upasadāṃ homa iti
21.13.43	sūtraṃ baudhāyanasya
21.13.44	anatyākramyaivopasado juhuyād iti śālīkiḥ
21.13.45	srucāṃ pariśāyana iti
21.13.46	ahorātraṃ pariśayīrann iti baudhāyanaḥ
21.13.47	ahar eveti śālīkiḥ
21.13.48	karmaṇaḥkarmaṇaḥ prayuñjītety aupamanyavaḥ
21.14.1	stambayajuṣo haraṇa iti
21.14.2	sūtraṃ baudhāyanasya
21.14.3	uparavakālād apy āgnīdhro hared iti śālīkiḥ
21.14.4	ākhyātaṃ cātvālasya parilekhanam
21.14.5	ākhyātaṃ lokāgnīnāṃ haraṇam
21.14.6	sphyavighanānām upasthāna iti
21.14.7	sūtraṃ śālīkeḥ
21.14.8	atro ha smāha baudhāyano 'gnivaty uttaraṃ parigrāhaṃ parigṛhya yoyupitvā tiryañcaṃ sphyaṃ stabdhvā yajamānam utkare sphyavighanān upasthāpayed iti
21.14.9	agnīṣomīyasya barhiṣaḥ saṃskāra iti
21.14.10	asidādānaprabhṛtīn mantrān sādhayed iti baudhāyanaḥ
21.14.11	śulbaprabhṛtīn iti śālīkiḥ
21.14.12	saṃbharaṇaprabhṛtīn ity aupamanyavaḥ
21.14.13	agnīṣomīyasya paśor anusaṃvrajyāyā iti
21.14.14	anusaṃvrajed iti baudhāyanaḥ
21.14.15	nānusaṃvrajed iti śālīkiḥ
21.14.16	idhmābarhiṣor upasādana iti
21.14.17	sūtram ācāryayoḥ
21.14.18	atro ha smāhaupamanyavo 'traivāsmā āsīnāyedhmābarhir āharet
21.14.19	tad ādāya prāṅ iyāt kuśahastaś ca pṛṣṭhyākālaṃ prāṅ stṛṇan gacched iti
21.14.20	havirdhānayor abhyāvartana iti
21.14.21	kāṣṭhāni vā tṛṇāni vāntardhāyābhyāvartayed iti baudhāyanaḥ
21.14.22	anantardhāyaiveti śālīkiḥ
21.14.23	havirdhānayoḥ prokṣaṇa iti
21.14.24	tūṣṇīṃ saṃskṛtābhir adbhiḥ prokṣed iti baudhāyanaḥ
21.14.25	kamaṇḍalubhir iti śālīkiḥ
21.14.26	vartmanor abhihoma iti
21.14.27	sūtram aupamanyavīputrasya
21.14.28	atro ha smāha baudhāyano dakṣiṇasya havirdhānasya vartanim abhijuhuyāt sarvā akṣadhura upāñjyāt sarvataś ca parimṛśed iti
21.14.29	atro ha smāha śālīkiḥ sarvā eva vartanīr abhijuhuyāt sarvā akṣadhura upāñjyāt sarvataś ca parimṛśed iti
21.14.30	methyor nihanana iti
21.14.31	sa ha smāha baudhāyano dakṣiṇasya havirdhānasya dakṣiṇato methīṃ nihanyād uttarasya dakṣiṇata iti
21.14.32	dakṣiṇataś cottarataś ceti śalīkiḥ
21.14.33	madhya ity aupamanyavaḥ
21.14.34	dvār bāhūnāṃ pariṣīvaṇa iti
21.14.35	sarvān dvār bāhūn mantreṇa pariṣīvyed iti baudhāyanaḥ
21.14.36	pūrvaupūrvāv iti śālīkiḥ
21.14.37	dakṣiṇaudakṣiṇāv ity aupamanyavaḥ
21.15.1	audumbaryā abhihoma iti
21.15.2	sūtram aupamanyavīputrasya
21.15.3	atro ha smāha baudhāyana evam eva juhvad antardhāya hiraṇyam abhijuhuyād iti
21.15.4	ubhayor eva viśākhayor hiraṇye nidhāyābhijuhuyād iti śālīkiḥ
21.15.5	vasatīvarīṇāṃ grahaṇa iti
21.15.6	sūtraṃ śālīkeḥ
21.15.7	atro ha smāha baudhāyana ubhayataḥśukrā ādityavatīr vasatīvarīr gṛhṇīyāt
21.15.8	tāḥ śukrāḥ
21.15.9	tābhir āpyāyayet
21.15.10	tābhir abhiṣuṇuyād iti
21.15.11	dhiṣṇiyān nyupya vasatīvarīr gṛhṇīyād ity aupamanyavaḥ
21.15.12	uparavāṇāṃ parilekhana iti
21.15.13	tristrir ekaikaṃ parilikhed iti baudhāyanaḥ
21.15.14	sakṛtsakṛd iti śālīkiḥ
21.15.15	uparavapāṃsūnāṃ haraṇa iti
21.15.16	sūtraṃ śālīkeḥ
21.15.17	atro ha smāha baudhāyano yajamānasyādhaspadam upopyotkaraṃ hṛtvopaspṛśed iti
21.15.18	uparavāṇāṃ prokṣaṇa iti
21.15.19	tristrir ekaikaṃ prokṣed iti baudhāyanaḥ
21.15.20	sakṛtsakṛd iti śālīkiḥ
21.15.21	tasminn apo 'vanayet tasmin yavān praskandayed ity evam evaitat trividhaṃ karma kuryād ity aupamanyavaḥ
21.15.22	sarvam evaitat karmāvṛtā kuryād ity aupamanyavīpūtraḥ
21.15.23	dhiṣṇiyānāṃ nivapana iti
21.15.24	sa ha smāha baudhāyano vedyanta āgnīdhrīyaṃ nivaped vedyante mārjālīyam
21.15.25	dhiṣṇiyān nyupyodīcīnasaṃsthatāṃ kuryād iti
21.15.26	atro ha smāha śālīkir antarvedy āgnīdhrīyaṃ nivaped antarvedi mārjālīyam
21.15.27	dhiṣṇiyān nyupya na codīcīnasaṃsthatāṃ kuryād iti
21.15.28	vedyai staraṇa iti
21.15.29	sūtraṃ śālīkeḥ
21.15.30	atro ha smāha baudhāyanas trayo dakṣiṇatas traya uttarato madhye saptamaḥ pṛṣṭhyākālaṃ prāñca stṛṇanto gaccheyur iti
21.15.31	purastād evaināṃ pratyañca stṛṇanto 'bhyavakrāmeyur ity aupamanyavaḥ
21.15.32	agnīṣomīyasyājyānāṃ grahaṇe sādana iti
21.15.33	sūtraṃ baudhāyanasya
21.15.34	patnīśāla evāgnīṣomīyasyājyāni gṛhṇīyāt tāni khare sādayed iti śālīkiḥ
21.15.35	samanvānayana iti
21.15.36	sūtraṃ baudhāyanasya
21.15.37	nādriyeteti śālīkiḥ
21.15.38	ardhastanavratapradāna iti
21.15.39	samanvānīya vāsamanvānīya vā purāṇagārhapatyam ardhastanavrataṃ prayacched iti baudhāyanaḥ
21.15.40	nārdhastanavrataṃ prayacched iti śālīkiḥ
21.15.41	vaisarjanānāṃ homa iti
21.15.42	sūtraṃ baudhāyanasya
21.15.43	catvāri caturgṛhītāni juhuyād iti śālīkiḥ
21.15.44	vasatīvarīṇām anusaṃharaṇa iti
21.15.45	anusaṃhared iti baudhāyanaḥ
21.15.46	nānusaṃhared iti śālīkiḥ
21.15.47	vapānāṃ parihoma iti
21.15.48	tāṃtāṃ parijuhuyād iti baudhāyanaḥ
21.15.49	āditaś cāntataś ceti śālīkiḥ
21.15.50	hṛdayaśūlānām udvāsana iti
21.15.51	ekaikaśa udvāsayed iti baudhāyanaḥ
21.15.52	sarvān saheti śālīkiḥ
21.15.53	vasatīvarīṇāṃ pariharaṇa iti
21.15.54	sūtraṃ śālīkeḥ
21.15.55	atro ha smāha baudhāyana evam evaināḥ pariharann agreṇa yūpaṃ sādayitvā jaghanena gārhapatyam upasādyāgnīdhre sannā abhimṛśed yajñe jāgṛteti
21.16.1	savanīyasyājyānāṃ grahaṇe sādana iti
21.16.2	sūtraṃ baudhāyanasya
21.16.3	āgnīdhra eva savanīyasyājyāni gṛhṇīyāt
21.16.4	tāni khare sādayed iti śālīkiḥ
21.16.5	audumbarāṇāṃ mahāparidhīnāṃ paridhāna iti
21.16.6	sūtram ācāryayoḥ
21.16.7	atro ha smāhaupamanyavaḥ sruṅmantrā evaite syur iti
21.16.8	rājña upāvaharaṇa iti
21.16.9	sūtram ācāryayoḥ
21.16.10	atro ha smāhaupamanyavaḥ prātaḥsavana eva sarvebhyaḥ savanebhyo rājānam upāvahared iti
21.16.11	pañcahotur homa iti
21.16.12	sūtraṃ baudhāyanasya
21.16.13	caturhotāraṃ hutvā pañcahotāraṃ juhuyād iti śālīkiḥ
21.16.14	prātaranuvākasyopākaraṇa iti
21.16.15	sūtram ācāryayoḥ
21.16.16	atro ha smāhārtabhāgīputras tūṣṇīkenaikakapālena prātaranuvākam upākuryād iti
21.16.17	savanīyānāṃ nirvapaṇa iti
21.16.18	sūtram ācāryayoḥ
21.16.19	atro ha smāhaupamanyavaḥ prātaḥsavana eva sarvebhyaḥ savanebhyaḥ savanīyān nirvaped iti
21.16.20	teṣāṃ vrīhiṣv eva haviṣkṛtam udvādayaty upodyacchante yavān iti
21.16.21	sūtraṃ śālīkeḥ
21.16.22	atro ha smāha baudhāyana āvapanaprabhṛti yaveṣu mantrakarmābhyāvarteta tantraṃ tu haviṣkṛt syād iti
21.16.23	āpyaninayana iti
21.16.24	jaghanena gārhapatyam āpyebhyo ninayed iti baudhāyanaḥ
21.16.25	agreṇātihāyeti śālīkiḥ
21.16.26	agreṇa vā jaghanena vety aupamanyavaḥ
21.16.27	pātrāṇāṃ sādana iti
21.16.28	sūtraṃ śālīkeḥ
21.16.29	atro ha smāha baudhāyanaḥ khare pātrāṇi sādayet
21.16.30	teṣāṃ yathārtham ādadīteti
21.16.31	athaikadhanān gṛhṇātīndrāya vo juṣṭān gṛhṇāmīti vā tūṣṇīṃ veti
21.16.32	pūrvaḥ kalpo baudhāyanasyottaraḥ śālīkeḥ
21.17.1	aptoḥ praskandana iti
21.17.2	hotṛcamasād atrāptuṃ praskandayed iti baudhāyanaḥ
21.17.3	vāsatīvarāt kalaśād iti śālīkiḥ
21.17.4	kratukaraṇa iti
21.17.5	sūtraṃ baudhāyanasya
21.17.6	yathākratv evāsya kratukaraṇāni kuryād iti śālīkiḥ
21.17.7	dadhigrahasya grahaṇa iti
21.17.8	sūtraṃ śālīkeḥ
21.17.9	atro ha smāha baudhāyana audumbareṇainaṃ pātreṇa gṛhṇīyād dhutvā caitat pātram atraivānuprahared iti
21.17.10	dakṣiṇāyai dāna iti
21.17.11	sūtraṃ dvaidham evaitad bhavati
21.17.12	tāsu nigrābhyāsu yajamānaṃ vācayatīti
21.17.13	sūtraṃ śālīkeḥ
21.17.14	atro ha smāha baudhāyana ūrau vorasi vopanigṛhya tāsu nigrabhyāsu yajamānaṃ vācayatīti
21.17.15	rājño nirvapaṇa iti
21.17.16	sūtram ācāryayoḥ
21.17.17	atro ha smāhaupamanyavaḥ prātaḥsavana eva sarvebhyaḥ savanebhyo rājānaṃ nirvaped iti
21.17.18	so 'ṃśau skanne vācayatīti
21.17.19	sūtraṃ baudhāyanasya
21.17.20	upāṃśāv evāṃśau skanne vācayed iti śālīkiḥ
21.17.21	upāṃśvantaryāmayor homa iti
21.17.22	sūtraṃ baudhāyanasya
21.17.23	ubhāv evodite juhuyād iti śālīkiḥ
21.17.24	ubhāv evānudite juhuyād ity aupamanyavaḥ
21.17.25	āgrayaṇasya grahaṇa iti
21.17.26	sūtraṃ śālīkeḥ
21.17.27	atro ha smāha baudhāyano dvayor dhārayoḥ prātaḥsavane gṛhṇīyāt tisṛṇāṃ mādhyaṃdine savane catasṛṇāṃ tṛtīyasavana iti
21.17.28	drapsānumantraṇīyāsv iti
21.17.29	sūtraṃ baudhāyanasya
21.17.30	sruvāhutīr evaitā juhuyād iti śālīkiḥ
21.18.1	pavamānagrahāṇāṃ grahaṇa iti
21.18.2	sūtraṃ baudhāyanasya
21.18.3	sajuṣṭān parimṛjya sādayed iti śālīkiḥ
21.18.4	saṃtanīnāṃ homa iti
21.18.5	sūtraṃ śālīkeḥ
21.18.6	atro ha smāha baudhāyano vasatīvarīr apy etair mantrair avanayed iti
21.18.7	pavamānānām upākaraṇa iti
21.18.8	sūtraṃ baudhāyanasya
21.18.9	sadasa eva barhiṣī ādāyopākuryād iti śālīkiḥ
21.18.10	brahmaṇa upaveśana iti
21.18.11	yathā sadasy evam upaviśed iti baudhāyanaḥ
21.18.12	yathā darśapūrṇamāsayor evam iti śālīkiḥ
21.18.13	yajamānasyopaveśana iti
21.18.14	yathāsadasy evam upaviśed iti baudhāyanaḥ
21.18.15	yathā darśapūrṇamāsayor evam iti śālīkiḥ
21.18.16	athodgātre vā prastotre vā barhiṣī prayacchatīti
21.18.17	pūrvaḥ kalpo baudhāyanasyottaraḥ śālīkeḥ
21.18.18	ṛksāmayor upastaraṇam asi mithunasya prajātyā iti vā tūṣṇīṃ veti
21.18.19	pūrvaḥ kalpaḥ śālīker uttaro baudhāyanasya
21.18.20	pañcamyāṃ prastutāyāṃ vācayatīti
21.18.21	sūtraṃ baudhāyanasya
21.18.22	yasyām eva kasyāṃ cid vācayed iti śālīkiḥ
21.18.23	saptahotur homa iti
21.18.24	sūtraṃ baudhāyanasya
21.18.25	anusavanam eva saptahotāraṃ juhuyād iti śālīkiḥ
21.18.26	dhiṣṇiyānāṃ viharaṇa iti
21.18.27	sa ha smāha baudhāyana āgnīdhrīyād aṅgārān ādāya tata āgnīdhrīye praskandayed athānupūrvam itareṣu
21.18.28	dhiṣṇiyān vihṛtyodīcīnasaṃsthatāṃ kuryād iti
21.18.29	atro ha smāha śālīkir āgnīdhrīyād aṅgārān ādāya tata āgnīdhrīye praskandayed athānupūrvam itareṣu
21.18.30	dhiṣṇiyān vihṛtya na codīcīnasaṃsthatāṃ kuryād iti
21.18.31	dhiṣṇiyānāṃ vyāghāraṇa iti
21.18.32	pūrvaḥ kalpo baudhāyanasyottaraḥ śālīkeḥ
21.18.33	svaruraśanasyotpādana iti
21.18.34	yūpaḥ svaruraśanam utpādayed iti baudhāyanaḥ
21.18.35	paśur iti śālīkiḥ
21.18.36	tantram ity aupamanyavaḥ
21.18.37	devatety aupamanyavīputraḥ
21.19.1	sarpaṇa iti
21.19.2	sūtraṃ baudhāyanasya
21.19.3	aparadvārika eva yajamānaḥ syād iti śālīkiḥ
21.19.4	tārtīyasavanikeṣūkthyavigraheṣv iti
21.19.5	sa ha smāha baudhāyanaḥ prasarped eva tārtīyasavanikebhya ukthyavigrahebhyaḥ ṣoḍaśine rātriparyāyebhyo rāthaṃtarāya saṃdhaya iti
21.19.6	atro ha smāha śālīkis tṛtīyasavanātivṛddhir evaiṣā bhavati
21.19.7	yad eva tṛtīyasavane prasarpet tat prasṛptam eva teṣāṃ syād iti
21.19.8	prātaḥsavana eva sarvebhyaḥ savanebhyaḥ saṃprasarped ity aupamanyavaḥ
21.19.9	āmikṣāyai mantrāmantra iti
21.19.10	mantravatī ca syāt sarvāṇi ca savanāny anusamiyād iti baudhāyanaḥ
21.19.11	tūṣṇīkā ca syāt sarvāṇi ca savanāny anusamiyād iti śālīkiḥ
21.19.12	mantravatī ca syāt prātaḥsavane caivaiṣā syād ity aupamanyavaḥ
21.19.13	savanīyānām udvāsana iti
21.19.14	sūtraṃ baudhāyanasya
21.19.15	nānāpātrīṣv eva savanīyān udvāsayed iti śālīkiḥ
21.19.16	prātaḥ prātaḥsāvasyeti
21.19.17	sūtraṃ baudhāyanasya
21.19.18	prātaḥsāvasyety eva brūyād iti śālīkiḥ
21.19.19	savanīyānām anusaṃharaṇa iti
21.19.20	anusaṃhared iti baudhāyanaḥ
21.19.21	nānusaṃhared iti śālīkiḥ
21.19.22	pratinirgrāhyāṇāṃ grahaṇa iti
21.19.23	sūtraṃ baudhāyanasya
21.19.24	dvidevatyebhya eva pratinirgrāhyān nigṛhṇīyād iti śālīkiḥ
21.19.25	āghāra iti
21.19.26	sūtraṃ baudhāyanasya
21.19.27	grahād evaitam āghāram āghārayed iti śālīkiḥ
21.19.28	droṇakalaśāt pariplunā pātreṇety aupamanyavaḥ
21.19.29	yajur evaitaj japen naitam āghāram āghārayed ity āñjīgaviḥ
21.19.30	saṃsrāvasyāpidhāna iti
21.19.31	sūtraṃ baudhāyanasya
21.19.32	yāvān eva saṃsrāvaḥ syāt tam apidadhyād iti śālīkiḥ
21.19.33	camasānām āyātana iti
21.19.34	agreṇa srucaḥ prāca āyātayed iti baudhāyanaḥ
21.19.35	jaghanena sruca udīca āyātayed iti śālīkiḥ
21.20.1	grahayoḥ saṃdhāna iti
21.20.2	aratnī ca grahau ca saṃdadhyātām iti baudhāyanaḥ
21.20.3	grahāv eveti śālīkiḥ
21.20.4	śukravato manthivata iti
21.20.5	sūtraṃ baudhāyanasya
21.20.6	manthivata ity eva brūyād iti śālīkiḥ
21.20.7	manthisaṃsrāvasya homa iti
21.20.8	sūtraṃ śālīkeḥ
21.20.9	atro ha smāha baudhāyana āhavanīyād evodīco 'ṅgārān nirvartya teṣu manthinaḥ saṃsrāvaṃ juhuyād iti
21.20.10	hotrakacamasānāṃ homa iti
21.20.11	sa ha smāha baudhāyanaḥ śukrāmanthibhyām enān saha sakṛj juhuyād dvir abhyunnītān iti
21.20.12	atro ha smāha śālīkir naināñ chukrāmanthibhyāṃ saha sakṛj juhuyād dvir evābhyunnītān iti
21.20.13	dvidevatyānāṃ bhakṣaṇa iti
21.20.14	sūtraṃ baudhāyanasya
21.20.15	prāṇeṣūpanigrāhaṃ dvidevatyān bhakṣayed iti śālīkiḥ
21.20.16	dīrghabhakṣeṇaivainān bhakṣayed ity aupamanyavaḥ
21.20.17	athaitāni dvidevatyapātrāṇy ariktāni karotīti
21.20.18	sūtraṃ baudhāyanasya
21.20.19	somenaivaitāny ariktāni syur iti śālīkiḥ
21.20.20	athaināni dakṣiṇasya havirdhānasyottarasyāṃ vartanyāṃ sādayatīti
21.20.21	sūtraṃ baudhāyanasya
21.20.22	adhastād evaināny upahavyasya sādayed iti śālīkiḥ
21.20.23	vāci vācaṃ dadhāmīti vā tūṣṇīṃ veti
21.20.24	pūrvaḥ kalpo baudhāyanasyottaraḥ śālīkeḥ
21.20.25	hotrakacamasānāṃ pratibhakṣaṇa iti
21.20.26	pratibhakṣayed iti baudhāyanaḥ
21.20.27	na pratibhakṣayed iti śālīkiḥ
21.20.28	pratyabhimarśana iti
21.20.29	sūtraṃ śālīkeḥ
21.20.30	atro ha smāha baudhāyano bhakṣayann eva bhakṣāṇāṃ pāre pratyabhimṛśīteti
21.20.31	aindrāgnasya grahaṇa iti
21.20.32	sūtram ācāryayoḥ
21.20.33	atro ha smāha dīrghavātsyo mukhyenainaṃ pātreṇa gṛhṇīyād iti
21.20.34	nārāśaṃsānām anuprakampana iti
21.20.35	anuprakampayerann iti baudhāyanaḥ
21.20.36	nānuprakampayerann iti śālīkiḥ
21.20.37	nainān upodyaccheraṃs canety aupamanyavaḥ
21.21.1	mādhyaṃdinīye 'bhiṣava iti
21.21.2	navakṛtvonavakṛtvo 'bhiṣutya nigrābham upeyur iti baudhāyanaḥ
21.21.3	aparimitam iti śālīkiḥ
21.21.4	marutvatīyayor grahaṇa iti
21.21.5	sūtraṃ śālīkeḥ
21.21.6	atro ha smāha baudhāyana upariṣṭād evāgrayaṇād gṛhṇīyād iti
21.21.7	grāhyaloko hy eṣa bhavatīti
21.21.8	aṣṭamyāṃ prastutāyāṃ vācayatīti
21.21.9	sūtraṃ baudhāyanasya
21.21.10	yasyām eva kasyāṃ cid vācayed iti śālīkiḥ
21.21.11	dadhigharmasya grahaṇa iti
21.21.12	sūtraṃ baudhāyanasya
21.21.13	āgnīdhra enaṃ gṛhṇīyād iti śālīkiḥ
21.21.14	pariśrityobhayataḥ śāntiṃ kṛtvāgnīdhra evety aupamanyavaḥ
21.21.15	dadhigharmasya caryāyā iti
21.21.16	upāṃśu cared iti baudhāyanaḥ
21.21.17	uccair iti śālīkiḥ
21.21.18	dadhigharmasya bhakṣaṇa iti
21.21.19	sūtraṃ śālīkeḥ
21.21.20	atro ha smāha baudhāyano 'vadhrabhakṣaṇenaivetare bhakṣayeyur yajamāna eva pratyakṣaṃ bhakṣayed araṇye 'nuvākyena mantreṇeti
21.21.21	dakṣiṇānām atyākaraṇa iti
21.21.22	sūtraṃ śālīkeḥ
21.21.23	atro ha smāha baudhāyana ekām eva dakṣiṇāṃ dakṣiṇāpathenātyākuryāt
21.21.24	athetarā yathāvakāśaṃ gaccheyur iti
21.21.25	saṃcara iti
21.21.26	nītāsu dakṣiṇāsu yathārthaṃ saṃcarerann iti baudhāyanaḥ
21.21.27	nāsaṃsthite some 'dhvaryuḥ pratyaṅ sado 'tīyād iti śālīkiḥ
21.21.28	kṛṣṇaviṣāṇāyāḥ prāsana iti
21.21.29	sūtraṃ baudhāyanasya
21.21.30	nītāsu dakṣiṇāsu cātvāle kṛṣṇaviṣāṇāṃ prāsyed iti śālīkiḥ
21.21.31	ātreyasya saṃvadana iti
21.21.32	sūtraṃ śālīkeḥ
21.21.33	atro ha smāha baudhāyanas trir evāvyatiṣajan pṛcchet ka ātreyaḥ ka ātreya iti
21.22.1	dakṣiṇānāṃ dāna iti
21.22.2	sa ha smāha baudhāyano mahartvigbhya enā dadyān na hotrakān anusaṃcarerann iti
21.22.3	na ca hotrakān anusaṃcareran na ca sadasyāya dadyān na hy etasyānukhyā vijñāyata iti śālīkiḥ
21.22.4	marutvatīyayor homa iti
21.22.5	sa ha smāha baudhāyano yam evādhvaryur juhuyāt sa vaṣaṭkṛtānuvaṣaṭkṛtaḥ syād athetaro 'nanuvaṣaṭkṛtaḥ syād iti
21.22.6	ubhāv evānanuvaṣaṭkṛtau syātām iti śālīkiḥ
21.22.7	ubhāv evānuvaṣatkṛtau syātām ity aupamanyavaḥ
21.22.8	tṛtīyasya marutvatīyasya grahaṇa iti
21.22.9	sūtram ācāryayoḥ
21.22.10	atro ha smāha dīrghavātsyo mukhyenainaṃ pātreṇa gṛhṇīyād iti
21.22.11	nārāśaṃsānānām anuprakampana iti
21.22.12	anuprakampayerann iti baudhāyanaḥ
21.22.13	nānuprakampayerann iti śālīkiḥ
21.22.14	nainān upodyaccheraṃś canety aupamanyavaḥ
21.22.15	saumyasya mantrāmantra iti
21.22.16	mantravān syād iti baudhāyanaḥ
21.22.17	tūṣṇīka iti śālīkiḥ
21.22.18	saumya eva mantravānt syāt tūṣṇīka ekakapāla ity aupamanyavaḥ
21.22.19	tārtīyasavanike 'bhiṣava iti
21.22.20	sūtraṃ baudhāyanasya
21.22.21	yad āpyāyayati tenāṃśumad ity eva brūyād iti śālīkiḥ
21.22.22	ādityagrahasya grahaṇa iti
21.22.23	sūtraṃ śālīkeḥ
21.22.24	atro ha smāha baudhāyanaḥ purastād enam abhiṣavād gṛhṇīyāt tūṣṇīṃ śṛtātaṅkyam avanayed iti
21.22.25	ādityagrahasyodāhanana iti
21.22.26	ardharcaśa udāhanyād iti baudhāyanaḥ
21.22.27	ṛcarceti śālīkiḥ
21.22.28	maitrāvaruṇasya śrayaṇa āśiro 'vanayana iti
21.22.29	sūtraṃ śālīkeḥ
21.22.30	atro ha smāha baudhāyanaḥ śrīṇīyād eva maitrāvaruṇaṃ payasāśiram avanayed iti
21.22.31	navamyāṃ prastutāyāṃ vācayatīti
21.22.32	sūtraṃ baudhāyanasya
21.22.33	yasyām eva kasyāṃ cid vācayed iti śālīkiḥ
21.22.34	hotrakāṇāṃ saṃtarpaṇa iti
21.22.35	sūtraṃ śālīkeḥ
21.22.36	atro ha smāha baudhāyano 'nusavanam eva hotrāḥ saṃtarpayed iti
21.22.37	pañca prātaḥsavane ṣaṇ mādhyaṃdine savane sapta tṛtīyasavana ity aupamanyavaḥ
21.22.38	aupāsaneṣv iti
21.22.39	sa ha smāha baudhāyano 'nusaṃvrajyaupāsanān anumantrayeta camasebhyaś ca puroḍāśaśakalān upāsyed atra caiva ṣaḍḍhotāraṃ vyācakṣīteti
21.22.40	atro ha smāha śālīkir anusaṃvrajyaivaupāsanān anumantrayeta pārśvataś camasebhyaḥ puroḍāśaśakalān upāsyed upariṣṭāc ca ṣaḍḍhotāraṃ vyācakṣīteti
21.23.1	sāvitrasya grahaṇe sādana iti
21.23.2	sūtraṃ baudhāyanasya
21.23.3	sajuṣṭaṃ parimṛjya sādayed iti śālīkiḥ
21.23.4	tad anyatomadaṃ pratigṛṇātīti
21.23.5	sūtraṃ baudhāyanasya
21.23.6	madā moda ivety eva pratigṛṇīyād iti śālīkiḥ
21.23.7	nārāśaṃsānām anuprakampana iti
21.23.8	anuprakampayerann iti baudhāyanaḥ
21.23.9	nānuprakampayerann iti śālīkiḥ
21.23.10	nainān upodyaccheraṃś canety aupamanyavaḥ
21.23.11	saumyasya caryāyā iti
21.23.12	upāṃśu cared iti baudhāyanaḥ
21.23.13	uccair iti śālīkiḥ
21.23.14	saumyasya parījyāyā iti
21.23.15	sa ha smāha baudhāyano yadi caiva samastau yadi ca vihṛtāv agnāviṣṇū upāṃśv eva syātām iti
21.23.16	samastāv upāṃśu vihṛtāv uccair iti śālīkiḥ
21.23.17	tārtīyasavanikānāṃ dhiṣṇiyānāṃ viharaṇa iti
21.23.18	sūtraṃ śālīkeḥ
21.23.19	atro ha smāha baudhāyanaś caritvā vācaritvā vā saumyenāṅgāraiś caturdhiṣṇiyān vihared iti
21.23.20	pātnīvatasya śrayaṇa iti
21.23.21	sūtraṃ baudhāyanasya
21.23.22	dadhnā vā payasā vā pātnīvataṃ śrīṇīyād iti śālīkiḥ
21.23.23	dhiṣṇiyānāṃ vyāghāraṇaśeṣeṇājyena pātnīvataṃ śrīṇīyād ity aupamanyavaḥ
21.23.24	patnyā udānayana iti
21.23.25	sūtraṃ baudhāyanasya
21.23.26	atraivāsītāpohiṣṭhīyābhya iti śālīkiḥ
21.23.27	tad ubhayatomadaṃ pratigṛṇātīti
21.23.28	sūtraṃ baudhāyanasya
21.23.29	modā moda ivety eva pratigṛṇīyād iti śālīkiḥ
21.23.30	dhruvasya pracyāvana iti
21.23.31	sūtraṃ baudhāyanasya
21.23.32	sarva evaiṣo 'vanayanamantraḥ syād iti śālīkiḥ
21.24.1	camasānām āyātana iti
21.24.2	pūrvaḥ kalpo baudhāyanasyottaraḥ śālīkeḥ
21.24.3	teṣu trīṃstrīṃś ca dūrvāgranthīn prāsyaty ekaikaṃ ca darbhapuñjīlam iti
21.24.4	sūtraṃ baudhāyanasya
21.24.5	adbhir evaite dakṣāḥ syur iti śālīkiḥ
21.24.6	aupayajeṣv iti
21.24.7	sūtraṃ śālīkeḥ
21.24.8	atro ha smāha baudhāyana āgnīdhrād agnīṣomīyasya ca savanīyasya cāṅgārān āharec chāmitrān maitrāvaruṇyai vaśāyā iti
21.24.9	mindāhutyor homa iti
21.24.10	sūtram ācāryayoḥ
21.24.11	atro ha smāhaupamanyavaḥ purastān mindāhutī juhuyāt
21.24.12	mindāhutī hutvā hāriyojanaṃ grahaṃ gṛhṇīyād iti
21.24.13	śākalaiś caryāyā iti
21.24.14	sūtraṃ śālīkeḥ
21.24.15	atro ha smāha baudhāyano yāvanty enāṃsi kṛtāny abhivijānīyāt teṣām avayajanam asīty abhyādadhyād iti
21.24.16	ādityasyopasthāna iti
21.24.17	sūtraṃ baudhāyanasya
21.24.18	āhavanīyam evaitena yajuṣopatiṣṭherann iti śālīkiḥ
21.24.19	kṛṣṇaviṣāṇāyāḥ prāsana iti
21.24.20	pūrvaḥ kalpo baudhāyanasyottaraḥ śālīkeḥ
21.24.21	avabhṛtha iti
21.24.22	sūtram ācāryayoḥ
21.24.23	atro ha smāhaupamanyavo 'traivainaṃ sthaṇḍile kumbhamiśraṃ praropya sthālībhiś ca grāvovāyavyena cāvabhṛtham aveyād iti
21.24.24	grāvovāyavyasya praplāvana iti
21.24.25	sūtraṃ baudhāyanasya
21.24.26	prakṣālyodāhareyur iti śālīkiḥ
21.24.27	prakṣālyaivaitā sthālīr udāhareyuḥ
21.24.28	tāsv etāni devikāhavīṃṣi śrapayeyur iti baudhāyanaḥ
21.24.29	praplāvayeyur eveti śālīkiḥ
21.25.1	kṛṣṇājinasya praplāvana iti
21.25.2	sūtraṃ śālīkeḥ
21.25.3	atro ha smāha baudhāyanaḥ kṛṣṇājinam unmucyādbhir abhyukṣya putrāya vāntevāsine vā dadyāt srucopadhānaṃ vainat kurvīta
21.25.4	api vainena punar dīkṣeta
21.25.5	api vainena punar yajeteti
21.25.6	udayanīyasya barhiṣaḥ saṃskāra iti
21.25.7	asidādānaprabhṛtīn mantrān sādhayed iti baudhāyanaḥ
21.25.8	śulbaprabhṛtīn iti śālīkiḥ
21.25.9	saṃbharaṇaprabhṛtīn ity aupamanyavaḥ
21.25.10	udayanīyasya nirvapaṇa iti
21.25.11	sruci vāvadhāya kṣāmakāṣaṃ sthālyāṃ vā sakṣāmakāṣāyāṃ nirvaped iti
21.25.12	pūrvaḥ kalpo baudhāyanasyottaraḥ śālīkeḥ
21.25.13	udayanīyasya śrapaṇa iti
21.25.14	payasi śrapayed iti baudhāyanaḥ
21.25.15	apsv iti śālīkiḥ
21.25.16	caror anupariharaṇa iti
21.25.17	anuparihared iti baudhāyanaḥ
21.25.18	nānuparihared iti śālīkiḥ
21.25.19	udayanīyasyāsādana iti
21.25.20	ṣaḍḍhotrāsādayed iti baudhāyanaḥ
21.25.21	tūṣṇīm iti śālīkiḥ
21.25.22	udayanīyasya caryāyā iti
21.25.23	sūtraṃ baudhāyanasya
21.25.24	āhavanīya evodayanīyena cared iti śālīkiḥ
21.25.25	anūbandhyasya karaṇa iti
21.25.26	sūtraṃ baudhāyanasya
21.25.27	maitrāvaruṇyāmikṣayā yajeteti śālīkiḥ
21.25.28	atro ha smāhaupamanyavo 'jaṃ paśum apy atrālabheta
21.25.29	ekādaśaparayājaṃ tv eva tantraṃ saṃtiṣṭhāpayiṣed iti
21.25.30	vapānāṃ parihoma iti
21.25.31	tāṃtāṃ parijuhuyād iti baudhāyanaḥ
21.25.32	āditaś cāntataś ceti śālīkiḥ
21.25.33	hṛdayaśūlānām udvāsana iti
21.25.34	ekaikaśa udvāsayed iti baudhāyanaḥ
21.25.35	sarvān saheti śālīkiḥ
21.26.1	usraṇa iti
21.26.2	sarvān gopaśūn usrayed iti baudhāyanaḥ
21.26.3	anyatrarṣabhāc ca vaśāyai ceti śālīkiḥ
21.26.4	āmikṣāyai mantrāmantra iti
21.26.5	mantravatī syād iti baudhāyanaḥ
21.26.6	tūṣṇīketi śālīkiḥ
21.26.7	maitrāvaruṇyai paridhiṣv iti
21.26.8	sūtraṃ śālīkeḥ
21.26.9	atro ha smāha baudhāyanaḥ pūrve sthūṇe sadaso vā havirdhānayor vā bhittvā baidalakān paridhīn maitrāvaruṇyai kuryād iti
21.26.10	udavasāna iti
21.26.11	sūtraṃ baudhāyanasya
21.26.12	pūrṇāhutyaivodavasyed iti śālīkiḥ
21.26.13	dakṣiṇāyai dāna iti
21.26.14	sūtraṃ baudhāyanasya
21.26.15	nātrākāmaniyataṃ deyam iti śālīkiḥ
21.26.16	devikāhaviṣāṃ karaṇa iti
21.26.17	sūtram aupamanyavīputrasya
21.26.18	atro ha smāha baudhāyanas trīṇy anūbandhyasya paśupuroḍāśam anuvarteraṃs trīṇy udavasānīyām iti
21.26.19	sarvāṇy evānūbandhyasya paśupuroḍāśam anuvarterann iti śālīkiḥ
21.26.20	ājyenaiva devikā yajetety āñjīgaviḥ
21.26.21	agnibhiḥ pratyavasāna iti
21.26.22	ajasraiḥ pratyavasyed iti baudhāyanaḥ
21.26.23	araṇyoḥ samārohyeti śālīkiḥ
21.26.24	agnihotrayoḥ pratihomaḥ iti
21.26.25	pratijuhuyād iti baudhāyanaḥ
21.26.26	na pratijuhuyād iti śālīkir na pratijuhuyād iti śālīkiḥ
22.1.1	athāto 'gnikalpaṃ vyākhyāsyāmaḥ
22.1.2	kharasya karaṇa iti
22.1.3	uttarapūrve 'vāntaradeśe kuryād iti baudhāyanaḥ
22.1.4	uttara eveti śālīkiḥ
22.1.5	sāvitrāṇāṃ homa iti
22.1.6	sūtraṃ baudhāyanasya
22.1.7	samṛddhyāpy atra caturgṛhītaṃ juhuyād iti śālīkiḥ
22.1.8	gardabharaśanāyā ādāna iti
22.1.9	mantreṇādadīteti baudhāyanaḥ
22.1.10	tūṣṇīm iti śālīkiḥ
22.1.11	valmīkavapāyai nidhāne vaiśyasyopaveśana iti
22.1.12	sūtraṃ śālīkeḥ
22.1.13	atro ha smāha baudhāyano valmīkavapāṃ nidadhyān na vaiśyam upaveśayed yatra khaniḥ syāt tad gacched yas tatra pṛcchet taṃ pratibrūyād iti
22.1.14	khanana iti
22.1.15	ardharcaśaḥ khaned iti baudhāyanaḥ
22.1.16	ṛcarceti śālīkiḥ
22.1.17	puṣkaraparṇenottaradaṇḍena saṃstṛṇātīti
22.1.18	sūtraṃ baudhāyanasya
22.1.19	yathotpannenaiva saṃstṛṇīyād iti śālīkiḥ
22.1.20	piṇḍānāṃ haraṇa iti
22.1.21	sūtraṃ śālīkeḥ
22.1.22	atro ha smāha baudhāyanaḥ sarvābhiḥsarvābhiś catur hared iti
22.1.23	gāyatrībhir haret triṣṭugbhiḥ sādayed ity aupamanyavaḥ
22.1.24	aśvasyātyāyamana iti
22.1.25	sūtraṃ śālīkeḥ
22.1.26	atro ha smāha baudhāyanas tūṣṇīm aśvam atyāyacchet
22.1.27	sarva evaiṣa gardabhamantraḥ syād iti
22.1.28	dyāvāpṛthivyoḥ samīkṣaṇa iti
22.1.29	ubhe ṣaṭ kṛtvaḥ samīkṣeteti baudhāyanaḥ
22.1.30	trir eveti śālīkiḥ
22.1.31	prācyāṃ diśi saṃdhim īkṣamāṇa etaṃ mantraṃ japed ity aupamanyavaḥ
22.1.32	apo raśane abhyavaharanty api vādbhir abhyukṣya bhuñjata iti
22.1.33	pūrvaḥ kalpo baudhāyanasyottaraḥ śālīkeḥ
22.2.1	ukhānāṃ karaṇa iti
22.2.2	sa ha smāha baudhāyano 'ṣāḍhām apy etasyai yājuṣyai pādamātrīṃ kuryād yāvan mātrīṃ cādāyeṣṭakām ṛttikāyām apisṛjet
22.2.3	evam asya sarvo 'gnir yājuṣo bhavatīti
22.2.4	ekām evokhāṃ mantreṇa kuryāt tūṣṇīm itare iti śālīkiḥ
22.2.5	sarvāsu bhinnāsu pratyaya iti
22.2.6	sa ha smāha baudhāyanaḥ sasāvitraṃ mantrakarmābhyāvartayed iti
22.2.7	yad anyat sāvitrebhya iti śālīkiḥ
22.2.8	athādatta ekaviṃśatiṃ vṛṣṇo aśvasya śakṛtpiṇḍān abhrim agniṃ pacanam iti
22.2.9	sūtraṃ baudhāyanasya
22.2.10	yasyaiva kasya cāśvasyādadīteti śālīkiḥ
22.2.11	ukhānāṃ dhūpana iti
22.2.12	sūtraṃ baudhāyanasya
22.2.13	aparimitair mantrair dhūpayed iti śālīkiḥ
22.2.14	ukhānāṃ pravṛñjana iti
22.2.15	sūtraṃ baudhāyanasya
22.2.16	ekām evokhāṃ mantreṇa pravṛñjyāt tūṣṇīm itare iti śālīkiḥ
22.2.17	tāḥ prācīr vodīcīr vāyātayatīti
22.2.18	pūrvaḥ kalpo baudhāyanasyottaraḥ śālīkeḥ
22.2.19	pacana iti
22.2.20	sa ha smāha baudhāyana ukhā ṛṣabhān maṇḍaleṣṭakā bārhaspatyaṃ mahāvīraṃ lokaṃpṛṇā ity etad gārhapatyāt pacet
22.2.21	athetarad grāmāgner iti
22.2.22	yat kiṃ ceṣṭakoktaṃ grāmāgninā tat paced dhaviruktaṃ gārhapatyād iti śālīkiḥ
22.2.23	paśuśīrṣāṇāṃ karaṇa iti
22.2.24	pratyakṣāṇi vā mārttikāni vā syur iti baudhāyanaḥ
22.2.25	pratyakṣāṇy eveti śālīkiḥ
22.2.26	hiraṇmayānīty aupamanyavaḥ
22.2.27	vāyavyaśirasi vaitān mantrān nigaded ity aupamanyavīputraḥ
22.2.28	trir apasalaiḥ parṇaśākhayā parikarṣatīti
22.2.29	sūtraṃ baudhāyanasya
22.2.30	anuparikīryaiva māṣān yamagāthābhiḥ parigāyed iti śālīkiḥ
22.2.31	āghāra iti
22.2.32	ubhābhyāṃ mantrābhyām etam āghāram āghārayed iti baudhāyanaḥ
22.2.33	hiraṇyagarbhaḥ samavartatāgra ity etayaivaitam āghāram āghārayed iti śālīkiḥ
22.3.1	aniṣṭaprathamasomasyādhvaradīkṣāhutīnāṃ homa iti
22.3.2	adhvaradīkṣāhutīr hutvāgnikā juhuyād iti baudhāyanaḥ
22.3.3	āgnikā eveti śālīkiḥ
22.3.4	vairājīṣu dīkṣāsv iti
22.3.5	sa ha smāha baudhāyano nāsaṃvatsaraṃ soṣyan vairājīr dīkṣāḥ kurvīta
22.3.6	kāmaṃ saṃvatsaraṃ soṣyan vairājīr dīkṣāḥ kurvīta
22.3.7	saṃvatsaraṃ vā bhṛtvaikāhikaṃ kurvītaikāhikas tv evāgnir iti śālīkiḥ
22.3.8	kāmyasyānvavadhāna iti
22.3.9	jāte kāmyam anvavadadhyād iti baudhāyanaḥ
22.3.10	purastād eveti śālīkiḥ
22.3.11	audumbarīṇāṃ samidhām abhyādhāna iti
22.3.12	sūtraṃ śālīkeḥ
22.3.13	atro ha smāha baudhāyana ekām eva samidhaṃ pañcarcenābhyādadhyāt
22.3.14	tad eva rākṣoghnaṃ syād iti
22.3.15	annapatīyāyai samidho 'bhyādhāna iti
22.3.16	sūtraṃ śālīkeḥ
22.3.17	atro ha smāha baudhāyano 'nnapatīyāṃ pratisamedhanīyāṃ vaiṣṇavīm ity etā abhyādadhyād iti
22.3.18	vātsapraviṣṇukramayoḥ saṃnipāta iti
22.3.19	aharahaḥ saṃnipātayed iti baudhāyanaḥ
22.3.20	āditaś cāntataś ceti śālīkiḥ
22.3.21	ukhya udvāte prāyaścittakaraṇa iti
22.3.22	sa ha smāha baudhāyanaḥ pravṛjya paridāyārkāhutibhir abhijuhuyād athetarat karmāvṛtā kuryād iti
22.3.23	atro ha smāha śālīkiḥ pravṛjya paridāyārkāhutibhir abhijuhuyān na cetarat karmāvṛtā kuryād iti
22.3.24	prayāṇa iti
22.3.25	sa ha smāha baudhāyana ubhayena prayāyād ādhvarikeṇa cāgnikena ceti
22.3.26	āgnikenaiveti śālīkiḥ
22.3.27	atha yady aparyāṇā apa upādhigacchatīti
22.3.28	sūtraṃ śālīkeḥ
22.3.29	atro ha smāha baudhāyano yatraivāparyāṇā apa upādhigacchet tad bhasma praveśayen na ca vigarbhāṃ tāṃ kuryād yāvanmātraṃ cādāya pratyavadadhyāt prasadya bhasmanā yonim ity athetarat sthālīṣu vā sateṣu vānunidhāpayed iti
22.3.30	devayajanasyādhyavasāna iti
22.3.31	sa ha smāha baudhāyana ubhayenādhyavasyed ādhvarikeṇa cāgnikena ceti
22.3.32	āgnikenaiveti śālīkiḥ
22.4.1	saṃbhārāṇāṃ nivapana iti
22.4.2	sūtraṃ śālīkeḥ
22.4.3	atro ha smāha baudhāyano bhasma caivoṣāṃś ca mantreṇa nivapet
22.4.4	tūṣṇīm itarau saṃbhārāv iti
22.4.5	gārhapatyacitāv iti
22.4.6	sūtraṃ śālīkeḥ
22.4.7	atro ha smāha baudhāyano 'gnigrahaṇaṃ svayaṃcitiṃ śvetakṛṣṇayor abhimarśanam adhidravaṇam avadravaṇam iti sarvam evaitat karmāvṛtā kuryād iti
22.4.8	sāhasraṃ cinvīta prathamaṃ cinvānaḥ pañcacitīkaṃ ceti
22.4.9	sa ha smāha baudhāyanaḥ samāpyaitāś caturthaṃ cinvāno jānudaghnaṃ cāta ūrdhvaṃ pratyādadīta pañcacitīkaṃ ceti
22.4.10	atro ha smāha śālīkiḥ samāpyaitāś caturthaṃ cinvāno grīvadaghnaṃ caivāta ūrdhvaṃ pratyādadītaikacitīkaṃ ceti
22.4.11	vātsapraviṣṇukramayoḥ saṃnipāta iti
22.4.12	sa ha smāha baudhāyano yady u ha vātsapram upavasathe saṃpadyeta vātsapreṇopasthāya saṃnivapeta
22.4.13	atha yadi viṣṇukramā upavasathe saṃpadyeran viṣṇukramaiḥ kramitvā vātsapreṇopasthāya saṃnivāpena prakrāmed iti
22.4.14	atro ha smāha śālīkir yady u ha vātsapram upavasathe saṃpadyeta vātsapreṇopasthāya śvo bhūte saṃnivapeta
22.4.15	atha yadi viṣṇukramā upavasathe saṃpadyeran viṣṇukramaiḥ kramitvā vātsapreṇopasthāya śvo bhūte saṃnivāpenaiva prakrāmed iti
22.4.16	tasyām anyatrāvekṣamāṇo dadhidrapsān prāsyaty amuṃ te śuci dadhāmīti vā tūṣṇīṃ veti
22.4.17	pūrvaḥ kalpo baudhāyanasyottaraḥ śālīkeḥ
22.4.18	athaināṃ sikatābhiḥ pūrayitvā dadhnopariṣṭāt saṃpracchādyeti
22.4.19	sūtraṃ baudhāyanasya
22.4.20	sikatābhir evaināṃ pūrayitvottare śālākhaṇḍe nidadhyād iti śālīkiḥ
22.4.21	śikyasyādāna iti
22.4.22	mantreṇādadīteti baudhāyanaḥ
22.4.23	tūṣṇīm iti śālīkiḥ
22.4.24	nairṛtīnām upasthāna iti
22.4.25	kurvītātra tayādevatasūdadohase iti baudhāyanaḥ
22.4.26	na kurvīteti śālīkiḥ
22.4.27	udapātrasyopaninayana iti
22.4.28	pradakṣiṇam upaninayed iti baudhāyanaḥ
22.4.29	yathopapādam iti śālīkiḥ
22.4.30	gārhapatyasyopasthāna iti
22.4.31	sūtraṃ baudhāyanasya
22.4.32	āhavanīyam evaitena yajuṣopatiṣṭherann iti śālīkiḥ
22.5.1	stambayajuṣo haraṇa iti
22.5.2	sūtraṃ baudhāyanasya
22.5.3	uparavakālād apy atrāgnīdhro hared iti śālīkiḥ
22.5.4	ākhyātaṃ cātvālasya parilekhanam
22.5.5	ākhyātaṃ lokāgnīnāṃ haraṇam
22.5.6	ākhyātaṃ sphyavighanānām upasthānam
22.5.7	kārṣṇājinīnām upamocana iti
22.5.8	pūrvaḥ kalpo baudhāyanasyottaraḥ śālīkeḥ
22.5.9	vajriṇīnām upadhāna iti
22.5.10	sūtraṃ śālīkeḥ
22.5.11	atro ha smāha baudhāyano 'greṇa yūpāvaṭīyaṃ śaṅkuṃ tiṣṭhan dhanur adhijyaṃ kṛtvā prāñcaṃ bāṇaṃ pravidhyet
22.5.12	tam anudrutyāśmānam upadadhyāt
22.5.13	evaṃ dakṣiṇata eva paścād evam uttarata iti
22.5.14	aindriyā upadhāna iti
22.5.15	sūtraṃ baudhāyanasya
22.5.16	puccha aindrīm upadadhyād iti śālīkiḥ
22.5.17	upapātrasyopaninaya iti
22.5.18	pradakṣiṇam upaninayed iti baudhāyanaḥ
22.5.19	yathopapādam iti śālīkiḥ
22.5.20	darbhastambasyopadhāna iti
22.5.21	vāk tvā samudra upadadhātv iti vā tūṣṇīṃ veti
22.5.22	pūrvaḥ kalpo baudhāyanasyottaraḥ śālīkeḥ
22.5.23	dūrveṣṭakāyā upadhāna iti
22.5.24	sa ha smāha baudhāyano dūrvayā vā sahopadadhyād dūrvāṃ vaiveti
22.5.25	mantradūrvaivaiṣā syād iti śālīkiḥ
22.5.26	audumbaraṃ yugalāṅgalam iti
22.5.27	sūtraṃ baudhāyanasya
22.5.28	dārḍhyavṛkṣam evainat kuryād iti śālīkiḥ
22.5.29	puruṣā evaitad yugalāṅgalaṃ purastād ādadate 'dhvaryuḥ paścād iti baudhāyanaḥ
22.5.30	pratyakṣam evaitat saṃyujya kṛṣed iti śālīkiḥ
22.5.31	karṣaṇa iti
22.5.32	saṃpratyāhāraṃ kṛṣed iti baudhāyanaḥ
22.5.33	āvājaśa iti śālīkiḥ
22.6.1	goyugānām anumantraṇa iti
22.6.2	tattad evānumantrayed iti baudhāyanaḥ
22.6.3	sarvāṇi saheti śālīkiḥ
22.6.4	sarvauṣadhasya vapana iti
22.6.5	ardharcaśo vaped iti baudhāyanaḥ
22.6.6	ṛcarceti śālīkiḥ
22.6.7	itaram itaratra vipariharatītaram itaratreti
22.6.8	sūtraṃ baudhāyanasya
22.6.9	ādadāna evaitāṃ diśam abhisaṃpādayed iti śālīkiḥ
22.6.10	yajuṣā yajur viparihared ity aupamanyavaḥ
22.6.11	sa darbhapuñjīlāni payaḥprokṣe 'vadhāya taiḥ prokṣaty agnīn vo 'gnibhyo juṣṭān prokṣāmīti vā tūṣṇīṃ veti
22.6.12	pūrvaḥ kalpo baudhāyanasyottaraḥ śālīkeḥ
22.6.13	kumbheṣṭakānām upadhāna iti
22.6.14	sūtraṃ baudhāyanasya
22.6.15	pakṣapuccheṣv evainā upadadhyād iti baudhāyaniḥ
22.6.16	nānāmantrāsu diśo bhajamānāsv iti
22.6.17	tayādevatenānukramya pāre sūdadohasaḥ kurvīteti baudhāyanaḥ
22.6.18	tāṃtām eveṣṭakāṃ parinistiṣṭhed iti śālīkiḥ
22.6.19	iṣṭakāgaṇānām upadhāna iti
22.6.20	tayādevatenānukramya pāre sūdadohasaḥ kurvīteti baudhāyanaḥ
22.6.21	taṃtam eveṣṭakāgaṇaṃ parinistiṣṭhed iti śālīkiḥ
22.6.22	abhimarśe 'bhihoma iti
22.6.23	sūtram ācāryayoḥ
22.6.24	atro ha smāhaupamanyavaḥ purastād abhimarśābhihomābhyāṃ tayādevatasūdadohasaḥ kurvīteti
22.6.25	sarpaśirasa upadhāna iti
22.6.26	pūrvaḥ kalpo baudhāyanasyottaraḥ śālīkeḥ
22.6.27	audumbaraṃ colūkhalamusalam iti
22.6.28	sūtraṃ baudhāyanasya
22.6.29	dārḍhyavṛkṣam evainat kuryād iti śālīkiḥ
22.7.1	sarvauṣadhasyāvahanana iti
22.7.2	mantreṇāvahanyād iti baudhāyanaḥ
22.7.3	tūṣṇīm iti śālīkiḥ
22.7.4	ukhānām upadhāna iti
22.7.5	sūtraṃ baudhāyanasya
22.7.6	ekām evokhāṃ mantreṇopadadhyāt tūṣṇīm itare iti śālīkiḥ
22.7.7	paśuśīrṣāṇām upadhāna iti
22.7.8	madhya upadadhyād iti baudhāyanaḥ
22.7.9	anteṣu tasya vyudūhyopadadhyād iti śālīkiḥ
22.7.10	atharvaśirasa upadhāna iti
22.7.11	purastāt sarvatomukham agreṇa svayamātṛṇṇām atra navarcam atharvaśira upadadhyād iti baudhāyanaḥ
22.7.12	nātharvaśira iti śālīkiḥ
22.7.13	sarvatomakhasyopadhāna iti
22.7.14	sūtraṃ baudhāyanasya
22.7.15	anudiśam eva gāyatrīr upadadhyād iti śālīkiḥ
22.7.16	aṅgānām upadhāna iti
22.7.17	sūtraṃ baudhāyanasya
22.7.18	vijñāteṣv evāṅgeṣv aṅgāny upadadhyād iti śālīkiḥ
22.7.19	ṛṣabhasyopadhāna iti
22.7.20	sūtraṃ śālīkeḥ
22.7.21	atro ha smāha baudhāyana īṣatpratyavahṛtaśirasam enam upadadhyād yatharṣabho vāśitum upatiṣṭhatīti
22.7.22	atītānām iṣṭakāgaṇānām upadhāna iti
22.7.23	ādhim upadadhyād iti baudhāyanaḥ
22.7.24	cityanta iti śālīkiḥ
22.7.25	vratapradāna iti
22.7.26	madhyaṃdine vrataṃ prayacched iti baudhāyanaḥ
22.7.27	cityanta iti śālīkiḥ
22.8.1	purīṣaciter upadhāna iti
22.8.2	sūtraṃ baudhāyanasya
22.8.3	pūrvedyur eva purīṣacitiṃ parinistiṣṭhed iti śālīkiḥ
22.8.4	aśvāv abhitas tiṣṭhetāṃ kṛṣṇā uttaraḥ śveto dakṣiṇa iti
22.8.5	atraivābhyāṃ tiṣṭhadbhyāṃ ghāsam āhārayed iti baudhāyanaḥ
22.8.6	kālekāla evaināv udānayeyur iti śālīkiḥ
22.8.7	vālakhilyānām upadhāna iti
22.8.8	upariṣṭād vālakhilyā upadadhyād iti baudhāyanaḥ
22.8.9	pārśvata iti śālīkiḥ
22.8.10	sṛṣṭīnām āyātana iti
22.8.11	agreṇa svayamātṛṇṇām udīcīrenā āyātayed ottarasmāt pakṣasaṃdheḥ sarvato veti
22.8.12	pūrvaḥ kalpo baudhāyanasyottaraḥ śālīkeḥ
22.8.13	vyuṣṭīnām upadhāna iti
22.8.14	sūtraṃ śālīkeḥ
22.8.15	atro ha smāha baudhāyanaḥ purastād enāḥ pratīcīr upadadhyāt
22.8.16	purastād dhi pratīcī rātrir vyucchatīti
22.8.17	tāsāṃ purīṣavatīṃ madhya upadadhātīti
22.8.18	sa ha smāha baudhāyanaḥ purīṣeṇa vā sahopadadhyāt purīṣaṃ vaiveti
22.8.19	mantrapurīṣaivaiṣā syād iti śālīkiḥ
22.8.20	vairājānām upadhāna iti
22.8.21	pūrvaḥ kalpo baudhāyanasyottaraḥ śālīkeḥ
22.8.22	yājñasenīnām upadhāna iti
22.8.23	pūrvaḥ kalpaḥ śālīker uttaro baudhāyanasya
22.8.24	ghṛteṣṭakānām upadhāna iti
22.8.25	sa ha smāha baudhāyano ghṛtena vā sahopadadhyād ghṛtena vābhyajyeti
22.8.26	mantraghṛtā evaitāḥ syur iti śālīkiḥ
22.8.27	ghṛtapiṇḍān evātropadadhyād ity aupamanyavaḥ
22.8.28	iṣṭakānām āvāpasthāna iti
22.8.29	antareṇa jyotiṣmatīś ca bhūteṣṭakāś caitad iṣṭakānām āvāpasyānaṃ bhavatīti
22.8.30	sa ha smāha baudhāyanaḥ saṃveśanayajuḥ prabuddhayajuḥ prayāṇayajur aparyāṇayajuḥ sāmidhenīr āprīr atītāṃś ceṣṭakāgaṇān atropadadhyād iti
22.8.31	atro ha smāha śālīkir nāniṣṭakaṃ mantram iṣṭakāvad āpādayet
22.8.32	atītān eveṣṭakāgaṇān atropadadhyād iti
22.8.33	paurṇamāsyā upadhāna iti
22.8.34	sūtraṃ baudhāyanasya
22.8.35	uttara evāṃse paurṇamāsīm upadadhyād iti śālīkiḥ
22.8.36	nakṣatreṣṭakānām upadhāna iti
22.8.37	sūtraṃ śālīkeḥ
22.8.38	atro ha smāha baudhāyanaḥ pratitārakaṃ cātreṣṭakā upadadhyāt tatratatra ca rocayed iti
22.8.39	sarvatomukhasyopadhāna iti
22.8.40	sūtraṃ śālīkeḥ
22.8.41	atro ha smāha baudhāyano vyavetaṃ khalv idaṃ kṛṣṇasyābhimarśanena bhavati
22.8.42	sarvatomukham upadhāsyañ chvetam aśvam abhimṛśed iti
22.8.43	vardhaneṣv iti
22.8.44	sūtraṃ śālīkeḥ
22.8.45	atro ha smāha baudhāyano yāvanti vardhanāni samāne 'hani saṃnipateyuḥ sarveṣāṃ pāre tayādevatasūdadohasaḥ kurvīteti
22.9.1	atha prokṣaṇīṣu hiraṇyaśalkān pratyasyaty ūrdhvaṃ tribhyo 'parimitān iti sahasram iti proktaṃ
22.9.2	pūrvaḥ kalpo baudhāyanasyottaraḥ śālīkeḥ
22.9.3	śatarudrīyasya homa iti
22.9.4	sūtram ācāryayoḥ
22.9.5	pūrvasminn evānīke juhuyād iti gautamaḥ
22.9.6	namaskārair upasthāna iti
22.9.7	sa ha smāha baudhāyanaḥ sadhanuṣka evopatiṣṭhetottarasyā eva diśa āvṛtyaitenaiva yathetam etya paścāt prāṅ tiṣṭhann ūrdhvām upatiṣṭheteti
22.9.8	atro ha smāha śālīkir dattvaiva dhanur upatiṣṭhetaitasyai caiva diśa āvṛtyaitenaiva yathetam etya paścāt prāṅ tiṣṭhann ūrdhvām upatiṣṭheteti
22.9.9	pariṣicyamāne yajamānaṃ vācayatīti
22.9.10	sūtraṃ śālīkeḥ
22.9.11	atro ha smāha baudhāyanaḥ pariṣicyapariṣicyaivāśmani kumbhaṃ nidadhyāt
22.9.12	aśmaṃs te kṣud amuṃ te śug ṛcchatv ity abhinirdiśed yaṃ dviṣyād iti
22.9.13	vikarṣaṇa iti
22.9.14	ardharcaśo vikarṣed iti baudhāyanaḥ
22.9.15	ṛcarceti śālīkiḥ
22.9.16	svayamātṛṇṇāyai vyāghāraṇa iti
22.9.17	sūtraṃ baudhāyanasya
22.9.18	agnicaturaśrām enāṃ vyāghārayed iti śālīkiḥ
22.9.19	vaiśvānaramārutānāṃ mantrāmantra iti
22.9.20	mantravantaḥ syur iti baudhāyanaḥ
22.9.21	tūṣṇīkā iti śālīkiḥ
22.9.22	vaiśvānara eva mantravān syāt tūṣṇīkā mārutā ity aupamanyavaḥ
22.9.23	ānīkavatasya homa iti
22.9.24	sūtraṃ baudhāyanasya
22.9.25	āhavanīya evānīkavataṃ juhuyād iti śālīkiḥ
22.9.26	athainaṃ saṃcitam ājyaprokṣeṇa prokṣatīti
22.9.27	sūtraṃ śālīkeḥ
22.9.28	atro ha smāha baudhāyano mantrānudiśaṃ cainaṃ prokṣan mantrānulokaṃ ceti
22.9.29	idhmasya nidhāna iti
22.9.30	sa ha smāha baudhāyana ubhayenedhmaṃ nidadhyād ādhvarikeṇa cāgnikena ceti
22.9.31	āgnikenaiveti śālīkiḥ
22.10.1	śākalaiḥ paridhāna iti
22.10.2	āhavanīyaṃ paridadhyād iti baudhāyanaḥ
22.10.3	puccham eveti śālīkiḥ
22.10.4	sruvāhutyoḥ karaṇa iti
22.10.5	kuryād iti baudhāyanaḥ
22.10.6	na kuryād iti śālīkiḥ
22.10.7	pūrṇāhutyai karaṇa iti
22.10.8	kuryād iti baudhāyanaḥ
22.10.9	na kuryād iti śālīkiḥ
22.10.10	atra juhvan manasā diśo dhyāyed iti
22.10.11	digbhyo 'ham agnim abhisaṃbharāṇīti vā tūṣṇīṃ veti
22.10.12	pūrvaḥ kalpo baudhāyanasyottaraḥ śālīkeḥ
22.10.13	prasekasyāyātana iti
22.10.14	pūrvaḥ kalpaḥ śālīker uttaro baudhāyanasya
22.10.15	tasmiṃś catura upastṛṇāna āheti
22.10.16	sūtraṃ baudhāyanasya
22.10.17	nopastṛṇīteti śālīkiḥ
22.10.18	prasekasyānupraharaṇa iti
22.10.19	anuprahared iti baudhāyanaḥ
22.10.20	nānuprahared iti śālīkiḥ
22.10.21	brahmaudanasya śrapaṇa iti
22.10.22	agnyādheyavac chrapayed iti baudhāyanaḥ
22.10.23	etasminn eveti śālīkiḥ
22.10.24	brahmaudanasya prāśana iti
22.10.25	uttare śroṇyante prāśnīyur iti baudhāyanaḥ
22.10.26	puccham evābhita iti śālīkiḥ
22.10.27	vātanāmānāṃ homa iti
22.10.28	sūtraṃ baudhāyanasya
22.10.29	vātam apy atrāñjalinā juhuyād iti śālīkiḥ
22.10.30	kṛṣṇājinapuṭena juhuyād ity aupamanyavaḥ
22.10.31	śākalānām anupraharaṇa iti
22.10.32	anuprahared iti baudhāyanaḥ
22.10.33	nānuprahared iti śālīkiḥ
22.11.1	agnidhiṣṇiyānām upadhāna iti
22.11.2	sūtraṃ baudhāyanasya
22.11.3	sarvā eva yājuṣīr upadadhyād iti śālīkiḥ
22.11.4	nānābījānāṃ nirvapaṇa iti
22.11.5	nirvapaṇenānusametya vyabhimṛśed iti baudhāyanaḥ
22.11.6	tattad eva haviḥ parinistiṣṭhed iti śālīkiḥ
22.11.7	teṣāṃ vrīhiṣv eva haviṣkṛtam udvādayaty upodyacchante yavān iti
22.11.8	sūtraṃ śālīkeḥ
22.11.9	atro ha smāha baudhāyana āvapanaprabhṛti yaveṣu mantrakarmābhyāvarteta tantraṃ tu haviṣkṛt syād iti
22.11.10	āpyaninayana iti
22.11.11	jaghanena gārhapatyam āpyebhyo ninayed iti baudhāyanaḥ
22.11.12	agreṇātihāyeti śālīkiḥ
22.11.13	agreṇa vā jaghanena vety aupamanyavaḥ
22.11.14	sacarupaśupuroḍāśā evetareṣāṃ haviṣām iḍā avadyed abhyardhād veti
22.11.15	sapaśupuroḍāśānāṃ veti
22.11.16	pūrvaḥ kalpo baudhāyanasyottaraḥ śālīkeḥ
22.11.17	atyākramaṇa iti
22.11.18	sūtraṃ baudhāyanasya
22.11.19	saha sviṣṭakṛtātyākrāmed iti śālīkiḥ
22.11.20	abhiṣeka iti
22.11.21	sūtram ācāryayoḥ
22.11.22	atro ha smāhaupamanyavaḥ purastāt sviṣṭakṛto yāvad āmnātenābhiṣiñcen nātra kṛṣṇājinaṃ na rukmau na pārthāni bhavanti kuśān eva saṃstīrya teṣv enam abhiṣiñced iti
22.11.23	yoge vimoka iti
22.11.24	aharahar yuñjyād aharahar vimuñced iti baudhāyanaḥ
22.11.25	aharahar yuñjyād ante vimuñced iti śālīkiḥ
22.11.26	ādita eva yuñjyād ante vimuñced ity aupamanyavaḥ
22.11.27	kratukaraṇa iti
22.11.28	sūtraṃ baudhāyanasya
22.11.29	yathākratv evāsya kratukaraṇāni kuryād iti śālīkiḥ
22.11.30	aikādaśinānāṃ paśūnām upākaraṇa iti
22.11.31	sūtraṃ baudhāyanasya
22.11.32	ekayūpa evaikādaśinān paśūn upākuryād iti śālīkiḥ
22.12.1	vapānāṃ parihoma iti
22.12.2	tāṃtāṃ parijuhuyād iti baudhāyanaḥ
22.12.3	āditaś cāntataś ceti śālīkiḥ
22.12.4	aśvasyāvaghrāpaṇa iti
22.12.5	sūtraṃ baudhāyanasya
22.12.6	mādhyaṃdina eva savane 'śvam avaghrāpayed iti śālīkiḥ
22.12.7	paśūnām āsādana iti
22.12.8	paśuṃpaśuṃ pañcahotrāsādayed iti baudhāyanaḥ
22.12.9	mukhyam eveti śālīkiḥ
22.12.10	hṛdayaśūlānām udvāsana iti
22.12.11	ekaikaśa udvāsayed iti baudhāyanaḥ
22.12.12	sarvān saheti śālīkiḥ
22.12.13	āmikṣāyai mantrāmantra iti
22.12.14	mantravatī ca syād adhyavadānīyā ceti baudhāyanaḥ
22.12.15	tūṣṇīkā ca syād adhyavadānīyā ceti śālīkiḥ
22.12.16	mantravatī ca syāt tantraharayā cainayā nirūḍhayā yajetety aupamanyavaḥ
22.12.17	devikāhaviṣāṃ karaṇa iti
22.12.18	kuryād iti baudhāyanaḥ
22.12.19	na kuryād iti śālīkiḥ
22.13.1	athāto vājapeyaṃ vyākhyāsyāmaḥ
22.13.2	cinvīta vājapeye 'gnim iti baudhāyanaḥ
22.13.3	na cinvīteti śālīkiḥ
22.13.4	audumbaraṃ rathacakraṃ saptadaśāram iti
22.13.5	sūtraṃ baudhāyanasya
22.13.6	dārḍhyavṛkṣam evainat kuryād iti śālīkiḥ
22.13.7	khādirīṃ vitṛṇṇīṃ vadhrair vyūtām upakalpayata iti
22.13.8	sūtraṃ baudhāyanasya
22.13.9	bastājinaṃ caivātropakalpayīta śatamānaṃ ca hiraṇyam iti śālīkiḥ
22.13.10	sa grīṣmasya jaghanyāhaḥsu purastād āṣāḍhyai paurṇamāsyai dīkṣata iti
22.13.11	sūtraṃ baudhāyanasya
22.13.12	śaradi vājapeyena yajeteti śālīkiḥ
22.13.13	sāvitrāṇāṃ homa iti
22.13.14	pūrvaḥ kalpo baudhāyanasyottaraḥ śālīkeḥ
22.13.15	vājapeyikāyai surāyai saṃdhāna iti
22.13.16	sūtram ācāryayoḥ
22.13.17	atro ha smāhaupamanyavo yatraiva surā syāt tata āhārayed iti
22.13.18	so 'ratnimātre'ratnimātre vā vigrathnāti dhanurveṣṭīr vā praveṣṭayatīti
22.13.19	pūrvaḥ kalpo baudhāyanasyottaraḥ śālīkeḥ
22.13.20	gaudhūmaṃ caṣālam iti
22.13.21	sūtraṃ baudhāyanasya
22.13.22	godhūmapiṣṭānām api kuryād iti śālīkiḥ
22.13.23	dundubhīnām āsañjana iti
22.13.24	sūtraṃ dvaidham evaitad bhavati
22.13.25	kratukaraṇa iti
22.13.26	sūtraṃ śālīkeḥ
22.13.27	atro ha smāha baudhāyano 'tirātram apy atra kratum upeyāt samānapakṣe cainaṃ saṃtiṣṭhāpayiṣed iti
22.14.1	pañcaindrān atigrāhyān gṛhṇātīti
22.14.2	sūtraṃ baudhāyanasya
22.14.3	sarva evaite sopayāmā grahītavyā bhavantīti śālīkiḥ
22.14.4	surāgrahāṇāṃ grahaṇa iti
22.14.5	sūtraṃ baudhāyanasya
22.14.6	sajuṣṭān parimṛjya sādayed iti śālīkiḥ
22.14.7	dviśreṇi vā triśreṇi vodīca āyātayatīti
22.14.8	pūrvaḥ kalpo baudhāyanasyottaraḥ śālīkeḥ
22.14.9	ṣaḍ raśanā ādāya yūpam abhipreyād iti baudhāyanaḥ
22.14.10	pañca raśanā ādāya yūpam abhipreyād iti śālīkiḥ
22.14.11	catasro raśanā ādāya yūpam abhipreyād ity aupamanyavaḥ
22.14.12	ekām eva raśanām ādāya yūpam abhipreyād ity aupamanyavīputraḥ
22.14.13	agnīṣomīyaraśanāyām eva niyuñjyād ity āñjīgaviḥ
22.14.14	vājapeyikānāṃ paśūnām upākaraṇa iti
22.14.15	aikādaśinān upākṛtya vājapeyikān upākuryād iti baudhāyanaḥ
22.14.16	vājapeyikān eva naivaikādaśinān iti śālīkiḥ
22.14.17	prājāpatyānām upākaraṇa iti
22.14.18	ekaikaśa upākuryād iti baudhāyanaḥ
22.14.19	sarvān saheti śālīkiḥ
22.14.20	vapānāṃ parihoma iti
22.14.21	tāṃtāṃ parijuhuyād iti baudhāyanaḥ
22.14.22	āditaś cāntataś ceti śālīkiḥ
22.14.23	hṛdayaśūlānām udvāsana iti
22.14.24	ekaikaśa udvāsayed iti baudhāyanaḥ
22.14.25	sarvān saheti śālīkiḥ
22.14.26	rathānām abhiyojana iti
22.14.27	sūtraṃ śālīkeḥ
22.14.28	atro ha smāha baudhāyano ya evaiṣa samavakṣepaṇo mantras taṃ prathamam abhiyojanānāṃ kuryāt
22.14.29	atha tūṣṇīm aśvān samavakṣiped iti
22.14.30	kāṣṭhāgamana iti
22.14.31	sa ha smāha baudhāyanaḥ pradakṣiṇam āvṛtyaitāṃ kāṣṭhāṃ gaccheyur athāmuto 'pasalair āvarterann iti
22.14.32	atro ha smāha śālīkir apasalair āvṛtyaitāṃ kāṣṭhāṃ gaccheyur athāmutaḥ pradakṣiṇam āvarterann iti
22.15.1	atha yajamānaṃ tārpyaṃ paridhāpayatīti
22.15.2	sūtraṃ baudhāyanasya
22.15.3	ubhe evaite yajamānaṃ paridhāpayed iti śālīkiḥ
22.15.4	śrityā āyātana iti
22.15.5	pūrvaḥ kalpo baudhāyanasyottaraḥ śālīkeḥ
22.15.6	tāṃ daśabhiḥ kalpai rohatīti
22.15.7	sūtraṃ baudhāyanasya
22.15.8	etair eva mantraiḥ pratyavarohed iti śālīkiḥ
22.15.9	atrāsmai pratyavarohaṇata āsandīṃ nidadhātīti
22.15.10	sūtraṃ baudhāyanasya
22.15.11	bastājinaṃ caivāsyātra pratyavarohec chatamānaṃ ca hiraṇyam iti śālīkiḥ
22.15.12	athainam etayāsandyā sada āvahanty ā vā vrajatīti
22.15.13	pūrvaḥ kalpo baudhāyanasyottaraḥ śālīkeḥ
22.15.14	atigrāhyāṇāṃ bhakṣaṇa iti
22.15.15	pūrvaḥ kalpaḥ śālīker uttaro baudhāyanasya
22.15.16	prājāpatyānāṃ bhakṣaṇa iti
22.15.17	pūrvaḥ kalpaḥ śālīker uttaro baudhāyanasy
22.15.18	gudatṛtīyeṣv iti
22.15.19	dvedve atra gudatṛtīye upayaṣṭopayajed iti baudhāyanaḥ
22.15.20	apacchedam iti śālīkiḥ
22.15.21	samastāny evaitāny anuprahṛtya sarvair mantrair anumantrayetety aupamanyavaḥ
22.16.1	athāto rājasūyaṃ vyākhyāsyāmaḥ
22.16.2	cinvīta rājasūye 'gnim iti baudhāyanaḥ
22.16.3	na cinvīteti śālīkiḥ
22.16.4	punar adhyupya piṣṭāni kṛtvāhārayed iti baudhāyanaḥ
22.16.5	tathādhyuptāny evaitāni syur iti śālīkiḥ
22.16.6	nairṛtasya mantrāmantra iti
22.16.7	mantravān syād iti baudhāyanaḥ
22.16.8	tūṣṇīka iti śālīkiḥ
22.16.9	ekolmukasya haraṇa iti
22.16.10	anvāhāryapacanād dhared iti baudhāyanaḥ
22.16.11	grāmāgner iti śālīkiḥ
22.16.12	nairṛtasya homa iti
22.16.13	sūtraṃ baudhāyanasya
22.16.14	visraṃsikākāṇḍābhyām enaṃ parigṛhya juhuyād iti śālīkiḥ
22.16.15	dakṣiṇānāṃ dāna iti
22.16.16	aharahar dadyād iti baudhāyanaḥ
22.16.17	āditaś cāntataś ceti śālīkiḥ
22.16.18	udapātrasyopaninayana iti
22.16.19	pradakṣiṇam upaninayed iti baudhāyanaḥ
22.16.20	yathopapādam iti śālīkiḥ
22.16.21	svāhā namo ya idaṃ cakāreti
22.16.22	sūtraṃ baudhāyanasya
22.16.23	āntam apy atra svāhākārāṃ pariṇayed iti śālīkiḥ
22.16.24	saṃtanīnām anuprayoga iti
22.16.25	sa ha smāha baudhāyano yad ahar iṣṭyā vā paśunā vā yajetāpi tad ahaḥ saṃtanī prayuñjīteti
22.16.26	atro ha smāha śālīkir aharahar āśrāvaṇārthe khalv ete dṛṣṭe bhavataḥ
22.16.27	yad ahar iṣṭyā vā paśunā vā yajeta na tad ahaḥ saṃtanī prayuñjīteti
22.16.28	cāturmāsyānām anuprayoga iti
22.16.29	sa ha smāha baudhāyano yad ahaś cāturmāsyāni prayuñjītāpi tad ahaḥ saṃtanī prayuñjīteti
22.16.30	atro ha smāha śālīkir aharahar āśrāvaṇārthe khalv ete dṛṣṭe bhavataḥ
22.16.31	yad ahaś cāturmāsyāni prayuñjīta na tad ahaḥ saṃtanī prayuñjīteti
22.16.32	ākhyātaṃ pañcedhmīyasya karaṇam
22.17.1	athopaveṣeṇāṅgārān samūhatīti
22.17.2	sūtraṃ śālīkeḥ
22.17.3	atro ha smāha baudhāyanas tūṣṇīm aṅgārān samūhyāthainān sruvāhutibhir abhijuhuyād agnaye rakṣoghne svāheti pañcabhiḥ
22.17.4	atra praṣṭivāhinaṃ rathaṃ dadyād iti
22.17.5	apāmārgasaktūnāṃ homa iti
22.17.6	sūtraṃ śālīkeḥ
22.17.7	atro ha smāha baudhāyanaḥ samastenaivāsmai mantreṇāpāmārgasaktūñ juhuyāt
22.17.8	tūṣṇīṃ sruvam anupraharet
22.17.9	tūṣṇīm upottiṣṭhed iti
22.17.10	devikāhaviṣāṃ karaṇa iti
22.17.11	sūtraṃ baudhāyanasya
22.17.12	somaṃsomam anuvarterann iti śālīkiḥ
22.17.13	na devikāhavirbhir yajed ity āñjīgaviḥ
22.17.14	agnibhiḥ pratyavasāna iti
22.17.15	ajasraiḥ pratyavasyed iti baudhāyanaḥ
22.17.16	araṇyoḥ samārohyeti śālīkiḥ
22.17.17	payasaḥ samāsecana iti
22.17.18	dṛtau vā vināḍe vā samāsiñced iti baudhāyanaḥ
22.17.19	navāyāṃ kumbhyām iti śālīkiḥ
22.17.20	svayaṃkṛteṣv iti
22.17.21	sūtraṃ śālīkeḥ
22.17.22	atro ha smāha baudhāyano gonyāsapramṛditānāṃ kuśānāṃ barhiḥ saṃnahyet svayaṃpatitānāṃ kāṣṭhānām idhmam
22.17.23	yad eva vedyai rūpaṃ sā vediḥ
22.17.24	dṛtiṃ vā vināḍaṃ vā ratha ādhāya parivahet
22.17.25	yat tatra navanītam utsīdet tad ājyaṃ syād iti
22.17.26	maitrābārhaspatyasya nirvapaṇa iti
22.17.27	samānacaturmuṣṭī syātām iti baudhāyanaḥ
22.17.28	nānācaturmuṣṭī syātām iti śālīkiḥ
22.18.1	rohite carmaṇīti
22.18.2	sūtraṃ baudhāyanasya
22.18.3	apy arohitaṃ syād iti śālīkiḥ
22.18.4	somakrayaṇeṣūpaite nityāḥ śate syur iti baudhāyanaḥ
22.18.5	eta eva śatatamāḥ syur iti śālīkiḥ
22.18.6	vasatīvarīṇāṃ grahaṇa iti
22.18.7	sūtraṃ baudhāyanasya
22.18.8	sārasvatīr apy atra vasatīvarīr gṛhṇīyād iti śālīkiḥ
22.18.9	āgneyasyaindrāgna upālambhyo bhavatīti
22.18.10	sūtraṃ baudhāyanasya
22.18.11	aindrāgna eva savanīyaḥ syād iti śālīkiḥ
22.18.12	pātrāṇāṃ karaṇa iti
22.18.13	yathānirbhedaṃ pātrāṇi kārayed iti baudhāyanaḥ
22.18.14	prākṛtāny evaitāni syur iti śālīkiḥ
22.18.15	sārasvatīnām abhihoma iti
22.18.16	sūtraṃ śālīkeḥ
22.18.17	atro ha smāha baudhāyano yābhyām etad ṛgbhyāṃ vahantīr abhijuhuyāt tābhyāṃ grahegrahe juhuyāt
22.18.18	atha tūṣṇīṃ sārasvatīr abhijuhuyād iti
22.18.19	abhiṣecanīyānāṃ grahāṇāṃ grahaṇa iti
22.18.20	sūtram ācāryayoḥ
22.18.21	atro ha smāhaupamanyavaḥ purastāt sadaso 'bhiṣecanīyān grahān gṛhṇīyād iti
22.18.22	dhanuṣaḥ pradāna iti
22.18.23	pūrvaḥ kalpo baudhāyanasyottaraḥ śālīkeḥ
22.18.24	mārutasyaikaviṃśatikapālasya kapālopadhāna iti
22.18.25	aiṣṭikair upadhāya gaṇair upadadhyād iti baudhāyanaḥ
22.18.26	gaṇair eveti śālīkiḥ
22.18.27	āmikṣāyai mantrāmantra iti
22.18.28	mantravatī syād iti baudhāyanaḥ
22.18.29	tūṣṇīketi śālīkiḥ
22.19.1	klībasya sthāna iti
22.19.2	antarvedi tiṣṭhed iti baudhāyanaḥ
22.19.3	bahirvedīti śālīkiḥ
22.19.4	maṇīnāṃ karaṇa iti
22.19.5	audumbara audumbareṇa lauhena pracchannaḥ syād iti baudhāyanaḥ
22.19.6	audumbara eveti śālīkiḥ
22.19.7	tasmin saha saṃgrahītrā rathavāhane ratham ādadhātīti
22.19.8	sūtraṃ baudhāyanasya
22.19.9	ādhātṝṇām evaikaḥ saṃgrahītā syād iti śālīkiḥ
22.19.10	sphyasya pradāna iti
22.19.11	sūtraṃ śālīkeḥ
22.19.12	atro ha smāha baudhāyano yajamānasyaivaikasya mantreṇa saṃprayacchet tūṣṇīm itare saṃprayaccherann iti
22.19.13	akṣāṇāṃ karaṇa iti
22.19.14	sauvarṇāḥ syur iti baudhāyanaḥ
22.19.15	rājatā iti śālīkiḥ
22.19.16	nāgadantā ity aupamanyavaḥ
22.19.17	vaibhītakā ity aupamanyavīputraḥ
22.19.18	athāsmai pañcākṣān apacchidya prayacchatīti
22.19.19	sūtraṃ śālīkeḥ
22.19.20	atro ha smāha baudhāyano yenāsyānupapannaṃ syāt taṃ tatrāpisṛjed diśo 'bhy ayaṃ rājābhūd iti
22.19.21	atha viṣuvati darbhastambe juhotīti
22.19.22	sūtraṃ baudhāyanasya
22.19.23	yatraiva darbhastambaḥ syāt tad gacched iti śālīkiḥ
22.20.1	agnīnāṃ haraṇa iti
22.20.2	ajasrān hared iti baudhāyanaḥ
22.20.3	araṇyoḥ samārohyeti śālīkiḥ
22.20.4	vedyai karaṇa iti
22.20.5	sūtraṃ baudhāyanasya
22.20.6	pūrvāpūrvā vedir bhavatīti śālīkiḥ
22.20.7	athainaṃ tīrthād ānīya pavayitvā puṇḍarisrajinam udānīyeti
22.20.8	sa ha smāha baudhāyana ubhayāni puṇḍarikāṇi karayet sauvarṇāni ca nādeyāni ceti
22.20.9	nādeyāny eveti śālīkiḥ
22.20.10	nidadhaty asmā etad dhavir ucchiṣṭaṃ vratabhājanam iti
22.20.11	sūtraṃ baudhāyanasya
22.20.12	nātra havir ucchiṣṭaṃ vratabhājanaṃ nidadhyād iti śālīkiḥ
22.20.13	somakrayaṇeṣūpaite nityāḥ syur iti baudhāyanaḥ
22.20.14	eta eva syur iti śālīkiḥ
22.20.15	aupasadāṃ haviṣāṃ mantrāmantra iti
22.20.16	mantravanti syur iti baudhāyanaḥ
22.20.17	tūṣṇīkānīti śālīkiḥ
22.20.18	āgneyasya prājāpatyas tūpara upālambhyo bhavatīti
22.20.19	sūtraṃ baudhāyanasya
22.20.20	prājāpatya eva savanīyaḥ syād iti śālīkiḥ
22.20.21	bhārgavo hotā bhavatīti
22.20.22	ādita eva bhārgavaṃ hotāraṃ vṛṇīteti baudhāyanaḥ
22.20.23	daśapeya eva bhārgavo hotā syād iti śālīkiḥ
22.20.24	śataṃ brāhmaṇāḥ pibantīti
22.20.25	yajamāna ekaśatatamaḥ syād iti baudhāyanaḥ
22.20.26	yajamāna eva śatatamaḥ syād iti śālīkiḥ
22.20.27	dakṣiṇānāṃ dāna iti
22.20.28	etā eva brāhmaṇābhivihitā dakṣiṇā dadyād iti baudhāyanaḥ
22.20.29	etan mukhaṃ sahasram iti śālīkiḥ
22.21.1	teṣām utthāneṣv iti
22.21.2	gaccheyur āvabhṛthād iti baudhāyanaḥ
22.21.3	apsuṣomāntā iti śālīkiḥ
22.21.4	dhruvāntā ity aupamanyavaḥ
22.21.5	haviṣohaviṣa iṣṭvā bārhaspatyam abhighārayatīti
22.21.6	bārhaspatyasyāpīṣṭvā bārhaspatyam abhighārayed iti baudhāyanaḥ
22.21.7	itareṣām eva haviṣāṃ na bārhaspatyasyeti śālīkiḥ
22.21.8	uccair ādityāyā āśrāvayaty upāṃśu mārutyā iti
22.21.9	ādityāśrāvaṇaprabhṛty upāṃśv athetarad uccair iti baudhāyanaḥ
22.21.10	ā mārutyāśrāvaṇaprabhṛty upāṃśv athetarad uccair iti śālīkiḥ
22.21.11	sarvaivoccair ādityā sarvopāṃśu mārutīty aupamanyavaḥ
22.21.12	sātyadūteṣv iti
22.21.13	sūtraṃ baudhāyanasya
22.21.14	imaṃ te 'sau prāhaiṣīd ity eva brūyād iti śālīkiḥ
22.21.15	dvirātra iti
22.21.16	sūtraṃ baudhāyanasya
22.21.17	yajanīye 'han pūrvam ahar bhavaty uttarasminn uttaram iti śālīkiḥ
22.21.18	devikāhaviṣāṃ karaṇa iti
22.21.19	kuryād iti baudhāyanaḥ
22.21.20	na kuryād iti śālīkir na kuryād iti śālīkiḥ
23.1.1	athāta iṣṭikalpaṃ vyākhyāsyāmaḥ
23.1.2	sa ha smāha baudhāyanaḥ pañcadaśasāmidhenīkāḥ syur vārtraghnāv ājyabhāgāv uccairdevatā iti
23.1.3	atro ha smāha śālīkiḥ saptadaśasāmidhenīkāḥ syur vṛdhanvantāv ājyabhāgāv upāṃśudevatā iti
23.1.4	yājamānasya karaṇa iti
23.1.5	saṃsiddham iṣṭipathe yājamānaṃ kuryād iti baudhāyanaḥ
23.1.6	kuryād yathāvakāśaṃ yājamānam iti śālīkiḥ
23.1.7	agnaye pathikṛte puroḍāśam aṣṭākapālaṃ nirvaped yo darśapūrṇamāsayājī sann amāvāsyāṃ vā paurṇamāsīṃ vātipādayed iti
23.1.8	sa ha smāha baudhāyanaḥ pāthikṛtaṃ nirupya vaiśvānaraṃ dvādaśakapālam anunirvaped athātipannāṃ pratiyajed iti
23.1.9	atro ha smāha śālīkiḥ pāthikṛtaṃ nirupya vaiśvānaraṃ dvādaśakapālaṃ samānatantram anunirvapen na cātipannāṃ pratiyajed iti
23.1.10	anyatareṇaiva sahātipannāṃ pratiyajed ity aupamanyavaḥ
23.1.11	atro ha smāhāñjīgavir vi vā etasya yajñaś chidyate yasya tantre pratate 'nyat tantraṃ pratāyate
23.1.12	ya evaiṣo 'cyuta āgneyo 'ṣṭākapālas tam eva paurṇamāsyāṃ vāmāvāsyāyāṃ vā pāthikṛtaṃ kuryān na cātipannāṃ pratiyajed iti
23.1.13	agnaye vratapataye puroḍāśam aṣṭākapālaṃ nirvaped ya āhitāgniḥ sann avratyam iva cared iti
23.1.14	ādhānaprabhṛty evaitad uktaṃ bhavatīti baudhāyanaḥ
23.1.15	anvāhiteṣu caivopasamāhiteṣu cāgniṣv iti śālīkiḥ
23.1.16	agnaye rakṣoghne puroḍāśam aṣṭākapālaṃ nirvaped yaṃ rakṣāṃsi sacerann iti
23.1.17	hutvāgnihotram iṣṭiṃ saṃsthāpayed iti baudhāyanaḥ
23.1.18	saṃsthitāyām iṣṭyām agnihotraṃ juhuyād iti śālīkiḥ
23.1.19	agnaye rudravate puroḍāśam aṣṭākapālaṃ nirvaped abhicarann iti
23.1.20	sa ha smāha baudhāyano lohitoṣṇīṣā lohitavāsasaś cartvijaḥ pracareyur iti
23.1.21	yājyāpuro'nuvākyābhyām evaitad uktaṃ bhavatīti śālīkiḥ
23.1.22	agnaye surabhimate puroḍāśam aṣṭākapālaṃ nirvaped yasya gāvo vā puruṣā vā pramīyeran yo vā bibhīyād iti
23.1.23	sa ha smāha baudhāyanaḥ prokṣaṇīṣu ca gandhān āvapeyur gandhavantaś cartvijaḥ pracareyur iti
23.1.24	yājyāpuro'nuvākyābhyām evaitad uktaṃ bhavatīti śālīkiḥ
23.1.25	agnaye kāmāya puroḍāśam aṣṭākapālaṃ nirvaped yaṃ kāmo nopanamed iti
23.1.26	sa ha smāha baudhāyano yā tatrāmnātā syāt tāṃ cen nirvapataḥ kāmo na samṛdhyetāthaivaṃ kuryād iti
23.1.27	eṣaiva sārvakāmikī syād iti śālīkiḥ
23.1.28	kāmekāma eṣā syād ity aupamanyavaḥ
23.1.29	agnaye jyotiṣmate puroḍāśam aṣṭākapālaṃ nirvaped yasyāgnir uddhṛto 'hute 'gnihotra udvāyed iti
23.1.30	sūtraṃ śālīkeḥ
23.1.31	atro ha smāha baudhāyano manthanam adhimanthanam upasamindhanam ity etān mantrān nigaded iti
23.1.32	vaiśvānaraṃ dvādaśakapālaṃ nirvapet putre jāta iti
23.1.33	sa ha smāha baudhāyana utthitāyāṃ nirdaśāyāṃ vaiśvānaraṃ dvādaśakapālaṃ nirvapet saṃsrāvasya ca kumāraṃ pralehayed iti
23.1.34	jātam eva viditveti śālīkir na ca saṃsrāvasya kumāraṃ pralehayed iti
23.1.35	anantare parvaṇīty aupamanyavaḥ
23.2.1	viparyastahaviṣīti
23.2.2	mārutaḥ prathamaṃ mantrakarma labheteti baudhāyanaḥ
23.2.3	avadānata iti śālīkiḥ
23.2.4	pradānata ity aupamanyavaḥ
23.2.5	cātuṣprāśyād ity aupamanyavīputraḥ
23.2.6	vaiśvānaraṃ dvādaśakapālaṃ nirvaped āyatanaṃ gatveti
23.2.7	yatraiva yatiṣyamāṇaḥ syāt tad āyatanam
23.2.8	tad gatvā vaiśvānaraṃ dvādaśakapālaṃ nirvaped iti baudhāyanaḥ
23.2.9	svasthāneṣv evāgniṣv iti śālīkiḥ
23.2.10	yayā rajjvottamāṃ gām ājed iti
23.2.11	sūtraṃ baudhāyanasya
23.2.12	imāṃ te 'sau prāhaiṣīd ity eva brūyād iti śālīkiḥ
23.2.13	balbajān apīdhme saṃnahyed iti
23.2.14	sūtraṃ baudhāyanasya
23.2.15	balbajānām apy atra barhiḥ saṃnaddhaṃ bhavatīti śālīkiḥ
23.2.16	āgnāvaiṣṇavam ekādaśakapālaṃ nirvaped abhicarann iti
23.2.17	sūtraṃ baudhāyanasya
23.2.18	pratyabhicarantam eva viditveti śālīkiḥ
23.2.19	sārasvatam ājyam iti
23.2.20	mantraniruptam etad ghṛtaṃ syād iti baudhāyanaḥ
23.2.21	tūṣṇīkam iti śālīkiḥ
23.2.22	kālekāla evainad dhruvājyād gṛhṇīyād ity aupamanyavaḥ
23.2.23	adhvarakalpāyām iti
23.2.24	sa ha smāha baudhāyana iḍāntaṃ prathamaṃ tantraṃ kuryād evaṃ dvitīyaṃ tṛtīyena sahāvaśeṣaṃ vartayed iti
23.2.25	atro ha smāha śālīkir ā praṇīnāt prathamasya tantrasya pariśāyayet
23.2.26	eva dvitīyam eva tṛtīyam
23.2.27	tṛtīyena sahāvaśeṣaṃ vartayed iti
23.2.28	sapūrṇapātraviṣṇukramā ity aupamanyavaḥ
23.2.29	yo brahmavarcasakāmaḥ syāt tasmā etaṃ somāraudraṃ caruṃ tiṣyāpūrṇamāse nirvaped iti
23.2.30	upavasathīye 'han nirvaped iti baudhāyanaḥ
23.2.31	yajanīye 'hann iti śālīkiḥ
23.2.32	ājyaṃ prokṣaṇam ājyena mārjayanta iti
23.2.33	udakumbha ājyasruvaṃ pratyasyed iti baudhāyanaḥ
23.2.34	prokṣaṇaṃ caiva mārjanaṃ cājyena kuryād athetarad adbhiḥ kuryād iti śālīkiḥ
23.2.35	yat kiṃ cādbhiḥ kāryaṃ syāt sarvaṃ tad ājyena kuryād ity aupamanyavaḥ
23.2.36	yadi bibhīyād duścarmā bhaviṣyāmīti somāpauṣṇaṃ caruṃ nirvaped iti
23.2.37	vijñāteṣu rūpeṣu nirvaped iti baudhāyanaḥ
23.2.38	purastād eva śaṅkamāna iti śālīkiḥ
23.2.39	ardheṣv iti
23.2.40	saṃsthitāyām iṣṭyām ardhān abhyādadhyād iti baudhāyanaḥ
23.2.41	atraiva pariśayīrann iti śālīkiḥ
23.3.1	viparyastahaviṣīti
23.3.2	mārutaḥ prathamaṃ mantrakarma labheteti baudhāyanaḥ
23.3.3	avadānata iti śālīkiḥ
23.3.4	pradānata ity aupamanyavaḥ
23.3.5	cātuṣprāśyād ity aupamanyavīputraḥ
23.3.6	mārutībhyāṃ hotā yajatīti
23.3.7	sa ha smāha baudhāyana ādita eva hotā maruta āvāhayed anuvācanato 'dhvaryur iti
23.3.8	yājyāpuro'nuvākyābhyām evaitad uktaṃ bhavatīti śālīkiḥ
23.3.9	ādityebhyo bhuvadvadbhyaś caruṃ nirvaped bhūtikāma iti
23.3.10	sūtraṃ śālīkeḥ
23.3.11	atro ha smāha baudhāyanaḥ sarvāḥ sapadāḥ sarvāḥ sasāvitrāḥ sarvāḥ samayūkhedhmā iti
23.3.12	padapāṃsūnāṃ haraṇa iti
23.3.13	sūtraṃ śālīkeḥ
23.3.14	atro ha smāha baudhāyanaḥ samastenaivāsya mantreṇa padapāṃsūn hṛtvottaravargya āvapet
23.3.15	atha tūṣṇīm urasy anuninayed iti
23.3.16	śataṃ suvarṇāni kṛṣṇalāni bhavantīti
23.3.17	sūtraṃ baudhāyanasya
23.3.18	upaśatāny evaitāni syur iti śālīkiḥ parihārayec caiṣām iti
23.3.19	catvāricatvāri kṛṣṇalāny avadyati caturavattasyāptyā iti
23.3.20	sa ha smāha baudhāyano yāny avattāni syur juhuyād eva tāni
23.3.21	atha yāni bhakṣārthāni syus tad vyavagṛhītāny eva tāni syuḥ
23.3.22	athetarāṇi samāvaccho vibhajerann iti
23.3.23	atro ha smāha śālīkir yāny avattāni syur juhuyād eva tāni
23.3.24	atha yāni bhakṣārthāni syus tad vyavagṛhītāny eva tāni syuḥ
23.3.25	athetarāṇi prāśitraharaṇa opya brahmaṇe parihārayed iti
23.3.26	yaḥ pāpayakṣmagṛhītaḥ syāt tasmā etam ādityaṃ carum amāvāsyāyāṃ nirvaped iti
23.3.27	upavasathīye 'han nirvaped iti baudhāyanaḥ
23.3.28	yajanīye 'hann iti śālīkiḥ
23.3.29	sāṃgrahaṇyai paridhiṣv iti
23.3.30	aiṣṭikaiḥ paridhāya pauroḍāśikaiḥ paridadhyād iti baudhāyanaḥ
23.3.31	aiṣṭikair eveti śālīkiḥ
23.3.32	āhutīnāṃ homa iti
23.3.33	sūtraṃ śālīkeḥ
23.3.34	atro ha smāha baudhāyana audumbaraiḥ pātrair etā āhutīr juhuyād dhutvā caitāni pātrāṇy atraivānuprahared iti
23.3.35	ājyasyāvekṣaṇa iti
23.3.36	sūtraṃ baudhāyanasya
23.3.37	yan navam ait tan navanīyam abhavad ity etair evājyam avekṣitam utpunuyād iti śālīkiḥ
23.4.1	yāvato 'śvān pratigṛhṇīyāt tāvato vāruṇāṃś catuṣkapālān nirvaped ekātiriktān iti
23.4.2	sa ha smāha baudhāyano vaiśvānareṇaikaṃ pratigṛhṇīyāt
23.4.3	evaṃ dvau
23.4.4	gaṇaṃ tu pratigṛhya kurvīta bahuṣu vāruṇān ekātiriktān iti
23.4.5	atro ha smāha śālīkir vaiśvānareṇaikaṃ pratigṛhṇīyān na tu dvau
23.4.6	gaṇaṃ tu pratigṛhya kurvīta na tu dvayor bahuṣu vā vāruṇān ekātiriktān iti
23.4.7	āmikṣāyai mantrāmantra iti
23.4.8	mantravatī syād iti baudhāyanaḥ
23.4.9	tūṣṇīketi śālīkiḥ
23.4.10	punaḥ samūhati samūhyāvadyatīti
23.4.11	sūtraṃ baudhāyanasya
23.4.12	etair eva mantraiḥ pratisamūhyāvadyed iti śālīkiḥ
23.4.13	trayastriṃśat kapālaṃ puroḍāśaṃ nirvapatīti
23.4.14	sūtraṃ baudhāyanasya
23.4.15	saṃdigdhapuroḍāśa evaiṣa syād iti śālīkiḥ
23.4.16	varṣāhūstambasyābhihoma iti
23.4.17	sūtraṃ baudhāyanasya
23.4.18	yatraiva varṣāhūstambaḥ syāt tad gacched iti śālīkiḥ
23.4.19	kṛṣṇājinasyāvadhavana iti
23.4.20	antarvedi tiṣṭhan kṛṣṇājinam avadhunuyād iti baudhāyanaḥ
23.4.21	bahirvedīti śālīkiḥ
23.4.22	añjaḥsavakārīryai karaṇa iti
23.4.23	kuryād iti baudhāyanaḥ
23.4.24	na kuryād iti śālīkiḥ
23.4.25	saṃsarge prāyaścittakaraṇa iti
23.4.26	sūtram ācāryayoḥ
23.4.27	atro ha smāhaupamanyavo yo nu khalv āhavanīyo 'ta evaiṣa uddhṛto bhavati
23.4.28	grāmayonir anvāhāryapacanaḥ
23.4.29	tatratatra nāsti prāyaścittam
23.4.30	praśasto hi vṛthāgnisaṃsarga iti
23.4.31	itīn nvā imā iṣṭayo vyākhyātāḥ
23.5.1	abhikrāmaṃ juhotīti
23.5.2	kiyati nu khalv etad uktaṃ bhavatīti
23.5.3	pañca prayājā iti baudhāyanaḥ
23.5.4	yat prāk śālāyā iti śālīkiḥ
23.5.5	yadi paśor avadānaṃ naśyed ājyasya pratyākhyāyam avadyed iti
23.5.6	sa ha smāha baudhāyano yadi paśor avadānaṃ naśyed yady ekaṃ yadi dve ājyasya pratyākhyāyam iṣṭvā tat kṛtvā punar yajeteti
23.5.7	atro ha smāha śālīkir yadi paśor avadānaṃ naśyed yady ekaṃ yadi dve ājyasya pratyākhyāyam iṣṭvā tat kṛtvā kṛtam eva manyeta
23.5.8	atha yadi bhūyo 'thaivaṃ kuryād iti
23.5.9	saṃsava iti
23.5.10	yatra kvaca nāvyā vā nadī syād antareṇodayakṣmavatī vāsaṃsavas tatreti baudhāyanaḥ
23.5.11	yatra kvacana śabdā na saṃsṛjyerann asaṃsavas tatreti śālīkiḥ
23.5.12	yatra kvacanāntareṇeyād asaṃsavas tatrety aupamanyavaḥ
23.5.13	prasthayor eva janapadayor asaṃsavas tatrety aupamanyavīputraḥ
23.5.14	nāvidviṣāṇayoḥ saṃsavo vidyata iti chāgaleyabrāhmaṇaṃ bhavatīty āñjīgaviḥ
23.5.15	abhibhūtīnāṃ homa iti
23.5.16	ādhvarā hutvā sāttrāyaṇikā juhuyād iti baudhāyanaḥ
23.5.17	sāttrāyaṇikā eveti śālīkiḥ
23.5.18	dīrṇapravṛtteṣv iti
23.5.19	sūtraṃ śālīkeḥ
23.5.20	atro ha smāha baudhāyano yābhyām etad ṛgbhyāṃ pūtabhṛdādhavanīyayor juhuyāt tābhyāṃ grahegrahe juhuyāt
23.5.21	atha tūṣṇīṃ saṃsrāvam avanayed iti
23.5.22	nitye grahaṇe vaiṣṇavīm ṛcam anuvartayatīti
23.5.23	sūtraṃ baudhāyanasya
23.5.24	pṛṣadājya evaiṣānuvartayitavyā bhavatīti śālīkiḥ
23.5.25	sa ukthamukthaṃ vaiva pratigīryokthaśā ity āha savanaṃsavanaṃ veti
23.5.26	pūrvaḥ kalpo baudhāyanasyottaraḥ śālīkeḥ
23.5.27	pṛṣṭhyagrahāṇāṃ grahaṇa iti
23.5.28	sūtraṃ śālīkeḥ
23.5.29	atro ha smāha baudhāyano yatra kvacaitāny ahāni saṃgaccheyur gṛhṇīyād eva tatra pṛṣṭhyagrahān iti
23.5.30	saṃvatsara evaite dṛṣṭā bhavanti
23.5.31	saṃvatsara evainān gṛhṇīyād ity aupamanyavaḥ
23.5.32	pṛṣṭhyagrahāṇāṃ bhakṣaṇa iti
23.5.33	sa ha smāha baudhāyano 'nusavanabhakṣeṇa caivainān bhakṣayen nityena ceti
23.5.34	nityenaiveti śālīkiḥ
23.5.35	aṃśūnāṃ pravṛṃhaṇa iti
23.5.36	ekaikaśaḥ pravṛhed iti baudhāyanaḥ
23.5.37	sarvān saheti śālīkiḥ
23.6.1	ādhavana iti
23.6.2	vyaticāram ādhunuyād iti baudhāyanaḥ
23.6.3	yathādhavitram iti śālīkiḥ
23.6.4	mekṣayed ity aupamanyavaḥ
23.6.5	aṃśor homa iti
23.6.6	sūtraṃ śālīkeḥ
23.6.7	atro ha smāha baudhāyano yābhyām etad ṛgbhyām upaspṛśet tābhyām enaṃ juhuyāt
23.6.8	atha tūṣṇīm upaspṛśed iti
23.6.9	pṛśnigrahāṇāṃ grahaṇa iti
23.6.10	pūrvaḥ kalpo baudhāyanasyottaraḥ śālīkeḥ
23.6.11	tena kakṣam upoṣatīti
23.6.12	sūtraṃ baudhāyanasya
23.6.13	apūpenaivāpy atra kakṣam upoṣed iti śālīkiḥ
23.6.14	ṛṣabho goṣu jīryatīti
23.6.15	sūtraṃ śālīkeḥ
23.6.16	atro ha smāha baudhāyano yam apy anyaṃ bahis tantrāt paśum ālabheta tatrāpy etāni kuryād upākaraṇīyayor vapāyāṃ devatāsv iti
23.6.17	aṣṭāpadyai garbhasya vasāhoma iti
23.6.18	sūtraṃ baudhāyanasya
23.6.19	na garbhasya vasāhomaṃ juhuyād iti śālīkiḥ
23.6.20	na ca garbhasya vasāhomaṃ juhuyān neḍāṃ na sviṣṭakṛtam ity aupamanyavaḥ
23.7.1	ajavaśāyā upākaraṇa iti
23.7.2	sūtraṃ baudhāyanasya
23.7.3	vāyavyayaivainām upākuryād iti śālīkiḥ
23.7.4	atro ha smāha jyāyān kātyāyano yathāpy upākaraṇa upākaraṇaṃ nudata evam evāpy uttare mantrā nudyerann iti
23.7.5	yad ālabdhāyām abhro bhavatīti
23.7.6	sa ha smāha baudhāyano yadyahāntaśritā akṛṣṇā meghāḥ syuḥ saṃsthāpayed eva
23.7.7	atha cet kṛṣṇāḥ syur athaivaṃ kuryād iti
23.7.8	atro ha smāha śālīkir yadyaha nādityam antardadhyuḥ saṃsthāpayed eva
23.7.9	atha ced enam antardadhyur athaivaṃ kuryād iti
23.7.10	nālabdhāyām asaṃsthāpanaṃ vidyata iti gautamaḥ
23.7.11	jayeṣv iti
23.7.12	pūrvaḥ kalpo baudhāyanasyottaraḥ śālīkeḥ
23.7.13	abhyātāneṣv iti
23.7.14	pūrvaḥ kalpaḥ śālīker uttaro baudhāyanasya
23.7.15	atro ha smāhaupamanyavo 'bhyātānāñ jayān rāṣṭrabhṛta iti sruvāhutīr evaitā juhuyād gaccheyuś ca darśapūrṇamāsāv abhyātānāñ jayān rāṣṭrabhṛta iti
23.7.16	śamyāparidhiṣv iti
23.7.17	śamyaiva śamyāparidhīn kuryād iti baudhāyanaḥ
23.7.18	prākṛtā evaitāḥ syur iti śālīkiḥ
23.7.19	dviḥsvāhākāraṃ rāṣṭrabhṛto juhotīti
23.7.20	vigrāhaṃ juhuyād iti baudhāyanaḥ
23.7.21	dvedve sruvāhutī iti śālīkiḥ
23.7.22	adhidevane juhoti rathamukhe juhoti rathanāḍyāṃ juhotīti
23.7.23	sūtraṃ baudhāyanasya
23.7.24	etad agnīn evaitāni syur iti śālīkiḥ
23.7.25	naiyagrodha audumbara āśvatthaḥ plākṣa itīdhmo bhavatīti
23.7.26	sūtraṃ baudhāyanasya
23.7.27	pṛthag evaitānīdhmāny abhyajya pṛthag abhyādadhyād iti śālīkiḥ
23.7.28	yad vācaḥ krūraṃ tena vaṣaṭkarotīti
23.7.29	sūtraṃ śālīkeḥ
23.7.30	atro ha smāha baudhāyana udaśvit kṣāramiśram arkaparṇena saha juhuyāt
23.7.31	jahīti vā kaḍ iti vā vaṣaṭkuryād iti
23.7.32	prasava iti
23.7.33	sa ha smāha baudhāyana ubhayena prasauyād vāsiṣṭhīyābhiś ca sāvitreṇa ceti
23.7.34	sāvitreṇaiveti śālīkiḥ
23.8.1	atikrāmeṣv iti
23.8.2	pūrvaḥ kalpo baudhāyanasyottaraḥ śālīkeḥ
23.8.3	atīmokṣeṣv iti
23.8.4	pūrvaḥ kalpaḥ śālīker uttaro baudhāyanasya
23.8.5	prāṇagrahāṇāṃ grahaṇa iti
23.8.6	sūtraṃ baudhāyanasya
23.8.7	saṃvatsara evaite dṛṣṭā bhavanti
23.8.8	saṃvatsara evainān gṛhṇīyād iti śālīkiḥ
23.8.9	tāṃ dugdhvā brāhmaṇāya dadyād yasyānnaṃ nādyād iti
23.8.10	sūtraṃ śālīkeḥ
23.8.11	atro ha smāha baudhāyananaḥ prāk ced vijijñāsāyai niṣīded athaivaṃ kuryād iti
23.8.12	yasyāhavanīye 'nudvāte gārhapatya udvāyed iti
23.8.13	sūtraṃ śālīkeḥ
23.8.14	atro ha smāha baudhāyanaḥ samastam etam agniṃ sate samupya dakṣiṇena vihāraṃ paryāhṛtya gārhapatyasyāyatanād bhasmodvāpya śakṛtpiṇḍena parilipya nyupyopasamādhāya jvalantam āhavanīyam uddhṛtyāhavanīyasyāyatanād bhasmodvāpya śakṛtpiṇḍena parilipya nyupyopasamādhāya samidvatyāhavanīye ṣaṭ sruvāhutīr juhuyād ud budhyasvāgne tvam agne saprathā asi mano jyotir juṣatāṃ tantuṃ tanvann ud u tyaṃ citram iti
23.8.15	atiriktasomeṣv iti
23.8.16	pūrvaḥ kalpo baudhāyanasyottaraḥ śālīkeḥ
23.8.17	dhruve parihīṇe prāyaścittakaraṇa iti
23.8.18	sa ha smāha baudhāyanaḥ prāk ced avabhṛthāc chandogabahvṛceṣu labherann abhyāvarttayeyu stutaśastrāṇi syus tat kṛtvā punar yajeteti
23.8.19	atro ha smāha śālīkiḥ prāk ced avabhṛthāc chandogabahvṛceṣu labherann abhyāvartayeyu stutaśastrāṇi syus tat kṛtvā kṛtam eva manyeteti
23.8.20	ahnāṃ grahaṇa iti
23.8.21	sūtraṃ baudhāyanasya
23.8.22	yad evānantaram ahaḥ syāt tasmin maitrāvaruṇāgrān grahān gṛhṇīrann iti śālīkiḥ
23.8.23	yūpe virūḍhe prāyaścittakaraṇa iti
23.8.24	sūtraṃ baudhāyanasya
23.8.25	antas tantram eva yūpe virūḍhe prāyaścittaṃ kuryād iti śālīkiḥ
23.8.26	yasya soma upadasyet suvarṇaṃ hiraṇyaṃ dvedhā vicchidyarjīṣe 'nyad ādhunuyāj juhuyād anyad iti
23.8.27	sūtraṃ baudhāyanasya
23.8.28	sahiraṇyā evāsyāta ūrdhvaṃ mukhyāś camasā hūyerann abhyunnīyerann iti śālīkiḥ
23.8.29	ādārasomeṣv iti
23.8.30	sūtraṃ baudhāyanasya
23.8.31	ādārasomenaivāpy anyam āgamayerann iti śālīkiḥ
23.8.32	āśiḥṣv iti
23.8.33	āśiṣo 'nuvarterann iti baudhāyanaḥ
23.8.34	etā evāśiṣaḥ syur iti śālīkiḥ
23.9.1	athāto dvādaśāhaṃ vyākhyāsyāmaḥ
23.9.2	cinvīta dvādaśāhe 'gnim iti baudhāyanaḥ
23.9.3	na cinvīteti śālīkiḥ
23.9.4	atigrāhyā iti
23.9.5	sa ha smāha baudhāyano gṛhapatir evāraṇyoḥ samāropayet
23.9.6	etad atigrāhyasya rūpaṃ bhavatīti
23.9.7	atro ha smāha śālīkiḥ pṛthag evāraṇīṣu samāropayeran gṛhapater eva prathamasya mathitvā jvalatsu jvalato 'pi visṛjerann iti
23.9.8	etad atigrāhyasya rūpaṃ bhavatīti
23.9.9	saṃnivāpa iti
23.9.10	sa ha smāha baudhāyanaḥ saṃnivapsyanto 'gnaye brahmaṇvate puroḍāśam aṣṭākapālaṃ nirvapeyur agnaye kṣatravate 'gnaye kṣatrabhṛta iti
23.9.11	atro ha smāha śālīkir agnisaṃyojanī khalv eṣeṣṭir bhavati
23.9.12	yatraivāgniṃ ceṣyamāṇaḥ syāt tatraināṃ nirvaped iti
23.9.13	prājāpatyaṃ paśupuroḍāśam anuvartayetety aupamanyavaḥ
23.9.14	pavana iti
23.9.15	ekaikaśa evainān pavayitvaikaikaśa udānayeyur iti baudhāyanaḥ
23.9.16	sakṛd evainān pavayitvaikaikaśa udānayeyur iti śālīkiḥ
23.9.17	sakṛd evainān pavayitvā sarvān sahodānayeyur ity aupamanyavaḥ
23.9.18	ārṣeyavaraṇa iti
23.9.19	sa ha smāha baudhāyano ye kecana samānagotrā avyavetā anyathāgotrāḥ syur ekasyārṣeyaś ca varaṇa eva teṣāṃ varaṇaṃ syād iti
23.9.20	atro ha smāha śālīkir yadi caiva vyavetā yadi cāvyavetāḥ samānagotrā ekasyārṣeyavaraṇa eva teṣāṃ varaṇaṃ syād iti
23.9.21	vratadhukṣv iti
23.9.22	samātacya samāvaccho vibhajerann iti baudhāyanaḥ
23.9.23	pṛthag evaiṣāṃ vratadughaḥ syur iti śālīkiḥ
23.9.24	ṣaṣṭhyām upasady uttaravediṃ saṃnivapantīti sūtram ācāryayor api vaikādaśyām iti vidhiḥ
23.9.25	vasatīvarīṇām abhigrahaṇa iti
23.9.26	sūtraṃ śālīkeḥ
23.9.27	atro ha smāha baudhāyano yadi sātiśeṣaḥ kalaśaḥ syāt tūṣṇīm avanayet
23.9.28	yady u vai sarvaśa eva lepaḥ samavanītaḥ syād athaivaṃ kuryād iti śālīkiḥ
23.9.29	so 'tra vaiva yajñasya punarālambhaṃ japati yajñāyajñīyasya vā stotre śaṃyuvāke veti
23.9.30	pūrvaḥ kalpo baudhāyanasyottaraḥ śālīkeḥ
23.9.31	vivartayanti paridhīn anupraharati prastaram iti
23.9.32	sūtraṃ baudhāyanasya
23.9.33	anuprahared evātra prastaraparidhīn iti śālīkiḥ
23.10.1	nimīlyādhvaryur upāṃśu juhotīti
23.10.2	sūtraṃ baudhāyanasya
23.10.3	ananvīkṣamāṇa eva juhuyād iti śālīkiḥ
23.10.4	śilpair upākaraṇa iti
23.10.5	sa ha smāha baudhāyana ubhayenopākuryād barhirbhyāṃ ca śilpaiś ceti
23.10.6	śilpair eveti śālīkiḥ
23.10.7	nyūṅkhana iti
23.10.8	virājāṃ vā pratipatsu nyūṅkhayati śastre veti
23.10.9	pūrvaḥ kalpo baudhāyanasyottaraḥ śālīkeḥ
23.10.10	nirmanthyasya mantrāmantra iti
23.10.11	mantravān syād iti baudhāyanaḥ
23.10.12	tūṣṇīka iti śālīkiḥ
23.10.13	dākṣiṇāṃ homa iti
23.10.14	sa ha smāha baudhāyano juhuyād evāhutīr japet pratyayamantrān iti
23.10.15	atro ha smāha śālīkir juhuyād evāhutīr na tu pratyayamantrāñ japed iti
23.10.16	ye ke ca dakṣiṇāyuktā mantrāḥ syur naivainān ādriyetety aupamanyavaḥ
23.11.1	avivākya iti
23.11.2	avivākyam etad ahar bhavatīti baudhāyanaḥ
23.11.3	vibrūyād eveti śālīkiḥ
23.11.4	ṛcām uddharaṇa iti
23.11.5	sūtraṃ baudhāyanasya
23.11.6	yathāprakṛtim evādhvaryuḥ kuryāt
23.11.7	chandogabahvṛcā eva pratikurvīrann iti śālīkiḥ
23.11.8	sarpaṇa iti
23.11.9	kṛṣṇājināntaiḥ sarpanta uttaraṃ havirdhānam upaspṛśeyur iti baudhāyanaḥ
23.11.10	nopaspṛśeyur iti śālīkiḥ
23.11.11	āgrayaṇāgreṣv iti
23.11.12	vācaṃyamo 'dhvaryuḥ pūrvān grahasthān gṛhṇīyād iti baudhāyanaḥ
23.11.13	visṛṣṭavāg iti śālīkiḥ
23.11.14	sa śukraṃ gṛhītvā dhārayati yāvad itarau grahau gṛhṇātīti
23.11.15	sūtraṃ baudhāyanasya
23.11.16	yaṃyaṃ gṛhṇīyāt taṃtaṃ parimṛjya sādayed iti śālīkiḥ
23.11.17	grahādhāneṣv anusaṃvrajyāyā iti
23.11.18	anusaṃvrajed iti baudhāyanaḥ
23.11.19	nānusaṃvrajed iti śālīkiḥ
23.11.20	paśukalpeṣv iti
23.11.21	sarve kalpā baudhāyanasya
23.11.22	aindrāgnapaśūny evāhīnarātrisattrāṇi bhavantīti śālīkiḥ
23.11.23	teṣāṃ yāni samahāvratāni tāni sāgnicityāni
23.11.24	athetarāṇy auttaravedikāni syur iti baudhāyanaḥ
23.11.25	aikāhikas tv evāgnir iti śālīkiḥ
23.11.26	ākṣīyeṣv iti
23.11.27	abhijid viṣuvān viśvajid daśamam ahar mahāvratam ity etāny ākṣīyanti bhavantīti baudhāyanaḥ
23.11.28	yāny anyāni pṛṣṭhyābhiplavebhya iti śālīkiḥ
23.11.29	yāni cānyāni pṛṣṭhyābhiplavebhyo daśamāc cāhna ity aupamanyavaḥ
23.11.30	prāyaṇīyārambhaṇīyāvabhijid viṣuvān viśvajid daśamam ahar mahāvratam udayanīyo 'tirātra ity etāny aṣṭāv ākṣīyanti bhavantīti gautamaḥ
23.11.31	paśukalpeṣv iti
23.11.32	sarve kalpā baudhāyanasya
23.11.33	aikādaśinapaśūny eva sāṃvatsarikāṇi sattrāṇi bhavantīti śālīkiḥ
23.11.34	vāṇaḥ śatatantur bhavatīti
23.11.35	sūtraṃ baudhāyanasya
23.11.36	vīṇaivaiṣā tantrībhiḥ śatatamā syād iti śālīkiḥ
23.11.37	ahargaṇe māhāvratikānāṃ śilpānāṃ karaṇa iti
23.11.38	kuryād iti baudhāyanaḥ
23.11.39	na kuryād iti śālīkiḥ
23.11.40	ahargaṇe śikhānām anupravapaṇa iti
23.11.41	anupravaperann iti baudhāyanaḥ
23.11.42	nānupravaperann iti śālīkiḥ
23.12.1	dvirātra iti
23.12.2	sūtraṃ baudhāyanasya
23.12.3	yajanīye 'han pūrvam ahar bhavaty uttarasminn uttram iti śālīkiḥ
23.12.4	tasminn unnato vehad vāmana iti bhavantīti
23.12.5	upaivaite nityāḥ sahasre syur iti baudhāyanaḥ
23.12.6	eta eva sahasratamāḥ syur iti śālīkiḥ
23.12.7	droṇakalaśasyāvaghrāpaṇa iti
23.12.8	antaḥparidhy avaghrāpayed iti baudhāyanaḥ
23.12.9	bahiḥparidhīti śālīkiḥ
23.12.10	rūpāṇāṃ homa iti
23.12.11	sūtraṃ baudhāyanasya
23.12.12	aśvamedhikāny apy atra rūpāṇi juhuyād iti śālīkiḥ
23.12.13	udyatstomeṣv iti
23.12.14	pūrvaḥ kalpo baudhāyanasyottaraḥ śālīkeḥ
23.12.15	aupasadānāṃ puroḍāśānāṃ mantrāmantra iti
23.12.16	mantravantaḥ syur iti baudhāyanaḥ
23.12.17	tūṣṇīkā iti śālīkiḥ
23.12.18	āgneyā ekakapālāḥ sruvāhutyā cainān saha sakṛj juhuyād ity aupamanyavaḥ
23.12.19	dvayīr gā upakalpayanta iti
23.12.20	sūtraṃ baudhāyanasya
23.12.21	ajā apy atropakalpayīrann iti śālīkiḥ
23.12.22	ulūkhalabudhno yūpo bhavatīti
23.12.23	sarvān kārān kuryād iti baudhāyanaḥ
23.12.24	prokṣyainam ucchrayed iti śālīkiḥ
23.12.25	prokṣyopāsya yūpaśakalam ucchrayed ity aupamanyavaḥ
23.12.26	pāṃsūnām anusaṃharaṇa iti
23.12.27	dhiṣṇiyebhya audumbaryā avaṭād uparavebhya utkarād uttaravedyai pāṃsūn anusaṃhared iti baudhāyanaḥ
23.12.28	nānusaṃhared iti śālīkiḥ
23.12.29	atha yadi dīkṣopasatsu pratyayam ācakṣīran saṃprakīryodavasānīyābhir iṣṭibhir iṣṭvottiṣṭheyur iti baudhāyanaḥ
23.12.30	ekāhaṃ sutvottiṣṭheyur iti śālīkiḥ
23.12.31	nāsaṃsthāpya pṛṣṭhyaṃ ṣaḍaham uttiṣṭheyur ity aupamanyavaḥ
23.13.1	teṣām utthāneṣv iti
23.13.2	gaccheyur āvabhṛthād iti baudhāyanaḥ
23.13.3	apsuṣomāntā iti śālīkiḥ
23.13.4	dhruvāntā ity aupamanyavaḥ
23.13.5	janakasaptarātro 'tirātraḥ pṛṣṭhyaḥ ṣaḍaha iti baudhāyanaḥ
23.13.6	pṛṣṭhyaḥ ṣaḍaho 'tirātra iti śālīkiḥ
23.13.7	daśarātrāya dīkṣiṣyamāṇo daśahotāraṃ hutvā daśarātrāya dīkṣata iti
23.13.8	sūtraṃ baudhāyanasya
23.13.9	saptahotāraṃ hutvā daśahotāraṃ juhuyād iti śālīkiḥ
23.13.10	iti nu brāhmaṇavān
23.13.11	atha gobaladaśarātro 'tirātraḥ pṛṣṭhyaḥ ṣaḍaho vājapeyo mahāvrataṃ cātirātraś cāṣṭame 'hni vājapeyaḥ
23.13.12	tatra devasuvāṃ haviṣāṃ karaṇa iti
23.13.13	kuryād iti baudhāyanaḥ
23.13.14	na kuryād iti śālīkiḥ
23.13.15	trayastriṃśasya paśupuroḍāśam anuvarterann ity aupamanyavaḥ
23.13.16	vilupyamāne pṛṣṭhye ṣaḍahe śilpānāṃ karaṇa iti
23.13.17	kuryād iti baudhāyanaḥ
23.13.18	na kuryād iti śālīkiḥ
23.13.19	ekaṣaṣṭirātre vaiśvakarmaṇādityayor grahaṇa iti
23.13.20	uttare triṃśadrātre gṛhṇīyād iti baudhāyanaḥ
23.13.21	saṃvatsara evaitau dṛṣṭau bhavataḥ
23.13.22	saṃvatsara evainau gṛhṇīyād iti śālīkiḥ
23.13.23	audumbaraṃ ṣoḍaśipātram iti
23.13.24	sūtraṃ baudhāyanasya
23.13.25	khādiram eveti śālīkiḥ
23.13.26	atirātrapaśūnām upākaraṇa iti
23.13.27	sūtraṃ baudhāyanasya
23.13.28	sārasvatīm evopākuryād iti śālīkiḥ
23.13.29	ṣoḍaśivatāṃ camasānāṃ bhakṣaṇa iti
23.13.30	vyaktān bhakṣayed iti baudhāyanaḥ
23.13.31	indrapītān iti śālīkiḥ
23.13.32	rātriparyāyeṣu mukhyānāṃ camasānām abhimarśana iti
23.13.33	sūtraṃ śālīkeḥ
23.13.34	atro ha smāha baudhāyana indrāya tvāpiśarvarāyety eva mukhyaṃmukhyaṃ camasam abhimṛśed iti
23.13.35	āśvinasya mantrāmantra iti
23.13.36	mantravān syād iti baudhāyanaḥ
23.13.37	tūṣṇīka iti śālīkiḥ
23.13.38	āśvinasya caryāyā iti
23.13.39	sūtraṃ śālīkeḥ
23.13.40	atro ha smāha baudhāyanaḥ purastāt tiroahniyānāṃ camasānāṃ caryāyā amutrāśvinena cared iti
23.13.41	tiroahniyānāṃ camasānāṃ bhakṣaṇa iti
23.13.42	anuṣṭupchandasā bhakṣayed iti baudhāyanaḥ
23.13.43	jagatīcchandaseti śālīkiḥ
23.13.44	gudatṛtīyeṣv iti
23.13.45	ekādaśadhā kṛtvopayaṣṭopayajed iti baudhāyanaḥ
23.13.46	apacchedam iti śālīkiḥ
23.13.47	samastāny evaināny anuprahṛtya sarvair mantrair anumantrayetety aupamanyavaḥ
23.14.1	ekādaśinyai saṃpradāna iti
23.14.2	sūtraṃ śālīkeḥ
23.14.3	atro ha smāha baudhāyana ekādaśāgnīṣomīyā ekādaśa savanīyā ekādaśānubandhyā iti
23.14.4	upaśayasya mantrāmantra iti
23.14.5	labheta grāme nāraṇya iti baudhāyanaḥ
23.14.6	labhetāraṇye na grāma iti śālīkiḥ
23.14.7	naiva grāme nāraṇya ity aupamanyavaḥ
23.14.8	upaśayasyopāsana iti
23.14.9	sūtraṃ baudhāyanasya
23.14.10	atraivottarata upāsyed iti śālīkiḥ
23.14.11	pātnīvatasya parilekhana iti
23.14.12	śālāmukhīyaṃ śaṅkum abhiparilikhed iti baudhāyanaḥ
23.14.13	uttarata ekādaśinyai pātnīvataṃ minuyād iti śālīkiḥ
23.14.14	tvāṣṭrasya mantrāmantra iti
23.14.15	mantravān syād iti baudhāyanaḥ
23.14.16	tūṣṇīka iti śālīkiḥ
23.14.17	tvāṣṭrasyotsarga iti
23.14.18	sūtraṃ śālīkeḥ
23.14.19	atro ha smāha baudhāyano 'bhiparyagnikṛtam enam antareṇa cātvālotkarāv udaṅṅ upaniṣkramayyādbhir abhyukṣya yajamānasyājāsv apisṛjed iti
23.14.20	tvāṣṭrasya caryāyā iti
23.14.21	upāṃśu cared iti baudhāyanaḥ
23.14.22	uccair iti śālīkiḥ
23.14.23	punaścitāv iti
23.14.24	sūtraṃ śālīkeḥ
23.14.25	atro ha smāha baudhāyano yam apy agniṃ cinvāno 'pajānīyāt tasminn upari punaścitiṃ cinuyād uttarataś ca yūpād yūpaṃ minuyād iti
23.14.26	kauṇḍapāyinīyāsv iṣṭiṣv iti
23.14.27	agnyanvādhānapratipatkā iḍāntāḥ saṃtiṣṭherann iti baudhāyanaḥ
23.14.28	ājyabhāgapratipatkā iḍāntā iti śālīkiḥ
23.14.29	sapūrṇapātraviṣṇukramā ity aupamanyavaḥ
23.14.30	piṇḍapitṛyajñasya dāna iti
23.14.31	aharahar dadyād iti baudhāyanaḥ
23.14.32	ādita antataś ca māsasyeti śālīkiḥ
23.15.1	hotṝṇāṃ vyākhyāna iti
23.15.2	sagrahān ṛtesvāhākārān ity ekam
23.15.3	ṛtegrahān antaḥsvāhākārān ity ekam
23.15.4	sarvān ity ekaṃ
23.15.5	pūrvaḥ kalpo baudhāyanasyottarau śālīkeḥ
23.15.6	sa paurṇamāsīṣupaurṇamāsīṣu juhvad dvādaśa kṛtvaḥ saṃvatsare juhuyād ity etad ekam
23.15.7	amāvāsyāpaurṇamāsīṣv ity etad ekam
23.15.8	sarvāsv ity etad ekam
23.15.9	pūrvaḥ kalpo baudhāyanasyottarau śālīkeḥ
23.15.10	trayastriṃśaccitāv iti
23.15.11	sūtraṃ śālīkeḥ
23.15.12	atro ha smāha baudhāyano 'gnigrahaṇaṃ svayaṃcitiṃ śvetakṛṣṇayor abhimarśanam adhidravaṇam avadravaṇam iti sarvam evaitat karmāvṛtā kuryād iti
23.15.13	aharahaścitāv iti
23.15.14	sūtraṃ śālīkeḥ
23.15.15	atro ha smāha baudhāyano 'gnigrahaṇaṃ svayaṃcitiṃ śvetakṛṣṇayor abhimarśanam adhidravaṇam avadravaṇam iti sarvam evaitat karmāvṛtā kuryād iti
23.15.16	rathacakracitau purīṣasyopadhāna iti
23.15.17	purīṣasyāntān kuryād iti baudhāyanaḥ
23.15.18	iṣṭakāsv eva purīṣasyāntaṃ gacched iti śālīkiḥ
23.16.1	rohite carmaṇīti
23.16.2	sūtraṃ baudhāyanasya
23.16.3	apy arohitaṃ syād iti śālīkiḥ
23.16.4	ubhayanītasya karaṇa iti
23.16.5	ubhe ṛcau dvir abhyāvartayed iti baudhāyanaḥ
23.16.6	sakṛd eva bruvan dvir brūyād iti śālīkiḥ
23.16.7	prāṅ somaḥ pratyaṅ somaḥ
23.16.8	pratyaṅ somaḥ prāṅ soma iti
23.16.9	pūrvaḥ kalpo baudhāyanasyottaraḥ śālīkeḥ
23.16.10	sautrāmaṇikāyai surāyai saṃdhāna iti
23.16.11	sūtram ācāryayoḥ
23.16.12	atro ha smāhaupamanyavo yatraiva surā syāt tata evāhārayed iti
23.16.13	surāgrahāṇāṃ grahaṇa iti
23.16.14	sūtraṃ baudhāyanasya
23.16.15	payograhān apy atra gṛhṇīyād iti śālīkiḥ
23.16.16	tāñ jaghanena srugdaṇḍān prāco vodīco vāyātayatīti
23.16.17	pūrvaḥ kalpo baudhāyanasyottaraḥ śālīkeḥ
23.16.18	surāsomasya saṃcara iti
23.16.19	dakṣiṇena hṛtvottareṇāvanayed iti baudhāyanaḥ
23.16.20	uttareṇa hṛtvā dakṣiṇenāvanayed iti śālīkiḥ
23.16.21	yata evainaṃ haret tata evainam avanayed ity aupamanyavaḥ
23.16.22	pāvamānībhir upasthāna iti
23.16.23	pāvamānībhir upasthāya pitṝṇāṃ yājyānuvākyābhir upatiṣṭherann iti baudhāyanaḥ
23.16.24	pitṝṇām eva yājyānuvākyābhir na pāvamānībhir iti śālīkiḥ
23.16.25	avabhṛtha iti
23.16.26	sūtram ācāryayoḥ
23.16.27	atro ha smāhaupamanyavaḥ śūlaiś ca māsareṇa cāvabhṛtham aveyād iti
23.16.28	ākhyātam udakāntasya pratyasanam
23.16.29	ākhyātam āplavanam
23.16.30	ākhyātaṃ samidhāṃ karaṇaṃ
23.16.31	vaimṛdhasyānunirvapaṇa iti
23.16.32	sūtraṃ baudhāyanasya
23.16.33	nāniṣṭvā prathamasomenānunirvaped iti śālīkiḥ
23.17.1	paurṇamāsīm eva yajeta bhrātṛvyavān nāmāvāsyām iti
23.17.2	ubhayatra paurṇamāsahavirbhir yajeteti baudhāyanaḥ
23.17.3	nāmāvāsyāyāṃ kiṃcana yajñarūpaṃ kuryād iti śālīkiḥ
23.17.4	piṇḍapitṛyajñena cared ity aupamanyavaḥ
23.17.5	sākaṃprasthāyīyena yajeta paśukāma iti
23.17.6	sūtraṃ śālīkeḥ
23.17.7	atro ha smāha baudhāyanaḥ srugbhyām eva puroḍāśaṃ juhuyāc camasena sāṃnāyyam iti
23.17.8	nāgataśrīr mahendraṃ yajeta
23.17.9	trayo vai gataśriyaḥ śuśruvān grāmaṇī rājanyaḥ
23.17.10	teṣāṃ māhendro devateti
23.17.11	sa yo 'nya etebhyo mahendram iyakṣeta sa saṃvatsaram indram iṣṭvā mahendrejyāṃ labheteti baudhāyanaḥ
23.17.12	ata evāpi saṃvatsaram indram iṣṭvā mahendrejyāṃ labheteti śālīkiḥ
23.17.13	saṃvatsaram indraṃ yajeta
23.17.14	saṃvatsaraṃ hi vrataṃ nātīti
23.17.15	sūtraṃ śālīkeḥ
23.17.16	atro ha smāha baudhāyano yasyām amāvāsyāyām ādita indraṃ yaṣṭuṃ prakrāmet saṃvatsare paryavete tasyāṃ mahendraṃ yajeta
23.17.17	so 'ta ūrdhvaṃ mahendrayājy eva syād iti
23.17.18	atro ha smāhaupamanyavo 'bhyārūḍhaḥ khalv asyaiva saṃvatsaro bhavati yasyām amāvāsyāyām ādita indraṃ yaṣṭuṃ prakrāmet saṃvatsare paryavete yā tataḥ pūrvāmāvāsyā syāt tasyāṃ mahendraṃ yajeta
23.17.19	so 'ta ūrdhvaṃ mahendrayājy eva syād iti
23.17.20	dākṣāyaṇayajñena suvargakāmo yajeta
23.17.21	pūrṇamāse saṃnayen maitrāvaruṇyāmikṣayāmāvāsyāyāṃ yajeteti
23.17.22	sūtraṃ baudhāyanasya
23.17.23	vaimṛdham apy atrānunirvaped iti śālīkiḥ
23.17.24	sāṃnāyyasya bhakṣaṇa iti
23.17.25	sūtraṃ śālīkeḥ
23.17.26	atro ha smāha baudhāyano yajamāna evaitam ardhamāsam anunidhāya sāṃnāyyaṃ bhakṣayed iti
23.17.27	āmikṣāyai mantrāmantra iti
23.17.28	mantravatī syād iti baudhāyanaḥ
23.17.29	tūṣṇīketi śālīkeḥ
23.17.30	iḍādadhe catuścakra upāṃśuyājasya karaṇa iti
23.17.31	kuryād iti baudhāyanaḥ
23.17.32	na kuryād iti śālīkiḥ
23.18.1	bṛhaspatisave dākṣiṇānāṃ homa iti
23.18.2	anusavanaṃ dākṣiṇāni juhuyād iti baudhāyano mādhyaṃdina eva savane dākṣiṇāni juhuyād dadāmīty evetarāyoḥ savanayor brūyād iti śālīkiḥ
23.18.3	hiraṇyena ghṛtam utpunātīti
23.18.4	mantraniruptam etad ghṛtaṃ syād iti baudhāyanaḥ
23.18.5	tūṣnīkam iti śālīkiḥ
23.18.6	anuddhate vedyai dakṣiṇata āhavanīyasya bṛhata stotraṃ pratyabhiṣiñcatīti
23.18.7	sūtraṃ baudhāyanasya
23.18.8	kṛṣṇājinam apy atrāstṛtyābhiṣiñced iti śālīkiḥ
23.18.9	māṣaiḥ pūrṇaṃ kamaṇḍalum iti
23.18.10	sauvarṇaḥ sauvarṇair māṣaiḥ pūrṇaḥ syād iti baudhāyanaḥ
23.18.11	mārttika eva dhānyamāṣair iti śālīkiḥ
23.18.12	saptadaśa mārutīḥ pṛśnīr vatsatarīr ālabhata iti
23.18.13	pṛthag evāsāṃ manotāḥ syuḥ pṛthak paśupuroḍāśa iti baudhāyanaḥ
23.18.14	pṛthag evāsāṃ manotāḥ syur ekaḥ paśupuroḍāśa iti śālīkiḥ
23.18.15	ekaivāsāṃ manotā syād ekaḥ paśupuroḍāśa ity aupamanyavaḥ
23.18.16	agniṣṭutīndrastutīti
23.18.17	sūtraṃ baudhāyanasya
23.18.18	yathāprakṛtim evādhvaryuḥ kuryāc chandogabahvṛcā eva prativikurvīrann iti śālīkiḥ
23.18.19	atiriktastotreṣv iti
23.18.20	pūrvaḥ kalpo baudhāyanasyottaraḥ śālīkeḥ
23.18.21	dhanuṣaḥ pradāna iti
23.18.22	pūrvaḥ kalpaḥ śālīker uttaro baudhāyanasya
23.18.23	ekāhānām anta iti
23.18.24	sūtraṃ baudhāyanasya
23.18.25	mṛtyusavānta iti śālīkiḥ
23.18.26	nidadhaty asmā etad dhavir ucchiṣṭaṃ vratabhājanam iti
23.18.27	sūtraṃ baudhāyanasya
23.18.28	nātra havir ucchiṣṭaṃ vratabhājanaṃ nidadhyād iti śālīkiḥ
23.18.29	athāsyāṃ sadyaskriyām anukriyāṃ parikriyām atikriyāṃ pravargyasya karaṇa iti
23.18.30	kuryād iti baudhāyanaḥ
23.18.31	na kuryād iti śālīkiḥ
23.18.32	śavānaso 'dhiṣavaṇe phalake puruṣāsthasya vṛṣaṇāv iti
23.18.33	sūtraṃ baudhāyanasya
23.18.34	śavānaso 'py atrāraṇī kuryād iti śālīkiḥ
23.18.35	sa yaṃ kaṃ ca grahaṃ gṛhṇāty evam evainaṃ gṛhṇāti
23.18.36	yad u kiṃ ca pātraṃ sādayaty evainat sādayatīti
23.18.37	sūtraṃ baudhāyanasya
23.18.38	yaṃyaṃ grahaṃ gṛhṇīyāt taṃtaṃ parimṛjya sādayed iti śālīkiḥ
23.18.39	śvetam aśvaṃ dadāti
23.18.40	śvetāṃ vaḍabāṃ dadāti
23.18.41	aśvam asitaṃ dadāti
23.18.42	garbhiṇīṃ vaḍabāṃ lalāmīṃ dadāti
23.18.43	anaḍucchataṃ dadāti
23.18.44	trayastriṃśataṃ niṣkān dadāti
23.18.45	somacamasaṃ dadāti
23.18.46	hiraṇmayaṃ camasaṃ dadāti
23.18.47	rāśikṛtaṃ dhānyaṃ dadāti
23.18.48	marāyakṛtaṃ dhānyaṃ dadātīti
23.18.49	etāni ca nityāni ca dadyād iti baudhāyanaḥ
23.18.50	etāny eveti śālīkiḥ
23.19.1	athātaḥ sarvatomukhaṃ vyākhyāsyāmaḥ
23.19.2	cinvīta sarvatomukhe 'gnim iti baudhāyanaḥ
23.19.3	na cinvīteti śālīkiḥ
23.19.4	atro ha smāha maudgalyaḥ pūrvasminn evāgnicaya itareṣu sāvitrāḥ syur ity
23.19.5	etad api na kuryād ity āñjīgaviḥ
23.19.6	araṇyoḥ samāropaṇa iti
23.19.7	sūtram ācāryayoḥ
23.19.8	atro ha smāha gautamo gṛhapatir eva prathamam araṇyoḥ samāropayet tata itare sattra iti
23.19.9	śālāyā iti
23.19.10	prākṛtena prakrameṇa mīyāt
23.19.11	madhye gārhapatya iti
23.19.12	sūtraṃ baudhāyanasya
23.19.13	atro ha smāha śālīkiḥ tripadena prakrameṇa sarvata iti
23.19.14	trivṛt prācyāṃ diśi bhavati pañcadaśo dakṣiṇataḥ saptadaśaḥ paścād ekaviṃśa uttarataḥ
23.19.15	sarvato vā jyotiṣṭomaḥ sarve jyotiṣṭomadakṣiṇā iti
23.19.16	pravargyasya karaṇa iti
23.19.17	sūtraṃ baudhāyanasya
23.19.18	nokthye pravṛñjyād iti śālīkiḥ
23.19.19	yājamāna iti
23.19.20	abhīnāma yājamānaṃ kuryād iti baudhāyanaḥ
23.19.21	kuryād yathāvakāśaṃ yājamānam iti śālīkiḥ
23.19.22	ye 'gnisaṃskārāḥ syus tān kāmam itarat tantreṇety aupamanyavaḥ
23.19.23	agnyanvādhāna iti
23.19.24	sūtraṃ baudhāyanasya
23.19.25	atro ha smāha śālīkir gārhapatyaḥ sakṛd anvāhitaḥ syād grāmayonir anvāhāryapacana āhavanīyaṃ sakṛd anvādhāya tato yathārthaṃ gacched iti
23.19.26	bhakṣaṇa iti
23.19.27	sūtraṃ baudhāyanasya
23.19.28	sarvaṃ samavadhāya sakṛd eva bhakṣayed iti śālīkiḥ
23.19.29	mārjana iti
23.19.30	sūtraṃ baudhāyanasya
23.19.31	sakṛd ekasminn iti śālīkiḥ
23.19.32	lokāgnīnāṃ haraṇa iti
23.19.33	sūtram ācāryayoḥ
23.19.34	atro ha smāha dīrghavātsyaḥ pūrvasminn eva yājamānaṃ syād iti
23.19.35	kratupaśūnāṃ karaṇa iti
23.19.36	sūtraṃ baudhāyanasya
23.19.37	kratupaśava aikādaśināś ca vikalpanta iti śālīkiḥ
23.19.38	samañjana iti
23.19.39	sūtram aupamanyavīputrasya
23.19.40	yāvanta stomās tāvatkṛtvaḥ pracaraṇyā samanaktīti baudhāyanaḥ
23.19.41	dadhigraha iti
23.19.42	sūtraṃ maudgalyasya
23.19.43	payasā vājyena veti
23.19.44	pūrvaḥ kalpo baudhāyanasyottaraḥ śālīkeḥ
23.19.45	aṃśvadābhyayor grahaṇa iti
23.19.46	sūtraṃ baudhāyanasya
23.19.47	atro ha smāha śālīkir vājapeye dvādaśāhe sattre tāṇḍinām ayana udbhidi valabhidīti tasya syād iti
23.19.48	evam eva pṛśnigrahaiḥ prāṇagrahair iti
23.19.49	ṣoḍaśigrahāṇāṃ grahaṇa iti
23.19.50	sūtraṃ baudhāyanasya
23.19.51	anusavanaṃ gṛhṇīyur iti śālīkiḥ
23.19.52	atigrāhyāṇāṃ homa iti
23.19.53	sūtraṃ baudhāyanasya
23.19.54	māhendrasyānuvaṣaṭkāram upajuhuyur iti śālīkiḥ
23.19.55	ṣoḍaśina stotram upākarotīti
23.19.56	sūtraṃ baudhāyanasya
23.19.57	yena kena cid iti śālīkiḥ
23.19.58	hṛdayaśūlānām udvāsana iti
23.19.59	ekaikaśa udvāsayed iti baudhāyanaḥ
23.19.60	sarvān saheti śālīkiḥ
23.19.61	avabhṛtha iti
23.19.62	sūtraṃ baudhāyanasya
23.19.63	prāñca evāvabhṛtham aveyur iti śālīkiḥ
23.19.64	araṇyoḥ samāropaṇa iti
23.19.65	sūtram ācāryayoḥ
23.19.66	atro ha smāha gautamo gṛhapatir evāraṇyoḥ samāropayet tata itara iti
24.1.1	pañcatayena kalpam avekṣeta chandasā brāhmaṇena pratyayena nyāyena saṃsthāvaśeneti
24.1.2	chandaseti yad avocāma yathāmnāyapraṇidhīdaṃ pūrvam idam uttaram iti
24.1.3	athāpi mantra eva svayaṃ karma prabrūte
24.1.4	karmānuvādo bhavati
24.1.5	yathaitad bhavati preyam agād dhiṣaṇā barhir acchorv antarikṣam anvihi devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭaṃ nirvapāmīti
24.1.6	yac chandasā na śaknuyāt kalpayituṃ brāhmaṇena tac cikalpayiṣet
24.1.7	brāhmaṇam u haivainān mantrān aprajñātān vidadhātīdam anena karotīdam aneneti
24.1.8	yathaitad bhavatīṣe tvorje tveti śākhām ācchinatti vāyava sthopāyava stheti vatsān apākarotīti
24.1.9	athāpy amantrāṇi karmāṇi vidadhāti
24.1.10	yathaitad bhavaty aṣṭāsu prakrameṣu brāhmaṇo 'gnim ādadhītaikādaśasu rājanyo dvādaśasu vaiśya ity evaṃ vyavasthāvarṇasaṃyogāt
24.1.11	yatho etat pratyayeneti chandogabahvṛcādhvaryupratyayeneti
24.1.12	yatho etan nyāyeneti prākṛte tantre prākṛtaṃ nyāyam anadhigacchan grāmanyāyaṃ pratīyād ayam ihārhatāṃ samārambha iti
24.1.13	yatho etat saṃsthāvaśeneti some 'pahṛta ādārāṃś ca phālgunāni cābhiṣuṇuyād iti
24.1.14	catuṣṭayena mantrā vartante stutyā nirdeśenāśiṣā naiva stutyā nāśiṣā na nirdeśeneti caturtham
24.1.15	atheme pañca havirākārā auṣadhaṃ payaḥ paśuḥ soma ājyam iti
24.2.1	teṣāṃ pṛthakpṛthag dharmāḥ pṛthag adhikaraṇāni
24.2.2	yathādhikaraṇaṃ mantrā dṛṣṭāḥ
24.2.3	tān na mithaḥ saṃsādayed anādeśāt
24.2.4	yenayena yad dhaviḥ saṃsidhyet tenatena tat kuryāt tat tasyādhikaraṇam
24.2.5	uktāny adhikaraṇāni
24.2.6	yajña iti
24.2.7	kim upajño yajñaḥ śraddhopajño māṅgala iti
24.2.8	kva u khalu yajña iti
24.2.9	puruṣa iti
24.2.10	kā u khalu devatā dīkṣeti
24.2.11	vāg iti
24.2.12	kā u khalu pathyā svastir iti
24.2.13	vāg eveti
24.2.14	kā u khalv ekākṣarā gāyatrīti
24.2.15	vāg eveti
24.2.16	ka u khalu yajñasyārambhaḥ kā pratiṣṭheti
24.2.17	vijñāyate svāhā yajñaṃ manasā svāhā dyāvāpṛthivībhyāṃ svāhoror antarikṣāt svāhā yajñaṃ vātād ārabha iti
24.2.18	vāta eva yajñasyārambho vātaḥ pratiṣṭheti
24.3.1	katham u khalv etaj jānīyād idaṃ tantram ayam āvāpa iti
24.3.2	agnyanvādhānaprabhṛti tantram ājyabhāgābhyām anyatrauṣadhāt
24.3.3	tasmiṃs tantre saty āvāpasthānāni bhavanti yathaitad dhenūnāṃ dohanaṃ kapālānām upadhānaṃ stambayajuṣo haraṇam ājyagrahā iti yac ca kiṃ cābhinivapati
24.3.4	ūrdhvam ājyabhāgābhyām eṣa madhyata āvāpo bhavati yasminn etad dhavīṃṣy opyante tasminn evāvāpajāni tantrasthānaṃ bhajante yathaitat prāśitraṃ yajamānabhāgabrahmabhāgau sviṣṭakṛc ceḍā ceti
24.3.5	avadānata āvāpo bhavati tantraṃ tu pradānataḥ
24.3.6	kva u khalu tantram āvāpabhūyaṃ gacchaty āvāpo vā tantrabhūyam iti
24.3.7	maitrābārhaspatye 'py anyasmiṃs tantram u ha nirvapaṇato bhavaty āvāpa u pradānataḥ
24.3.8	atha vāruṇīṣu ca saṃjñānīṣṭyāṃ cāvāpo ha nirvapaṇato bhavati tantraṃ tu pradānataḥ
24.3.9	anūyājaprabhṛti tantram ā samiṣṭayajuṣo homāt
24.3.10	kiṃdevatyā u khalv anūyājā bhavantīti
24.3.11	āgneyā ity eva brūyāt
24.3.12	vijñāyate taṃ devā āhutībhir anūyājeṣv anvavindan yad anūyājān yajaty agnim eva tat saminddha iti
24.3.13	ṛtudevatā u khalu prayājā bhavantīti
24.4.1	kiyatyaḥ pākayajñasaṃsthāḥ kiyatyo haviryajñasaṃsthāḥ kiyatyaḥ somasaṃsthā iti
24.4.2	hutaḥ prahuta āhutaḥ śūlagavo baliharaṇaṃ pratyavarohaṇam aṣṭakāhoma iti sapta pākayajñasaṃsthā iti
24.4.3	aparimitā u haike bruvate
24.4.4	yac ca kiṃ cānyatra vihārād dhūyate sarvās tāḥ pākayajñasaṃsthā iti
24.4.5	atha haviryajñasaṃsthā agnyādheyam agnihotraṃ darśapūrṇamāsāv āgrayaṇaṃ cāturmāsyāni dākṣāyaṇayajñaḥ kauṇḍapāyinya iti
24.4.6	sautrāmaṇim u haike bruvate
24.4.7	atha somasaṃsthāḥ
24.4.8	agniṣṭomo 'tyagniṣṭoma ukthyaḥ ṣoḍaśī vājapeyo 'tirātro 'ptoryāma iti sapta somasaṃsthāḥ
24.4.9	yad agniṣṭomasya kratukaraṇaṃ tad atyagniṣṭomasya
24.4.10	yad ukthyasya tat ṣoḍaśivājapeyayoḥ
24.4.11	yad atirātrasya tad aptoryāmasyeti
24.4.12	saptānāṃ somāsaṃsthānāṃ dve sattrāṇi na gacchato vājapeyaś cāptoryāmaś ceti
24.5.1	katham u khalv etaj jānīyād iyaṃ pūrvā tatir iyam uttareti
24.5.2	yā prakṛtiḥ sā pūrvā tatiḥ
24.5.3	atha yad vidadhāti sottarā tatiḥ
24.5.4	agnyādheyaṃ pūrvā tatiḥ punarādheyam uttarā tatiḥ
24.5.5	darśapūrṇamāsāv iṣṭīnāṃ pūrvā tatiḥ sarvāḥ kāmyā iṣṭaya uttarā tatiḥ
24.5.6	aindrāgno nirūḍhapaśubandhānāṃ pūrvā tatiḥ sarve kāmyāḥ paśava uttarā tatiḥ
24.5.7	jyotiṣṭomaḥ somānāṃ pūrvā tatiḥ sarve somā uttarā tatiḥ
24.5.8	śyenacid agnīnāṃ pūrvā tatiḥ sarve kāmyā agnaya uttarā tatiḥ
24.5.9	dvirātro 'hīnānāṃ pūrvā tatiḥ sarve 'hīnā uttarā tatiḥ
24.5.10	dvādaśāho 'hargaṇānāṃ pūrvā tatiḥ sarve 'hargaṇā uttarā tatiḥ
24.5.11	gavāmayanaṃ sāṃvatsarikāṇāṃ sattrāṇāṃ pūrvā tatiḥ sarvāṇi sāṃvatsarikāṇi sattrāṇy uttarā tatiḥ
24.5.12	kiyanti nu khalu gavāmayanāni bhavantīti
24.5.13	vijñāyate yathaitan māsi pṛṣṭham uttame māsi sakṛt pṛṣṭhāny upeyur daśamāsyaṃ tṛtīyam
24.5.14	sapta grāmyā oṣadhayaḥ saptāraṇyāḥ
24.5.15	sapta grāmyāḥ paśavaḥ saptāraṇyāḥ
24.5.16	sapta chandāṃsi caturuttarāṇīti
24.5.17	sapta grāmyā oṣadhayas tilamāṣavrīhiyavāḥ priyaṅgavo 'ṇavo godhūmāḥ saptame
24.5.18	kulatthān u haike bruvate
24.5.19	saptāraṇyāḥ śyāmākāś ca nīvārāś ca jartilāś ca gavīdhukāś ca gārmutāś ca vāstvāni ca veṇuyavāś ca saptame
24.5.20	kuruvindān u haike bruvate
24.5.21	sapta grāmyāḥ paśavo goaśvam ajāvikaṃ puruṣaś ca gardabhaś coṣṭraś ca saptame
24.5.22	aśvataram u haike bruvate
24.5.23	saptāraṇyā dvikhurāś ca śvāpadāni ca pakṣiṇaś ca sarīsṛpāṇi ca hastī ca markaṭaś ca nādeyā saptame
24.5.24	sapta chandāṃsi caturuttarāṇīti gāyatry uṣṇig anuṣṭhub bṛhatī paṅktis triṣṭub jagatīti
24.6.1	athedaṃ trayaṃ bhavati karmābhyāvarti devatābhyāvarti saṃkhyābhyāvartīti
24.6.2	sāvitraṃ nu khalv idaṃ karmābhyāvarti bhavati
24.6.3	atha devatābhyāvarti dhruvājyaṃ droṇakalaśaḥ sarvapṛṣṭheti
24.6.4	atha saṃkhyābhyāvarti triḥ pṛcchati śṛtaṃ havī3ḥ śamitar iti
24.6.5	athāpi rājño mānam
24.6.6	kva u khalu mantram antaritaṃ kalpayet
24.6.7	sthānād vā sthānaṃ prajijñāsītābhirūpyeṇa vā prauheṇa veti
24.6.8	sthānāt sthānam iti yad avocāma yo 'nantaro mantra āmnātaḥ syāt tenainaṃ saha kalpayet pūrvakālena vottarakālena veti
24.6.9	yatho etad ābhirūpyeṇeti yathaitad bhavaty āśāsānaḥ suvīryaṃ rāyaspoṣaṃ svaśviyam / bṛhaspatinā rāyā svagākṛto mahyaṃ yajamānāya tiṣṭheti
24.6.10	yatho etat prauheṇety agnikalpaḥ khalv ayam iṣṭakābhūyān samāmnātaḥ
24.6.11	tatra yo mantro 'ntaritaḥ syād iṣṭakābhūyam enam āpādayet
24.7.1	athāyam aśvamedha āhutibhūyān samāmnātaḥ
24.7.2	tatra yo mantro 'ntaritaḥ syād āhutibhūyam enam āpādayet
24.7.3	nāprakrāntaṃ prakramayen na prakrāntaṃ karma tūṣṇīṃ karmaṇābhipūrayiṣed iti
24.7.4	nāprakrāntam iti yad avocāma barhirlavanaḥ khalv ayaṃ hrasvo mantra āmnāto bhavati dīrgham u karma
24.7.5	na karmaṇo hetor mantro 'bhinivarteta
24.7.6	athāyaṃ paśor viśasano hrasvo mantra āmnāto bhavati dīrgham u karma
24.7.7	na karmaṇo hetor mantro 'bhinivarteta
24.7.8	athāsyāṃ svayamātṛṇṇāyāṃ dīrgho ha mantra āmnāto bhavati hrasvam u karma
24.7.9	na karmaṇo hetor mantro viramyet
24.7.10	yatho etat trir yajuṣā sakṛt tūṣṇīm iti
24.7.11	lokāgnīṃś ca teṣām upaśrutya stambayajuś ceti
24.7.12	yatho etat pañcakṛtvo yajuṣā pañcakṛtvas tūṣṇīm iti rājñas teṣāṃ mānam upaśrutyeti
24.7.13	yatho etat sakṛd yajuṣā sakṛt tūṣṇīm iti rājña eva teṣāṃ mānam upaśrutyeti
24.7.14	yatho etac caturo muṣṭīn vrīhīṇāṃ nirvapatīti dvau devatāyai sviṣṭakṛte tṛtīya iḍāyai caturtha iti sarva evaiteṣāṃ brāhmaṇavantaḥ
24.8.1	athāta ādeśakāritāni vyākhyāsyāmaḥ
24.8.2	anādiṣṭo 'gniḥ
24.8.3	api tu yathaitad bhavaty adhidevane juhoti rathamukhe juhoti rathanāḍyāṃ juhoti catuṣpathe juhoti vartmanor juhoty āvraścane juhoti pade juhoty ajāyāṃ juhoty ajasya dakṣiṇe karṇe juhoty ajasya dakṣiṇe śṛṅge juhoti brāhmaṇasya dakṣiṇe haste juhoti darbhastambe juhoty apsu juhoty audumbaryāṃ juhoti valmīkavapāyāṃ juhoty aupāsane juhoty uttapanīye juhoti śāmitre juhoty āgnīdhrīye juhoty anvāhāryapacane juhoti gārhapatye juhotīti
24.8.4	anādiṣṭa āhavanīya eva hotavyam
24.8.5	anādiṣṭo 'dhvaryuḥ
24.8.6	api tu yathaitad bhavaty unnetā juhoti pratiprasthātā juhotīti
24.8.7	anādiṣṭe 'dhvaryuṇaiva hotavyam
24.8.8	anādiṣṭaṃ pātram
24.8.9	api tu yathaitad bhavaty añjalinā juhoti śūrpeṇa juhoti kṛṣṇājinapuṭena juhoti madhyamena parṇena juhoty antamena parṇena juhoty arkaparṇena juhoti parṇamayena sruveṇa juhoty audumbareṇa sruveṇa juhoty aṅguṣṭhābhyāṃ juhoti visraṃsikākāṇḍābhyāṃ juhoti gomṛgakaṇṭhena juhoty aśvaśaphena juhoty ayasmayena kamaṇḍalunā juhotīti
24.8.10	anādiṣṭe srucaiva hotavyam
24.8.11	anādiṣṭā samit
24.8.12	ādeśād eva samidhaṃ jānīyāt
24.8.13	vijñāyate nāsamitke juhuyād yad asamitke juhuyād yathājihve 'nnaṃ dadyāt tādṛk tat
24.8.14	tasmāt samidvatyaiva hotavyam
24.8.15	anādiṣṭa upasamādhāyaiva hotavyam
24.9.1	athāto 'vadānakalpaḥ
24.9.2	catur unnayati caturavattaṃ bhavatīti
24.9.3	anādiṣṭa upahatyaiva hotavyam
24.9.4	anādiṣṭaṃ haviḥ
24.9.5	ādeśād evānyad vrīhiyavebhyo jānīyāt
24.9.6	api tu nu khalu kṣiprasaṃskāratamam ājyaṃ bruvate
24.9.7	anādiṣṭaḥ paśuḥ
24.9.8	ādeśād evānyam ajāj jānīyād aindrāgnāt
24.9.9	yad abhihāraṃ tantraṃ syāt tad abhihāraṃ kuryāt
24.9.10	agnyabhihārau darśapūrṇamāsau
24.9.11	soma indrābhihāraḥ
24.9.12	sāvitram auṣadhasya nirvapaṇaṃ dṛṣṭaṃ bhavati
24.9.13	kiṃ svit sāṃnāyyasya paśo rājña iti
24.9.14	dohanaṃ sāṃnāyyasya
24.9.15	upākaraṇaṃ paśoḥ
24.9.16	yad upāṃśusavanam abhi mimīte tad rājñaḥ
24.9.17	prajñātam anyeṣāṃ haviṣāṃ paryagnikaraṇam
24.9.18	kiṃ svid rājña iti
24.9.19	yad evādo vasatīvarīḥ pariharati tad rājña iti
24.10.1	athāto puroḍāśān vyākhyāsyāmaḥ
24.10.2	sarva evāgneyā aṣṭākapālā anyatra paunarādheyikāt
24.10.3	sarva evaindrāgnā ekādaśakapālā anyatrāgrayaṇāc ca śunāsīrīyāc ca
24.10.4	sarva evaindrā ekādaśakapālā anyatra śunāsīrīyāt
24.10.5	sarva evāgnīṣomīyā ekādaśakapālā anyatra śyāmākāt
24.10.6	sarva eva paśupuroḍāśā ekādaśakapālā anyatra vāyavyāt
24.10.7	yaddevatyaḥ paśus taddevatyaḥ paśupuroḍāśo 'nyatra vāyavyād bhavati
24.10.8	sarva evāgnāvaiṣṇavā ekādaśakapālā anyatrādhvarakalpāyai
24.10.9	tatraivāṣṭākapālaś ca dvādaśakapālaś ca bhavataḥ
24.10.10	sarva eva sāvitrā dvādaśakapālā anyatrāśvamedhikebhyaḥ
24.10.11	tatraivāṣṭākapālaś caikādaśakapālaś ca bhavataḥ sāvitro 'ṣṭākapāla iti ca
24.10.12	sarva eva mārutāḥ saptakapālā anyatrāśvamedhikānāṃ cāturmāsyapaśūnāṃ paśupuroḍāśebhyo mārutāc caikaviṃśatikapālād anyatra rājasūyikāt pañcaśāradīyānāṃ ca paśūnāṃ paśupuroḍāśebhyaḥ
24.10.13	kim anukhyāni nu khalu te vilekhyāni kapālāni bhavantīti
24.10.14	vijñāyate vaiśvānaraṃ dvādaśakapālaṃ mṛgākhare bhūmikapālaṃ nirvaped ity etad anukhyāni bhavantīti
24.10.15	atha pūrvasaṃsthāḥ
24.10.16	pañcaprayājasya navaprayājasyaikādaśaprayājasyeti prayājāḥ pūrvasaṃsthāḥ
24.10.17	paryagnikaraṇaṃ paśor upāṃśvabhiṣavo 'gniṣṭome gavāmayane caturviṃśam ahar
24.10.18	tad api vijñāyate tasya trīṇi ca śatāni ṣaṣṭiś ca stotrīyāḥ
24.10.19	tāvatīḥ saṃvatsarasya rātraya iti
24.11.1	atha rājayajñāḥ
24.11.2	rājasūyo 'śvamedhaḥ puruṣamedhaḥ sarvamedhaḥ somasavaḥ pṛthisavo mṛtyusavaḥ kānāndhayajñaḥ śunaskarṇayajña iti ca
24.11.3	athāditidevatāḥ
24.11.4	agnyādheye tv eva prathamaś caruḥ
24.11.5	cāturmāsyeṣu dvitīyaḥ
24.11.6	prāyaṇīyodayanīyayor agnidīkṣaṇīyāyām
24.11.7	trayo rājasūye ratnimāneṣu ca prāyujeṣu cādityāṃ malhāṃ garbhiṇīm ālabhata iti ca
24.11.8	eka iṣṭikalpe
24.11.9	eko vrātyastome
24.11.10	catvāro 'śvamedhe 'dityai viṣṇupatnyai carur adityai haṃsasācir adityai trayo rohitaitās tisro meṣya ādityāḥ
24.11.11	dvau sautrāmaṇyām
24.11.12	ādityāvir vaśā
24.11.13	graho 'ṣṭādaśa iti ca
24.11.14	trīṇi tantrāṇi yajñam anvāyattāni bhavanti pañcaprayājaṃ navaprayājam ekādaśaprayājam iti
24.11.15	pañcaprayājena darśapūrṇamāsau kāmyā iṣṭaya iti vartante
24.11.16	navaprayājena cāturmāsyāni
24.11.17	ekādaśaprayājena paśuḥ soma iti
24.11.18	ṣaḍ imāni sarvakalpe sarvābhiprāyikāṇi bhavanti
24.11.19	yathaitad agnyādheyam agnihotraṃ darśapūrṇamāsau cāturmāsyāni paśuḥ soma iti
24.11.20	tad api vijñāyate 'tha yad asyāgnim uddharati sahasraṃ tena kāmadughā avarunddhe
24.11.21	atha yad agnihotraṃ juhoti sahasraṃ tenaiṣā vai vaiśvadevasya mātrā
24.11.22	etad vā eteṣām avamam
24.11.23	ato'to vā uttarāṇi śreyāṃsi bhavanti
24.11.24	sarvān lokān paśubandhayājy abhijayati
24.11.25	ekasmai vai kāmāyānye yajñakratava ālabhyante
24.11.26	sarvebhyaḥ kāmebhyaḥ paśuḥ soma iti
24.12.1	agnīn ādhāsyamānaḥ prajyam ātmānaṃ kurvīta
24.12.2	yenāsyākuśalaṃ syāt tena kuśalaṃ kurvīta
24.12.3	yāny ṛṇāny utthitakālāni syus tāni vyavahared anujñāpayīta vā
24.12.4	athāpy agnyādheya evartvijāṃ varaṇaṃ prathamam udāharāmaḥ
24.12.5	tasya cet pūrvapuruṣair vṛtāḥ syus tān eva nātivṛṇītāvyavacchinnāś cet kaulenādhyayanena mānuṣeṇa śīlavṛttābhyāṃ syur iti
24.12.6	kiṃgata u khalv ativaraṇaṃ vāvaraṇaṃ vā bhavatīti
24.12.7	steyam acārīd abhyamaṃsthādayājyamayājayatsāditaṃ karma tad u hāsthita ity eteṣām ekasminn ativaraṇaṃ vāvaraṇaṃ vā bhavatīti
24.12.8	tāṃś ced vṛṇītāvyāpannāṅgān eva vṛṇīta
24.12.9	kaṃ nu khalv eṣāṃ prathamaṃ vṛṇīta
24.12.10	yo 'sya saṃstutatamaḥ syāt taṃ prathamaṃ vṛṇīta
24.12.11	tena sacivenānyān lipseta
24.12.12	yady u vai yathājyeṣṭhaṃ brahmāṇaṃ prathamaṃ vṛṇītātha hotāram athodgātāram athādhvaryum
24.12.13	brahmaṇo vānantaram adhvaryum
24.12.14	pūrvaṃ vottaraṃ vā yathākarma cet syāt
24.12.15	sṛṣṭena dhanenartvijaḥ pratisaṃvasīta
24.12.16	trīṇy adhikaraṇāny ṛtvijāṃ vināpi yakṣye 'jyāśiṣi bhāryām akṛṣīti
24.12.17	ko nu khalv ṛtvikṣu dharma iti
24.12.18	ya ācārya iti
24.12.19	katham arhaṇa iti
24.13.1	āgamāagama ity ekam
24.13.2	ṛtumukhaṛtumukha ity ekam
24.13.3	saṃvatsarasya pāra ity ekam
24.13.4	yajñādhigama ity etad aparam
24.13.5	ko nu khalv ṛtvijāṃ dharma iti
24.13.6	na nyastam ārtvijyaṃ kuryāt
24.13.7	nānudhyātam
24.13.8	nāvakrīto yājayet
24.13.9	nāvṛto yājayet
24.13.10	nātivṛto yājayet
24.13.11	nānūddeśyaṃ yājayet
24.13.12	na nītadakṣiṇaṃ yājayet
24.13.13	nāparapakṣe yājayet
24.13.14	nārtaṃ yājayet
24.13.15	na mṛtaṃ yājayet
24.13.16	na trikiṇinaṃ yājayet
24.13.17	na parikhātikrāntaṃ yājayet
24.13.18	nāntagaṃ yājayet
24.13.19	nāntyajaṃ yājayet
24.13.20	nānanūcānaṃ yājayet
24.13.21	api vaiteṣāṃ taṃ yājayed yaḥ kapālāny upahanyād vṛttiprekṣe vartamāne
24.13.22	tad api dāśataye vijñāyate 'vartyā śuna āntrāṇi pece na deveṣu vivide marḍitāram / apaśyaṃ jāyām amahīyamānām adhā me śyeno madhv ājabhāreti
24.13.23	naiteṣām ayājyaḥ sahasradakṣiṇa iti
24.14.1	ūṣāś ca sikatāś ceti
24.14.2	ye bhasmarā ivoṣāḥ syus tān āhārayet
24.14.3	āraṇyasya varāhasya vihatād āhārayet
24.14.4	āraṇyasyākhor utkarād āhārayet
24.14.5	yo 'nupadāsī sūdaḥ syāt tata āhārayet
24.14.6	sūde 'vidyamāne kulīrasuṣirād āhārayet
24.14.7	aśanihate 'vidyamāne śītahatam āhārayed vātahataṃ vā
24.14.8	citriyasyāśvatthasyeti
24.14.9	yena grāmo vā nagaraṃ vā nadī vā tīrthaṃ vā jñāyate tata āhārayet
24.14.10	aśvaṃ pūrvavāham iti
24.14.11	yuvānam ity evedam uktaṃ bhavati
24.14.12	trīn hiraṇyaśalkān iti
24.14.13	ṣaḍ imān kārayet
24.14.14	sauvarṇā upāsanārthā rājatā atipradānārthāḥ
24.14.15	ubhau mānuṣeṇālaṅkāreṇālaṅkṛtau bhavato 'hatavāsasāv iti
24.14.16	sarva evānyo mānuṣo 'laṅkāro 'nyatra naladāt
24.14.17	ārtāyaivaitad udāharanti
24.14.18	srajam u haike pratiṣedhayanti
24.15.1	tāḥ saṃvatsare purastād ādadhyād iti
24.15.2	tryahe ṣaḍahe dvādaśāhe vā
24.15.3	saṃvatsare 'paryaveta udvāyati kathaṃ tatra kuryād iti
24.15.4	punar eva brahmaudanaṃ samutthāpayed ā samidhām abhyādhānāt
24.15.5	na ta keśaśmaśru vāpāyīta
24.15.6	purastāt tv evaitat saṃvatsaraṃ saṃcakṣīta
24.15.7	prāyaścittārtha eṣa ukto bhavati
24.15.8	sa yāvatkṛtva udvāyed evam eva kuryāt
24.15.9	paryavete nopanamed evam eva kuryāt
24.15.10	upanamaty upavasathagaviprabhṛti karma tāyate
24.15.11	dvibrahmaudanam u haike bruvata uccheṣaṇīyo hetaraḥ sāntvakaraṇa uttaraḥ
24.15.12	atha saṃbhāreṣūṣān nivapan yad adaś candramasi kṛṣṇaṃ tan manasā dhyāyet tad apīheti
24.15.13	sāmāni cen na pratyadhīyīta yonīr nigaded api vā vyāhṛtībhir api vā hiṃkāreṇa
24.15.14	praṇītālokena rathacakraṃ pravartayet
24.15.15	tasya ced ādadhānasya purastāc candramā dṛśyeta kathaṃ tatra kuryād iti
24.15.16	yaḥ karmānta ārabdhaḥ syāt taṃ pariniṣṭhāpya karmāntenoparamet
24.15.17	śvo bhūte parinistiṣṭhed iti
24.15.18	atha ced idhme 'bhyāhite dṛśyeta kathaṃ tatra kuryād iti
24.15.19	pūrṇāhutyantaṃ karma kṛtvā karmāntenoparamet
24.15.20	śvo bhūte parinistiṣṭhed iti
24.16.1	athāta ṛtunakṣatrāṇām eva mīmāṃsāḥ
24.16.2	ṛtūn evāgre vyākhyāsyāmo 'tha chandāṃsīti
24.16.3	vasante brāhmaṇo 'gnim ādadhīta grīṣme rājanyaḥ śaradi vaiśyo varṣāsu rathakāra iti
24.16.4	sarveṣāṃ tv eva vasanta ādhānaṃ sarveṣāṃ rohiṇyām
24.16.5	yathāvarṇaṃ tv eva chandāṃsi
24.16.6	api tu nu khalu kāmaniyuktāny agnyādheyāni bhavanti
24.16.7	yathaitad bhavati
24.16.8	kṛttikāsv agnim ādadhīta
24.16.9	rohiṇyām agnim ādadhīta
24.16.10	punarvasvor agnim ādadhīta
24.16.11	pūrvayoḥ phalgunyoḥ
24.16.12	uttarayoḥ phalgunyoḥ
24.16.13	citrāyām iti
24.16.14	sadyaskālāny etāni bhavanti
24.16.15	grīṣme rājanyaḥ
24.16.16	śaradi vaiśya iti naite sadyaskāle bhavataḥ
24.16.17	athāta ārtijāny agnyādheyāni vyākhyāsyāmaḥ
24.16.18	vipakṣa āpūryamāṇapakṣe vipakṣe 'pakṣīyamāṇapakṣa iti
24.16.19	vipakṣa āpūryamāṇapakṣa ādadhāno yāvān atrāvakāśaḥ syāt tam abhividadhīta
24.16.20	paurṇamāsyāṃ tu sadyaskālam
24.16.21	vipakṣe 'pakṣīyamāṇapakṣa ādadhāno nātrāvakāśaḥ kāṅkṣaṇāya vidyate
24.16.22	sarvam evaitad ahaḥ sadyaskālaṃ kuryāc caturhotāraṃ sārasvatau homāv anvārambheṣṭim iti
24.17.1	atha paurṇamāsavaimṛdhābhyām iṣṭvāmāvāsyām eva tataḥ kāṅkṣet
24.17.2	atha ced amāvāsyāyāṃ sadyaskālam amāvāsyāntam
24.17.3	atha sārasvatau homau juhuvad ṛcaivarcam upasaṃdadhyāt
24.17.4	evaṃ pūrṇadarve
24.17.5	evaṃ vāstoṣpatīye
24.17.6	katham u khalu pūrṇāhutiṃ juhuyāt
24.17.7	agnaye pṛthivyai vāyave 'ntarikṣāya sūryāya dive varuṇāyādbhyaḥ svāheti juhuyāt
24.17.8	athedaṃ tūṣṇīm agnihotram agnisaṃskārārthaṃ dṛṣṭaṃ bhavati
24.17.9	tad ājyenaiva juhuyāt
24.17.10	avācīnam avamṛjyordhvam unmārṣṭi
24.17.11	ubhe evaite sāyaṃprātaragnihotre pratijuhvan manyata aupavasathikāyai rātreḥ
24.17.12	sāmidhenīr anuvakṣyan daśahotāraṃ vyākhyāya vyāhṛtīr uktvātha hiṃkuryād athānubrūyād etad atrānupūrvyaṃ bhavati
24.17.13	katham u khalv agnyādheye soma iti
24.17.14	pūrṇāhutyantaṃ karma kṛtvā śālām adhyavasyet
24.17.15	dīkṣaṇīyām āgneyo 'ṣṭākapālo 'nuvarteta prāyaṇīyām aindrāgnaś cādityaś ca carur ātithyām agnaye pavamānāya puroḍāśo 'ṣṭākapālo 'gnīṣomīyasya paśupuroḍāśam agnaye pāvakāyāgnaye śucaye prātaḥsavanīyān anvārambheṣṭiḥ
24.17.16	api vā sarvāṇy evāgnyādheyikāni havīṃṣi pariniṣṭhāpya śālām adhyavasyet
24.17.17	udavasānīyām anvārambheṣṭir iti
24.18.1	athedaṃ punarādheyam
24.18.2	kiyan nu khalu punarādheyaṃ bhavatīti
24.18.3	agnīn ādhāya pāpīyān abhūvam ajyāśiṣi putro me mṛta ity etasmiṃs tv evaitat saṃvatsare dṛṣṭaṃ bhavati
24.18.4	kasminn u khalv enat kāle samutthāpayed iti
24.18.5	sā yāṣāḍhyāḥ paurṇamāsyāḥ purastād amāvāsyā bhavati sā sakṛt saṃvatsarasya punarvasubhyāṃ saṃpadyate tasyām ādadhīteti
24.18.6	tasyā upavasathe 'raṇyor agnīn samāropyodavasāya mathitvāgnīn vihṛtyodvāsanyeṣṭyeṣṭvāgnīn samāropya gacchet punar etad agnyagāraṃ saṃskārayed anyad vā navaṃ kārayet punar etāni yajñapātrāṇi saṃlekhayed anyāni vā navāni kārayet
24.18.7	punarniṣkṛto ratho dakṣiṇeti punaḥsaṃskṛta evaiṣa ukto bhavati
24.18.8	punarutsyūtaṃ vāsa iti punaḥsaṃskṛtam evaitad uktaṃ bhavati
24.18.9	punarutsṛṣṭo 'naḍvān ity avaśīrṇagava evaiṣa ukto bhavati
24.18.10	athemāny upāṃśudharmāṇi bhavanti yathaitad agnyādheyaṃ punarādheyaṃ pitṛyajño dīkṣaṇīyā prāyaṇīyātithyopasadaḥ prātaranuvākaḥ patnīsaṃyājā avabhṛtha udayanīyodavasānīyā citipraṇayanīyaṃ tvāṣṭro yūpavirohaṇīyo 'ṣṭāpadī garbhavatī ca
24.18.11	sahakāripratyayā bhavanti
24.18.12	yatho etad baudhāyanasya kalpaṃ vedayante
24.19.1	sarparājñiyā ṛgbhir gārhapatyam ādadhātīti
24.19.2	apoddhṛtya gharmaśira etasya sthāne sarparājñīr āvapet
24.19.3	nityenopasthāya paunarādheyikenopatiṣṭheta
24.19.4	siddham ata ūrdhvam
24.19.5	ījānasya punarādadhānasya saṃnaye3n na saṃnaye3d iti
24.19.6	saṃnayed ity eka āhuḥ
24.19.7	atha haika āhur na saṃnayed iti
24.19.8	śarīrasaṃsparśī ha yajño bhavati yadaiva punar yajetātha saṃnayet
24.19.9	śatākṣarā bhavantīti
24.19.10	akṣarapaṅktya etāś catasra ekaikā pañcaviṃśatyakṣarā
24.19.11	tac chatam
24.19.12	athedaṃ tṛtīyādheyam
24.19.13	kataran nu khalv idam upaniśrayatīty agnyādheyaṃ vā punarādheyaṃ veti
24.19.14	agnyādheyam ity eva brūyāt
24.19.15	athāpahṛtāgner naṣṭāraṇīkasya ca brahmaudanenaiva pratipadyate
24.19.16	siddham agnyādheyam
24.20.1	athemau darśapūrṇamāsau paurṇamāsyupakramāv amāvāsyāsaṃsthāv ācāryā bruvate
24.20.2	tatrodāharanty ūrdhvaṃ madhyarātrāt paurṇamāsyāṃ candramāḥ pūryate
24.20.3	sa etaṃ cāpararātraṃ pūrṇo bhavati sarvaṃ cāhar uttarasyāś ca rātrer ā madhyarātrāt
24.20.4	athāmāvāsyāyā upavasathīye 'hany ūrdhvaṃ madhyaṃdināc candramasam ādityo labhate
24.20.5	sa etaṃ cāparāhṇaṃ labdho bhavati sarvāṃ ca rātrim uttarasya cāhna ā madhyaṃdināt
24.20.6	etaṃ sandhim abhiyajeteti
24.20.7	rātrir ha paurṇamāsyāṃ saṃdheyā bhavaty ahar amāvāsyāyām
24.20.8	dve paurṇamāsyau dve amāvāsye
24.20.9	pūrvāṃpūrvāṃ paurṇamāsīm uttarāmuttarām amāvasyām
24.20.10	yā pūrvā paurṇamāsī sānumatir yottarā sā rākā yā pūrvāmāvāsyā sā sinīvālī yottarā sā kuhūḥ
24.20.11	gāyatrī vā anumatis triṣṭug rāketi paurṇamāsyai nāmadheye jagatī sinīvāly anuṣṭup kuhūr ity amāvāsyāyai nāmadheye
24.21.1	athāyaṃ candramāḥ ṣoḍaśakalaḥ
24.21.2	tasya pañcadaśabhiḥ pakṣo 'bhivihito bhavati
24.21.3	ṣoḍaśī tv iyaṃ kalā bahudhā vipraviṣṭā brāhmaṇeṣv apsv oṣadhīṣu vanaspatiṣu paśuṣv iti
24.21.4	sa yad etāni yajñe kriyante tenaiṣā saṃbhriyate
24.21.5	athopavasathasyānāni caturdaśī pañcadaśī ṣoḍaśī
24.21.6	na tu trayodaśī saptadaśī bhavataḥ
24.21.7	so 'yam āhitāgnir upavasathīye 'han purā prātaragnihotrāt piṅkhyān upasādayed anvādhānārthān
24.21.8	vratopāyanīyaṃ pācayīta
24.21.9	tasyāśitau bhavataḥ
24.21.10	sarpirmiśraṃ dadhimiśram akṣāralavaṇam apiśitam
24.21.11	sarvam evaitad ahaḥ kauśīdhānyaṃ varjayed anyatra tilebhyaḥ
24.21.12	tasya brāhmaṇaṃ pratipādyāśnīyāt
24.21.13	naitad ahaḥ śūdrāyocchiṣṭaṃ dadyāt
24.21.14	patnyā evaitad ahar ucchiṣṭaṃ dadyāt
24.21.15	nāsandyāṃ śayīta na striyam upeyāt
24.21.16	kāmaṃ tv evopari śayīta striyaṃ tv eva nopeyād vratacārī tv eva syāt
24.21.17	sa yadi keśaśmaśru vāpayiṣyamāṇaḥ syāt keśaśmaśru vāpayitvā lomāni saṃhṛtya nakhāni nikṛntayīta
24.21.18	snāyād abhyañjītāñjīta
24.21.19	dīkṣāyai rūpaṃ kurvīta
24.21.20	agnīn anvādadhyād upasthaṃ kṛtvā gārhapatyam ūrdhvajñur anvāhāryapacanaṃ prahva āhavanīyaṃ tiṣṭhan daśamīṃ nigaded iti
24.22.1	anvāhitāś ced agnaya udvāyeyuḥ savanīyaṃ gārhapatyasya
24.22.2	āhavanīya udvāte bhasmodvāpya śakṛtpiṇḍena parilipya jvalantam āhavanīyam uddhṛtya nyupyopasamādhāya punaranvādhāya vyāhṛtībhir upatiṣṭheta
24.22.3	atha yad anvāhāryapacana udvāyed evam evainaṃ haret
24.22.4	anārtā hy eṣā devatā yad anvāhāryapacana iti
24.22.5	punaranvādhāya vyāhṛtībhir upatiṣṭheta
24.22.6	atha yasyāgnim anuddhṛtaṃ sūryo 'bhyastamiyād vābhyudiyād vā yathāsūtraṃ vā kuryād api vā saṃtanīṃ juhuyān mano jyotir juṣatāṃ trayastriṃśat tantava tantava ity ete sruvāhutī hutvā vyāhṛtībhir upatiṣṭheta
24.22.7	athābhyastamite vāruṇīṃ sruvāhutiṃ hutvā vyāhṛtībhir upatiṣṭheta
24.22.8	athābhyudite maitrīṃ sruvāhutiṃ hutvā vyāhṛtībhir upatiṣṭheta
24.22.9	vyāhṛtībhir evānvāhāryapacanam
24.22.10	athāraṇyor agniṣu samārūḍheṣv ātmani vādhvagate na prāyaścittam ācāryā bruvate
24.22.11	tatrodāharanti kāmam ātmani samārūḍheṣv araṇyor upāvarohya manthet
24.22.12	api vāmātyaṃ vihṛtya tasminn upāvarohya juhuyāt
24.22.13	athāraṇyoḥ samārūḍheṣu mathitvāgnīn vihṛtya juhuyāt
24.22.14	api vāmātyaṃ vihṛtyāgnīn antarāraṇī nidhāya juhuyāt
24.23.1	yathā rājaviśām evaṃ nirmanthyo vṛthāgneḥ
24.23.2	tat siddham eke bruvate
24.23.3	yāvati kṛṣṇamṛga upaviśet tāvad avarārdho 'dhvagato vihāraḥ
24.23.4	agnīn anvādadhyād vratam upeyād vratopetasya parṇaśākhām āccheyād etad atrānupūrvyaṃ bhavati
24.23.5	trīṇi palāśajātāni bhavanti ślakṣṇako lomaśako vratatir iti
24.23.6	lomaśakasyaivaiṣā chettavyā bhavati
24.23.7	yāvanmātre gaur nikarṣeta na tata ūrdhvaṃ chindyāt
24.23.8	apaśavyāta ūrdhvaṃ syāt
24.23.9	sa yady u hāgnihotroccheṣaṇāt pramādyet tat punar evāgnihotraṃ juhuyāt
24.23.10	athemāḥ sāṃnāyyaduhaḥ ṣaḍavamāḥ samāmnātā bhavanti
24.23.11	tāś cet tisra eva syuḥ prathamāṃ vottamāṃ vā catur vigṛhṇīyāt
24.23.12	atha ced dve eva syātām itaretarāṃ tristrir vigṛhṇīyāt
24.23.13	atha ced ekaiva syāt tām eva ṣaṭ kṛtvo vigṛhṇīyāt
24.23.14	visṛṣṭavāg ananvārabhyottarā dohayed ity aparimitānām evaitad uktaṃ bhavatīti
24.24.1	dvādaśa dvandvāni darśapūrṇamāsayoḥ
24.24.2	tāni saṃpādyānīti
24.24.3	sphyaś ca kapālāni ceti pañca
24.24.4	vatsaṃ copāvasṛjaty ukhāṃ cādhiśrayatīti sapta
24.24.5	tāni dvādaśa
24.24.6	amāvāsyāyām evaitat saṃnayata upapadyate nāsaṃnayate
24.24.7	atheyaṃ dārśapaurṇamāsikī vedir yajamānamātrī bhavaty aparimitā vā
24.24.8	yathāsannāni havīṃṣi saṃbhaved evaṃ tiraścī
24.24.9	prāñcau vedyaṃsāv unnayaty āhavanīyasya parigṛhītyai
24.24.10	pratīcī śroṇī nirūhati gārhapatyasya parigṛhītyai
24.24.11	purastād aṃhīyasī paścāt prathīyasī madhye saṃnatatarā bhavatīty evam iva hi yoṣeti
24.24.12	tasyai vadatīyatīṃ khanati prajāpatinā yajamānamukhena saṃmitām ā pratiṣṭhāyai khanatīti
24.24.13	dvyaṅgulaṃ kheyety ekeṣām
24.24.14	tryaṅgulaṃ kheyety ekeṣām
24.24.15	caturaṅgulaṃ kheyety ekeṣām
24.24.16	sītāmātrīty ekeṣām
24.24.17	rathavartmamātrīty ekeṣām
24.24.18	yāvatpārṣṇiyai śvetam ity ekeṣām
24.24.19	etad eva sad anyeṣām anunikrāntataraṃ bhavati
24.24.20	naitā mātrā atikhanet
24.24.21	dakṣiṇato varṣoyasīṃ karoti
24.24.22	purīṣavatīṃ karoti
24.24.23	prācīm udīcīṃ pravaṇāṃ nistiṣṭhantītīyantaṃ gṛhṇātīti prastarasya vadati
24.25.1	saṃnakhamātro grahītavya ity ekeṣām
24.25.2	viśāruko grahītavya ity ekeṣām
24.25.3	srugdaṇḍamātro grahītavya ity ekeṣām
24.25.4	sruvadaṇḍamātro grahītavya ity ekeṣām
24.25.5	urvasthimātro grahītavya ity ekeṣām
24.25.6	aṅguṣṭhaparuṣā saṃmito grahitavya ity ekeṣām
24.25.7	aparimito grahītavya ity ekeṣām
24.25.8	iyatīr bhavantīti
24.25.9	samidhāṃ vadati
24.25.10	prādeśamātrīr evaitā uktā bhavanti
24.25.11	anena saṃmitāḥ kāryā ity āhuḥ
24.25.12	anena hy agre prajāpatiḥ prajā asṛjateti
24.25.13	kiṃdevatye u khalu pavitre kiṃpūte bhavata iti
24.25.14	vaiṣṇavī vāyupūte ity eva brūyāt
24.25.15	anakhacchinne syātām
24.25.16	praṇītāḥ praṇayann anayāpaḥ praṇayāmīti pṛthivīṃ manasā dhyāyet
24.25.17	samāny etāni kuryāt praṇītā āhavanīyaṃ brahmāṇam idhmābarhir iti yajñasya śira ity etad ācakṣate
24.25.18	kiṃprokṣitā u khalu prokṣiṇyo bhavantīti
24.25.19	vijñāyate brahmavādino vadanty adbhir havīṃṣi praukṣīḥ kenāpa iti
24.25.20	brahmaṇeti
24.25.21	brahmaprokṣitā eva bhavanti
24.25.22	haviṣkṛd ehīti brāhmaṇasya vadati haviṣkṛd āgahīti rājanyasya haviṣkṛd ādraveti vaiśyasya
24.25.23	haviṣkṛd ehīti parjanya evaiṣa ukto bhavati
24.25.24	athāpy udāharanti haviḥsaṃskārīm evaitad āheti
24.25.25	dṛṣadupale vṛṣāraveṇoccaiḥ samāhantīti
24.25.26	vijñāyate brāhmaṇam uccaiḥ samāhantavā āha vijityai
24.25.27	yāvanto 'sya bhrātṛvyā yajñāyudhānām udvadatām upaśṛṇvanti te parābhavantīti
24.25.28	dvirdvir dṛṣadi sakṛtsakṛd upalāyām
24.25.29	nava kṛtvaḥ saṃpādayatīti vijñāyate
24.26.1	apāgne 'gnim āmādaṃ jahīti
24.26.2	ko nu khalv āmād bhavatīti
24.26.3	aparāgnir evaiṣa ukto bhavati
24.26.4	niṣkravyādaṃ sedhety ādahanāgnir evaiṣa ukto bhavati
24.26.5	ā devayajaṃ vahety āhavanīya evaiṣa ukto bhavati
24.26.6	ko nu khalu kavyavāhana ity anvāhāryapacana ity eva brūyāt
24.26.7	vijñāyate yad agne kavyavāhana pitṝn yakṣy ṛtāvṛdha iti
24.26.8	kuto nu khalu piṣṭāni saṃvapet kṛṣṇājinād ity eva brūyāt
24.26.9	saṃvapan piṣṭāni vācaṃ yacchati
24.26.10	tām avidahantaḥ śrapayatety eva vācaṃ visṛjate
24.26.11	yo vidagdhaḥ sa nairṛto yo 'śṛtaḥ sa raudro yaḥ śṛtaḥ sa sadeva iti
24.26.12	sādhuśṛtaṃ śrapayatīty evedam uktaṃ bhavati
24.26.13	saṃ brahmaṇā pṛcyasveti
24.26.14	vijñāyate vāg vai brahma vācaivainam etat saṃpṛṇakti
24.26.15	kva u khalu haviḥ pṛktaṃ śrapyata iti
24.26.16	yadaivaitad āpyebhyo ninayaty ekatāya svāhā dvitāya svāhā tritāya svāheti
24.26.17	ko nu khalv ekataḥ ko dvitaḥ kas trita iti
24.26.18	pitā pitāmahaḥ prapitāmaha ity eke
24.26.19	pṛthivy antarikṣaṃ dyaur ity eke
24.26.20	agnir ādityo vaidyuta ity eke
24.27.1	agnes trayo jyāyāṃso bhrātara āsann ity eke
24.27.2	ṛṣaya etan nāmadheyā babhūvur ity eke
24.27.3	te devā āpyeṣv amṛjatety āpyanāmadheyā devā bhavanti
24.27.4	kva u khalu paurṇamāsyāṃ pitṛbhyo dīyata iti
24.27.5	yad evaitac chroṇyor ninayatīti
24.27.6	kimabhighāritaṃ nu khalv ājyaṃ bhavatīti
24.27.7	satyābhighāritam ity eva brūyāt
24.27.8	vijñāyate satyena tvābhighārayāmi tasya te bhakṣīyeti
24.27.9	pañcānāṃ tvā vātānāṃ yantrāya dhartrāya gṛhṇāmīty anudiśaṃ vātāḥ
24.27.10	viṣvagvāta evaiṣāṃ pañcamo bhavati
24.27.11	pañcānāṃ tvartūnāṃ yantrāya dhartrāya gṛhṇāmīti hemantaśiśirāv atra samāsaṃ gacchataḥ
24.27.12	pañcānāṃ tvā diśāṃ yantrāya dhartrāya gṛhṇāmītīyam evāsām ūrdhvā dik pañcamī bhavati
24.27.13	pañcānāṃ tvā pañcajanānāṃ yantrāya dhartrāya gṛhṇāmīti devā manuṣyā asurā rākṣasāḥ
24.27.14	gandharvā evaiṣāṃ pañcamā bhavanti
24.27.15	caros tvā pañcabilasya yantrāya dhartrāya gṛhṇāmīty ayam evaiṣa ākāśaś caruḥ pañcabilo bhavati
24.27.16	diśo 'sya pañca bilāni bhavanti vāyur mekṣaṇam iti
24.27.17	atrāpy udāharanti saṃvatsara evāpi caruḥ pañcabilo bhavati
24.27.18	ṛtavo 'sya bilāni bhavanti vāyur mekṣaṇam iti
24.28.1	athādhvaryoś ca hotuś ca prapadanam
24.28.2	antareṇa vedyutkarau prāgāvṛtto 'dhvaryuḥ prapadyate pratyagāvṛtto hotā
24.28.3	adhvaryur anantaro 'gneḥ syāt
24.28.4	ārṣeyam asaṃprajānānasya pravaraṃ brūhīti manuṣvad bharatavan manuvad ity eva brūyāt
24.28.5	vijñāyate mānavyo hi prajā iti brāhmaṇam
24.28.6	purohitapravaro vā rājñaḥ
24.28.7	athāprajñātabandhur ācāryāmuṣyāyaṇam anubravītācāryapravaram u haiva pravṛṇītātha hotāraṃ pravarayet
24.28.8	payasā daivatam abhivardhayed dadhnā sviṣṭakṛtaṃ vyatiṣajyaivāṅgulī avadyet
24.28.9	aṅguṣṭhaparvamātrāṇi daivatāny avadānāni bhavanti jyāyāṃsi sauviṣṭakṛtāny aiḍāni ca
24.28.10	caturdhākaraṇāni brahma pratiṣṭheti
24.28.11	hutvā sviṣṭakṛtaṃ srucam adbhiḥ pūrayitvāntaḥparidhi ninayed vaiśvānare havir idaṃ juhomīti
24.28.12	kim u khalv asamuditaṃ bhavatīti prāgānūyājikāt saṃpraiṣād ity eva brūyāt
24.29.1	kiṃdakṣiṇam agnihotraṃ darśapūrṇamāsau kāmyā iṣṭayaḥ paśubandha iti
24.29.2	upadohadakṣiṇam agnihotram ity eke
24.29.3	śarāvadakṣiṇam agnihotram ity eke
24.29.4	yat sāyaṃ juhoti rātrim eva tena dakṣiṇyāṃ kurute
24.29.5	yat prātar ahar eva tena dakṣiṇyaṃ kurute
24.29.6	yat tato dadāti sā dakṣiṇeti
24.29.7	yad ahorātrayor dadātīty evedam uktaṃ bhavati
24.29.8	atha darśapūrṇamāsayor anvāhāryaś ca puroḍāśasya ca caturdhākaraṇam
24.29.9	vijñāyate dakṣiṇaivāsyaiṣā
24.29.10	atho yajñasyaiva chidram apidadhātīti
24.29.11	yathaivādaḥ saumye 'dhvara ādeśam ṛtvigbhyo dakṣiṇā nīyanta evam evāpi dakṣiṇaṃ puroḍāśaṃ caturdhā kṛtvā barhiṣadaṃ karoti
24.29.12	vāsodakṣiṇāḥ kāmyā iṣṭayo yā anādiṣṭadakṣiṇāḥ
24.29.13	godakṣiṇaḥ paśubandhaḥ
24.29.14	nityo 'nvāhāryaḥ
24.29.15	yatho etac chālīkeḥ kalpaṃ vedayante patnīsaṃyājeṣu sarva evottareṇa gārhapatyaṃ parikrāmeyur ity anabhyāvṛtyaivātra phalīkaraṇahomo hotavyo bhavati
24.29.16	atha haike rākāṃ ca sinīvālīṃ ca kuhūṃ cānumatiṃ ca patnīhomaṃ ca nāriṣṭhau ca homau purastād gṛhapater upajuhvati saṃ patnī patyā sukṛtena gacchatāṃ yajñasya yuktau dhuryāv abhūtām / saṃjānānau vijahatām arātīr divi jyotir ajaram ārabhetāṃ svāhā
24.29.17	daśa te tanuvo yajña yajñiyās tāḥ prīṇātu yajamāno ghṛtena / nāriṣṭhayoḥ praśiṣam īḍamāno devānāṃ daivye 'pi yajamāno 'mṛto 'bhūt svāhā
24.29.18	yaṃ vāṃ devā akalpayann ūrjo bhāgaṃ śatakratū / etad vāṃ tena prīṇāni tena tṛpyatam aṃhahau svāheti
24.30.1	athedam agnihotraṃ sāyam upakramaṃ prātar apavargam ācāryā bruvate
24.30.2	tatrodāharanti jyotiṣī ime saṃnipatite bhavata ādityasya cāgneś ca
24.30.3	te na vyaveyāt
24.30.4	sāyam āhavanīyam uddharan purastāt pratyaṅmukho nivapet prātar āhavanīyam uddharan paścāt prāṅmukho nivapet
24.30.5	sāyamagnihotraṃ hoṣyann agreṇa parītya juhuyāt prātaragnihotraṃ hoṣyann apareṇa parītya juhuyāt
24.30.6	evam asyaite jyotiṣī avyavete bhavataḥ
24.30.7	athāyam uddharaṇamantro vācā tvā hotrā prāṇenodgātrā cakṣuṣādhvaryuṇā manasā brahmaṇā śrotreṇāgnīdhaitais tvā pañcabhir daivyair ṛtvigbhir uddharāmi bhūr bhuvaḥ suvar uddhriyamāṇa uddhara pāpmano mā yad avidvān yac ca vidvāṃś cakāra / ahnā yad enaḥ kṛtam asti pāpaṃ sarvasmān moddhṛto muñca tasmād iti sāyam
24.30.8	rātriyā yad enaḥ kṛtam asti pāpaṃ sarvasmān moddhṛto muñca tasmād iti prātar
24.30.9	agniṃ nidadhāty amṛtāhutim amṛtāyāṃ juhomy agniṃ pṛthivyām amṛtasya jityai / tayānantaṃ kāmam ito jayema prajāpatir yaṃ prathamo jigāyāgnim agnau vaiśvānare 'mṛtaṃ juhomi svāheti sāyam
24.30.10	sūryam agnau vaiśvānare 'mṛtaṃ juhomi svāheti prātar
24.30.11	etad dha vā agner agnihotraṃ payohotram itarat
24.30.12	hoṣyan yathāhitam agnīn pariṣiñced dhutvāhavanīyam evaikaṃ pariṣiñcet
24.30.13	hoṣyaṃś caiva hutvā cāhavanīyam evaikaṃ pariṣiñcet
24.30.14	naiva pariṣiñced ity etad aparam
24.30.15	athedaṃ parokṣopasthānaṃ bhavatīhaiva san tatra sato vo agnayaḥ prāṇena vācā manasā bibharmi / tiro mā santam āyur mā prahāsīj jyotiṣā vo vaiśvānareṇopatiṣṭha iti
24.30.16	athemāṃ samidhaṃ pravasatas tūṣṇīm abhyādadhyāt
24.30.17	pravasan yājamānaṃ kurute
24.31.1	athemaṃ samastahomaṃ yāyāvaradharmeṇa vidyamānam ācāryā bruvate
24.31.2	tatrodāharanti yāyāvarā ha vai nāmarṣaya āsan
24.31.3	te 'dhvany aśrāmyan
24.31.4	te samastam ajuhavuḥ
24.31.5	tasmād yāyāvaradharmeṇādhvani samastaṃ hotavyam
24.31.6	tasyānimitto homaḥ
24.31.7	saṃveśanena vā nimīlanena vopasamādhānena vāntardadhyāt
24.31.8	na śūdragavyā agnihotraṃ juhuyān nāhitāyai na mṛtavatsāyai na vahalāyai na vāhinyai na vānyāyai na vānyavatsāyai nānudeśyapratigṛhītāyai nānustaraṇīpratigṛhītāyai
24.31.9	naikasyai dugdhena bahavo juhuyur na bahvīnām evaikaḥ
24.31.10	dugdhaṃ labhamānasyopasādanaprabhṛti skannānumantraṇaṃ bhavati
24.31.11	dīpyamāneṣv ahūyamāneṣu yāvanty agnihotrāṇy abhyatikrāntāni syus tāni pratisaṃkhyāya pratijuhuyāt
24.31.12	sa yady anastamite juhuyāt punar evāstamite juhuyāt
24.31.13	atha yadi mahārātre juhuyāt punar evauṣasaṃ juhuyād iti
24.32.1	katham u khalu jīvapituḥ piṇḍadānaṃ bhavatīti
24.32.2	yebhya eva pitā dadāti tebhyaḥ putro dadāti
24.32.3	dvābhyāṃ jīvapitā dadāti
24.32.4	ekasmai jīvapitāmaho dadāti
24.32.5	na jīvantam atidadyād ity eke
24.32.6	pitṛvyasya cet sagotrasya dāyam upayaccheta kathaṃ tatra piṇḍadānaṃ bhavatīti
24.32.7	yasmin kāle pitre piṇḍaṃ dadāti tasmin kāle 'sya piṇḍaṃ nipṛṇuyāt
24.32.8	atha ced asagotrasya dāyam upayaccheta kathaṃ tatra piṇḍadānaṃ bhavatīti
24.32.9	svebhyo dattvā prativeśaṃ barhi stīrtvā barhiḥprabhṛti piṇḍaṃ dadyāt
24.32.10	api vāgāra eva sthālīpākaṃ śrapayitvā barhiḥprabhṛty eva piṇḍaṃ dadyāt
24.32.11	katham u khalu putrikāputrasya piṇḍadānaṃ bhavatīti
24.32.12	etat te 'muṣyai tata mama pitāmaha ye ca tvām anv etat te 'muṣyai pitāmaha mama prapitāmaha ye ca tvām anv etat te 'muṣyai prapitāmaha mama praprapitāmaha ye ca tvām anv iti
24.32.13	pravidānakalpena vā dadyāt svadhā pitṛbhyaḥ pṛthivīṣadbhyaḥ svadhā pitṛbhyo 'ntarikṣasadbhyaḥ svadhā pitṛbhyo diviṣadbhya iti
24.32.14	pituś cet pitāmahasya prapitāmahasyeti nāmāni na jānīyāt kathaṃ tatra piṇḍadānaṃ bhavatīti
24.32.15	pravidānakalpena vā dadyāt
24.32.16	api vaitat te tata ye ca tvām anv etat te pitāmaha ye ca tvām anv etat te prapitāmaha ye ca tvām anvti
24.32.17	uttara āyuṣi loma chindīteti
24.32.18	kasminn u khalv etat kāle chettavyaṃ bhavatīti
24.32.19	ūrdhvaṃ ṣaṭṣaṣṭibhyaś ca varṣebhyo 'ṣṭābhyaś ca māsebhya ity etasminn evaitat kāle chettavyaṃ bhavatīti
24.32.20	katham u khalv anāhitāgneḥ piṇḍapitṛyajño bhavatīti
24.32.21	aniruptaṃ sthālīpākaṃ śrapayitvāgnim upasamādhāya saṃparistīryāhutīr hutvā dakṣiṇenāgniṃ dakṣiṇāgraṃ barhi stīrtvā barhiḥprabhṛti piṇḍaṃ dadyāt
24.32.22	api vāgāra eva sthālīpākaṃ śrapayitvā barhiḥprabhṛty eva piṇḍaṃ dadyāt
24.32.23	yajñopavīty eva prājāpatyayarcaitam agnim upatiṣṭheteti
24.33.1	yatho etad baudhāyanasya kalpaṃ vedayante haviṣkṛtā vācaṃ visṛjyājyānīr juhuyāt kasminn u khalv enāḥ kāle juhuyād iti
24.33.2	praskandanāntaṃ karma kṛtvaitasminn enāḥ kāle juhuyāt
24.33.3	katham u khalv anāhitāgner āgrayaṇaṃ bhavatīti
24.33.4	aniruptaṃ sthālīpākaṃ śrapayitvāgnim upasamādhāya saṃparistīryāghārāv āghāryājyabhāgāv iṣṭvāgrayaṇadevatābhyaḥ sviṣṭakṛccaturthībhyo juhuyāt
24.33.5	kāmaṃ purastāt sviṣṭakṛto 'jyānīr upajuhuyāt
24.33.6	tasyaitenaiva mantreṇa prāśnīyād bhadrān naḥ śreyaḥ samanaiṣṭa devā iti
24.33.7	api vā śrutavato brāhmaṇasya hutoccheṣaṇāl lipseta
24.33.8	samānaḥ prāśanamantraḥ
24.33.9	katham u khalv antarvirājaṃ bahirvirājam antarbarhirvirājam iti jānīyāt
24.33.10	nityenopasthāya virājakramair upatiṣṭheta proṣya punarāgamya virājakramair upasthāya nityenaivopatiṣṭheta
24.33.11	etenaiva bahirvirājam uktam antarbahirvirājaṃ ceti
24.33.12	so 'dhaḥ saṃveśy amāṃsāśy astryupāyī pravasati
24.33.13	viparītanāmadheya eṣa bhavati
24.33.14	sa svid yathedaṃ prāyaścittaṃ madhye patitam āśvino dvikapālas tam antam eva pariṇayet
24.33.15	dīkṣaṇīyāyāṃ cen naśyet prāyaṇīyām anuvarteta
24.33.16	prāyaṇīyāyāṃ cen naśyed ātithyām anuvarteta
24.33.17	ātithyāyāṃ cen naśyed agnīṣomīyasya paśupuroḍāśam uttaramuttaraṃ tantram anuvartī syāt
24.33.18	atha ced agnidīkṣaṇīyāyāṃ naśyet kasminn u khalv enaṃ kāle nirvaped iti
24.33.19	dīkṣāhutīr hutvaitasminn enaṃ kāle nirvapet
24.33.20	api vā prāg audgrahaṇāt
24.33.21	yatho etad baudhāyanasya kalpaṃ vedayante pravasataḥ prastareṇaivāsya saha yajamānabhāgam anuprahared dhruvāyai vājyena paryupastīrya juhvām avadhāya juhuyāt prastarabhūyaṃ yajamānabhāgo gacchatīti pravasataḥ prastareṇaivāsya saha yajamānabhāgam anuprahared iti
24.34.1	athāyaṃ paśuḥ sopavasathaḥ
24.34.2	tasya kaḥ karmaṇa upakramo bhavatīti
24.34.3	ajasrair agnibhir udavasāya ṣaḍḍhotāraṃ hutvā yūpāhutiṃ hutvā yūpaṃ sayajuṣaṃ kṛtvā vediṃ vimāya vratopāyanīyam aśitvāgnīn anvādadhyāt
24.34.4	vratam upeyāt
24.34.5	idhmābarhiḥ saṃnahyopavaset
24.34.6	atha prātar āgneyenāṣṭākapālena yajeteti nu baudhāyanasya kalpaḥ
24.34.7	nāgnīn anvādadhyān na vratam upeyāt
24.34.8	pāṇī saṃmṛśīta
24.34.9	paristṛṇīyāt
24.34.10	pātrāṇi nirṇijya saṃsādayet
24.34.11	brahmāṇaṃ dakṣiṇata upaveśayet tūṣṇīm
24.34.12	praṇīte tvauttaravedike mantreṇopaviśet
24.34.13	prokṣaṇīḥ saṃskṛtya pātrāṇi prokṣet
24.34.14	ājyaṃ nirupyādhiśritya paryagnikṛtvā sphyahastaḥ prāṅ etya stambayajur haret
24.34.15	siddham ata ūrdhvam
24.34.16	atha śālīkeḥ
24.34.17	araṇyor agnīn samārohyodavasāya mathitvāgnīn vihṛtyaivam eva ṣaḍḍhotāraṃ hutvā yūpāhutiṃ hutvā yūpaṃ sayajuṣaṃ kṛtvā vediṃ vimāyāgnīn anvādadhyāt
24.34.18	vratam upeyāt
24.34.19	idhmābarhiḥ saṃnahyet
24.34.20	pāṇī saṃmṛśīta
24.34.21	paristṛṇīyāt
24.34.22	pātrāṇi nirṇijya saṃsādayet
24.34.23	brahmāṇaṃ dakṣiṇata upaveśayet tūṣṇīm
24.34.24	praṇīte tvauttaravedike mantreṇopaviśet
24.34.25	prokṣaṇīḥ saṃskṛtya pātrāṇi prokṣet
24.34.26	ājyaṃ nirupyādhiśritya paryagnikṛtvā gārhapatya ājyaṃ vilāpyotpūya sruci caturgṛhītaṃ gṛhītvā samidvatyāhavanīye pūrṇāhutiṃ hutvā sphyahastaḥ prāṅ etya stambayajur haret
24.34.27	siddham ata ūrdhvam
24.35.1	sphyo yūpo bhavatīti
24.35.2	katham u khalv asya svarur adhimanthane yūpaśakale iti bhavantīti
24.35.3	etasyaivāvatakṣṇuyāt
24.35.4	api vānyasya tajjātīyasya vṛkṣasya kuryāt
24.35.5	acaṣāla eṣa bhavati
24.35.6	prokṣaṇaprabhṛti mantrān sādhayed ā parivyayaṇāt tṛtīyavelāyāṃ parivyayet
24.35.7	evam uparasaṃmitāyām
24.35.8	pañcāratniprabhṛtayaḥ pāśubandhikā yūpā bhavanty ā navāratneḥ
24.35.9	navāratniprabhṛtaya āgniṣṭomikā yūpā bhavanty aikaviṃśatyaratneḥ
24.35.10	tryaratniś caturaratnir vā nirūḍhapaśubandhasya pālāśo yūpaḥ
24.35.11	kim u khalu pravasataḥ paśubandhaḥ sidhyatī3 na sidhyatī3 iti
24.35.12	sidhyatīty eka āhuḥ
24.35.13	atha haika āhur na sidhyatīti
24.35.14	lokāgnīn khalv imān dvitīyam agnyādheyaṃ bruvate
24.35.15	na tu khalu pravasataḥ paśubandhaḥ sidhyatīti
24.36.1	kiyan nu khalu paśubandhe yājamānaṃ bhavatīti
24.36.2	vratopāyanavratavisarjane yajñasya punarālambhaḥ
24.36.3	ājyāvakāśam u haike bruvata upapraiṣāśrāvaṇa iti
24.36.4	kiṃdevatyaṃ nu khalv idaṃ bhavatīti
24.36.5	mṛtyudevatyam ity eva brūyāt
24.36.6	athemāḥ paśubandhe ṣaṭ prokṣaṇyas tisro ha mantravatyas tisras tūṣṇīkāḥ
24.36.7	yavamatīr indraghoṣavatīḥ paśuprokṣaṇīr iti tūṣṇīkāḥ
24.36.8	paśupuroḍāśīyaprokṣaṇīḥ pātraprokṣaṇīr idhmābarhiḥprokṣaṇīr iti mantrasaṃskṛtāḥ
24.36.9	paśubandhe ced ājyabhāgāv udājihīrṣet kasminn u khalv enau kāle yajed iti
24.36.10	svāhākṛtipraiṣeṇa caritvā prāg vapāyai
24.36.11	purastātsvāhākṛtayo vā anye devā upariṣṭātsvāhākṛtayo 'nya iti
24.36.12	ādityasyaivaite raśmayaḥ prācīnāś ca pratīcīnāś ca bhavanti
24.36.13	athāyaṃ paśupuroḍāśaḥ
24.36.14	tasya kaḥ karmaṇa upakramo bhavatīti
24.36.15	jaghanena gārhapatyaṃ sphyaṃ nidadhyāt
24.36.16	sphyopari pātrīm
24.36.17	pātryāṃ vrīhīn āvapet
24.36.18	śūrpādānaprabhṛti karmāntas tāyata āpyaninayanāntaḥ
24.36.19	jaghanena gārhapatyam āpyebhyo ninayet
24.36.20	prokṣāṇīśeṣeṇa puroḍāśīyāni piṣṭāni saṃyauyāt
24.36.21	evaṃ savanīyānām
24.36.22	yatho etad baudhāyanasya kalpaṃ vedayante
24.37.1	niravadāyaivāsya sviṣṭakṛtam iḍām avadyet katham atra caturavattaṃ bhavatīti
24.37.2	upastīrya puroḍāśaṃ dvedhā kṛtvābhidhārayet
24.37.3	evam asya caturavattaṃ bhavati
24.37.4	atha haika ācāryā ekādaśa dharmān paśubandha utsādayanty agnyanvādhānaṃ vratopāyanaṃ pṛṣṭhyāṃ praṇītāṃ yājamānam ājyabhāgau prāśitraṃ yajamānabhāgabrahmabhāgau caturdhākaraṇaṃ viṣṇukramān iti
24.37.5	kiyan nu khalu paśubandhe darvihomā dṛṣṭā bhavantīti
24.37.6	ṣaḍḍhotā yūpāhuti stokyā diśāṃpratījyaupayaja iti
24.37.7	kiṃdevatyā u khalu manotā bhavatīti
24.37.8	āgneyīty eva brūyāt
24.37.9	kiṃdevatya u khalu vanaspatir bhavatīti
24.37.10	vaiṣṇava ity eva brūyāt
24.37.11	vijñāyate vaiṣṇavā vai vanaspataya iti
24.37.12	athāpy udāharanti yajño vai viṣṇur iti
24.37.13	athāyaṃ paśuḥ sārvatraiṣṭubho bhavaty ekādaśa prayājā ekādaśānuyājā ekādaśakapālaḥ paśupuroḍāśa ekādaśāvadānāny ekādaśopayājā iti
24.37.14	yatho etac chālīkeḥ kalpaṃ vedayante 'raṇyor agnīn samārohyodavasyet taṃ cet tatra ceṣṭantam ādityo 'bhyastamiyāt kathaṃ tatra prāyaścittaṃ sidhyatī3 na sidhyatī3 iti
24.37.15	sidhyatīty eka āhuḥ
24.37.16	atha haika āhur na sidhyatīti
24.37.17	yajñābhiparīta eṣa ākāśo bhavati
24.37.18	naiva sidhyati
24.37.19	itīn nvā ayaṃ paśuḥ sārvatraiṣṭubho vyākhyātaḥ
24.38.1	athātaḥ kāmyān paśūn vyākhyāsyāmaḥ
24.38.2	ko nu khalv eṣām upāṃśu bhavatīti
24.38.3	ya evāśvamedhikāḥ prājāpatyāḥ sāvitrāḥ sārasvatāḥ pauṣṇā yāmyāḥ pitṛdevatyā dyāvāpṛthivyā vāyavyāḥ sauryā vaiśvakarmaṇā iti
24.38.4	garbhiṇayo bhavantīti katham atra prāyaścittaṃ sidhyatī3 na sidhyatī3 iti
24.38.5	sidhyatīty eka āhuḥ
24.38.6	atha haika āhur na sidhyatīti
24.38.7	etat samṛddhaya etā bhavanti
24.38.8	naiva sidhyatīti
24.38.9	ādityāṃ malhāṃ garbhiṇīm ālabhata ity ṛṣināmadheyam evaitad bhavati
24.38.10	apannadatī bhavatīty ahīnadatīty evedam uktaṃ bhavati
24.38.11	atheyaṃ daśarṣabhā saṃvatsaram abhi vihitā
24.38.12	prājāpatya evaiṣāṃ kadrur daśamo bhavatīti
24.38.13	katham atra brahmacaryaṃ sidhyatī3 na sidhyatī3 iti
24.38.14	sidhyatīty eka āhuḥ
24.38.15	atha haika āhur na sidhyatīti
24.38.16	saṃtiṣṭhate
24.38.17	naiva sidhyatīti
24.38.18	paryāriṇī bhavatīti
24.38.19	parihārasūr ity eka āhuḥ
24.38.20	atha haika āhur anujaivaiṣoktā bhavati
24.38.21	vehad ity etām ācakṣate
24.39.1	somāpauṣṇaṃ traitam ālabheteti
24.39.2	trayāṇām evaiṣa ukto bhavati
24.39.3	athāpy udāharanti yas tisro dhayatīti
24.39.4	tvāṣṭraṃ vaḍabam ālabheteti
24.39.5	yam evaitaṃ pumāṃsaṃ santam adhirohati sa vaḍabaḥ
24.39.6	viṣama ālabheteti
24.39.7	devayajanaṃ vā viṣamaṃ syād yasmin vā paśum ālabheta
24.39.8	apāṃ cauṣadhīnāṃ ca sandhāv ālabhata iti
24.39.9	udakānta ity eka āhuḥ
24.39.10	atha haika āhuḥ prāvṛṣi vā śaradi veti
24.39.11	yasyāśvine śasyamāne sūryo nāvirbhavati sauryaṃ bahurūpam ālabheteti
24.39.12	prāyaṇīye ced atirātre na dṛśyetārambhaṇīyasyāhnaḥ savanīyasyopālambhyaṃ kuryāt
24.39.13	atha ced udayanīye 'tirātre na dṛśyetaikāhike vānūbandhyasyopālambhyaṃ kuryur api vodavasāyaivaitena paśunā yajeran
24.39.14	itīn nvā ime kāmyāḥ paśavo vyākhyātāḥ
25.1.1	katham u khalu yāvajjīvaprayuktānāṃ cāturmāsyānām anuprayogo bhavatīti
25.1.2	phālgunyāṃ vā caitryāṃ vā paurṇamāsyāṃ śunāsīrīyaparuṣā yajeta
25.1.3	atha vaiśvadevāyopavaset
25.1.4	vaiśvadeveneṣṭvā paurṇamāsavaimṛdhābhyāṃ yajeta
25.1.5	atha ced iṣṭyā paśunā somena vā yajeta kathaṃ tatra kuryād iti
25.1.6	pratikṛṣyaitasya pakṣasya śunāsīrīyaparuṣā yajeta
25.1.7	athaiteṣām ekena yajeta
25.1.8	atha vaiśvadevāyopavaset
25.1.9	vaiśvadeveneṣṭvā paurṇamāsavaimṛdhābhyāṃ yajeteti
25.1.10	yatho etad baudhāyanasya kalpaṃ vedayante yāvajjīvaprayuktāny eva cāturmāsyāni syur antar mithunāni
25.1.11	prathame tv eva saṃvatsare vrataṃ cared iti katham atreṣṭipaśubandhā iti
25.1.12	kāmam iṣṭyā kāmaṃ paśubandheneti
25.1.13	kva u khalu cāturmāsyāni samāsaṃ gacchantīti
25.1.14	rājasūye ca cāturmāsyeṣu ca someṣv ity eva brūyāt
25.1.15	athāpy udāharanti dvādaśāhe 'pi cāturmāsyair yajeta
25.1.16	vaiśvadeveneṣṭvā caturthyāṃ varuṇapraghāsair aṣṭamyāṃ ca navamyāṃ ca sākamedhair dvādaśyāṃ śunāsīrīyaparuṣā yajeteti
25.1.17	vijñāyate saṃvatsarapratimā vai dvādaśa rātrayo bhavantīti
25.1.18	trivṛd barhir bhavatīti
25.1.19	tūṣṇīkāni hāntarāṇi bhavantīti mantravaduhabāhyam
25.1.20	etad eva sad anyatreṣṭisaṃnipāte viparītaṃ bhavatīti
25.1.21	kva u khalu karambhapātrāṇi prathamaṃ mantraṃ labhanta iti
25.1.22	prokṣaṇa ity eva brūyāt
25.1.23	saha havirbhiḥ karambhapātrāṇy abhiparyagnikuryāt
25.1.24	kiṃdevatyāni nu khalu karambhapātrāṇi bhavantīti
25.1.25	vāruṇānīty eva brūyāt
25.1.26	vijñāyate 'nyam eva varuṇam avayajata iti
25.1.27	astaṃ preta sudānava iti gṛhān prekṣetety evedam uktaṃ bhavati
25.1.28	tau vyaticāraṃ stambayajuṣī hareyātām itaś cāmutaś ca yantaṃ pratiprasthātādhvaryuṃ parigṛhṇīyāt
25.1.29	sahaniruptasya pratiprasthātāpo niḥṣicyādhvaryor ājyasya vācayet
25.1.30	athedhmayor atipraṇayanād ādāyādhvaryuḥ svam idhmam apakramyaiva tiṣṭhati
25.2.1	athāyaṃ pratiprasthātāntareṇedhmaṃ cāhavanīyaṃ copātītya svam idhmam ādadīta
25.2.2	tāv apasalaiḥ paryāvṛtyedhmau hareyātām
25.2.3	athāmutaḥ pradakṣiṇam āvṛtyedhmau pratiṣṭhāpyaitenaiva yathetam etya pratinirveṣṭayate pratiprasthātāntareṇa vedī prācīnam upayamanīhāraḥ
25.2.4	athemā adhvaryoḥ prokṣaṇyo dakṣiṇena pratiprasthātāraṃ parigṛhyāsādayet
25.2.5	evam etābhir anabhiparihṛto bhavati
25.2.6	atheyaṃ mārutī dakṣiṇāṃ vediṃ gacchati saptamī haviṣām adhiśrīyate
25.2.7	katham etayāvyavetāni bhavantīti
25.2.8	pratikṛṣyainām agreṇa dakṣiṇena havīṃṣy anabhighāritām udvāsayet
25.2.9	athaināṃ punar adhiśrityābhighāritām udvāsyāntarvedy āsādayet
25.2.10	evam etāny avyavetāni bhavanti
25.2.11	athāyaṃ pratiprasthātā mārutyai daivatasya sakṛd evānuvācayet sakṛd āśrāvayet
25.2.12	athānyatrādhvaryoḥ kṛtānukāro bhavatīti
25.2.13	tad yad ihāśrāvayatīha yajatīti tat pratiprasthātā kṛtānukāra eva bhavati
25.2.14	athedaṃ mārutyai mekṣaṇam agreṇauttaravedikam agniṃ parigṛhyānupraharet
25.2.15	yatho etad aupamanyavasya kalpaṃ vedayante tuṣaiś ca niṣkāsena cāvabhṛtham aveyād iti daivataṃ pradāya sviṣṭakṛtaṃ prayacchet tuṣān saṃprakīryodakāntaṃ pratyasyet
25.2.16	siddham ata ūrdhvam
25.2.17	athāyaṃ gṛhamedhīya ājyabhāgapratipatkeḍāntaḥ saṃtiṣṭhate
25.2.18	tatra nāsti prāśitram
25.2.19	tūṣṇīṃ samaktāñ chākalān paridhīn agnāv anupraharet
25.2.20	abhivānyāyām avidyamānāyāṃ saṃdhinīkṣīraṃ dohayed iti
25.3.1	athāyaṃ mahāpitṛyajñaḥ
25.3.2	tasya kaḥ karmaṇa upakramo bhavatīti
25.3.3	barhiryajuṣā kuryād devānāṃ pitṝṇāṃ pariṣūtam asi devapitṛbarhir mā tvānvaṅ mā tirak parva te rādhyāsam ity apahato 'raruḥ pṛthivyai devapitṛyajanyā ity apahato 'raruḥ pṛthivyā adevapitṛyajana ity evam eteṣv adhikaraṇeṣu kuryād yatra devāś ca pitaraś ca saṃnigaccheyuḥ
25.3.4	pāṇī saṃmṛśīta
25.3.5	paristṛṇīyāt
25.3.6	pātrāṇi nirṇijya saṃsādayet
25.3.7	brahmāṇaṃ dakṣiṇata upaveśyātraivottarata udapātraṃ nidhāya jaghanena gārhapatyaṃ sphyaṃ nidadhyāt
25.3.8	sphyopari pātrīm
25.3.9	pātryāṃ vrīhīn āvapet
25.3.10	śūrpādānaprabhṛti karmāntas tāyata āpyāntaḥ
25.3.11	jaghanena gārhapatyam āpyebhyo ninayet
25.3.12	viparikrāmanty eta ṛtvijaḥ
25.3.13	adhvaryur anantaro 'gneḥ syād atha yajamāno 'tha brahmāthāgnīdhraḥ
25.3.14	api vāgnīdhra evānantaro 'gneḥ syād atha yajamāno 'tha brahmāthādhvaryuḥ
25.3.15	vipariharanti havīṃṣy agreṇa puroḍāśaṃ dhānā jaghanena dhānāḥ karambham iti
25.3.16	evaṃ viparihṛtānām evaiteṣāṃ haviṣām ekaikam udvāsayet
25.3.17	kva u khalu traiyambakā nirupyanta iti
25.3.18	udvāsya havīṃṣi rudrāyāmbikāyai juṣṭaṃ nirvapāmīti yasya mantravantaḥ
25.3.19	kāyeti kāyaṃ nirvapet
25.3.20	kāyānubrūhīty anubrūyāt
25.3.21	kaṃ yajeti yajet
25.3.22	kva u khalu traiyambakāṇāṃ sauviṣṭakṛtaṃ bhavatīti
25.3.23	yad evāto mūta āsajatīti
25.3.24	asamudita ṛṣabhaṃ dadātīti
25.3.25	mahāhaviṣām evaiṣo 'samudite dātavyo bhavati
25.3.26	sarvam eva yājamānaṃ pitṛyajña utsīdet paśubandhe saumye 'dhvare 'nyatra tatrotpattivacanāt
25.3.27	sarva evāgnir yājamāno 'gnicaye sarvam evāgnyādheyacchando yājamānam agnyādheye
25.4.1	agniṣṭomena yakṣyamāṇaḥ prajyam ātmānaṃ kurvīta
25.4.2	yenāsyākuśalaṃ syāt tena kuśalaṃ kurvīta
25.4.3	yāny ṛṇāny utthitakālāni syus tāni vyavahared anujñāpayīta vā
25.4.4	sa purastād evopakalpayate prabhūtam ṛṇavaṃśaṃ paśvājyaṃ sthāly amatraṃ kumbaṃ ca kurīraṃ ceti
25.4.5	vidalam u ha kumbaṃ bhavati jālam u kurīram
25.4.6	dvādaśaśataṃ dakṣiṇānām
25.4.7	vijñāyate chandogabrāhmaṇaṃ vīrahā vā eṣa devānāṃ yaḥ somam abhiṣuṇotīti
25.4.8	śatena vīraṃ niravadayate
25.4.9	daśabhir daśa prāṇāni
25.4.10	aikādaśī tayātmānam
25.4.11	yaiva dvādaśī sā dakṣiṇeti
25.4.12	atha haika ekaviṃśatidakṣiṇena yajanta ekaviṃśaṃ yajñāyajñiyam iti vadantaḥ
25.4.13	atha haike saptagunā yajante somakrayaṇy atithigavy anūbandhyāś catasro madhyataḥ
25.4.14	tad api dāśataye vijñāyate pra saptagum ṛtadhītiṃ sumedhām iti
25.5.1	athāto devayajanakalpaḥ
25.5.2	sa etad devayajanakalpaṃ joṣayate purastādudakam anūṣaram anupahitam avisṛgdāryaniriṇamasuṣiram abhaṅguram avalmīkaṃ bahulauṣadhi yatrānyāanyā oṣadhayo vyatiṣaktāḥ syuḥ prāgudakpravaṇaṃ yathā cātvālasāriṇīr āpaḥ syur nātipravaṇaṃ yasmād anyat purastātsamantikaṃ devayajanaṃ na vindeyuḥ
25.5.3	tad etāṃ prācīnavaṃśāṃ śālāṃ māpayanti
25.5.4	kṛttikāḥ khalv imāḥ prācīṃ diśaṃ na parijahati
25.5.5	tāsāṃ saṃdarśanena māpayed ity etad ekam
25.5.6	śroṇāsaṃdarśanena māpayed ity etad ekam
25.5.7	citrāsvātyor antareṇety etad aparam
25.5.8	dikṣvatīkāśā bhavatīti
25.5.9	dvārbhir evaiṣā dikṣvatīkāśā bhavati
25.5.10	athāpy udāharanti vaṃśānām evātīkāśān kuryād iti
25.5.11	dvau stomau prātaḥsavanaṃ vahata iti
25.5.12	trivṛtpañcadaśau prātaḥsavanaṃ vahataḥ
25.5.13	pañcadaśasaptadaśau mādhyandinaṃ savanam
25.5.14	saptadaśaikaviṃśau tṛtīyasavanam
25.5.15	eṣa eva saṃś catuṣṭomo bhavati
25.5.16	catvāro hi stomā bhavanti
25.5.17	eṣa eva san dvādaśastomo bhavati
25.5.18	dvādaśa hi stotrāṇi bhavanti
25.5.19	yatho etad aupamanyavasya kalpaṃ vedayante purastād evaitat traividhyagateṣu devayajanam adhyavasyed vijñāyate sā vā iyaṃ sarvaiva vedir iti
25.6.1	athemam āgnāvaiṣṇavam eke prāgapsudīkṣāyai bruvata upariṣṭād vā
25.6.2	kva u khalu dīkṣaṇīyāyai barhiryajuṣā kuryād iti vyupanidhāya saṃbhārān prāk pāṇisaṃmarśanāt
25.6.3	na yajamānaṃ vratam upanayati na patnīṃ saṃnahyatīty adhvaradīkṣāyai vrataṃ praṇudate
25.6.4	sarvaivaiṣā vratopāyanīyā bhavatīṣṭir agram u patnīsaṃnahanam
25.6.5	na yajamānabhāgaṃ karoti na brahmabhāgam ity āśīḥsaṃyojanāv evaitāv uktau bhavataḥ
25.6.6	kim upakramamāṇo yajñam āśiṣaṃ vaded iti
25.6.7	athāpi subhikṣo vratopāyanīyasya bhavatīti
25.6.8	kasmai kiṃ subhikṣāyāvadyet
25.6.9	yajamānabhāgasya khalūtsādanād brahmabhāga utsīdati
25.6.10	saṃyuktau hy etau yajamānabhāgabrahmabhāgāv iti
25.6.11	na barhiṣadaṃ puroḍāśaṃ karoti nānvāhāryaṃ yācatīti
25.6.12	dakṣiṇoktāv evaitāv uktau bhavataḥ
25.6.13	anyā u khalv iha dakṣiṇāḥ pratikhyātā bhavanti
25.6.14	na phalīkaraṇahomena carati na samiṣṭayajur juhotīty antaparikramiṇāv evaitāv uktau bhavataḥ
25.6.15	kim upakramamāṇo yajñam antaṃ pariṇayed iti
25.6.16	na pūrṇapātre yajamānaṃ vācayati na viṣṇukramān kramata ity avabhṛthoktaḥ khalu pūrṇapātro bhavati
25.6.17	anyaḥ khalv ihāvabhṛthaḥ pratikhyāto bhavati
25.6.18	antaparikramiṇo viṣṇukramāḥ
25.6.19	kim upakramamāṇo yajñamantaṃ pariṇayed iti
25.7.1	dvādaśa vātsabandhāny udayacchann iti
25.7.2	katamāni khalv imāni vātsabandhāni bhavantīti
25.7.3	etā eva sruvāhutīr anyatra svāhākārād iti
25.7.4	athāpy udāharanti samānasaṃkhyāno 'gnir ṛci tisro devatās tāni dvādaśa
25.7.5	athedaṃ kṛṣṇājinaṃ nauruktaṃ bhavati
25.7.6	ācya jānv etat pārśvata evābhisarped dakṣiṇaṃ prati randhraṃ yathā nāvam
25.7.7	naktaṃ ced amedhyaṃ paśyed āhavanīyam evaitena yajuṣopatiṣṭheta
25.7.8	athemāni daikṣāṇi vratāni sāyam upakramāṇi prātar apavargāṇi
25.7.9	athaupasadāni prātar upakramāṇi sāyam apavargāṇi
25.7.10	athedaṃ daikṣaṃ vrataṃ pariśrityaiva vratayet
25.7.11	āhavanīya evaitat purāgnihotraṃ hūyate sa mānudhyāsyatīti
25.8.1	athāyaṃ prāyaṇīyaḥ
25.8.2	tasya kaḥ karmaṇa upakramo bhavatīti
25.8.3	barhiryajuṣā kuryād yadi purastād ayajuṣkṛtaṃ syāt
25.8.4	pāṇī saṃmṛśīta
25.8.5	paristṛṇīyāt
25.8.6	pātrāṇi nirṇijya saṃsādayet
25.8.7	brahmāṇaṃ dakṣiṇata upaveśyātraivottarata udapātraṃ nidhāya jaghanena gārhaptayaṃ sphyaṃ nidadhyāt
25.8.8	sphyopari pātrīm
25.8.9	pātryāṃ vrīhīn āvapet
25.8.10	śūrpādānaprabhṛti karmāntas tāyata ā praskandanāt
25.8.11	praskandanāntaṃ karma kṛtvāhavanīye sruvāhutiṃ hutvopaniṣkramya saṃpraiṣam uktvābhiprapadya tiraḥ pavitram apa ānīyādhiśritya tiraḥ pavitraṃ taṇḍulān āvapet
25.8.12	athājyaṃ nirvapet
25.8.13	athājyam adhiśrayet
25.8.14	ubhayaṃ paryagni kṛtvā sphyahastaḥ prāṅ etya stambayajur haret
25.8.15	siddham ata ūrdhvam
25.8.16	śaṃyvantaḥ prāyaṇīyaḥ saṃtiṣṭhate
25.8.17	ko nu khalv asya karmaṇo 'vaśeṣo bhavatīti
25.8.18	ā srucāṃ vimokāt
25.8.19	na caruhaviṣām āpyaninayanaṃ vidyata iti
25.8.20	sthālībhiś caiva caruṃ nirvaped iti nu baudhāyanasya kalpaḥ
25.8.21	kiṃdevatyā u khalu padāhutir bhavatīti
25.8.22	āgneyīty eke
25.8.23	vaiṣṇavīty eke
25.8.24	prājāpatyety eke
25.8.25	vāgdevatyety eva brūyāt
25.8.26	kṛṣṇayorṇāstukayā somavikrayiṇam antareṇa bhrūmake vidhyati
25.8.27	rājānaṃ pratyaporṇute yajamānaḥ
25.9.1	vayaḥ suparṇā upasedur indram ity etayā
25.9.2	atha yadi na somavikrayī syād agreṇa yūpāvaṭakālaṃ palāśaśākhāṃ nihatya samupanahya rājānaṃ palāśaśākhāyāṃ samāsajyopāsīta
25.9.3	atha yadi kaścit prasavasaṃyuktaṃ vyāharet kṣipram iti vā tvaradhvam iti vā kuruteti vā tad rājānam ādadīta
25.9.4	na saṃvādā āvarteran
25.9.5	sa somavikrayī syāt
25.9.6	atheyaṃ prathamā subrahmaṇyoṃkārāntaivaiṣoktā bhavati
25.9.7	athāyam ātithyaḥ
25.9.8	tasya kaḥ karmaṇa upakramo bhavatīti
25.9.9	barhiryajuṣā kuryād yadi purastād ayajuṣkṛtaṃ syāt
25.9.10	pāṇī saṃmṛśīta
25.9.11	paristṛṇīyāt
25.9.12	pātrāṇi nirṇijya saṃsādayet
25.9.13	brahmāṇaṃ dakṣiṇata upaveśya dakṣiṇam anaḍvāhaṃ vimucyātraivottarata udapātraṃ nidhāya jaghanena gārhapatyaṃ sphyaṃ nidadhyāt
25.9.14	sphyopari pātrīm
25.9.15	pātryāṃ vrīhīn āvapet
25.9.16	śūrpādānaprabhṛti karmāntas tāyata ā praskandanāt
25.9.17	praskandanāntaṃ karma kṛtvottaram anaḍvāhaṃ vimucya rājānaṃ prapādayet
25.9.18	siddham atrāgniṣṭomikaṃ karma jānīyād ā saṃpraiṣāt
25.9.19	kṛṣṇājināvadhavanenaivātithyaṃ pratipadyate
25.9.20	siddham ata ūrdhvam
25.10.1	sa darbhapuñjīlam udvṛhyeti
25.10.2	katarann u khalv idaṃ darbhapuñjīlaṃ bhavatīti
25.10.3	yad evaitad godānayor nidadhātīti
25.10.4	sapta girīn bhittveti
25.10.5	katame nu khalv ime girayo bhavantīti
25.10.6	prayājānūyājā evaitā uktā bhavantīti dīkṣaṇīyāyāḥ prāyaṇīyāyā ātithyāyā agnīṣomīyasyeti
25.10.7	athāpy udāharanti dīkṣaṇīyā prāyaṇīyātithyopasado 'gnīṣomīyaḥ saptama iti
25.10.8	yajño devebhyo nilāyateti
25.10.9	katamo nu khalv ayaṃ yajño bhavatīti
25.10.10	ya evaiṣa iḍānta ātithyaḥ saṃtiṣṭhate
25.10.11	taṃ devā hastān saṃrabhyaicchann iti
25.10.12	yad evaitat tānūnaptraṃ samavamṛśantīti
25.10.13	tam indra uparyupary atyakrāmad iti
25.10.14	yad evaitad upasadbhiś carantīti
25.10.15	tam ebhyo yajña eva yajñam āharad iti
25.10.16	katamo nu khalv ayaṃ yajño yajñam āharad iti
25.10.17	dīkṣaṇīyā prāyaṇīyātithyā
25.10.18	eṣa eva yajño yajñam āharad iti
25.10.19	varāho 'yaṃ vāmamoṣa iti
25.10.20	sutyam ahnāṃ varṣiṣṭham
25.10.21	tad yajamānaṃ vāmaṃ vasu muṣṇātīti
25.10.22	ke nu khalv ātithyasyānūyājā bhavantīti
25.10.23	upasada ity eva brūyāt
25.10.24	kiṃdevatyā u khalūpasado bhavantīti
25.10.25	āgneyya ity eva brūyāt
25.10.26	katham u khalūpasadām upakramo bhavatīti
25.10.27	barhiryajuṣā kuryād yadi purastād ayajuṣkṛtaṃ syāt
25.10.28	pāṇī saṃmṛśīta
25.10.29	paristṛṇīyāt
25.10.30	pātrāṇi nirṇijya saṃsādayet
25.10.31	madantīḥ saṃskṛtya pātrāṇi prokṣet
25.10.32	ājyaṃ nirupyādhiśrityā paryagni kṛtvā sphyahastaḥ prāṅ etya stambayajur haret
25.10.33	siddham ata ūrdhvam
25.10.34	yathā prakṛtyām evaṃ prathamāyām upasadi srucaḥ sādayet
25.10.35	abhyūḍhā dvitīyasyām abhyūḍhatarās tṛtīyasyām
25.10.36	saṃtvaramāṇā ivopasadbhiḥ pracareyur nākṛtam ādriyeran
25.10.37	samagrāṅguliḥ sruvam ādāyāsyann ivopasadaṃ juhuyād iti
25.11.1	kva u khalv agnīṣomīyasya barhiryajuṣā kuryād iti
25.11.2	udvāsya pravargyaṃ prāg āhavanīyasya praṇayanāt
25.11.3	savanīyebhyaś ca vatsān upākuryāt
25.11.4	vyavacchinna āhavanīye gārhapatye padatṛtīyam upavaped evam upayamanīṣu
25.11.5	atheyam audumbarī sthūṇā yajamānena saṃmitā kāryā bhavati
25.11.6	athāyaṃ yūpo yajamānasyāratnibhir vimito bhavati
25.11.7	sahopara ity eke
25.11.8	atro haivaitāni kuryād yūpāvaṭaṃ tu parilikhya pāṇī saṃmṛśīta
25.11.9	paristṛṇīyāt
25.11.10	pātrāṇi nirṇijya saṃsādayet
25.11.11	prokṣaṇīḥ saṃskṛtya pātrāṇi prokṣet
25.11.12	ājyaṃ nirupyādhiśritya paryagni kṛtvā srucaḥ saṃmārṣṭi
25.11.13	tā uttaravediṃ haranti prokṣaṇīś ca
25.11.14	atha pratiprasthātā patnīm abhisaṃnahyet pauroḍāśikena
25.11.15	athaināṃ gārhapatyam īkṣayet
25.11.16	athainām ājyam avekṣayitvājyenādravet
25.11.17	patnyā tad avekṣitam upayacchīta tejo 'sīti
25.11.18	athainac chakalenopayatya haret tejo 'nu prehīti
25.11.19	athainad āhavanīye 'dhiśrayed agnis te tejo mā vinaid iti
25.11.20	athainad dhṛtvottareṇa prokṣaṇīḥ sādayitvāvekṣetotpunuyād ājyavatībhyāṃ prokṣaṇīḥ
25.11.21	prasiddham āhavanīyasakāśe pṛṣadājyavanty ājyāni gṛhṇīteti
25.11.22	siddham ata ūrdhvam
25.11.23	yatho etac chālīkeḥ kalpaṃ vedayante patnīśāla evāgnīṣomasyājyāni gṛhṇīyāt tāni khare sādayed iti
25.11.24	samanvānīya vāsam anvānīya vā purāṇagārhapatyaṃ pāṇī saṃmṛśīta
25.11.25	paristṛṇīyāt
25.11.26	pātrāṇi nirṇijya saṃsādayet
25.11.27	prokṣaṇīḥ saṃskṛtya pātrāṇi prokṣet
25.11.28	ājyaṃ nirupyādhiśritya paryagni kṛtvā srucaḥ saṃmārṣṭi
25.11.29	tā atraiva saha saṃsādayanti prokṣaṇīś ca
25.11.30	na pratiprasthātā patnīm abhisaṃnahyet pauroḍāśikena
25.11.31	naināṃ gārhapatyam īkṣayet
25.11.32	athainām ājyam avekṣayitvājyenādravet
25.11.33	patnyā tad avekṣitam upayacchīta tejo 'sīti
25.11.34	athainac chakalenopayatya haret tejo 'nu prehīti
25.11.35	athainad gārhapatye 'dhiśrayed agnis te tejo mā vinaid iti
25.11.36	athainad dhṛtvottareṇa prokṣaṇīḥ sādayitvāvekṣetotpunuyād ājyavatībhyāṃ prokṣaṇīḥ prasiddhaṃ gārhapatyasakāśe pṛṣadājyavanty ājyāni gṛhītvā
25.12.1	parikarmibhya utpradāya brahmaṇe rājānam utprayacchet
25.12.2	saṃpracchanneṣu sruvāhutī juhuyāt
25.12.3	saṃpracchannāś caiva gaccheyur āhavanīyāt
25.12.4	rājā dakṣiṇārdhyaḥ syād athāgnir atha grāvovāyavyāny uttarārdhyāny ājyāni
25.12.5	api vāgnir dakṣiṇārdhyaḥ syād atha rājātha grāvovāyavyāny uttarārdhyāny evājyāni
25.12.6	pūrvayā dvāropaniṣkramyottareṇa sadaḥ parītyāgnīdhrāgāre 'gniṃ nidhāyābhihutya prokṣaṇīhasta uttareṇāgnīdhrīyaṃ dhiṣṇiyaṃ pratipadyate
25.12.7	anvañca ājyaiḥ
25.12.8	āhavanīye hutvedhmaṃ prokṣya vediṃ prokṣya barhiḥ prokṣya barhirāsannaṃ prokṣyopaninīya purastād āśvavālaṃ prastaraṃ gṛhītvā pañcavidhaṃ barhi stīrtvā prastarapāṇiḥ prāṅ abhisṛpya kārṣmayamayān paridhīn paridhāyordhve samidhāv abhyādhāya barhirmuṣṭiṃ vidhṛtī prastaram ity etat samādāya pradakṣiṇam āvṛtya pūrvayā dvārā havirdhānaṃ prapadyottarārdhe kharasya barhirmuṣṭiṃ stṛṇīyāt
25.12.9	barhiṣi vidhṛtī
25.12.10	vidhṛtyor āśvavālaṃ prastaram
25.12.11	prastare juhūm
25.12.12	barhiṣītarāḥ
25.12.13	etā asadann iti samabhimṛśyāpa upaspṛśya brahmaṇo rājānam ādāya pūrvayā dvārā havirdhānaṃ prapādayed ātmānam abhipariharamāṇa iva
25.12.14	siddham ata ūrdhvam
25.13.1	kva u khalu śilpavad idhmābarhir apavargaṃ gacchatīti
25.13.2	agnīṣomīya ity eva brūyāt
25.13.3	kva u khalv agnīṣomīyaḥ sutyam ahar anusametīti
25.13.4	sadyaskriyām ity eva brūyāt
25.13.5	kva u khalu pravargyaḥ sutyam ahar anusametīti
25.13.6	sadyaskriyām ity eva brūyāt
25.13.7	kā u khalu devatā subrahmaṇyā prathamāhūyata iti
25.13.8	vāg eva vācam āhvayatīti
25.13.9	kva u khalu pitāputrīyā subrahmaṇyā prathamāhūyata iti
25.13.10	agnīṣomīyasya hutāyāṃ vapāyāṃ parihṛtāsu vasatīvarīṣu dvitīyā
25.13.11	prātaranuvāke tṛtīyā
25.13.12	dakṣiṇānām u ha kāla eka āhvayantīti
25.13.13	atha yo vīḍitaḥ kumbhas taṃ yācatīti dṛḍha ity evedam uktaṃ bhavati
25.13.14	payaś ca saktūṃś ca kuruteti śrayaṇārthe evaite ukte bhavataḥ
25.13.15	catasro raśanāś catasro vapāśrapaṇīr dvayam idhmābarhir iti savanīyasya cānūbandhyasya caitāni bhavanti
25.13.16	kāś catasra sthālīr vāyavyāḥ somagrahaṇīr iti
25.13.17	ādityasthāly ukthyasthāly āgrayaṇasthālī dhruvasthālīti
25.13.18	athemāni dvādaśordhvapātrāṇi bhavanti dadhigrahapātram upāṃśvantaryāmayor dvidevatyānāṃ śukrāmanthinor ṛtupātre ādityasthālyā aupaśayaṃ pātram ukthyasthālyā aupaśayaṃ pātram
25.13.19	athema ekādaśa camasā bhavanti yajamānasya brahmaṇo hotur udgātur maitrāvaruṇasya brāhmaṇācchaṃsino 'cchāvākasya sadasyasyāgnīdhaḥ potur neṣṭur iti
25.13.20	teṣāṃ tsarūṇi sarūpāṇi kārayen naiyagrodhānām
25.13.21	vijñāyata uttarasyāṃ tatau yad atsarukaiś camasair bhakṣayanti nyagrodhacamasair iti
25.13.22	etasmān naiyagrodhā eva bhavanti
25.13.23	raśmiś ca ma ity adābhya evaiṣa ukto bhavati
25.13.24	adhipatiś ca ma iti prājāpatya eṣa dadhigraho bhavati
25.13.25	sārasvataś ca me pauṣṇaś ca ma iti vasatīvarīr ity eka āhuḥ
25.13.26	atha haika āhū rājasūyika eṣa mahāgraho bhavati
25.13.27	poṣaṇād u ha pauṣṇo bhavati grahaṇād u sārasvata iti
25.14.1	athedaṃ mahārātrikaṃ karma
25.14.2	tasya kaḥ karmaṇa upakramo bhavatīti
25.14.3	hastapādān prakṣālyāntareṇa cātvālotkarau devayajanam abhi prapadyante
25.14.4	teṣāṃ yathāsaṃpraiṣaṃ vihitāni karmāṇi bhavanti
25.14.5	athādhvaryur āgneyyarcāgnīdhram abhimṛśed vaiṣṇavyā havirdhānam iti
25.14.6	athoparamati
25.14.7	athaiṣa āgnīdhraḥ pūrvaḥ patnīśālaṃ drutvāgnīn upasamādhāya saṃparistīrya pātrāṇi nirṇijya saṃsādyājyaṃ vilāpyopāste
25.14.8	aparaḥ pratiprasthātā prokṣaṇīḥ saṃskṛtya pātrāṇi prokṣet
25.14.9	ājyaṃ nirupyādhiśritya paryagni kṛtvā srucaḥ saṃmārṣṭi
25.14.10	tā uttaravediṃ haranti prokṣaṇīś ca
25.14.11	athādhvaryur āgneyyarcā sruco 'bhimṛśati
25.14.12	saṃmṛṣṭāni dvidhā pātrāṇy abhimrakṣyanta iti
25.14.13	vāyavyayā vāyavyāny aindryā sadaḥ
25.14.14	athaiṣa unnetā grāvovāyavyaṃ saṃprakṣālya droṇakalaśe daśāpavitre samavadhāya dakṣiṇasya havirdhānasya puro 'kṣaṃ saṃsādayati
25.14.15	upakalpayate pratiprasthātā pṛṣadājyāya dadhi
25.14.16	āgnīdhra idhmābarhir upasādayati
25.14.17	atha pratiprasthātā patnīm abhisaṃnahyet pauroḍāśikena
25.14.18	athaināṃ gārhapatyam īkṣayet
25.14.19	athainām ājyam avekṣayitvājyenādravet
25.14.20	patnyā tad evekṣitam upayacchīta tejo 'sīti
25.14.21	athainac chaśalenopayatya haret tejo 'nu prehīti
25.14.22	athainad āhavanīye 'dhiśrayed agnis te tejo mā vinaid iti
25.14.23	athainad dhṛtvottareṇa prokṣaṇīḥ sādayitvāvekṣeta
25.14.24	utpunuyād ājyavatībhyāṃ prokṣaṇīḥ prasiddham āhavanīyasakāśe pṛṣadājyavanty ājyāni gṛhṇīte siddham ata ūrdhvam
25.15.1	atha śālīkeḥ
25.15.2	evam evaiṣāṃ yathāsaṃpraiṣaṃ vihitāni karmāṇi bhavanti
25.15.3	athādhvaryur āgneyyarcāgnīdhram abhimṛśed vaiṣṇavyā havirdhānam iti
25.15.4	athoparamati
25.15.5	athaiṣa āgnīdhraḥ pūrvaḥ patnīśālaṃ drutvāgnim upasamādhāya saṃparistīrya pātrāṇi nirṇijya saṃsādyājyaṃ vilāpyopāste
25.15.6	aparaḥ pratiprasthātā prokṣaṇīḥ saṃskṛtya pātrāṇi prokṣet
25.15.7	ājyaṃ nirupayādhiśritya paryagni kṛtvā srucaḥ saṃmārṣṭi
25.15.8	tā āgnīdhraṃ haranti prokṣaṇīś ca
25.15.9	athādhvaryur āgneyyarcā sruco 'bhimṛśati
25.15.10	saṃmṛṣṭāni dvidhā pātrāṇy abhimrakṣyanta iti
25.15.11	vāyavyayā vāyavyāny aindryā sadaḥ
25.15.12	athaiṣa unnetā grāvovāyavyaṃ saṃprakṣālya droṇakalaśe daśāpavitre samavadhāya dakṣiṇasya havirdhānasya puro 'kṣaṃ saṃsādayati
25.15.13	upakalpayate pratiprasthātā pṛṣadājyāya dadhi
25.15.14	āgnīdhra idhmābarhir upasādayati
25.15.15	na pratiprasthātā patnīm abhisaṃnahyet pauroḍāśikena
25.15.16	naināṃ gārhapatyam īkṣayet
25.15.17	athainām ājyam avekṣayitvājyenādravet
25.15.18	patnyā tad avekṣitam upayacchīta tejo 'sīti
25.15.19	athainac chakalenopayatya haret tejo 'nu prehīti
25.15.20	athainad āgnīdhrīye 'dhiśrayed agnis te tejo mā vinaid iti
25.15.21	athainad dhṛtvottareṇa prokṣaṇīḥ sādayitvāvekṣetotpunuyād ājyavatībhyāṃ prokṣaṇīḥ
25.15.22	prasiddham āgnīdhrīyasakāśe pṛṣadājyavanty ājyāni gṛhītvā parikarmibhya utpradāya prokṣaṇīhasta uttareṇāgnīdhrīyaṃ dhiṣṇiyaṃ pratipadyate
25.15.23	anvañca ājyaiḥ
25.15.24	athedhmaṃ prokṣya vediṃ prokṣya barhiḥ prokṣya barhirāsannaṃ prokṣyopaninīya purastāt prastaraṃ gṛhītvaikavidhaṃ barhi stīrtvā prastarapāṇiḥ prāṅ abhisṛpyaudumbarān paridhīn paridhāyordhve samidhāv abhyādhāya barhirmuṣṭiṃ vidhṛtī prastaram ity etat samādāya pradakṣiṇam āvṛtya pūrvayā dvārā havirdhānaṃ prapadyottarārdhe kharasya barhirmuṣṭiṃ stṛṇīyāt
25.15.25	barhiṣi vidhṛtī
25.15.26	vidhṛtyoḥ prastaram
25.15.27	prastare juhūm
25.15.28	barhiṣītarāḥ
25.15.29	etā asadann iti samabhimṛśya yogena yunakti
25.15.30	siddham ata ūrdhvam
25.16.1	kimagnihotro dīkṣitaḥ kimaupasadaḥ kimprasuta iti
25.16.2	vijñāyate vratam eva dīkṣitasyāgnihotraḥ
25.16.3	gharmocchiṣṭam aupasadasya
25.16.4	upāṃśvantaryāmau prasutasya
25.16.5	yo hānudite sa sāyamagnihotrabhaktiḥ
25.16.6	ya udite sa prātaragnihotrabhaktiḥ
25.16.7	kiṃdarśapūrṇamāsa iti
25.16.8	vijñāyate paurṇamāsaṃ yajñam agnīṣomīyaṃ paśum akurvata dārśaṃ yajñam āgneyaṃ paśum akurvateti
25.16.9	yatho etad aupamanyavasya kalpaṃ vedayante prātaḥsavana eva sarvebhyaḥ savanebhyaḥ savanīyān nirvapet sakṛdupahitāny eva kapālāni syuḥ
25.16.10	ā samabhivāsanāt saṃsṛṣṭaṃ karma tāyate
25.16.11	teṣām ekaikam udvāsayed anusavanaṃ yenayena pracariṣyan syāt
25.16.12	api vā vyabhimṛṣṭānāṃ piṇḍānāṃ pariśāyayītetarayoḥ savanayoḥ
25.16.13	yady ekakapālaś cikīrṣitaḥ syāt prātaḥsavanikair eva vartayet kṛtāntāt pauroḍāśikaṃ karma pratyādadītetarayoḥ savanayor anusavanam aṅgārādhyūhanenaiva kapāleṣu pratipadyeta
25.16.14	siddham ata ūrdhvam
25.17.1	yatho etad baudhāyanasya kalpaṃ vedayanta ubhayataḥśukrā ādityavatīr vasatīvarīr gṛhṇīyāt tāḥ śukrās tābhir āpyāyayet tābhir abhiṣuṇuyād iti
25.17.2	uparyardhaṃ hotṛcamasaṃ kṛtvety etenaivāpi tṛtīyena vartayet
25.17.3	trayīr apaḥ pūrvayā dvārā havirdhānaṃ prapādayed dhotṛcamasīyā vasatīvarīyā maitrāvaruṇacamasīyā iti dakṣiṇena hotāraṃ parigṛhyāparayā dvāraikadhanān
25.17.4	etasmiṃś ca kāle sarvaśa eva maitrāvaruṇacamasīyāḥ paryasyet tṛtīyaṃ vasatīvarīṇām avanayet tṛtīyam ekadhanānām
25.17.5	evam asya prākkevalaḥ śukro bhavati
25.17.6	somagrahaṃ gṛhṇīyād brahmavarcasakāmasyeti
25.17.7	aniruptasyaivaiṣa rājño grahītavyo bhavati
25.17.8	kā u khalu devatāḥ prathamaṃ somaṃ bhakṣayantīti
25.17.9	āpa ity eva brūyāt
25.17.10	vijñāyata upahūtāḥ somasya pibatopahūto yuṣmākaṃ somaḥ pibatv iti
25.17.11	kva u khalu somasya somapītho bhavatīti
25.17.12	vijñāyate yat te somādābhyaṃ nāma jāgṛvi tasmai te soma somāya svāheti
25.17.13	eṣa evāpi somasya somapīthaḥ
25.17.14	teṣāṃ saṃnipatitānām ānupūrvateti
25.17.15	nigrābhyāsu vācayitvādābhyena caret
25.17.16	athopāṃśusavanam ādadīta
25.17.17	atha rājānaṃ nirvapet
25.17.18	siddham atrāgniṣṭomikaṃ karma jānīyād ā phalakayor abhimarśanāt
25.17.19	phalake abhimṛśya pṛśnibhiś caret
25.17.20	atha prāṇagrahaiś caret
25.17.21	athāṃśūn upasaṃgṛhṇīyāt
25.17.22	athāṃśunā caret
25.17.23	athopāṃśunā
25.17.24	kāle 'ntaryāmeṇa
25.17.25	siddham ata ūrdhvam
25.18.1	yatho etad baudhāyanasya kalpaṃ vedayanta āgrayaṇasya grahaṇe dvayor dhārayoḥ prātaḥsavane gṛhṇīyāt tisṛṇāṃ mādhyaṃdine savane catasṛṇāṃ tṛtīyasavana iti
25.18.2	upāṃśvantaryāmayoś ca saṃsrāvaḥ saṃtataś ca śukra ete dve prātaḥsavane
25.18.3	saṃtataś caiva śukra āgrayaṇaś codacanena ca tṛtīyā mādhyaṃdine savane
25.18.4	ādityasthālyām atiśiṣṭo rājādityagrahasya ca saṃsrāva āgrayaṇaś caivodacanena ca caturthī tṛtīyasavane
25.18.5	saṃpūtaṃ rājānaṃ trayeṇa śriṇīyāt payasā saktubhir hiraṇyeneti
25.18.6	sa yaṃ kaṃ cana grahaṃ gṛhṇāty ubhayata udabudhnaṃ hiraṇyaśrayaṇam evainaṃ karoti
25.18.7	tiṣṭhatā grahā hotavyā anyatra prājāpatyāc ca manthisaṃsrāvāc ceti
25.18.8	yatho etac chālīkeḥ kalpaṃ vedayante drapsānumantraṇīyāsv iti sruvāhutīr evaitā juhuyāt kasminn u khalv enāḥ kāle juhuyād iti
25.18.9	saṃtanīr hutvaitasminn enāḥ kāle juhuyād iti
25.18.10	athonnetar ity āha prāñcaṃ rājānaṃ pūtabhṛtam abhi saṃpavayatād daśābhir ādhavanīyaṃ mṛṣṭvā nyubjatād ity uktasaṃpraiṣa eṣa śeta āvakāśebhyaḥ
25.18.11	avakāśair upasthāya daśābhir evainaṃ mṛṣṭvā nyubjati
25.19.1	samānaṃ karmāśvinād grahād iti
25.19.2	ā dhiṣṇiyavyāghāraṇasaṃpātād ity eṣa samuddeśo bhavati
25.19.3	katham u khalu dhiṣṇiyānāṃ yathānyuptaṃ vyāghāraṇaṃ bhavatīti
25.19.4	vibhuve pravāhaṇāya svāheti vyāghārya raudreṇānīkena pāhi māgne pipṛhi mā mā mā hiṃsīr iti
25.19.5	sapta vṛṇīta iti
25.19.6	hotaivaiṣāṃ saptamo bhavati
25.19.7	ahargaṇa uttareṣv ahaḥsu prātaḥsavanikaṃ prasarpaṇaṃ kathaṃ syād iti
25.19.8	āhavanīyopasthānaprabhṛtīty eva brūyāt sakṛt sphyavighanānām upasthānam
25.19.9	katham u khalv eṣāṃ visaṃsthitasaṃcaraḥ syād iti
25.19.10	antareṇa hotuś ca dhiṣṇiyaṃ brāhmaṇācchaṃsinaś ca ye 'dhiṣṇiyāḥ
25.19.11	atha dhiṣṇiyavantaḥ svaṃsvam eva dhiṣṇiyam uttareṇa parikrāmeyuḥ
25.19.12	athemāv adhvaryū acamasau bhavataḥ
25.19.13	kva u khalv etayor bhakṣo bhavatīti
25.19.14	hotṛcamasa ity eva brūyāt
25.19.15	ka u khalv ṛtvijām ekāhe somaṃ na bhakṣayantīti
25.19.16	unnetā grāvastut subrahmaṇya ity eva brūyāt
25.19.17	kva u khalu sattre dīkṣitā bhakṣayeyur iti
25.19.18	neṣṭuś camasa unnetā bhakṣayed acchāvākacamase grāvastud udgātṛcamase subrahmaṇyaḥ
25.19.19	api vā sarva evāgnīdhracamase bhakṣayeyuḥ
25.19.20	vijñāyata uttarasyāṃ tatau teṣāṃ ya evāgnīdhraḥ sa grāvastut sa subrahmaṇyaḥ sa unneteti
25.20.1	yatho etad baudhāyanasya kalpaṃ vedayante samānapātryām eva savanīyān udvāsayet puroḍāśasyaivaiṣo 'laṅkāro dṛṣṭo bhavati
25.20.2	madhyataḥ puroḍāśam upastīrṇābhighāritam udvāsayet purastād dhānā dakṣiṇataḥ karambhaṃ paścāt parivāpam āmikṣām uttarataḥ
25.20.3	katham u khalv eṣāṃ saṃcarī syād iti
25.20.4	prajñāto haviṣpathaḥ
25.20.5	athāparam
25.20.6	pūrvayā dvāropanirhṛtyāparayā dvārā sadaḥ prapādyāgreṇa kartṝn jaghanena dhiṣṇiyān uttareṇācchāvākasya dhiṣṇiyaṃ paryāhṛtyānyasmai pradāyaitenaiva yathetam etyottareṇa sadaḥ parītya pūrvayā dvāropanirhṛtyottareṇāgnīdhrīyaṃ paryāhṛtyāntarvedy āsādayet
25.20.7	adhvaryuś ced dhavirdhānaṃ prapannaḥ syād upaniṣkrāma mā tvābhiparihāriṣam ity eva brūyāt
25.20.8	yatho etad baudhāyanasya kalpaṃ vedayante dvidevatyeṣūttaratas tiṣṭhate pratiprasthātre pratinirgrāhya prayacchatīti yadādhvaryuḥ puroḍāśān pratyaṅ haret tad dhavirdhānaṃ prapadyamānaṃ pratiprasthātāraṃ parigṛhṇīyāt
25.20.9	grahāv ādāyopaniṣkrāmati
25.20.10	upaniṣkrāntasyaivādhvaryur grahāv ādatte
25.20.11	apareṇa parikrāntāyottaratas tiṣṭhate pratiprasthātre pratinirgrāhyaṃ prayacchatīti
25.20.12	hutvā vyavanīya pradakṣiṇam āvṛtya pratiprasthātādhvaryuṃ parigṛhṇīyāt
25.20.13	athādhvaryuḥ pratiprasthātāraṃ pratyaṅ dravan pātreṇa
25.20.14	siddham ata ūrdhvam
25.20.15	atheme dvidevatyā ananuvaṣaṭkārā bhavanti
25.20.16	kva u khalv eṣām anuvaṣaṭkāro bhavatīti
25.20.17	vijñāyate dvidevatyān ṛtuyājān yaś ca pātnīvato grahaḥ / ādityagrahasāvitrau tān sma mānuvaṣaṭkṛthā iti
25.20.18	yatho etad aupamanyavasya kalpaṃ vedayante dvidevatyeṣu dīrghabhakṣeṇaivainān bhakṣayed bhakṣehi māviśeti pratipadya kratve dakṣāya rāyaspoṣāya suvīratāyā ity ātaḥ
25.20.19	pratyabhimṛśate mā mā rājan vibībhiṣo mā me hārdi tviṣā vadhīḥ / vṛṣaṇe śuṣmāyāyuṣe varcasa iti
25.20.20	athānusavanabhakṣeṇaiva savanamukhīyān bhakṣayed iti
25.21.1	kva u khalu vasatīvarasya stotrabhaktir bhavati śastrabhaktiś ceti
25.21.2	viśvarūpāsu hāsya stotrabhaktir bhavati prātaranuvāke ha śastrabhaktiḥ
25.21.3	kva u khalūpāṃśvantaryāmayor dvidevatyānāṃ stotraśastrabhaktir bhavatīti
25.21.4	yad upāṃśu śaṃsati tad upāṃśvantaryāmayoḥ
25.21.5	prauga ukthe dvidevatyānām
25.21.6	athāyaṃ pratiprasthātartugraheṣv adhvaryor uttarataḥsevī bhavati
25.21.7	itaś cāmutaś ca yantaṃ pratiprasthātādhvaryuṃ pratigṛhṇīyāt
25.21.8	athādhvaryuḥ pratiprasthātāraṃ pratyaṅ dravan pātreṇa
25.21.9	siddham ata ūrdhvam
25.21.10	kiṃdevatyā u khalv ṛtuyājā bhavantīti
25.21.11	ṛtudevatā ity etad ekam
25.21.12	athāparam
25.21.13	indraṃ hotā yajati
25.21.14	marutaḥ potā yajati
25.21.15	gnāvo neṣṭā yajati
25.21.16	agnim āgnīdhro yajati
25.21.17	indraṃ brāhmaṇācchaṃsī yajati
25.21.18	mitrāvaruṇau maitrāvaruṇaḥ
25.21.19	devaṃ draviṇodāṃ catvāraḥ
25.21.20	aśvinādhvaryū adhvaryū
25.21.21	agniṃ gṛhapatiṃ gṛhapatiḥ
25.21.22	kva u khalv aindrāgnasya stotrabhaktir bhavatīti
25.21.23	bahiṣpavamāna ity eva brūyāt
25.21.24	ye ke cana grahā astotrāḥ pavamāna eva teṣāṃ stotrāṇi bhavanti
25.21.25	kva u khalu mādhyaṃdinīyāḥ savanīyā nirupyanta iti
25.21.26	kṣullakavaiśvadevasya stotra ity eva brūyāt
25.21.27	kva tṛtīyasavanīyāḥ
25.21.28	māhendrasya stotra ity eva brūyāt
25.22.1	nārāśaṃsam upadastaṃ hutād evainaṃ hotṛcamasād gṛhṇīyāt
25.22.2	dvinārāśaṃsaṃ prātaḥsavanaṃ ca mādhyaṃdinasavanaṃ caikanārāśaṃsaṃ tṛtīyasavanam
25.22.3	catvāry unnīyamānasūktāni bhavantīti
25.22.4	savanamukheṣu cācchāvākacamase ca
25.22.5	trayo dīrghabhakṣāḥ
25.22.6	kva u khalu pravargyaḥ sutyam ahar anusametīti
25.22.7	dadhigharma ity eva brūyāt
25.22.8	kim upasadām
25.22.9	saumyasya parījyeti
25.22.10	tiraścarman phalake grāvṇodvādayatīti
25.22.11	śuṣkābhiṣava ity etad ācakṣate
25.22.12	katham u khalu rathaṃtarapṛṣṭhe māhendraṃ grahaṃ gṛhṇīyāt
25.22.13	mahāṃ indro ya ojasety etayā gāyatryā māhendraṃ gṛhṇīyāt
25.22.14	atha bṛhatpṛṣṭhe mahāṃ indro nṛvad ā carṣaṇiprā ity etayā triṣṭubhā māhendram
25.22.15	athobhayapṛṣṭhe yayā pṛṣṭhaṃ tayā gṛhṇīyāt purorucam itarāṃ kuryād iti
25.23.1	katham u khalu savanīyasya paśoś caryāyā upakramo bhavatīti
25.23.2	iḍasūnaṃ saṃstīrya pṛṣadājyaṃ vihatya juhvāṃ samānīyāntareṇa cātvālotkarāv udaṅṅ upaniṣkramya saṃvadetābhighārayed āsādayet paśuṃ pañcahotrā catasṛṣūpastṛṇīte
25.23.3	manotāprabhṛtineḍāntena caret
25.23.4	siddham ata ūrdhvam
25.23.5	athokthyavigraheṣu ya eva prātaḥsavaniko grahaṇamantraḥ sa eva mādhyaṃdinīyaḥ sa tṛtīyasavanikaḥ
25.23.6	devatām eva vyañjayet
25.23.7	camasāyacamasāyaiva trīṃstrīn puroḍāśaśakalān upāsyen nava hotṛcamasa iti
25.23.8	trayāṇām evaiṣa ukto bhavati
25.23.9	athāyam āgrayaṇas trayastriṃśato devatānāṃ gṛhyate
25.23.10	kva u khalv etāḥ pradāne vijñāyanta iti
25.23.11	pātnīvate
25.23.12	vijñāyate patnīvatas triṃśataṃ trīṃś ca devān iti
25.23.13	katham u khalu pātnīvataṃ bhakṣayet
25.23.14	ādityavadgaṇasya soma deva te matividas tṛtīyasya savanasya jagatīcchandaso 'gninā vaiśvānareṇa patnīvatā tvaṣṭrā pītasya madhumata upahūyasyopahūto bhakṣayāmīti
25.24.1	katham u khalv antarukthyo bhavatīti
25.24.2	prasiddhaṃ tṛtīyasavana āgrayaṇaṃ gṛhītvokthyaṃ gṛhṇīyāt
25.24.3	athainaṃ dhruvam upasthāpya triṣūrdhvapātreṣu vigṛhṇīyāt upayāmagṛhīto 'si devebhyas tvā devāyuvam ukthyebhya ukthāyuvaṃ yajñasyāyuṣa indrāvaruṇābhyāṃ juṣṭaṃ gṛhṇāmīti
25.24.4	punar havir asīty ukthyasthālīṃ pratyabhimṛśati
25.24.5	parimṛjya sādayaty eṣa te yonir indrāvaruṇābhyāṃ tveti
25.24.6	tadānīm evāparaṃ gṛhṇāty upayāmagṛhīto 'si devebhyas tvā devāyuvam ukthyebhya ukthāyuvaṃ yajñasyāyuṣa indrābṛhaspatibhyāṃ juṣṭaṃ gṛhṇāmīti
25.24.7	punar havir asīty ukthyasthālīṃ pratyabhimṛśati
25.24.8	parimṛjya sādayaty eṣa te yonir indrābṛhaspatibhyāṃ tveti
25.24.9	tadānīm evāparaṃ gṛhṇāty upayāmagṛhīto 'si devebhyas tvā devāyuvam ukthyebhya ukthyāyuvaṃ yajñasyāyuṣa indrāviṣṇubhyāṃ juṣṭaṃ gṛhṇāmīti
25.24.10	nātra punar havir asīty ukthyasthālīṃ pratyabhimṛśati
25.24.11	daśābhir evaināṃ mṛṣṭvā nyubjati
25.24.12	parimṛjya sādayaty eṣa te yonir indrāviṣṇubhyāṃ tveti
25.24.13	athainān dhruve 'vanīya hotṛcamase 'vanayet
25.24.14	stotre stotrāṇy āvapec chastre śastrāṇi
25.24.15	tasya prattasya bhakṣa indrāvaruṇābhyām indrābṛhaspatibhyām indrāviṣṇubhyām agninā vaiśvānareṇa marudbhiḥ pītasya madhumata upahūtasyopahūto bhakṣayāmīty etenaiva vā bhakṣayet
25.24.16	api vā nityapūrveṇādityavadgaṇasya soma deva te matividas tṛtīyasya savanasya jagatīcchandasa indrāvaruṇābhyām indrābṛhaspatibhyām indrāviṣṇubhyām agninā vaiśvānareṇa marudbhiḥ pītasya madhumata upahūtasyopahūto bhakṣayāmīti
25.24.17	yatho etad aupamanyavasya kalpaṃ vedayante purastān mindāhutī juhuyāt
25.24.18	mindāhutī hutvā hāriyojanaṃ grahaṃ gṛhṇīyād iti
25.24.19	atha haike cātvāladeśe 'vabhṛthaṃ nidhāya dadhnā payasā madhumiśreṇa naiṣṭyayanair ṛjīṣam abhijuhvati yat te grāvṇā cicchiduḥ soma rājann iti
25.24.20	avabhṛthayajūṃṣi juhotīti
25.24.21	katamāni khalv imāny avabhṛthayajūṃṣi bhavantīti
25.24.22	yad evainad āhavanīye śākalaiś caranti devakṛtasyainaso 'vayajanam asi manuṣyakṛtasyainaso 'vayajanam asi pitṛkṛtasyainaso 'vayajanam asīti
25.24.23	avabhṛthāhutāv iti
25.24.24	katamā u khalv iyam avabhṛthāhutir bhavatīti
25.24.25	apa udgṛhya juhoti yajñasya tvā yajñapate havirbhiḥ / sūktavāke namovāke vidhema svāheti
25.24.26	tiṣṭhanta evāvabhṛthena pracareyuḥ
25.24.27	parāṅāvṛttaḥ prapadenodakāntaṃ pratyasyet siddham ata ūrdhvam
25.25.1	athāyam udayanīyaḥ
25.25.2	tasya kaḥ karmaṇa upakramo bhavatīti
25.25.3	barhiryajuṣā kuryāt
25.25.4	pāṇī saṃmṛśīta
25.25.5	paristṛṇīyāt
25.25.6	pātrāṇi nirṇijya saṃsādayet
25.25.7	brahmāṇaṃ dakṣiṇata upaveśyātraivottarata udapātraṃ nidhāya jaghanena gārhapatyaṃ sphyaṃ nidadhyāt
25.25.8	sphyopari pātrīm
25.25.9	pātryāṃ vrīhīn āvapec chūrpādānaprabhṛti karmāntas tāyata ā praskandanāt
25.25.10	praskandanāntaṃ karma kṛtvā tiraḥ pavitram apa ānīyādhiśritya tiraḥ pavitraṃ taṇḍulān āvapet
25.25.11	athājyaṃ nirvapet
25.25.12	athājyam adhiśrayet
25.25.13	ubhayaṃ paryagni kṛtvā jaghanena gārhapatyam aupasadāyāṃ vedyāṃ stambayajur haret
25.25.14	siddham ata ūrdhvam
25.25.15	tasya śṛtasyāsādanam
25.25.16	dakṣiṇaṃ paridhisandhim aparaṃ vimucya dakṣiṇaṃ vā paridhim agreṇa prāñcaṃ prāyaṇīyam āsādayet pratyañcam udayanīyam
25.25.17	agnimukhā atra devatā ijyante
25.25.18	śaṃyvanta udayanīyaḥ saṃtiṣṭhate
25.26.1	atha yadi paśur upak.lptaḥ syāt pāṇī saṃmṛśīta
25.26.2	paristṛṇīyāt
25.26.3	pātrāṇi nirṇijya saṃsādayet
25.26.4	prokṣaṇīḥ saṃskṛtya pātrāṇi prokṣet
25.26.5	ājyaṃ nirupyādhiśritya paryagni kṛtvā sphyam ādadīta
25.26.6	saṃpraiṣaprabhṛti pāśubandhikaṃ karma tāyate
25.26.7	siddham ata ūrdhvam
25.26.8	yatho etac chālīkeḥ kalpaṃ vedayante maitrāvaruṇyāmikṣayā yajeteti tasyai saha savanīyair vatsāpākaraṇaṃ saha sāyaṃdoham
25.26.9	udayanīyena caritvā pāṇī saṃmṛśīta
25.26.10	paristṛṇīyāt
25.26.11	pātrāṇi nirṇijya saṃsādayet
25.26.12	prokṣaṇīḥ saṃskṛtya pātrāṇi prokṣet
25.26.13	atha prātardohaṃ dhenūr dohayet
25.26.14	athaināṃ gārhapatye śrapayitvānabhighāritām udvāsayet
25.26.15	athājyaṃ nirvapet
25.26.16	athājyam adhiśrayet
25.26.17	ubhayaṃ paryagni kṛtvāhavanīye vaidalakān paridhīn paridhāyāthaināṃ punar adhiśrityābhighāritām udvāsyāntarvedy āsādayet
25.26.18	ājyabhāgāntaṃ karma kṛtvā dakṣiṇe vedyante keśaśmaśru vapate nakhāni nikṛntate
25.26.19	athājyabhāgapratipatkeḍāntā saṃtiṣṭhate
25.26.20	atheyam udavasānīyopāṃśu bhavati punarādheyadharma hi
25.26.21	sakṛn mahāvedyai stambayajuṣo haraṇam
25.26.22	asaṃnaddhā patnī yajñapuccham anvāste
25.27.1	athemam agnicayaṃ tryupasatkaṃ ṣaḍupasatkaṃ dvādaśopasatkam iti cinvate
25.27.2	sa yadi sāhasraṃ tryupasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citiṃ sapurīṣām upadhāya saṃcitāhutī juhoti
25.27.3	dvitīyāṃ citiṃ sapurīṣām upadhāya saṃcitāhutī juhoti
25.27.4	śvo bhūte pravargyopasadbhyāṃ pracarya tṛtīyāṃ citiṃ caturthīṃ citiṃ pañcamīṃ citiṃ ṣaṣṭhīṃ citiṃ sapurīṣām upadhāya saṃcitāhutī juhoti
25.27.5	aupavasathikaiva tṛtīyā
25.27.6	atha yadi sāhasraṃ ṣaḍupasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citiṃ sapurīṣām upadhāya saṃcitāhutī juhoti
25.27.7	śvo bhūte pravargyopasadbhyāṃ pracarya dvitīyāṃ citiṃ sapurīṣām upadhāya saṃcitāhutī juhoti
25.27.8	sa evam eva pañcāham
25.27.9	aupavasathikaiva ṣaṣthī
25.27.10	atha yadi sāhasraṃ dvādaśopasatkaṃ ceṣyamāṇo bhavati yathāsūtraṃ tathā
25.27.11	atha yadi dviṣāhasraṃ tryupasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citiṃ sapurīṣām upadhāya saṃcitāhutī hutvāhāryāṃ sapurīṣām upadadhāti
25.27.12	dvitīyāṃ citiṃ sapurīṣām upadhāya saṃcitāhutī hutvāhāryāṃ sapurīṣām upadadhāti
25.27.13	śvo bhūte pravargyopasadbhyāṃ pracarya tṛtīyāṃ citiṃ caturthīṃ citiṃ pañcamīṃ citiṃ ṣaṣṭhīṃ citiṃ sapurīṣām upadhāya saṃcitāhutī hutvāhāryāṃ sapurīṣām upadadhāti
25.27.14	aupavasathikaiva tṛtīyā
25.27.15	atha yadi dviṣāhasraṃ ṣaḍupasatkaṃ ceṣyamāno bhavati pūrvāhṇe pravargyopasadbhyāṃ pracarya prathamāṃ citiṃ sapurīṣām upadhāya saṃcitāhutī hutvāhāryāṃ sapurīṣām upadadhāti
25.27.16	śvo bhūte pravargyopasadbhyāṃ pracarya dvitīyāṃ citiṃ sapurīṣām upadhāya saṃcitāhutī hutvāhāryāṃ sapurīṣām upadadhāti
25.27.17	sa evam eva pañcāham
25.27.18	aupavasathikaiva ṣaṣṭhī
25.27.19	atha yadi dviṣāhasraṃ dvādaśopasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citim upadhāyādhyastapurīṣa etāṃ rātriṃ vasati
25.27.20	śvo bhūte pravargyopasadbhyāṃ pracarya purīṣam upadhāya saṃcitāhutī hutvāhāryāṃ sapurīṣām upadadhāti
25.27.21	sa evam eva yathāsūtraṃ tathā vartamānaḥ purīṣaṃpurīṣam upadhāya saṃcitāhutī hutvāhāryāṃ sapurīṣām upadadhāti
25.27.22	aupavasathikaiva dvādaśī
25.28.1	atha yadi triṣāhasraṃ tryupasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citiṃ sapurīṣām upadhāya saṃcitāhutī hutvā dve āhārye sapurīṣe upadadhāti
25.28.2	dvitīyāṃ citiṃ sapurīṣām upadhāya saṃcitāhutī hutvā dve āhārye sapurīṣe upadadhāti
25.28.3	śvo bhūte pravargyopasadbhyāṃ pracarya tṛtīyāṃ citiṃ caturthīṃ citiṃ pañcamīṃ citiṃ ṣaṣṭhīṃ citiṃ sapurīṣām upadhāya saṃcitāhutī hutvā dvedve āhārye sapurīṣe upadadhāti
25.28.4	aupavasathikaiva tṛtīyā
25.28.5	atha yadi triṣāhasraṃ ṣaḍupasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citiṃ sapurīṣām upadhāya saṃcitāhutī hutvā dve āhārye sapurīṣe upadadhāti
25.28.6	śvo bhūte pravargyopasadbhyāṃ pracarya dvitīyāṃ citiṃ sapurīṣām upadhāya saṃcitāhutī hutvā dve āhārye sapurīṣe upadadhāti
25.28.7	sa evam eva pañcāham
25.28.8	aupavasathikaiva ṣaṣṭhī
25.28.9	atha yadi triṣāhasraṃ dvādaśopasatkaṃ ceṣyamāṇo bhavati pūrvāhṇe pravargyopasadbhyāṃ pracarya prathamāṃ citim upadhāyādhyastapurīṣa etāṃ rātriṃ vasati
25.28.10	śvo bhūte pravargyopasadbhyāṃ pracarya purīṣam upadhāya saṃcitāhutī hutvā dve āhārye sapurīṣe upadadhāti
25.28.11	sa evam eva yathāsūtraṃ tathā vartamānaḥ purīṣaṃpurīṣam upadhāya saṃcitāhutī hutvā dvedve āhārye sapurīṣe upadadhāti
25.28.12	aupavasathikaiva dvādaśī
25.28.13	katham u khalv antarupasatkaṃ bahirupasatkam antarbahirupasatkam iti vijānīyāt
25.28.14	daikṣasya saṃvatsarasya dvādaśāvaśiṣya rājānaṃ krīṇīyāt so 'ntarupasatkaḥ
25.28.15	saṃvatsare paryavete rājānaṃ krīṇīyāt sa bahirupasatkaḥ
25.28.16	daikṣasya saṃvatsarasya ṣaḍ avaśiṣya rājānaṃ krīṇīyāt tāś copasadaḥ syur uttaraś ca ṣaḍrātraḥ so 'ntarbahirupasatkaḥ
25.29.1	mṛdam etāṃ samāṃ bilena karotīti
25.29.2	samāṃ bhūmyāṃ nidadhātīty evedam uktaṃ bhavati
25.29.3	athaitāv aśvagardabhāv uttarata upasthāpayati purastād vā pratyañcau
25.29.4	sa yadi purastātpratyañcau dakṣiṇo 'śva uttarato gardabhaḥ
25.29.5	atha yady uttarataḥ pūrvo 'śvo 'paro gardabhaḥ
25.29.6	agnibhyaḥ paśūn ālabhata iti
25.29.7	pañcānāṃ paśūnāṃ brāhmaṇaṃ bhavati
25.29.8	sa yady u haitān paśūn upākaroty ā barhiṣa upāsanāt paśubandhikaṃ karma vartayitvā śirāṃsi pracchidyāpo dehān abhyavahareyuḥ
25.29.9	apo dehān abhyavaharantīti vijñāyate
25.29.10	māsam etaṃ brahmacaryaṃ carati
25.29.11	so 'dhaḥsaṃveśy amāṃsāśy astryupāyo bhavati pūrvadīkṣety etām ācakṣate
25.29.12	trayodaśam evaitaṃ māsam abhi dīkṣamāṇo manyate
25.29.13	atra kṛṣṇājine yajamānaṃ vācayati muṣṭī caiva na karoti vācaṃ ca na yacchatīti
25.29.14	kṛṣṇājinaprabhṛti karmānta eṣa bhavaty āvedanāt
25.29.15	prathamāyām upasadi vediṃ vimimīte stambayajur haratīti
25.29.16	karmavaśakāritam evaitad bhavati
25.29.17	atha saṃbhāreṣūṣān nivapan yad adaś candramasi kṛṣṇaṃ tan manasā dhyāyet tad apīheti
25.30.1	uttaramuttaraṃ prati balīvardam uttarāmuttarāṃ sītāṃ kṛṣan sarvauṣadhaṃ vapan svayamātṛṇṇāvakāśaṃ nāvakrāmed iti
25.30.2	atha haike puruṣe ca svayamātṛṇṇāyāṃ ca sāma gāyanti
25.30.3	kim u khalu svayamātṛṇṇānikotaṃ bhavatīti
25.30.4	hiraṇyeṣṭakā maṇḍaleṣṭakā retaḥsig ity eva brūyāt
25.30.5	yaṃyam iṣṭakāgaṇam upadadhyāt taṃtaṃ na vyaveyād dakṣiṇena dakṣiṇam uttareṇottaram
25.30.6	sa yadi dakṣiṇataḥ purastād veṣṭakā upadadhyād apasalair atrāvarteta
25.30.7	atha yady uttarataḥ paścād vā pradakṣiṇam āvṛtya svayamātṛṇṇām evābhimukha iṣṭakā upadadhyāt
25.30.8	kṛttikā upadadhātīti
25.30.9	katamā u khalv imāḥ kṛttikā bhavantīti
25.30.10	vidyuta ity eva brūyāt
25.30.11	asravaṇārthe baudhāyanasyāgnāvagnau punaścitiḥ
25.30.12	saha sā na purīṣacitiḥ ṣaṣṭhyā vṛddhijeti
25.30.13	vṛddhijaiveti śālīkiḥ
25.30.14	ṣaṣṭhaṃ pracchādam āharamāṇaḥ kasminn u khalv enat kāla āhared iti
25.30.15	nakṣatreṣṭakā upadhāyety eva brūyāt
25.30.16	sa tribhiḥ karmabhir abhipraiti purīṣasyopadhānena sāhasravatā prokṣaṇena dhenukaraṇeneti
25.30.17	so 'ṣṭābhiḥ karmabhir abhipraity uttame saṃcitāhutī śatarudrīyaṃ namaskārāḥ pariṣecanaṃ vikarṣaṇaṃ sarpāhutīḥ sāmabhir upasthānam anuśaṃsanam iti
25.31.1	atha kiṃ nānābījānāṃ nirvapaṇe tantram iti
25.31.2	srugādānaṃ tantraṃ śūrpādānaṃ tantraṃ dhūḥprabhṛtayaḥ śakaṭamantrāḥ sarve tantraṃ bhavaty ā sāvitrāt
25.31.3	bījaṃbījam abhyāvartate sāvitram
25.31.4	tantraṃ daśahotābhipravrajanaṃ paridānam iti tantraṃ bhavati
25.31.5	tantraṃ kṛṣṇājināvadhavanaṃ tantram ulūkhalādhyūhanaṃ tantraṃ puroḍāśīyānām āvapanaṃ tantraṃ musalasyāvadhānaṃ tantraṃ śūrpasyopohanaṃ tantraṃ haviṣkṛt
25.31.6	āvapanaprabhṛtimantro bījaṃbījam abhyāvartate praskandanāntaḥ
25.31.7	yatho etac chālīkeḥ kalpaṃ vedayante saha sviṣṭakṛtātyākrāmed ity ekādaśaprayāja evaitad upapadyate na pañcaprayāje
25.31.8	yatho etad aupamanyavasya kalpaṃ vedayante purastāt sviṣṭakṛto yāvad āmnātenābhiṣiñcen nātra kṛṣṇājinaṃ na rukmau na pārthāni bhavanti kuśān eva saṃstīrya teṣv enam abhiṣiñced iti
25.31.9	katham u khalu sattriṇām abhiṣeka āvartata iti
25.31.10	abhiṣeka āvedanaṃ prathame 'hny abhiṣekaḥ prathame 'hny aśvasyāvaghrāpaṇam āditaś cāntataś ca bahiṣpavamānam āstāve stuvīrann aharahar yajñāyajñiyasya stotre dvābhyām abhimṛśed iti
25.32.1	katham u khalv ekādaśinānāṃ paśūnāṃ caryāyā upakramo bhavatīti
25.32.2	iḍasūnaṃ saṃstīrya pṛṣadājyaṃ vihatya juhvāṃ samānīyāntareṇa cātvālotkarāv udaṅṅ upaniṣkramya saṃvadetābhighārayed āsādayet paśuṃ pañcahotrā catasṛṣūpastṛṇīte
25.32.3	mukhyasya paśor daivatam avadāya vṛkyamedo yūṣann avadhāya tena juhūṃ prorṇuyāt
25.32.4	yūṣṇopasicyābhighārayet
25.32.5	athopabhṛti sviṣṭakṛte sarveṣāṃ tryaṅgāṇāṃ sakṛtsakṛt sviṣṭakṛte samavadāya vṛkyamedo yūṣann avadhāya tenopabhṛtaṃ prorṇuyāt
25.32.6	yūṣṇopasicya nābhighārayet
25.32.7	atha hṛdayaṃ jihvāṃ vakṣas tanima matasnau vaniṣṭhum iti pātryāṃ samavadhāya yūṣṇopasicya nābhighārayet
25.32.8	atha kaṃse vā camase vā vasāhomaṃ gṛhītvā yūṣṇopasicyāthābhighārayet
25.32.9	saṃmṛśet paśum
25.32.10	pārśvena vasāhomaṃ prayauyān maṃstaḥ kumbataḥ
25.32.11	jaghanenottaravediṃ parikramyāśrāvayed yājyāyā ardharce pratiprasthātā vasāhomaṃ juhuyāt
25.32.12	pariśiṃṣyāc ca digbhyaḥ
25.32.13	athetarad vasāhomahavanyāṃ samavanayet
25.32.14	vaṣaṭkṛte havir juhoti
25.32.15	so 'niṣṭvaiva sviṣṭakṛtam udaṅṅ atyākramya juhvāṃ caiva vasāhomahavanyāṃ copastṛṇīte
25.32.16	dvitīyasya paśor daivatam avadāya vṛkyamedo yūṣann avadhāya tena juhūṃ prorṇuyāt
25.32.17	yūṣṇopasicyābhighārayet
25.32.18	athopabhṛti sviṣṭakṛte arveṣāṃ tryaṅgāṇāṃ sakṛtsakṛt samavadāya vṛkyamedo yūṣann avadhāya tenopabhṛtaṃ prorṇuyāt
25.32.19	samavattam etad yūṣṇopasicya nābhighārayet
25.32.20	athaiva kaṃse vā camase vā vasāhomaṃ gṛhṇīyād yūṣṇopasiñced athābhighārayet
25.32.21	saṃmṛśet paśum
25.32.22	pārśvena vasāhomaṃ prayauyān maṃsataḥ kumbataḥ
25.32.23	jaghanenottaravediṃ parikramyāśrāvayed yājyāyā ardharce pratiprasthātā vasāhomaṃ juhuyāt
25.32.24	pariśiṃṣyāc ca dibhyaḥ
25.32.25	vaṣaṭkṛte havir juhoti
25.32.26	sa evam eva sarveṣāṃ paśūnām
25.32.27	sa yatra vāruṇasya sviṣṭakṛte 'vadyet tad dvir abhighārayet
25.32.28	samavattam evaitad yūṣṇopasicyābhighārayet
25.32.29	tathaiva kaṃse vā camase vā vasāhoma gṛhṇīyād yūṣṇopasicyābhighārayet
25.32.30	saṃmṛśet paśum
25.32.31	pārśvena vasāhomaṃ prayauyān maṃstaḥ kumbataḥ
25.32.32	jaghanenottaravediṃ parikramyāśrāvayed yājyāyā ardharce pratiprasthātā vasāhomaṃ juhuyāt
25.32.33	pariśiṃṣyāc ca digbhyaḥ
25.32.34	athetarad vasāhomahavanyāṃ samavanayet
25.32.35	vaṣaṭkṛte havir juhoti
25.32.36	atha purastād vanaspateḥ samānyo diśaḥ pratiyajet
25.32.37	atha vanaspatinā caret
25.32.38	atha sviṣṭakṛtā
25.32.39	siddham ata ūrdhvam
25.32.40	yatho etad aupamanyavasya kalpaṃ vedayante maitrāvaruṇyāmikṣayā nirūḍhayā yajeteti siddham
25.32.41	atraupavasathikaṃ karma jānīyād yathāmāvāsyāyāṃ saṃnayato 'nyatra piṇḍapitṛyajñāt
25.32.42	saṃvatsaraṃ na kaṃcana pratyavarohen na śīrṣamāṃsaṃ khāden na vayasāṃ māṃsaṃ nāgniṃ citvā rāmām upeyān nāgnicid varṣati dhāved yadi dhāved upāvarteta
25.32.43	annādyam evābhyupāvartata iti brāhmaṇam
25.33.1	athāsmin vājapeye saptadaśānāṃ rathānāṃ trayastrayo 'śvāḥ
25.33.2	ta ekapañcāśatam
25.33.3	uttarataḥ praṣṭiṃ niyuñjyāt
25.33.4	caturviṃśatiṃ paśūn ity agnīṣomīyaś cānūbandhyaś ca caturviṃśau bhavataḥ
25.33.5	atha vai bhavati
25.33.6	sāvitraṃ juhoti karmaṇaḥkarmaṇaḥ purastād iti
25.33.7	dīkṣaṇīyāṃ nirvapsyan sāvitraṃ juhotīti
25.33.8	sāvitrād eva sāvitraṃ bhavati
25.33.9	dīkṣāhutīr hoṣyan sāvitraṃ juhotīti
25.33.10	sāvitraṃ hutvā dīkṣāhutīr juhuyāt
25.33.11	prāyaṇīyāṃ nirvapsyan sāvitraṃ juhotīti
25.33.12	sāvitrād eva sāvitraṃ bhavati
25.33.13	antarhiraṇyāṃ hoṣyan sāvitraṃ juhotīti
25.33.14	sāvitraṃ hutvāntarhiraṇyāṃ juhuyāt
25.33.15	padena caritvā rājānaṃ krītvohyātithyaṃ nirvapsyan sāvitraṃ juhotīti
25.33.16	sāvitrād eva sāvitraṃ bhavati
25.33.17	prathamābhyāṃ pravargyopasadbhyāṃ pracariṣyan sāvitraṃ juhotīti
25.33.18	sāvitraṃ hutvā prathamābhyāṃ pravargyopasadbhyāṃ pracaret
25.33.19	mahāvedyai pūrvaṃ parigrāhaṃ parigrahīṣyan sāvitraṃ juhotīti
25.33.20	sāvitraṃ hutvā sphyam ādadīta
25.33.21	āhavanīyaṃ praṇeṣyan sāvitraṃ juhotīti
25.33.22	sāvitraṃ hutvedhmam ādadīta
25.33.23	rathavāhane sadohavirdhāne saṃmeṣyan sāvitraṃ juhotīti
25.33.24	sāvitraṃ hutvā rathavāhane sadohavirdhāne saṃminuyāt
25.33.25	agnīṣomau praṇeṣyan sāvitraṃ juhotīti
25.33.26	sāvitraṃ hutvāgnīṣomau praṇayet
25.33.27	yūpam ucchrayiṣyan sāvitraṃ juhotīti
25.33.28	sāvitraṃ hutvā prokṣaṇīr ādadīta
25.33.29	svarvantaṃ yūpam utsṛjyāgnīṣomīyaṃ paśum upākariṣyan sāvitraṃ juhotīti
25.33.30	sāvitraṃ hutvā barhiṣī ādadīta
25.33.31	tasya prasiddhaṃ vapayā caritvā vasatīvarīr grahīṣyan sāvitraṃ juhotīti
25.33.32	sāvitraṃ hutvā kumbham ādadīta
25.33.33	paśupuroḍāśaṃ nirvapsyan sāvitraṃ juhotīti
25.33.34	sāvitrād eva sāvitraṃ bhavati
25.34.1	tūparaś caturaśrir bhavatīti
25.34.2	anudiśam aśrī sthāpayitvāgniṣṭhāṃ ca sūryasthāṃ ca saṃminuyāt
25.34.3	pañcaindrān atigrāhyān gṛhṇātīti
25.34.4	sarva evaite sopayāmā grahītavyā bhavanti
25.34.5	mārutyā pracaryaitān saṃjñapayed iti
25.34.6	tantram ulmukaharaṇaṃ tantram adhrigupraiṣo 'bhyāvarteta
25.34.7	saṃjñaptahoma ūrdhve barhiṣī bhindyāt svāhākṛtipraiṣa ājyaṃ dvedhā vibhajed ubhayabhāginya stokīyāḥ
25.34.8	athedaṃ rathacakraṃ prādeśamātraṃ bhūmer ucchritaṃ bhavati
25.34.9	apareṇa parītya pakṣasī saṃmṛśatīti rathacakre evaite saṃmṛśati
25.34.10	athāhājisṛto dakṣiṇāpathenopātītyeti sūtarājanyā evaita uktā bhavanti
25.34.11	mārutā agreṇāhavanīyaṃ parītyeti kṣatrasaṃtrahītāra evaita uktā bhavanti
25.34.12	atha yajamānaṃ tārpyaṃ paridhāpayatīti
25.34.13	ājyenaivaitat tṛptaṃ vāso bhavati
25.34.14	athāpy udāharanti tṛpā nāma vṛkṣāḥ
25.34.15	teṣām evaitad bhavati
25.34.16	athemaṃ vājapeyaṃ sarvasaptadaśam eke bruvate
25.34.17	ādeśād eva bṛhatsāmaikaviṃśaṃ vaiṣṇavīṣu śipiviṣṭavatīṣu stuvīrann iti
26.1.1	athāyaṃ rājasūyo 'rdhasaptadaśair māsaiḥ saṃtiṣṭhate 'rdhaṣoḍaśair vā
26.1.2	tasmin somasaṃsthāḥ pañcaikāhā ahīno dvirātraḥ
26.1.3	ṣaṭ chālāḥ
26.1.4	aṣṭau yūpāḥ ṣaḍ u hāgniṣṭomikā dvipaśau paśubandhe sautrāmaṇyām aṣṭamaḥ
26.1.5	tāvanta evāvabhṛthāḥ
26.1.6	kva u khalu haviṣo havir nirupyata iti
26.1.7	ānumata ity eva brūyāt
26.1.8	kṛṣṇaṃ vāsaḥ kṛṣṇatūṣaṃ dakṣiṇeti
26.1.9	kṛṣṇadaśam ity evedam uktaṃ bhavati
26.1.10	kāmam iṣṭyā paśubandheneti
26.1.11	saṃtanyeṣṭyeṣṭvāgrayaṇena vā pārvaṇena vā yajeta
26.1.12	katham u khalu sākamedhaparuṣīti
26.1.13	mahārātre pūrvā saṃtaniḥ śvo bhūta uttarā pradoṣe
26.1.14	kim u khalv asamuditaṃ bhavatīti
26.1.15	prāg anūyājikāt saṃpraiṣād ity eva brūyāt
26.1.16	bārhaspatyaṃ caruṃ nirvapati brahmaṇo gṛha iti
26.1.17	yo 'nyo yājamānāsaṃyukto brāhmaṇo bhavati
26.1.18	bhagāya caruṃ vāvātāyai gṛha iti
26.1.19	yānyā mahiṣyā eva subhagā bhavati
26.1.20	nairṛtaṃ caruṃ parivṛktyai gṛha iti
26.1.21	durbhagaivaiṣoktā bhavati
26.1.22	pauṣṇaṃ caruṃ bhāgadughasya gṛha iti
26.1.23	mahānasika evaiṣa ukto bhavati
26.1.24	athāpy udāharanti yo bhāgalābhī dogdhi sa eṣaiṣa ukto bhavati
26.1.25	dvādaśāhena ratnināṃ havīṃṣi
26.1.26	trayodaśe maitrābārhaspatyam
26.1.27	dvyaho 'vaśiṣṭa etasyaiva pūrvapakṣasya
26.1.28	tasmin saṃtanībhyāṃ yajeta
26.1.29	atha ced ukthye 'bhiṣecanīye 'gniṃ cinvītaitasminn eva dvirātra āgnikāni sāvitrāṇi hutvokhāḥ saṃbhṛtya paśuśīrṣāṇi ca vāyavyena paśunā yajeta
26.2.1	apāṃ patir asīty apāṃpatīyāḥ
26.2.2	samudriyāṇām evaitā uktā bhavanti
26.2.3	marutām oja stheti niveṣṭyāḥ
26.2.4	āvartānām evaitā uktā bhavanti
26.2.5	sūryavarcasa sthety abhidṛśyāḥ
26.2.6	prasannānām evaitā uktā bhavanti
26.2.7	śakvarī stheti gor u jarāyor evaitā uktā bhavanti
26.2.8	so 'traivāgneyenāṣṭākapālena yajeteti
26.2.9	sadyaḥ saṃtiṣṭhamāna ukthya etat sūtraṃ bhavaty atha ced atipravardheta tadānīm evāgneyenāṣṭākapālena yajeta
26.2.10	śvo bhūte sārasvatena
26.2.11	daśadaśātra camasam abhisaṃjānata iti
26.2.12	hotṛcamase codgātṛcamase ca saptasapta
26.2.13	athetareṣu navanava
26.2.14	prasarpaṇaprabhṛtaya evaite bhavanty apsuṣomāntāḥ
26.2.15	athāyaṃ pratīcīnastomaḥ keśavapanīyo 'tirātraḥ ṣoḍaśiko bhavati
26.2.16	tasya hāgniṣṭomikāni stotrāṇy āvṛttāni bhavanty ekaviṃśo bahiṣpavamānaḥ saptadaśāny ājyāni mādhyaṃdinaś ca pavamānaḥ pañcadaśāni pṛṣṭhāny ārbhavaś ca pavamānas trivṛdyajñāyajñiyam iti
26.2.17	atha pratīcīnastomāya keśavapanīyāyātirātrāya dīkṣate
26.2.18	tasya ṣaḍ dīkṣāḥ ṣaḍ upasadas trayodaśyāṃ prasutaś caturdaśyām udavasānam
26.2.19	athaitasminn eva pakṣāvaśeṣe vyuṣṭaye dvirātrāya dīkṣate
26.2.20	sa etāṃ caikāṃ rātriṃ pūrvapakṣasya dīkṣito bhavati dve cāparapakṣasya
26.2.21	tāsāṃ dvādaśopasadaḥ
26.2.22	athopavasati
26.2.23	athopavasathīye 'hany amāvāsyāyāṃ pūrvam ahar bhavaty uttarasminn uttaram iti
26.2.24	saṃtiṣṭhate vyuṣṭir dvirātraḥ
26.2.25	athottarāṃ śālām adhyavasyet
26.2.26	atha mathitvāgnīn vihṛtyodayanīyāyāgniṣṭomāya dīkṣate
26.2.27	tasya tisro dīkṣās tisra upasadaḥ saptamyāṃ prasutaḥ
26.2.28	saṃtiṣṭhata eṣa udayanīyo 'gniṣṭomaḥ sahasradakṣiṇaḥ
26.2.29	athaitasminn eva pakṣāvaśeṣe kṣatrasya dhṛtinābhividhatte devikāhavirbhis traidhātavīyayā sautrāmaṇyeti
26.2.30	saṃtiṣṭhate rājasūyo 'rdhasaptadaśair māsaiḥ
26.2.31	atha śālīkeḥ keśavapanīyāntaḥ
26.2.32	te 'rdhaṣoḍaśāḥ
26.3.1	athāto 'ñjasavaḥ
26.3.2	prasiddham eva prathamo 'rdhamāsaḥ saṃtiṣṭhate
26.3.3	pañcāhena cāturmāsyāni dvyahena saṃtanī aṣṭame 'hanīndraturīyaṃ navame 'hni pūrvāṇi devikāhavīṃṣi daśame 'hny uttarāṇy ekādaśe dvādaśe trayodaśa iti triṣaṃyuktaiś caturdaśe vaiśvānaro dvādaśakapālaḥ pañcadaśe vāruṇo yavamayaś carur iti māsaḥ
26.3.4	dvādaśāhena ratnināṃ havīṃṣi trayodaśe maitrābārhaspatyaṃ dvyahena saṃtanī ardhamāsenābhiṣecanīya ukthya iti dvau māsau
26.3.5	ardhamāsena saptadaśo daśapeyo 'rdhamāsaṃ dīkṣite dīkṣitavratīti trayo māsāḥ
26.3.6	ardhamāsena pratīcīnastomaḥ keśavapanīyo 'tirātro 'rdhamāsena vyuṣṭirdvirātra iti catvāro māsāḥ
26.3.7	ardhamāsena kṣatrasya dhṛtir iti
26.3.8	te 'rdhapañcamāḥ
26.3.9	atha śālīkeḥ
26.3.10	saptāhena pavitro 'gniṣṭomaḥ sa evam eva pakṣāvaśeṣaṃ siddham ā vāruṇād dvādaśāhena ratnināṃ havīṃṣi trayodaśe maitrābārhaspatyaṃ dvyahena saṃtanī iti māsaḥ
26.3.11	ardhamāsenābhiṣecanīya ukthyo 'rdhamāsena saptadaśo daśapeya iti dvau māsau
26.3.12	ardhamāsena pratīcīnastomaḥ keśavapanīyo 'tirātro 'rdhamāsena vyuṣṭir dvirātra iti trayo māsāḥ
26.3.13	ardhamāsena kṣatrasya dhṛtir iti
26.3.14	te 'rdhacaturthāḥ
26.3.15	atha patantakaḥ
26.3.16	dvādaśa dīkṣā dvādaśopasadaḥ
26.3.17	saptāho 'hīno rājasūyaḥ
26.3.18	yathāvakāśam itarai rājasūyahavirbhir yajate
26.3.19	atha devikāhavirbhir yajate
26.3.20	atha traidhātavīyayā yajate
26.3.21	atha sautrāmaṇyā yajate
26.3.22	saṃtiṣṭhate rājasūyaḥ
26.4.1	athemam iṣṭikalpaṃ pañcadaśasāmidhenīkaṃ ca saptadaśasāmidhenīkaṃ ca samāmanāmaḥ
26.4.2	tatra siddhaṃ yājamānaṃ baudhāyanasya kalpaḥ
26.4.3	yathāmnāyaṃ śālīkeḥ
26.4.4	trīṃs tṛcān anubrūyād iti
26.4.5	triḥ prathamām anūcya tisro 'nantarā anubrūyāt trir uttamām
26.4.6	tāḥ pañcadaśa
26.4.7	pañcadaśānubrūyād iti
26.4.8	ekādaśemāḥ sāmidhenyaḥ samāmanāmaḥ
26.4.9	tāsāṃ triḥ prathamām anvāha trir uttamām
26.4.10	tāḥ pañcadaśa
26.4.11	saptadaśānubrūyād ekaviṃśatim anubrūyāc caturviṃśatim anubrūyāt triṃśatam anubrūyād dvātriṃśatam anubrūyāt ṣaṭtriṃśatam anubrūyāc catvāriṃśatam anubrūyāc catuścatvāriṃśatam anubrūyād aṣṭācatvāriṃśatam anubrūyād iti dhāyyāloka etā dhātavyā bhavanti
26.4.12	āgneyyaḥ sarvā gāyatryaḥ
26.4.13	sarvāṇi chandāṃsy anubrūyād aparimitam anubrūyād iti dhāyyāloka evaitā dhātavyā bhavanti
26.4.14	naitāḥ sarvā gāyatryaḥ
26.4.15	gāyatrī puro'nuvākyā bhavati triṣṭug yājyā
26.4.16	purastāllakṣmā puro'nuvākyā bhavaty upariṣṭāllakṣmā yājyā
26.4.17	mūrdhanvatī puro'nuvākyā bhavati niyutvatyā yajaty upāṃśuyājam antarā yajatīti
26.4.18	darśapūrṇamāsayor evaitad upapadyate nānyatra
26.5.1	athemāḥ kāmyā iṣṭayo niṣpurīṣeṇaiva prayoktavyā bhavanti
26.5.2	sa saṃvatsaraṃ payovrataḥ syād dvādaśāhaṃ vā yāvad vā śaṃsīta
26.5.3	tāsāṃ yāḥ samānasaṃyojanā ekāṃ cet tāsāṃ nirvapet sarvā evaitā nirvaptavyā bhavanti yatho etad anāyukto 'gniparicaro 'lpam uddhṛtya punar apy uddharati
26.5.4	katham atra prāyaścittaṃ sidhyatī3 na sidhyatī3 iti
26.5.5	sidhyatīty eka āhuḥ
26.5.6	atha haika āhur na sidhyatīti
26.5.7	nirdiṣṭabhāgo vā etayor anyo 'nirdiṣṭabhāgo 'nya iti
26.5.8	ubhāv u khalv imāv anirdiṣṭabhāgau bhavataḥ
26.5.9	naiva sidhyatīti
26.5.10	tantraṃ dhṛṣṭer ādānam
26.5.11	gārhapatyasakāśād dhṛṣṭim ādadīta
26.5.12	tayāhavanīye vaiśvānarasya kapālāny upadadhyāt
26.5.13	pradakṣiṇam āvṛtya gārhapatye mārutasya kṛtāni piṣṭāni samupya saṃyutya vyabhimṛśya piṇḍau kṛtvāgreṇa mārutasya piṇḍaṃ paryāhṛtyāhavanīye vaiśvānaram adhipṛñjyāt
26.5.14	pradakṣiṇam āvṛtya gārhapatye mārutaṃ tvacaṃ grāhayitvemaṃ tvacaṃ grāhayet
26.5.15	amuṃ paryagni kṛtvemaṃ paryagni kuryāt
26.5.16	amuṃ śrapayitvemaṃ śrapayet
26.5.17	api vobhayam evobhayatra kuryāt
26.5.18	tasya śṛtasyāsādanaṃ dakṣiṇaṃ paridhisaṃdhim aparaṃ vimucya dakṣiṇaṃ vā paridhim agreṇa
26.5.19	siddham ata ūrdhvam
26.5.20	etasmin vā etau mṛjāte yo vidviṣāṇayor annam attīti
26.5.21	itaram itareṇety evaiṣa ukto bhavati
26.5.22	yaṃ mṛdho 'bhi praveperan rāṣṭrāṇi vābhi samiyur iti
26.5.23	prativeśā rājāno mṛdhaḥ
26.5.24	sva eva janapadā rāṣṭrāṇi viśaḥ
26.5.25	yo hatamanāḥ svayaṃpāpa iva syād iti
26.5.26	sati bale hatamanāḥ svayaṃpāpa iva syād iti
26.5.27	sādhurūpe kule svayaṃpāpaḥ
26.5.28	yasmai prattam iva san na pradīyeteti
26.5.29	prattam anupākṛtaṃ pratibadhyamānam evaitad bhavati
26.5.30	athāsyām adhvarakalpāyām iḍāntaṃ prathamaṃ tantraṃ kuryāt
26.5.31	tṛtīyena sahāvaśeṣaṃ vartayet
26.5.32	katham atra bhakṣā iti
26.5.33	tatratatra vā bhakṣayet
26.5.34	api vā sarvāsāṃ samavadāya hutvāntato bhakṣayet
26.5.35	anaḍvān hotrā deya iti
26.5.36	yajamānasyaivaiṣa gauṣṭhād dātavyo bhavati
26.5.37	vediṃ parigṛhyārdham uddhanyād ardhaṃ neti
26.5.38	dakṣiṇaṃ vā veder ardham aparaṃ veti
26.5.39	aindrasyāvadāya vaiśvadevasyāvadyed athaindrasyopariṣṭād iti
26.5.40	dve evaite avadāne ukte bhavataḥ
26.5.41	upādhāyyapūrvayaṃ vāso dakṣiṇeti
26.5.42	praveṇato vāntato vā tāmrāṇi vā nīlāni vā sūtrāṇy upahitāni bhavanti
26.5.43	api vopadhānarajjur evaiṣoktā bhavati
26.5.44	athāsyāṃ sajñāneṣṭyāṃ sakṛd evānuvācayet sakṛd āśrāvayet
26.5.45	dve hy asyai yājyānuvākye bhavataḥ
26.6.1	atha vai bhavati
26.6.2	yadi nāvagacched imam aham ādityebhyo bhāgaṃ nirvapāmy āmuṣmād amuṣyai viśo 'vagantor iti nirvaped iti nirupyoparamati
26.6.3	paridānāntaṃ karma kṛtvāthaitān vrīhīn kṛṣṇājine samupyottarārdhe 'gnyagārasyāsañjayet
26.6.4	athāvagate saṃsādayet
26.6.5	prokṣaṇaprabhṛtinā karmaṇā pratipadyeta
26.6.6	siddham ata ūrdhvam
26.6.7	yathā nakhanirbhinnāyām evaṃ śatakṛṣṇalāyām
26.6.8	purā vā taṇḍulānām āvapanād rukmam avadadhyāc chṛtam uttaram api vainaṃ śṛtam eva suvarṇarajatābhyāṃ rukmābhyāṃ parigṛhyāntarvedy āsādayet
26.6.9	āgneyasya ca saumyasya caindre samāśleṣayed iti
26.6.10	vyabhimṛṣṭānāṃ piṇḍānāṃ purādhipṛñjanāt samāśleṣayitavyaṃ bhavati
26.6.11	sarveṣām abhigamayann avadyatīti sadaivatasya sasviṣṭakṛtkasyety evedam uktaṃ bhavati
26.6.12	atho khalu yāvatīḥ samā eṣyan manyeta tāvanmānaṃ syād iti
26.6.13	triṃśadvarṣaś cet syāt saptatimānaṃ kurvīta
26.6.14	catvāriṃśadvarṣaś cet syāt ṣaṣṭimānaṃ kurvīta
26.6.15	eṣa evaitasyābhivṛddhikalpaḥ
26.6.16	atha vāruṇeṣu ca saṃjñāneṣṭyāṃ ca sakṛd evānuvācayet sakṛd āśrāvayet sakṛt pradānāḥ samānadevatāḥ
26.6.17	āponaptrīyaṃ caruṃ punaretya nirvaped iti
26.6.18	ko nu khalv apāṃ napād bhavatīti
26.6.19	vaidyuta ity eva brūyāt
26.6.20	kṛṣṇāmadhu ceti
26.6.21	pauttikam ity evedam uktaṃ bhavati
26.6.22	anastrigadham iti
26.6.23	trivalīkam ity evedam uktaṃ bhavati
26.6.24	athāpy udāharanti tricchadiṣkam ity evedam uktaṃ bhavati
26.6.25	yathā tridhātāv evaṃ saṃdigdhapuroḍāśasyāvadānakalpaḥ
26.7.1	sa sarpān asṛjateti
26.7.2	māsā evaita uktā bhavanti
26.7.3	sa vayāṃsy asṛjateti
26.7.4	chandāṃsy evaitāny uktāni bhavanti
26.7.5	sa vaiva syād iti
26.7.6	purāṇagārhapatyam abhyupadiśanti
26.7.7	tasya paśuvelāyām ulmukam ādāya dakṣiṇayā dvāropanirhṛtya dakṣiṇena sadaḥ parītya dakṣiṇena mārjālīyaṃ dhiṣṇiyaṃ paryāhṛtyāntareṇa yūpaṃ cāhavanīyaṃ copātihṛtyāntareṇa cātvālotkarāv udaṅṅ upanirhṛtya tena paśuṃ śrapayeyuḥ
26.7.8	atha yad āhavanīyād ulmukaṃ syād vapayā tat sahāhareyuḥ
26.7.9	kiṃdevatyāni khalv apāvyāni bhavantīti
26.7.10	dve prājāpatye āgneyaṃ vāyavyaṃ vaiśvadevam iti
26.7.11	iṣṭargo vā adhvaryur yajamānasyeṣṭarga iti
26.7.12	uṣṇāgram ity evedam uktaṃ bhavati
26.7.13	athāpy udāharanty adhvaryur evaiṣa ukto bhavati
26.7.14	āsanyān mā mantrāt pāhi kasyāś cid abhiśastyā iti
26.7.15	anuvyāhāro ha vā āsanyo mantraḥ
26.7.16	tasmān mā pāhīty evedam uktaṃ bhavati
26.7.17	tasmād yajñavāstu nābhyavetyam iti
26.7.18	ahorātrāv ity ekam
26.7.19	yāvad agnayaḥ śītāḥ syur ity etad ekam
26.7.20	yāvad enam abhivarṣed ity etad aparam
26.7.21	dvau samudrau vitatāv ajūryāv iti
26.7.22	ahorātrāv evaitāv uktau bhavataḥ
26.7.23	paryāvartete jaṭhareva pādā iti
26.7.24	udare pādā ity evedam uktaṃ bhavati
26.7.25	tayoḥ paśyanto atiyanty anyam apaśyantaḥ setunātiyanty anyam iti
26.7.26	ahaḥ paśyanto atiyanti rātriṃ svapnena setunātiyanty anyam iti
26.7.27	dve dradhasī satatī vasta eka iti
26.7.28	ādityo 'horātre vasta ity evedam uktaṃ bhavati
26.7.29	tirodhāyaity asitaṃ vasānaḥ śukram ādatte anuhāya jāryā iti
26.7.30	rātriṃ vasānas tirodhāyaiti śukram ādatte 'har ity evedam uktaṃ bhavati
26.7.31	kīṭāvapannasyeti
26.7.32	katamo nu khalv ayaṃ kīṭo bhavati
26.7.33	ya evaiṣa piṇḍān saṃvartayatīti
26.7.34	nitye grahaṇe vaiṣṇavīm ṛcam anuvartayatīti
26.7.35	pṛṣadājya evaiṣānuvartayitavyā bhavati
26.8.1	athāto 'tigrāhyān vyākhyāsyāmaḥ
26.8.2	ime nv eva pṛṣṭhyātigrāhyāḥ pañcaindrā vājapeye
26.8.3	paraḥsāmānaś cārvāksāmānaś ca sauryo vaiṣuvate
26.8.4	vaiśvakarmaṇādityau gavāmayane
26.8.5	prājāpatyo mahāvrate
26.8.6	bārhaspatyo bṛhaspatisave
26.8.7	vaimṛdhe codbhidi ca tviṣim ati ca vṛṣā so aṃśuḥ pavata iti ca
26.8.8	dvāv aśvamedhe mahimānau
26.8.9	ādeśād evāśvasya vapāṃ mahimābhyāṃ parijuhuyāt
26.8.10	katham u khalu paraḥsāsnāṃ bhakṣo bhavatīti
26.8.11	rudravadgaṇasya soma deva te mativido mādhyaṃdinasya savanasya triṣṭupchandaso 'dbhir oṣadhībhiḥ pītasyauṣadhībhiḥ prajābhiḥ pītasya prajābhiḥ prajāpatinā pītasya madhumata upahūtasyopahūto bhakṣayāmīti
26.8.12	eṣa evārvāksāmnām āvṛtto bhakṣaḥ
26.8.13	aṣṭāprūḍ ḍhiraṇyaṃ dakṣiṇeti
26.8.14	aṣṭāpilakam ity evedam uktaṃ bhavati
26.8.15	dvau ced garbhau syātāṃ dvādaśaprūṭ syāt
26.8.16	eko ha mahākośaḥ syād dvāv avāntarakośau syātām
26.8.17	athāsthigarbhāyā ājyenaivaitāny asthāni samudāyutya madhyamena parṇenāntaḥparidhi ninayed bhūr bhuvaḥ suvar iti
26.9.1	yad ālabdhāyām abhro bhavatīti
26.9.2	ālabdhāyāṃ ced abhraḥ syāt saṃsthāpayed eva
26.9.3	atha ced upākṛtāyām abhraḥ syād anyam etasmin sthāna upākṛtyottaram ameghasaṃpannam etayāgamyerann iti
26.9.4	atheme jayā abhyātānā rāṣṭrabhṛta ity āhitāgneś cānāhitāgneś cānyatra vihārād dṛṣṭā bhavanti
26.9.5	abhisamārambhāt tv evainān ācāryāḥ prāk sviṣṭakṛta upajuhvati
26.9.6	aṣṭau vasava iti
26.9.7	katame nu khalv ime vasavo bhavantīti
26.9.8	pṛthivy antarikṣaṃ dyaur agnir vāyur ādityaś candramā āpa ity ete 'ṣṭau vasavaḥ
26.9.9	eteṣu vā idaṃ sarvaṃ pratiṣṭhitaṃ yad idaṃ kiṃ ca
26.9.10	ya evaṃ veda praty eva tiṣṭhati
26.9.11	ekādaśa rudrā iti
26.9.12	prāṇā evaita uktā bhavanti
26.9.13	dvādaśādityā iti
26.9.14	māsā evaita uktā bhavanti
26.9.15	pañca gṛhyante navanava gṛhyante pañcadhā vigṛhyante
26.9.16	navanavāṃśavo bhavanti
26.9.17	atha ya eva daśamo mantra eteṣām evaiṣo 'bhigrahaṇārtho dṛṣṭo bhavati
26.9.18	tāṃ dugdhvā brāhmaṇāya dadyād yasyānnaṃ nādyād iti
26.9.19	bhaikṣāya pratyavasthitāyaivaiṣā dātavyā bhavati
26.9.20	kiṃdevatyā u khalv atiriktasomā bhavantīti
26.9.21	yaṃyaṃ graham abhyatiricyeraṃs tattaddevatyā eva syur ity etad ekam
26.9.22	athāparam
26.9.23	vijñāyata u khalv eṣāṃ brāhmaṇam atha kasmād aindro yajña ā saṃsthātor ity etasmād aindrāvaiṣṇavā eva bhavanti
26.9.24	tena śītībhavatā ṣaḍahasaṃsthāṃ kāṅkṣeyur iti
26.9.25	ṣaḍahabrāhmaṇam evaitad bhavati
26.9.26	atha ced ahaḥsaṃyoga evam āpadyeta yathāpi nava madhyamāni sāṃvatsarikāṇy ahāni saṃnigaccheyus tadānīm evainaṃ śītīkṛtvā saṃcinuyuḥ
26.9.27	atha ced udayanīye 'tirātra etad eva
26.9.28	prajā vai sattram āsata tapas tapyamānā ajuhvatīr iti
26.9.29	tat pṛcchanti katamat tat sattraṃ bhavatīti
26.9.30	yad evaitad anāhitāgnayo vṛthāśramaṃ śrāmyanty etat sattraṃ bhavatīti
26.10.1	āśvinaṃ prāg āśvinam iti
26.10.2	kiyan nu khalv āśvinaṃ bhavatīti
26.10.3	dviyojanaṃ vā yāvad vāśvo 'hnā gacchet
26.10.4	dvistāvā vedir bhavatīti
26.10.5	āgnikasya prakramasya caturaśrakṛtasyākṣṇayāmānam ādadīta
26.10.6	sa prakramaḥ syāt
26.10.7	tena vediṃ vimimīta
26.10.8	api vā viṃśatyāś ca rathākṣāṇām ekaviṃśatyāś ca padānām aṣṭāṅgulasya ca caturviṃśaṃ bhāgam ādadīta
26.10.9	sa prakramaḥ syāt
26.10.10	tena vediṃ vimimīte
26.10.11	tristāvo 'gnir bhavatīti
26.10.12	trayaḥ saptavidhāḥ
26.10.13	sa ekaviṃśatividhaḥ
26.10.14	athaitau hradau madhyato devayajanasya joṣayata iti
26.10.15	kimarthau khalv imau hradau bhavata iti
26.10.16	aśvaplāvano ha dakṣiṇa āvabhṛthika uttaraḥ
26.10.17	dvau dāsāv anujāyai ca putro 'nvādheyāyai ceti
26.10.18	yo 'sya pitur anujāyāḥ putraḥ sa purastān nayaty atha yo 'sya mātur anvādheyāyai putraḥ so 'paraḥ
26.10.19	jaratpūrvayā savyaṃ jānu veṣṭayitveti
26.10.20	upadhānarajjur evaiṣoktā bhavati
26.10.21	śataṃ vai talpyā rājaputrā iti
26.10.22	pratihitā evaita uktā bhavanti
26.10.23	śataṃ rājāna ugrā iti
26.10.24	rājanyā evaite nābhiṣecyā bhavanti
26.10.25	atha sāvitram aṣṭākapālaṃ prātar nirvapatīti
26.10.26	eṣaiva prathamā sāvitrī
26.10.27	vaiśvadevaparuṣi dvitīyā
26.10.28	aparāhṇe tṛtīyā
26.10.29	etad atraikāhikaṃ karma jānīyāt
26.10.30	uttarataś ca devayajanād udavasyec cāturmāsikānāṃ paśūnām evaṃ vāyavyāya paśava evaṃ tūparāya
26.10.31	saptāhāny etayeṣṭyā yajata iti
26.10.32	katham atra bhakṣā iti
26.10.33	tatratatra vā bhakṣayed api vā purastād evaitasmai saptāhāya
26.10.34	yūpam āmnāye rājjudālam agniṣṭhaṃ minotīti
26.10.35	śleṣmātaka ity evedam uktaṃ bhavati
26.10.36	athāpy udāharanti rājjudālam agniṣṭhaṃ minoti bhrūṇahatyāyā apahatyai
26.10.37	pautudravāv abhito bhavataḥ puṇyasya gandhasyāvaruddhyā iti
26.10.38	tṛtīyaṃ dakṣiṇānāṃ dadātīti
26.10.39	āgnikānām u ha tṛtīyaṃ kāmapreṇa saha tṛtīyam atirātre tṛtīyam
26.10.40	catuṣṭoma eṣa bhavati
26.10.41	caturutrarīya eṣa catuṣṭomo bhavati
26.11.1	ekasmai svāhā dvābhyāṃ svāheti
26.11.2	katham u khalv etān anuvākāñ juhuyād iti
26.11.3	yathāprakṛtyas tathānantarāyaṃ hotavyāḥ
26.11.4	caturviṃśatiṃ raśanā ādāya yūpān abhyāyanti catasraścatasra itare parikarmiṇa iti
26.11.5	katham etāsu niyuñjyād iti
26.11.6	aśvas tūparo gomṛga iti te trayaḥ samānaraśanāḥ
26.11.7	rarāṭyeṣu tisraḥ
26.11.8	paryaṅgyeṣu pañca
26.11.9	agnaye 'nīkavate rohitāñjir anaḍvān ity eteṣv aṣṭau
26.11.10	somāya svarājñe 'novāhāv anaḍvāhāv ity eteṣu sapta
26.11.11	athaiteṣāṃ trayastrayaḥ samānaraśanāḥ
26.11.12	mukhyasyaivaiṣāṃ caturthī bhavati
26.11.13	samānaṃ karmā paryagnikaraṇāt
26.11.14	paryagnikṛtānām eteṣāṃ paśūnām ūnaviṃśatir utsṛjyanta ekacatvāriṃśatam atiśiṣyante
26.11.15	dvicatvāriṃśatam eṣāṃ śāsā bhavanty aśve 'tra dvau samāsaṃ gacchataḥ
26.11.16	athetareṣāṃ pratipaśu saṃpadyanta indrāgnibhyām ojodābhyām uṣṭārāv iti
26.11.17	prāsaṅgyāv evaitāv uktau bhavataḥ
26.11.18	athaitasmiñ chalmaliśarca āśupiṣṭāni saṃyutyeti
26.11.19	āśukānām evaitāni vrīhīṇāṃ piṣṭāni śalmaliśleṣmaṇā saṃyutāni bhavanti
26.11.20	pṛthak pratiprasthātāro 'vadyanti
26.11.21	teṣāṃ maitrāvaruṇā evānubrūyuḥ
26.11.22	catvāry evaitāni pradānāni bhavanti
26.11.23	iluvardāya svāhā balivardāya svāheti
26.11.24	sūryācandramasāv evaitāv uktau bhavataḥ
26.11.25	athāpy udāharanti saṃvatsaro vā iluvardaḥ parivatsaro balivarda iti
26.11.26	tasya mūrdhni juhoti jumbakāya svāheti
26.11.27	kiṃdevatyā u khalv iyam āhutir bhavatīti
26.11.28	vāruṇīty eva brūyāt
26.11.29	kikidīvir vidīgaya iti
26.11.30	vididihīvikīdīha kikidīvir bhavati
26.11.31	pṛṣata u pataṃgo vidīgayaḥ
26.11.32	athaitān paśūn upākaroty āgneyam aindrāgnam āśvinam iti
26.11.33	yamā evaite chāgāḥ samānayonayo bhavanti
26.11.34	teṣām uktaṃ caraṇaṃ yathaikādaśinānāṃ paśūnām
26.11.35	kiṃdevatyā u khalv ṛtupaśavo bhavantīti
26.11.36	ṛtudevatā ity etad ekam
26.11.37	athāparam
26.11.38	āgneyāḥ prathamā aindrā dvitīyā vaiśvadevās tṛtīyā maitrāvaruṇāś caturthā bārhaspatyāḥ pañcamāḥ sāvitrāḥ ṣaṣṭhāḥ saṃvatsarāya nivakṣasa iti prājāpatyāḥ
26.12.1	athāyaṃ dvādaśāha ubhayavidho bhavaty ahīno vā sattraṃ vā
26.12.2	sa yady u haiko dīkṣate 'hīno bhavati
26.12.3	atha yadi bahavaḥ sattram
26.12.4	yadi caivāhīno yadi ca sattram ubhayathaivobhayato'tirātro bhavati
26.12.5	anyatarato 'tirātrā hy ahīnā bhavanty ubhayato'tirātrāṇi sattrāṇi
26.12.6	ādeśād evobhayato'tirātro 'hīno bhavaty ādeśāt tu sattram anatirātraṃ yathaitad agniṣṭomāyanaṃ sārasvatam ayanaṃ viśvasṛjāmayanam iti
26.12.7	katham u khalv eṣāṃ saṃnivāpaḥ syād iti
26.12.8	sāvitrebhyaḥ prathamaṃ saṃnivaperan
26.12.9	hutvā sāvitrāṇi visamārohyāgnihotrāṇi juhuyuḥ
26.12.10	atha vāyavyāya paśave saṃnivaperan
26.12.11	vāyavyeneṣṭvā visamārohyaivāgnihotrāṇi juhuyuḥ
26.12.12	atha yadi dīkṣaṇīyāyai saṃnivaperaṃs teṣāṃ tat saṃnyuptāny eva syur vyudavasānīyāt
26.12.13	vyudavasāyaiva prativeśā yajñapucchāni kurvīran
26.12.14	katham u khalu saṃdīkṣitā viṣṇukramān kramerann iti
26.12.15	mahāpāśābhiparītā vā krameran
26.12.16	api vā pāśān abhisaṃdhitvābhikramaḥ syād athāha kramasvāthāha kramasveti
26.12.17	atigurus tathā kalpaḥ syāt
26.12.18	yatho etat sūtraṃ bhavati ṣaṣṭhyām upasady uttaravediṃ saṃnivapanty api vaikādaśyām iti
26.12.19	anagnicaya evaitad upapadyate na sāgnicaye
26.12.20	katham u khalv eṣām ahīnasaṃtatir bhavatīti
26.12.21	vasatīvarīṇām abhigrahaṇenādhvaryuḥ saṃtanotīdhmābarhiṣor upakalpanena ca payasāṃ viśāsanena ca vāco yamyena brahmātipraiṣeṇa hotā punarabhyāsena ca subrahmaṇyayodgātā yajñasya punarālambhena yajamānaḥ
26.12.22	pracaranta evaitad dhruvājyaṃ samādadate
26.12.23	athemāni savanāni barhīṃṣi saṃcinuyuḥ
26.12.24	teṣāṃ mahārātra utthāyāgnīdhra ājyāni gṛhṇanto jvalayerann iti
26.13.1	katham u khalu divā prātaranuvākasyāhna upakramo bhavatīti
26.13.2	tat patnīsaṃyājāntaṃ vā hṛdayaśūlāntaṃ vāhaḥ kṛtvā samupanahya rājānaṃ kāle vasatīvarīr abhigṛhyāhīnasaṃtatiṃ kṛtvā grāvovāyavyaṃ saṃprakṣālya droṇakalaśe daśāpavitre samavadhāyāgnīdhraṃ drutvā samiddhārā yanti
26.13.3	āhṛtya samidha āhavanīya upasādayanti
26.13.4	parihṛtāsu vasatīvarīṣv āhūtāyāṃ subrahmaṇyāyāṃ saveśanīyāḥ samidho 'bhyādhāyedhmābarhiḥ saṃnahya payāṃsi viśiṣyāgnidhraṃ drutvāgnīdhre saṃveśanarūpāṇi kṛtvā prātaḥkarmaṇā pratipadyate
26.13.5	prasiddhena mahārātrikeṇa
26.13.6	siddham ata ūrdhvam
26.13.7	upastambhanaṃ vā etad yajñasya yad atigrāhyāś cakre pṛṣṭhānīti
26.13.8	trivṛc caikaviṃśaś ca cakre āgneya upastambhanam
26.13.9	pañcadaśaś ca triṇavaś ca cakre aindra upastambhanaṃ saptadaśaś ca trayastriṃśaś ca cakre saurya upastambhanam
26.13.10	yatho etad baudhāyanasya kalpaṃ vedayante nirmanthyo mantravān bhavatīti
26.13.11	ādhvaryavā evātra mantrā āvartante nāgnimanthanīyāḥ
26.13.12	svayam ṛtuyājam evaitad ahar bhavati naitad ahar anyonyasyartuyājaṃ yajatīti
26.14.1	āśrāvyādhvaryur anyasmai grahaṃ pradāyaitenaiva yathetam etya jaghanena havirdhāne upaviśyartusaṃpraiṣam uktvopotthāya hutvā vyavanīya pradakṣiṇam āvṛtya yatrāyākṣīt tat prāṅāsīno hotṛbhakṣaṃ bhakṣayet pratyaṅṅāsīno 'dhvaryubhakṣam
26.14.2	pārucchepīr hotā śaṃsati vālakhilyā maitrāvaruṇo viharati vṛṣākapiṃ brāhmaṇācchaṃsī śaṃsaty evayāmarutam acchāvākaḥ
26.14.3	kiṃkarmā tarhy adhvaryur bhavatīti pratyāgṛṇātīty eva brūyāt
26.14.4	yā etā adhvaryur anuṣṭubha uddhṛtyāharati tāś catasro gāyatryas tās tisro 'nuṣṭubhaḥ
26.14.5	soma rājann ehy avarohety etasyai gāyatryai padamātreṇa rājānam upāvaharet
26.14.6	katham u khalu daśamam ahar bhaktyā sarvacaturviṃśaṃ ca bhavati triṣṭomaṃ cānyatra tūṣṇīṃstomād iti
26.14.7	caturviṃśo bahiṣpavamānaḥ pañcadaśaṃ brahmasāma trayastriṃśam agniṣṭomasāma
26.14.8	tāsām u ha navāgacchanti
26.14.9	tāś caturviṃśatiḥ saṃpadyante
26.14.10	etad evāpi daśamam ahar bhaktyā sarvacaturviṃśaṃ ca bhavati triṣṭomaṃ cānyatra tūṣṇīṃstomād iti
26.14.11	upasṛjan mātre vatsaṃ dhārayan dharuṇo dhayann iti
26.14.12	kiṃdevatyā u khalv iyam āhutir bhavatīti
26.14.13	prājāpatyety eva brūyād iti
26.15.1	athemaṃ dvādaśāhaṃ grahāgrair eva prativyūhāmaḥ
26.15.2	athemaṃ tasya navāhāni prativyūhaṃ gacchanti yāny anyāni prāyaṇīyodayanīyābhyāṃ daśamāc cāhnaḥ
26.15.3	atha chandomāḥ
26.15.4	tat ṣaḍ eva
26.15.5	svasthāno hi prathamas trirātraḥ
26.15.6	gāyatrīprātaḥsavane prathame trirātre 'ṣṭau kṛtvo 'gre prathamam upāṃśv abhiṣavam abhiṣuṇuyāt
26.15.7	ekādaśa kṛtvo dvitīyam
26.15.8	dvādaśa kṛtvas tṛtīyam
26.15.9	mahāṃ indro nṛvad ā carṣaṇiprā ity etayā triṣṭubhā māhendraṃ gṛhṇīyāt
26.15.10	adabdhebhiḥ savitaḥ pāyubhiṣ ṭvam ity etayā jagatyā sāvitram
26.15.11	aṣṭākapālān prātaḥsavanīyān kuryāt
26.15.12	ekādaśakapālān mādhyaṃdinīyān
26.15.13	dvādaśakapālāṃs tṛtīyasavanīyān
26.15.14	vasumadgaṇena gāyatracchandasā prātaḥsavanīyān bhakṣayet
26.15.15	rudravadgaṇena triṣṭupchandasā mādhyaṃdinīyān
26.15.16	ādityavadgaṇena jagatīcchandasā tṛtīyasavanīyān iti
26.15.17	atha jagatīprātaḥsavane dvitīye trirātre dvādaśa kṛtvo 'gre prathamam upāṃśv abhiṣavam abhiṣuṇyāt
26.15.18	aṣṭau kṛtvo dvitīyam
26.15.19	ekādaśa kṛtvas tṛtīyam
26.15.20	mahāṃ indro ya ojasety etayā gāyatryā māhendraṃ grahaṃ gṛhṇīyāt
26.15.21	vāmam adya savitar ity etayā triṣṭubhā sāvitram
26.15.22	dvādaśakapālān prātaḥsavanīyān kuryāt
26.15.23	aṣṭākapālān mādhyaṃdinīyān
26.15.24	ekādaśakapālāṃs tṛtīyasavanīyān
26.15.25	ādityavadgaṇena jagatīcchandasā prātaḥsavanīyān bhakṣayet
26.15.26	vasumadgaṇena gāyatracchandasā mādhyaṃdinīyān
26.15.27	rudravadgaṇena triṣṭupchandasā tṛtīyasavanīyān iti
26.15.28	atha triṣṭupprātaḥsavane tṛtīye trirātra ekādaśa kṛtvo 'gre prathamam upāṃśv abhiṣavam abhiṣuṇuyāt
26.15.29	dvādaśa kṛtvo dvitīyam aṣṭau kṛtvas tṛtīyam
26.15.30	mahāṃ indro ya ojasety etāṃ gāyatrīṃ trir abhyāvartayed anupayāmām
26.15.31	sā jagatī saṃpadyate
26.15.32	tayā māhendraṃ gṛhṇīyāt
26.15.33	hiraṇyapāṇim ūtaya ity etayā gāyatryā sāvitram
26.15.34	ekādaśakapālān prātaḥsavanīyān kuryāt
26.15.35	dvādaśakapālān mādhyaṃdinīyān
26.15.36	aṣṭākapālāṃs tṛtīyasavanīyān
26.15.37	rudravadgaṇena triṣṭupchandasā prātaḥsavanīyān bhakṣayet
26.15.38	ādityavadgaṇena jagatīcchandasā mādhyaṃdinīyān
26.15.39	vasumadgaṇena gāyatracchandasā tṛtīyasavanīyān iti
26.16.1	athāyaṃ vaiṣuvato labheta māsagaṇānām ity eka āhuḥ saptadaśa dīkṣā dvādaśopasado vaiṣuvataṃ triṃśattamam
26.16.2	katham u khalu goāyubhyāṃ stomā bhavantīti
26.16.3	gor nu khalu pañcadaśo bahiṣpavamānastivṛntyājyāni sarvasaptadaśaṃ mādhyaṃdinaṃ savanaṃ sarvaikaviṃśaṃ tṛtīyasvanaṃ sokthyam
26.16.4	athāyos trivṛd bahiṣpavamānaḥ pañcadaśāny ājyāni sarvasaptadaśaṃ mādhyaṃdinaṃ savanaṃ sarvaikaviṃśaṃ tṛtīyasavanaṃ sokthyam
26.16.5	athemau viśvajidabhijitāv agniṣṭomau sattragatau bhavataḥ
26.16.6	ke nu khalv etayo stomā bhavantīti
26.16.7	abhijin nu khalu tryudayaś caturāvṛttaḥ
26.16.8	atha viśvajic caturudayas tryāvṛttaḥ
26.16.9	katham u khalv ekaviṃśatigarbho bhavatīti
26.16.10	abhijitam upetya pṛṣṭhyaṃ ṣaḍaham upeyuḥ
26.16.11	atha trīn paraḥsāmno 'tha vaiṣuvatam atha trīn pratyaksāmno 'thāvṛttaṃ pṛṣṭhyaṃ ṣaḍaham atha viśvajitam
26.16.12	katham u khalu goāyuṣī vihṛte jānīyād iti
26.16.13	purastād abhijito gām upeyāt svasthāna evāyur bhavatīti
26.16.14	kiyanto nu khalu gavāmayane 'gniṣṭomā bhavantīti
26.16.15	jyotir agniṣṭomas trivṛd agniṣṭomo viśvajidabhijitāv agniṣṭomau vaiṣuvataṃ daśamam ahar mahāvratam iti sapteti ha vā idaṃ gavāmayanaṃ prajñātastomaṃ bruvate
26.16.16	tasya hottaraṃ pakṣa āvṛttaṃ bhavati yad anyad goāyubhyāṃ ca daśarātrāc ca
26.16.17	tryanīkān atrāvṛttān grahān gṛhṇīyāt
26.17.1	athemā dvātriṃśatam ekādaśinyo gavāmayane
26.17.2	teṣāṃ pūrvasmin pakṣasi ṣoḍaśa niṣṭhīyante saptadaśa ekādaśinyai bārhaspatyo vaiṣuvate savanīyaḥ saṃpadyate
26.17.3	tasya navāhāny apaśukāny atiricyanta iti
26.17.4	katamāni khalv imāny ahāni bhavantīti
26.17.5	pṛṣṭhyasya ṣaḍahasyottarāṇi trīṇi trayaś chandomā daśamam ahar mahāvratam udayanīyo 'tirātra iti
26.17.6	abhiplavāś cākṣīyanti ca tad aṅgirasāmayanam iti
26.17.7	pṛṣṭhyānām atra sthāne 'bhiplavān eva dadhāti
26.17.8	pṛṣṭhyāś cākṣīyanti ca tad ādityānāmayanam iti
26.17.9	abhiplavānām atra sthāne pṛṣṭhyān eva dadhāti
26.17.10	agniṣṭomāś cākṣīyanti ca tat prajāpaterayanam iti
26.17.11	ubhayeṣām atra pṛṣṭhyābhiplavānāṃ sthāne 'gniṣṭomān eva dadhāti
26.17.12	āghāṭībhiḥ piñcholābhiḥ karkarīkābhir iti
26.17.13	āghāṭyo 'ha koloṣṭhā bhavanti
26.17.14	piñcholā u ha vīṇākāṇabhraśāḥ
26.17.15	vīṇā u karkarīkāḥ
26.17.16	taṃ kāla eva śastryātṛṇattīti
26.17.17	ātṛndyād ity evedam uktaṃ bhavati
26.18.1	atha vai bhavati
26.18.2	brahmavādino vadanti sa tvai yajeta yo 'gniṣṭomena yajamāno 'tha sarvastomena yajeteti
26.18.3	catvāri pañcadaśāny ājyāni
26.18.4	tau dvau triṃśadvargau
26.18.5	tayor itarasmiṃs triṃśadvarge tisra upāsyati
26.18.6	tau dvau triṇavatrayastriṃśau
26.18.7	gāyatraṃ pūrve 'han sāma bhavati traiṣṭubham uttara iti hotur ājyam etāni saṃpādayed evam evottare 'hni hotur evājye
26.18.8	athāsyaiṣā sahasratamy anyataenī kaṇḍūkṛtopak.lptā bhavatīti
26.18.9	saṃsevitety evedam uktaṃ bhavati
26.18.10	kasminn u khalu kāle lakṣmaṇāṃ paṣṭhauhīṃ vārtraghnīṃ dadyād iti
26.18.11	saṃgrāmaṃ jitvā rājanya enāṃ dadyāt
26.18.12	katham u khalu gargatrirātreṇartumukheṣu vihṛtena yajeteti
26.18.13	āṣāḍhe vā śrāvaṇe vā pakṣe 'gniṣṭomena vā yajeta
26.18.14	tat patnīsaṃyājāntaṃ vā hṛdayaśūlāntaṃ vāhaḥ kṛtvā samupanahya rājānaṃ kāle vasatīvarīr abhigṛhyāhīnasaṃtatiṃ kṛtvā grāvovāyavyaṃ saṃprakṣālya droṇakalaśe daśāpavitre samavadhāyāgnīdhraṃ drutvā samiddhārā yanti
26.18.15	āhṛtya samidha āhavanīya upasādayanti
26.18.16	parihṛtāsu vasatīvarīṣv āhūtāyāṃ saubrahmaṇyāyāṃ saṃveśanīyāḥ samidho 'bhyādhāyedhmābarhiḥ saṃnahyāviśiṣya payāṃsy upavasanti
26.18.17	atha śvo bhūte savaneṣṭyā yajeta
26.18.18	tata stambayajur harati
26.18.19	sa evam evāharahar vasatīvarīḥ pariharamāṇaś caturo māsaḥ savaneṣṭhyā yajate
26.18.20	nāgnihotraṃ juhoti na darśapūrṇamāsābhyāṃ yajate
26.18.21	atha caturṣu māseṣu paryaveteṣu parihṛtāsu vasatīvarīṣv āhūtāyāṃ subrahmaṇyāyām aharahaḥ saṃveśanīyāḥ samidho 'bhyādhāyedhmābarhiḥ saṃnahya payāṃsi viśiṣyopavasanti
26.19.1	atha śvo bhūta ukthyena yajate
26.19.2	tat tathaiva patnīsaṃyājāntaṃ vā hṛdayaśūlāntaṃ vāhaḥ kṛtvā samupanahya rājānaṃ kāle vasatīvarīr abhigṛhyāhīnasaṃtatiṃ kṛtvā grāvovāyavyaṃ saṃprakṣālya droṇakalaśe daśāpavitre samavadhāyāgnīdhraṃ drutvā samiddhārā yanti
26.19.3	āhṛtya samidha āhavanīya upasādayanti
26.19.4	parihṛtāsu vastīvarīṣv āhūtāyāṃ subrahmaṇyāyāṃ saṃveśanīyāḥ samidho 'bhyādhāyedhmābarhiḥ saṃnahyāviśiṣya payāṃsy upavasanti
26.19.5	atha śvo bhūte savaneṣṭyā yajate
26.19.6	tatra tathaiva na stambayajur harati
26.19.7	sa evam evāharahar vasīvarīḥ pariharamāṇo 'parāṃś caturo māsaḥ savaneṣṭyā yajate
26.19.8	naivāgnihotraṃ juhoti na darśapūrṇamāsābhyāṃ yajate
26.19.9	atha caturṣu māseṣu paryaveteṣu parihṛtāsu vasatīvarīṣv āhūtāyāṃ subrahmaṇyāyām aharahaḥ saṃveśanīyāḥ samidho 'bhyādhāyedhmābarhiḥ saṃnahya payāṃsi viśiṣyopavasanti
26.19.10	atha śvo bhūte 'tirātreṇa yajate sayajñapucchena
26.19.11	athaitāṃ sahasratamīṃ prācīṃ vodīcīṃ vāvartayaṃs tayā vihāraṃ cātmānaṃ ca na vyaveyād iti
26.20.1	kiṃdakṣiṇā u khalv ahīnā bhavantīti
26.20.2	ahargaṇo'hargaṇaḥ sahasradakṣiṇaḥ syād ity etad ekam
26.20.3	ekaikam ahaḥ sahasradakṣiṇaṃ syād ity etad ekam
26.20.4	dvādaśaśatadakṣiṇaṃ syād ity etad ekam
26.20.5	yathāśraddhadakṣiṇaṃ syād ity etad aparam ādeśād eva
26.20.6	etasminn atirātre sahasram anuvihitaṃ dadāti
26.20.7	dvirātraprabhṛtayo 'hīnā bhavanty aikādaśarātrāt
26.20.8	athemāny ahīnābhiparītāni sattrāṇi bhavanti yathaitat saṃvatsaragarbha ekādaśarātraḥ
26.20.9	ubhayavidho hi bharatadvādaśāhaḥ
26.20.10	dvādaśāgniṣṭomā rathaṃtarasāmānaḥ
26.20.11	sa ha bharatadvādaśāhaḥ
26.20.12	athodyatstomeṣu trivṛt prathamam ahaḥ syāt pañcadaśaṃ dvitīyaṃ saptadaśaṃ tṛtīyam ekaviṃśaṃ caturtham itīn nv ekam
26.20.13	athāparas trivṛt prathamasyāhnaḥ prātaḥsavanaṃ pañcadaśaṃ mādhyaṃdinaṃ savanaṃ saptadaśaṃ tṛtīyasavanam
26.20.14	atha dvitīyasyāhnaḥ pañcadaśaṃ prātaḥsavanaṃ saptadaśaṃ mādhyaṃdinaṃ savanam ekaviṃśaṃ tṛtīyasavanam
26.20.15	atha tṛtīyasyāhnaḥ saptadaśaṃ prātaḥsavanam ekaviṃśaṃ mādhyaṃdinaṃ savanaṃ triṇavaṃ tṛtīyasavanam
26.20.16	atha caturthasyāhna ekaviṃśaṃ prātaḥsavanaṃ triṇavaṃ mādhyaṃdinaṃ savanaṃ trayastriṃśaṃ tṛtīyasavanam
26.21.1	athema aupasadāḥ puroḍāśāḥ śūrpādānaprabhṛtaya āpyāntāḥ
26.21.2	sruvāhutyā cainān saha sakṛj juhuyād aupamanyavīyena kalpenāgneyān ekakapālān
26.21.3	anusarasvati prāñco yāntīti
26.21.4	āhavanīyasakāśāc chamyāṃ prāsyet
26.21.5	sā yatra nipatet tad gārhapatyasyāyatanaṃ syāt prācīnaṃ tata āhavanīyaḥ
26.21.6	atha yady aparyāṇā apa upādhigaccheyur aponaptrīyaṃ caruṃ tṛtīyasavanīyānām anunirvāpyaṃ kuryuḥ
26.21.7	athopottaredyuḥ samāpya tv eva śamyāṃ prāsyet
26.21.8	tryahā bhavanti pañcāhā bhavantīti
26.21.9	abhiplavānām evaite 'pacchedā bhavanti
26.21.10	aṣṭame 'hni vājapeya iti
26.21.11	tatra yad eva sutyābhiparītaṃ vājapeyikaṃ karma tat kuryāt
26.21.12	athedaṃ saṃsadāmayanam acchandomaṃ bhavatīti
26.21.13	vijñāyata u khalv asya chandomabhaktayaś caturviṃśaṃ catuścatvāriṃśam aṣṭācaturviṃśam iti
26.22.1	athāyam atirātra ubhayavidho bhavaty ahīno vaikāho vā
26.22.2	api tu khalv asyāhīnasyaiva rūpam
26.22.3	dvādaśopasado 'nekam ahar abhividhatte
26.22.4	athaikāhasyaiva rūpam
26.22.5	sakṛd vasatīvarīr gṛhṇāti sakṛt paśūn upākaroti
26.22.6	ekaṃ kratukaraṇam
26.22.7	samayāviṣite sūrye hiraṇyena ṣoḍaśina stomam upākarotīti
26.22.8	ardhāstamita ity evedam uktaṃ bhavati
26.22.9	tasya ced anupākṛta ādityo 'bhyastamiyād gārhapatye tisraḥ sruvāhutīr juhuyād bhūr bhuvaḥ suvar iti
26.22.10	atha yasyokthye 'tiricyetātirātraṃ kurvīteti
26.22.11	atikrāntāḥ khalv asya dīkṣopasado 'tikrāntaṃ kratukaraṇam atikrāntaṃ ṣoḍaśino grahaṇam
26.22.12	atha tadānīm eva ṣoḍaśipātram upakalpya tisṛbhir ṛgbhir gṛhṇīyāt
26.22.13	athaitena purastād rātriparyāyebhyaś caret
26.22.14	tatraivam eva saṃpraiṣaḥ pratiprasthātar āgrayaṇatṛtīyaṃ gudatṛtīyāni jāghanīḥ pṛṣadājyaṃ gopāyāgnīd āśvinaṃ te dvikapālaṃ śṛtam apy apararātre 'stv iti
26.22.15	kasminn u khalu kāla āśvino dvikapālo nirupyata iti
26.22.16	tārtīyasavanikair vā puroḍāśaiḥ sahāpi vā purastād uttamasya rātriparyāyasya
26.22.17	trivṛd vai stomānām avamas trivṛt parama ity atirātrabrāhmaṇam evaitad bhavati
26.22.18	atheyaṃ sautrāmaṇikī surā pādakiṇvā vā bhavaty api vā pañcikā
26.22.19	śaṣpāṇi ca tokmāṇi ceti
26.22.20	yavānām u ha śaṣpāṇi bhavanti vrīhīṇām u ha tokmāṇi māṣās tu nagnahuḥ
26.22.21	athāyaṃ kārotaro dārumayo vā vaidalo vā mṛnmayo vā carmaṇā tv evābhividi syāt
26.22.22	ayaṃ sutāsutīti
26.22.23	sutam u hāsyāmutra bhavaty āsutam u hāsyeha bhavati
26.22.24	athāsmin dākṣāyaṇayajñe kuryād upāṃśuyājam iti
26.23.1	athāsyām ekādaśinyāṃ yūpāhutis tantraṃ yāgnau hūyate
26.23.2	athāvraścanajā saṃcāriṇī
26.23.3	saṃsparśakaṃ karma tad bhavati
26.23.4	agniṣṭhāṃ prathamasyāśriṃ sakṛd āhanyād dvir dvitīyasya tris tṛtīyasyaivam evetareṣām anupūrvaṃ chedanajñāyāya ca
26.23.5	atha vedivimānam
26.23.6	daśānāṃ ca rathākṣāṇām ekādaśānāṃ ca padānām aṣṭāṅgulasya ca caturviṃśaṃ bhāgam ādadīta
26.23.7	sa prakramaḥ syāt
26.23.8	tena vediṃ vimimīta
26.23.9	athemāv upasthāvānau caturaṅgulamātreṇa vikṛṣṭatamau syātām
26.23.10	athetare rathākṣāntarālā eva syur iti
26.23.11	atha vai bhavati
26.23.12	uparasaṃmitāṃ minuyāt pitṛlokakāmasyeti
26.23.13	yāvaty agniṣṭhasyopara tāvanmātrā itare bhavanti
26.23.14	caṣālasaṃmitām indriyakāmasyeti yāvad agniṣṭhasya raśanā tāvanmātrā itare bhavanti
26.23.15	sarvān samān pratiṣṭhākāmasyeti sarvān samān pratiṣṭhākāmasya karoti
26.23.16	ye trayo madhyamās tān samān paśukāmasyeti tān samān paśukāmasya karoti
26.23.17	vyatiṣajed itarān iti sa evam eva dakṣiṇam uttaram ity aṣṭau yūpān vyatiṣajati
26.23.18	atha vai bhavati
26.23.19	yaṃ kāmayeta pramāyukaḥ syād iti gartamitaṃ tasya minuyād uttarārdhyaṃ varṣiṣṭham atha hrasīyāṃsam ity uttarārdhyam atra varṣiṣṭhaṃ minoti dakṣiṇārdhyaṃ hrasīyāṃsam
26.23.20	eṣā vai gartamid yasyaivaṃ minoti tājak pramīyata iti brāhmaṇam
26.23.21	dakṣiṇārdhyaṃ varṣiṣṭhaṃ minuyāt suvargakāmasyātha hrasīyāṃsam iti
26.24.1	aṅguṣṭhaparvamātreṇāṅguṣṭhaparvamātreṇottaramuttaraṃ yūpaṃ hrasīyāṃsaṃ minuyāt
26.24.2	api vā yūpāvaṭānām evaitā mātrā atikhanet
26.24.3	api vopaśayam evopanidadhate
26.24.4	tābhir mātrābhir abhisaṃpādayet
26.24.5	katham u khalu yūpāvaṭāṃś ca parilikhato yūpāṃś cocchrayataḥ paśūṃś copākurvataḥ saṃcarī syād iti
26.24.6	antareṇāgniṣṭhaṃ copasthāvānaṃ copātītya jaghanenottaravediṃ parikramyāntareṇāgniṣṭhaṃ caivopasthāvānaṃ copātītyaikaikaṃ parilikhed vocchrayed vopākuryād vā
26.24.7	api vā yaṃyaṃ parilikhed vocchrayed vopākuryād vā taṃtaṃ na vyaveyād dakṣiṇena dakṣiṇam uttareṇottaram
26.24.8	api vā sarvān evāgreṇa yūpān parītyaikaikaṃ parilikhed vocchrayed vopākuryād vā
26.24.9	vyatiṣaṅgaṃ tena pūrvāḥ saṃpadyante
26.24.10	evaṃ vyatiṣaktānām evaiteṣāṃ paśūnāṃ pañca dakṣiṇārdhyān paśūn upakramyaiva sthāpayeyuḥ
26.24.11	vāruṇaṃ prathamam atyānayeyur athānupūrvam itarān
26.24.12	antareṇa cātvālotkarāv udaṅṅ upaniṣkramya prasthān vā nihanyur api vā maṇḍalīkṛtān
26.24.13	teṣāṃ vapā utkhidyāhareyur yathā vapābhir vihāraṃ cātmānaṃ ca na vyaveyuḥ
26.24.14	athāyaṃ pātnīvato 'ṅguṣṭhaparvamātreṇottarārdhyād yūpād dhrasīyān syād api vā yathābrāhmaṇam avāṅnābhim acaṣālam anavastīrṇam
26.24.15	athedaṃ sarpāṇāmayanaṃ stomato vikṛtaṃ bhavati
26.24.16	athedaṃ viśvasṛjāmayanaṃ katham idānīntaneṣu syād iti
26.24.17	śataṃ dīkṣāḥ śatam upasadaḥ sahasraṃ prasutaḥ
26.25.1	athedaṃ kuṇḍapāyināmayanam agnihotrapūrvam eke bruvate somapūrvam upayanti
26.25.2	tat patnīsaṃyājāntaṃ vā hṛdayaśūlāntaṃ vāhaḥ kṛtvā samupanahya rājānaṃ kāle vasatīvarīr abhigṛhyāhīnasaṃtatiṃ kṛtvā grāvovāyavyaṃ saṃprakṣālya droṇakalaśe daśāpavitre samavadhāyāgnīdhraṃ drutvā samiddhārā yanti
26.25.3	āhṛtya samidha āhavanīya upasādayanti
26.25.4	parihṛtāsu vasatīvarīṣv āhūtāyāṃ subrahmaṇyāyāṃ saṃveśanīyāḥ samidho 'bhyādhāyedhmābarhiḥ saṃnahyāviśiṣya payāṃsy upavasanti
26.25.5	atha śvo bhūta āmāvāsyena haviṣā yajate
26.25.6	tatra na stambayajur harati
26.25.7	ta evam evāharahar vasatīvarīḥ pariharamāṇā aṣṭāviṃśatim ahāny āmāvāsyena haviṣā yajante
26.25.8	nāgnihotrāṇi juhvati na paurṇamāsīṃ yajante
26.25.9	sa yatra tṛtīyasavane dhiṣṇiyān viharati tad ajasraṃ mārjālīyaṃ karoti
26.25.10	samāsanneṣu haviḥṣu gārhapatye karambhapātrāṇy abhi paryagni kṛtvā tair mārjālīye pracarati
26.25.11	gārhapatya eva piṇḍapitṛyajñaṃ śrapayitvā tena mārjālīya eva pracarati
26.25.12	pratipūruṣam uvevaiṣāṃ pravarān pravṛṇīte
26.25.13	ekaikasyaivaiṣāṃ trayastrayaḥ piṇḍāḥ
26.25.14	te pñcadaśa
26.25.15	mahāpitṛyajñe stīrṇaṃ barhir bhavati na vedim ālikhati na stambayajur harati nājyāni gṛhṇīte
26.25.16	sa yatra tṛtīyasavane dhiṣṇiyān viharati tad ajasraṃ mārjālīyaṃ karoti
26.25.17	samāsanneṣu haviḥṣu gārhapatye mahāpitṛyajñahavīṃṣi śrapayitvā tair mārjālīye pracaret
26.25.18	āhavanīye mārutyā pracaret
26.25.19	antam evāvabhṛthaḥ parīyāt
26.25.20	vitṛtīyā vedir bhavati prakramāṇām u ha tṛtīyaṃ navamas tu bhūmer bhāgo bhavatīti
26.26.1	atha pañcahaviṣam iṣṭim iṣṭvānvahaṃ punarāvṛttam ekaikena haviṣā yajeta
26.26.2	ekaṃ ced dve vā haviṣī paryavete syātām atha saṃvatsaraḥ samāpyeta kathaṃ tatra kuryād iti
26.26.3	pratikṛṣyaitasya pakṣasya pañcahaviṣam iṣṭiṃ nirvapet
26.26.4	atha saṃvatsaratame 'hni pañcahaviḥ syād iti
26.26.5	prathame dvādaśāhe 'gniṃ cinvīteti
26.26.6	prathame dvādaśāhe 'gniṃ cinvānaś caturahaṃ prathamayopasadā gacchec caturahaṃ madhyamayāṣṭāhonaṃ saṃvatsaram uttamayā
26.26.7	athetarāṃś caturahonāṃś caturahonān ekaikayā caturaścaturo māsān pratyādadīta
26.26.8	caturahaṃ prathamayopasadā gacchec caturahaṃ madhyamayā caturaham uttamayā
26.26.9	api vā caturaścatura eva māsān ekaikayopasadā gacched iti
26.26.10	uttame dvādaśāhe 'gniṃ cinvīteti
26.26.11	uttame dvādaśāhe 'gniṃ cinvāno 'ṣṭāhonaṃ saṃvatsaraṃ prathamayopasadā gacchec caturahaṃ madhyamayā caturaham uttamayā
26.26.12	athetarāṃś caturahonān ekaikayā caturaś caturahonān māsān pratyādadīta
26.26.13	caturahaṃ prathamayopasadā gacchec caturahaṃ madhyamayā caturaham uttamayā
26.26.14	api vā caturaścatura eva māsān ekaikayopasadā gacched iti
26.27.1	atha lokaṃpṛṇā iṣṭakā upadadhan māsam etīti
26.27.2	lokaṃpṛṇā iṣṭakā upadadhan māsaṃ gatvā triṃśattamasyām ahaḥ sarvaṃ pracchādaṃ pracchādayet
26.27.3	api vā triṃśato 'vakāśaṃ kṛtvā lokaṃpṛṇā iṣṭakā upadadhan māsam etīti
26.27.4	katham etaṃ māsaṃ gacched iti
26.27.5	iṣṭiḥ prathamātha pūrvāhṇike pravargyopasadāv atheṣṭakā athāparāhṇike pravargyopasadau māsi vasordhāreti
26.27.6	māsaṃ purīṣeṇa yantīti
26.27.7	katham etaṃ māsaṃ gacched iti
26.27.8	iṣṭiḥ prathamātha pūrvāhṇike pravargyopasadāv atha purīṣam athāparāhṇike pravargyopasadau
26.27.9	caturo māsa upasadbhir etīti
26.27.10	yad amutra māsena karoti tad iha daśarātreṇa karoti
26.27.11	caturo māsaḥ sunotīti
26.27.12	katame nu khalv ime māsā bhavantīti
26.27.13	gavāmayanasya prathamottamau ca māsau yau cābhito viṣuvataḥ saha vaiṣuvatena
26.27.14	vasatīvarīṣu mṛtpiṇḍam anvavadhāyeti
26.27.15	kimartho nu khalv ayaṃ mṛtpiṇḍo bhavatīti
26.27.16	saṃtanyartha eṣa bhavatīti
26.27.17	bhinne kumbhe 'nyasmin kumbha etaṃ mṛtpiṇḍam anvavadhāyāpa ānayet
26.27.18	tat patnīsaṃyājāntaṃ vā hṛdayaśūlāntaṃ vāhaḥ kṛtvā samupanahya rājānaṃ kāle vasatīvarīr abhigṛhyāhīnasaṃtatiṃ kṛtvā grāvovāyavyaṃ saṃprakṣālya droṇakalaśe daśāpavitre samavadhāyāgnīdhraṃ drutvā samiddhārā yanti
26.27.19	āhṛtya samidha āhavanīya upasādayanti
26.27.20	parihṛtāsu vasatīvarīṣv āhūtāyāṃ subrahmaṇyāyāṃ saṃveśanīyāḥ samidho 'bhyādhāyedhmābarhiḥ saṃnahyāviśiṣya payāṃsy upavasanti
26.27.21	atha śvo bhūte savaneṣṭyā yajante
26.27.22	tatra na stambayajur harati
26.27.23	ta evam evāharahar vasatīvarīḥ pariharamāṇāḥ saṃvatsaraṃ savaneṣṭyā yajante
26.27.24	nāgnihotrāṇi juhvati na darśapūrṇamāsābhyāṃ yajante
26.27.25	atha saṃvatsaratamyāṃ paryavetāyāṃ parihṛtāsu vasatīvarīṣv āhūtāyāṃ subrahmaṇyāyām aharahaḥ saṃveśanīyāḥ samidho 'bhyādhāyedhmābarhiḥ saṃnahya payāṃsi viśiṣyopavasanti
26.27.26	atha śvo bhūte 'bhijiteṣṭvottiṣṭhanti
26.28.1	atha vai bhavati
26.28.2	chandaścitaṃ cinvīta paśukāma iti
26.28.3	abhryādānaprabhṛtīn mantrān sādhayed ā vāyavyāt
26.28.4	sa pratyakṣaṃ vāyavyena paśunā yajeta pratyakṣaṃ dīkṣaṇīyayā
26.28.5	ukhāpravṛñjanaprabhṛtīn mantrān sādhayed ā vātsapraviṣṇukramebhyaḥ
26.28.6	pratyakṣaṃ vātsapraviṣṇukramaiḥ kramitvā nigaded evetarān mantrān
26.28.7	vihared agnim
26.28.8	rūpāṇi darśayet
26.28.9	gacched iriṇam
26.28.10	tatra nairṛtān mantrān nigadet
26.28.11	sa pratyakṣaṃ gārhapatyam upatiṣṭheta
26.28.12	pratyakṣaṃ prāyaṇīyayā
26.28.13	pratyakṣam ātithyayā
26.28.14	kārṣṇājinīprabhṛtīn mantrān sādhayed ā karṣaṇavapanābhyām
26.28.15	pratyakṣaṃ karṣaṇavapane
26.28.16	prathamāṃ citiṃ sapurīṣāṃ nigadet
26.28.17	evaṃ dvitīyām evaṃ tṛtīyām
26.28.18	sarvāṃ citiṃ sapurīṣāṃ savaṇḍāṃ citiṃ sapurīṣāṃ nigaded yā ahāntaḥśālīkā āhutayaḥ syur juhuyād eva tāḥ
26.28.19	atha ya auttaravedikā mantrāḥ syur nigaded eva tān
26.29.1	agnihotraṃ vai daśahotur nidānaṃ darśapūrṇamāsau caturhotur ity eka ānupūrvyaṃ bruvate
26.29.2	athāpy udāharanty āgnyādheyaṃ pūrvasyāṃ tatāv ekādaśaprayājaṃ sarvaṃ sahotpannam
26.29.3	ṛtavaḥ ṣaḍḍhoteti
26.29.4	ṣāṇmāsya eṣa paśubandha ukto bhavati
26.29.5	athāpy udāharanti ṣaṭsuṣaṭsu māseṣv āhitāgninā paśunā yaṣṭavyaṃ bhavati
26.29.6	ubhe kāṣṭhe abhiyajeta
26.29.7	māghamāse dhaniṣṭhābhir uttareṇaiti bhānumān ardhāśleṣasya śrāvaṇasya dakṣiṇenopanivartata ity ete kāṣṭhe bhavataḥ
26.29.8	tad antato 'nījānasya saṃvatsaro nātīyāt
26.29.9	atha cāturmāsyeṣu someṣu pañcahotā saptahotu sthānaṃ pratyeti
26.29.10	atha ya eṣa cāturmāsyasaṃyojano nirmanthya utsīdaty eṣa paśusaṃyojana eva bhavati
26.29.11	paridhau paśūn niyuñjīteti brāhmaṇam etad yūpā eva tad asmākaṃ bhavanti
26.29.12	atha mahāpitṛyajñe stīrṇaṃ barhir bhavati na vedim ālikhati na stambayajur harati nājyāni gṛhṇīte
26.29.13	sa yatra tṛtīyasavane dhiṣṇiyān viharati tad ajasraṃ mārjālīyaṃ karoti
26.29.14	mahāhavirbhiś caritvā samāsanneṣu haviḥṣu gārhapatye mahāpitṛyajñahavīṃṣi śrapayitvā tair mārjālīye pracaret
26.29.15	āhavanīye mārutyā pracaret
26.29.16	antam evāvabhṛthaḥ parīyāt
26.29.17	tasya prathamā citiḥ purīṣavatī mantravatī bhavatīti
26.29.18	prathamaivāsya citiḥ purīṣavatī mantravatī bhavati
26.29.19	athetarās tūṣṇīkāḥ
26.29.20	yāṃyāṃ citiṃ sapurīṣāṃ bruvate sāsaivāsya citiḥ purīṣavatī mantravatī bhavati
26.29.21	athetarās tūṣṇīkāḥ
26.30.1	athema ekāhāḥ
26.30.2	teṣāṃ yāny ahāny anādiṣṭāny agniṣṭomā ity eva tāni jānīyāt
26.30.3	athāhīnarātrisattreṣu yāny ahāny anādiṣṭāny ukthyā ity eva tāni jānīyāt
26.30.4	mādhyaṃdinīyā evainaṃ camasā nimṛjanto yantīti
26.30.5	sadasy āsīnaṃ mādhyaṃdinīyā evainaṃ camasā nimṛjanto yanti bhakṣārthāḥ
26.30.6	caturviṃśa eṣa bhavati
26.30.7	śukrāmanthinoḥ saṃsrāveṇābhiṣiñcatīti
26.30.8	yajamānāyatana āsīnaṃ śukrāmanthinoḥ saṃsrāvaṃ samānīyābhiṣiñcati
26.30.9	catuṣṭoma eṣa bhavati
26.30.10	sapta havīṃṣi prātaḥsavanīyān anuvartanta iti
26.30.11	āgneyo 'ṣṭākapālaḥ pauṣṇaś caruḥ sāvitro dvādaśakapālas tvāṣṭro 'ṣṭākapālo vāruṇo daśakapālo vaiśvadevaś carur mārutaḥ saptakapāla iti
26.30.12	aṣṭau havīṃṣi prātaḥsavanīyān anuvartanta iti
26.30.13	āgneyo 'ṣṭākapālaḥ saumyaś caruḥ sāvitro dvādaśakapālo bārhaspatyaś carur agnīṣomīya ekādaśakapālaḥ sārasvataś carur vāruṇo daśakapālo dyāvāpṛthivya ekakapāla iti
26.30.14	yat kiṃ ca rājasūyam ṛtesomaṃ tat sarvaṃ bhavatīti
26.30.15	mārutaṃ cātraikaviṃśatikapālaṃ pratiṣedhayaty aupasadāś ceṣṭīḥ
26.30.16	ardhacaturdaśair eṣa māsaiḥ saṃtiṣṭhate
26.30.17	yat kiṃ ca rājasūyam anuttaravedīkaṃ tat sarvaṃ bhavatīti
26.30.18	dvipaśuṃ cātra paśubandhaṃ pratiṣedhayati cāturmāsyāni ca
26.30.19	adhyardhenaiṣa māsena saṃtiṣṭhate
26.30.20	siṃhe vyāghra uta yā pṛdākāv iti
26.30.21	kiṃdevatyā u khalv iyam āhutir bhavatīti
26.31.1	indrāṇīdevatety eva brūyāt
26.31.2	saptadaśinā paśubandheneṣṭvokhāḥ saṃbhṛtya paśuśīrṣāṇi ca vāyavyena paśunā yajeta
26.31.3	api vā purastād eva tūṣṇīṃ saṃbhṛtāḥ saṃbhṛtya mantravatīṃ mṛdaṃ saṃbhṛtya tayānupralipya
26.31.4	niyunakty ukthyasyopayāmagṛhīto 'sy agnaye tvā bṛhadvate vayasvata ukthyāyuve yat te agne bṛhad vayas tasmai tvā viṣṇave tvā juṣṭaṃ gṛhṇāmīti
26.31.5	parimṛjya sādayaty eṣa te yonir agnaye tvokthāyuva iti
26.31.6	niyunakti dhruvasya mūrdhānaṃ divo aratiṃ pṛthivyā maghavantam ṛtāya jātam agnim / kaviṃ samrājam atithiṃ janānām āsann ā pātraṃ janayanta devāḥ
26.31.7	upayāmagṛhīto 'sīndrāya tvā maghavate juṣṭaṃ gṛhṇāmīti
26.31.8	parimṛjya sādayaty eṣa te yonir indrāya tvā maghavata iti
26.31.9	niyunakti pātnīvatasyopayāmagṛhīto 'si bṛhaspatisutasya ta indo indriyāvataḥ patnīvantaṃ grahaṃ gṛhṇāmīndrā3 patnīvā3 iti
26.31.10	niyunakti hāriyojanasyopayāmagṛhīto 'si rohid asi rohidyojano rohyo sthātā vajrasya bhartā pṛśneḥ pretā tasya te deva someṣṭayajuṣa stutastomasya śastokthasya rohidvantaṃ grahaṃ gṛhṇāmi rohī stha rohyor dhānāḥ sahasomā agnaye svāheti
26.31.11	yo 'gniṣṭutīndrasparśas tam utsādayet
26.31.12	ya indrastuty agnisparśas tam utsādayet
26.31.13	nityā anyā devatāḥ
26.31.14	kiṃdevatyāni khalv atiriktastotrāṇi bhavantīti
26.31.15	āśvinānīty eva brūyāt
26.31.16	yac ca kiṃ ca rātrim upātiricyate sarvaṃ tad āśvinam itīn nv ekam
26.31.17	athāparam
26.31.18	āgneyaṃ prathamam aindraṃ dvitīyaṃ vaiśvadevaṃ tṛtīyaṃ vaiṣṇavaṃ caturtham iti
26.32.1	sa grīṣmasya jaghanyāhaḥsu prajahiteṣu yaveṣv iti
26.32.2	pramṛditeṣv ity evedam uktaṃ bhavati
26.32.3	adhikaraṇenety evedam uktaṃ bhavati
26.32.4	ṛtvijaḥ padenāhvāpayatīti tat pūrvaṃ veti
26.32.5	athainam abhyajya pavayitvodānayatīti
26.32.6	siddham atrāgniṣṭomikaṃ karma jānīyād ottarasmād upaghātāt
26.32.7	etasmiṃś ca kāle trīṇi barhīṃṣi yajuṣā kuryād dīkṣaṇīyāyāḥ prāyaṇīyāyā ātithyāyā iti
26.32.8	atha nirvaped dīkṣaṇīyāṃ prāyaṇīyām ātithyād ājyena vartayed yāvad rathā āgaccheyuḥ sahaniruptam ājyaṃ tisṛṣu sthālīṣu vigṛhṇīyāt
26.32.9	yā dīkṣaṇīyāyai saṃsthā tayā dīkṣaṇīyāṃ saṃtiṣṭhāpayiṣet
26.32.10	praṇītābhiḥ prāyaṇīyasya pratipadyeta
26.32.11	eṣa evātithyāyā upakramo bhavatīti
26.32.12	trivatsena sāṇḍena vatsatareṇa rājānaṃ krītvohyātithyaṃ nirvapatīti
26.32.13	trihāyaṇenety evedam uktaṃ bhavati
26.32.14	katham u khalv asya mantrān abhinamayet
26.32.15	cid asi mano 'si dhīr asi dakṣiṇo 'si yajñiyo 'si kṣatriyo 'sy aditir asy ubhayataḥśirāḥ sa naḥ suprāṅ supratyaṅ saṃbhaveti
26.32.16	ekagaṇā upasado bhavantīti
26.32.17	pūrvāhṇikā evaitā uktā bhavanti
26.32.18	khalevālī yūpo bhavatīti
26.32.19	etām evaiṣāṃ methīṃ kurvanti
26.32.20	sa khalevālī yūpaḥ
26.32.21	tasyai kaṭe param iva caṣālabhājanaṃ bhavatīti
26.32.22	ākuṭṭa ity evedam uktaṃ bhavati
26.32.23	athaitān paśūn upākaroty agnīṣomīyam āgneyam anūbandhyam iti
26.32.24	yamā evaite chāgāḥ samānayonayo bhavanti
26.32.25	teṣām uktaṃ caraṇam
26.32.26	athāsyāṃ sadyaskriyām anukriyāṃ parikriyām atikriyām avabhṛthaprabhṛty astamite yajñapuccham
26.32.27	tāsāṃ prathamaiva sarathā prathamā citsasomakrayaṇī prathamāgnihotroccheṣaṇavratā
26.32.28	athāsyāṃ sadyaskriyām anukriyāṃ parikriyām atikriyāṃ tristanadvistanaikastanavratasya rūpāṇi kurvanti
26.32.29	kva u khalv ekāhe dṛṣṭaḥ saṃnivāpo bhavatīti
26.32.30	vrātyastome cendrāgnyoś ca kulāya ity eva brūyāt
26.32.31	athāsmin vrātyastome bahava ekasmai dīkṣante
26.32.32	adīkṣitā evainān yājayanti
26.32.33	daṇḍopānahaṃ śāmulājinam iti
26.32.34	śāmulakānām u ha dabhramiśrāḥ kambalā bhavanti sa ca bhavati śvetaṃ caur abhrājinam
26.33.1	sa eṣa jyeṣṭhānām agniṣṭomaḥ
26.33.2	eṣa eva san kanīyasām ukthyaḥ
26.33.3	catuṣṭomaṃ pūrvam ahar bhavati pañcastomam uttaram
26.33.4	ratho havirdhānam
26.33.5	kuryāt talparūpam uttaraṃ havirdhānam
26.33.6	utsīdeyuḥ śakaṭamantrāḥ
26.33.7	dvau trayastriṃśau madhyata stomau bhavata iti
26.33.8	pṛṣṭhyastomāv evaitāv itaś cāmutaś ca pratilomau bhavataḥ
26.33.9	athāmāvāsyāyāṃ pratisamasya cāndramasaṃ piṇḍapitṛyajñaṃ dadyāt
26.33.10	taṃ brahmaṇaḥ santaṃ paryupaviśya bhakṣayanti yad ṛtaṃ manyante tena brāhmaṇam
26.33.11	brāhmaṇo vai varṇānāṃ śreṣṭho 'gnir devānām ity etena vā bhakṣayed api vā vyāhṛtībhiḥ
26.33.12	catuṣṭoma eṣa bhavatīti caturuttarīya eṣa diśāṃ catuṣṭomo bhavati
26.33.13	athāsmin kānāndhayajñe 'vabhṛthaprabhṛty astamite yajñapuccham
26.33.14	tasya daśasu bahiṣpavamānaḥ śate sahasre 'yute niyute prayute 'rbude nyarbude samudre madhye 'nte parārdhe padve palve nityam uktvā manasaiva stuvāno manyata etāvati me stutam iti
26.33.15	atha sakṛt pravargya ekam evāgnihotram
26.33.16	athāsmiñ chunaskarṇayajñe
26.33.17	tilamiśram aśitvā matsyān khāditvā kṣāramātraṃ pibet
26.33.18	atha sāmapathe saṃviśet
26.33.19	svapnād eva svapne gacchati
26.33.20	rāśikṛtaṃ dhānyaṃ dadāti marāyakṛtaṃ dhānyaṃ dadātīti
26.33.21	mūtakṛtam ity evedam uktaṃ bhavati
26.33.22	pracaranti prāñcaḥ pratyañcaḥ pracarantīti
26.33.23	yaḥ pratyaṅ vihāro dakṣiṇataupacāra eṣa bhavati
26.33.24	etenaivāpi sarvatomukho vyākhyātaḥ
26.33.25	etena sahasraśālaḥ
26.33.26	athainam iha pavayitvāmutra pavayantīti
26.33.27	siddham atrāgniṣṭomikaṃ karma jānīyād uttarasyaiva śālāyai
26.33.28	sa dvau trirātrau kuruta ekaṃ ca dvirātram iti
26.33.29	dīkṣopasadbhir evāsyaitāny ahāny abhividhatte
26.33.30	ahīnavidho 'ti yajñaṃ dadyāt
26.33.31	tad idaṃ proktaṃ yad ak.lptaṃ sūtrataḥ
26.33.32	sāmayikaṃ tv eva kratuyogaṃ yajñe yajñam upalakṣayeteti baudhāyano yajñe yajñam upalakṣayeteti baudhāyanaḥ
27.1.1	athāto mantragaṇāmnātāni prāyaścittāni vyākhyāsyāmaḥ
27.1.2	sarvatropariṣṭān mantrakṛtaṃ yady adhastān nipated brahma pratiṣṭhā manasa ity etayā pratiṣṭhāpyaitayaiva sruvāhutiṃ juhuyāt
27.1.3	hutvā vā pratiṣṭhāpayed dhutvānantaraṃ karma kuryāt
27.1.4	evam anyeṣv api
27.1.5	atikrāntaṃ karma nādriyeta yady arthaluptaṃ bhavati
27.1.6	sarvatrāśrāvitapratyāśrāvitavaṣaṭkārāṇām atyuktānuktahīneṣv āśrāvitam atyāśrāvitam ity etayā sruvāhutiṃ juhuyāt
27.1.7	sarvatra devoccāraṇeṣu bhāginīṃ devatām anuccārayitvā yonyām uccārayed yad vo devā atipādayānīty etayā sruvāhutiṃ juhuyāt
27.1.8	sarvatra devatāvāhaneṣu bhāginīṃ devatām anāvāhayitvā yonyām āvāhayed etayaiva sruvāhutiṃ juhuyād yatra smaret tad upotthāyaināṃ manasāvāhayed athātiriktām ājyena yathoḍhāṃ yajeta
27.1.9	sarvatra praṇītānāṃ praṇīyamānānāṃ praṇītānāṃ vā yadi vipruṣo vipateyuḥ sraved vā camasa āpo hi ṣṭhā mayobhuva iti tisṛbhir adbhiḥ pūrayitvā tataṃ ma āpas tad u tāyate punar ity etayā sruvāhutiṃ juhuyāt
27.1.10	sarvatra vitate yajñakarmaṇi yadi sūryo nāvirbhavaty anyatrādeśād ud vayaṃ tamasas pary ud u tyaṃ citram ity etābhiḥ sruvāhutīr juhuyāt
27.1.11	yadi sūryācandramasor grahaṇaṃ vidyata etad eva
27.1.12	atha yadi yajamānasyartvijāṃ vā svapne retovisargaḥ syād imaṃ me varuṇa tat tvā yāmīty etābhyāṃ sruvāhutī juhuyāt
27.1.13	sarvatra havirdevatāyājyāpuro'nuvākyāhutīnāṃ hutāhutabhreṣeṣv antarite viparyāse ca tvaṃ no agne sa tvaṃ no agna ity etābhyāṃ sruvāhutī juhuyāt
27.1.14	sarvatra darvikūrcaprastaraparidhibarhirvidhṛtipavitravedopaveṣedhmadravyasaṃbhārāṇāṃ chedadāhopaghāteṣu nāśe vināśe vānyaṃ yathāliṅgaṃ kṛtvā yathāliṅgam upasādya tvam agne ayāsi prajāpata ity etābhyāṃ sruvāhutī juhuyāt
27.1.15	sarvatra vitate yajñakarmaṇi
27.2.1	yadi purā prajājebhyo bahiḥparidhy aṅgārā abhiparyāvarteran brāhmaṇoktaṃ prāyaścittaṃ kṛtvemaṃ jīvebhyaḥ paridhiṃ dadhāmīty etayā sruvāhutiṃ juhuyāt
27.2.2	sarvatra vitate yajñakarmaṇi yadi yajñabhreṣa āgacched iṣṭebhyaḥ svāhā vaṣaḍ aniṣṭebhyaḥ svāhety etair aṣṭābhiḥ sruvāhutīr juhuyāt
27.2.3	sarvatra vitate yajñakarmaṇi yadi janyaṃ bhayam āgacched yata indra bhayāmahe svastidā viśaspatir ity etābhyāṃ sruvāhutī juhuyād abhaye vā punar yajeta
27.2.4	sarvatropāṃśuprabhṛti vāca sthānānāṃ svarākṣarapadavṛttabhreṣeṣv ābhir gīrbhir yad ato na ūnam ity etayā sruvāhutiṃ juhuyāt
27.2.5	sarvatrānājñātaprāyaścitteṣv anājñātaṃ puruṣasaṃmita ity etābhyāṃ sruvāhutī juhuyāt
27.2.6	sarvatredhmābarhiṣaḥ prayājānūyājānāṃ pākatrākarmasu yat pākatrā manasety etayā sruvāhutiṃ juhuyāt
27.2.7	sarvatra skanne bhinne chinne bhagne naṣṭe kṣāme viparyāsa uddāha ūnātirikte vā yan ma ātmano mindābhūt punar agniś cakṣur adād ity etābhyāṃ sruvāhutī juhuyāt sarveṣv agnyupaghāteṣu punas tvādityā rudrā vasavaḥ samindhatām ity etayā samidham ādadhyād etayaiva sruvāhutiṃ juhuyāt sarveṣu yajñakratuṣu patnīḥ saṃyājya prāṅ etya dhruvām āpyāyya dhruvātaḥ sarvaprāyaścittāni juhoti brahma pratiṣṭhā manasa ity etenānuvākena pratyṛcam
27.2.8	atha vai bhavati
27.2.9	samiṣṭayajūṃṣi juhoti yajñasya samiṣṭyai
27.2.10	yad vai yajñasya krūraṃ yad viliṣṭaṃ yad atyeti yan nātyeti yad atikaroti yan nāpikaroti tad eva taiḥ prīṇātīti brāhmaṇam
27.2.11	etāny eva brāhmaṇavidhivihitāny āpyāyanāni mantravanti bhavantīti baudhāyanaḥ
27.2.12	mantragaṇāmnātāni naimittikānīti śālīkiḥ
27.3.1	atha kapālakaraṇe rathacakracityākṛty aśvaśaphamātraṃ sthānaṃ kalpitaṃ bhavati
27.3.2	saṃkalpo 'dhikāraḥ kapālavṛddhiḥ kapālahrāso vā kapālānām anabhiprathane vyāhṛtībhir āhavanīye sruvāhutīr juhuyād bhūr bhuvaḥ suvar ity etāvad eva nānāprathane cātiprathane ca
27.3.3	atha haviṣām aśṛtadravadāhotsekanisrāve prāyaścittiḥ
27.3.4	aśṛte rudrāya svāhety āhavanīye sruvāhutiṃ juhuyād drave vāyave vidagdhe nirṛtyai
27.3.5	yadi dagdhaṃ syād yat tatra śṛtaṃ syāt tena pracaret
27.3.6	atha yadi sarvam eva dagdhaṃ syād apo 'bhyavahṛtya mindāhutī juhuyāt
27.3.7	athānyaṃ nirvaped ājyena vā pracaret
27.3.8	saiva tataḥ prāyaścittiḥ
27.3.9	yasyaiyasyai diśy utsicyeta tasyaitasyai devatāyai sruvāhutiṃ juhuyād yadi prāg agnaye yadi dakṣiṇato yamāya yadi paścād varuṇāya yady uttarataḥ somāya
27.3.10	atha yadi sarvata evotsicyetaitābhyaḥ sarvābhyo devatābhyaḥ sruvāhutīr juhuyāt
27.3.11	tam ājyenāpyāyanībhyām āpyāyayaty āpyāyasva saṃ ta iti
27.3.12	atha haviṣām udvāsanakāle patanaphālanakhaṇḍanodvartanasaṃsarpaṇaviparītavyavāyakaraṇeṣu vyāhṛtībhir āhavanīye sruvāhutīr juhuyād bhūr bhuvaḥ suvar iti
27.3.13	athāntareṇa vedyutkarāv udaṅṅ upaniṣkramyā tamitor udaṅṅ upaniḥsṛpya vyāhṛtīr uktvā vyāhṛtībhir eva pratipadyate
27.4.1	vyāhṛtayas tu catuṣpādā navāṃśāś ca ṣaḍakṣarāḥ / caturṇām api vedānām ādimadhyāvasānikāḥ
27.4.2	mantronaṃ vātiriktaṃ vā duriṣṭaṃ vāpi yad bhavet / vyapohayanti pāpmānaṃ tasmād vyāhṛtayaḥ smṛtā iti
27.4.3	yady ṛkto yajñabhreṣa āgacched bhūr iti gārhapatye juhuyāt
27.4.4	yadi yajuṣṭo bhuva ity anvāhāryapacane
27.4.5	yadi sāmataḥ suvar ity āhavanīye
27.4.6	yadi sarvataḥ sarvā juhuyāt
27.4.7	uddhṛte tu puroḍāśe vepite syandite tathā
27.4.8	bhinne saṃsarpaṇe cāpi prāyaścittaṃ kathaṃ bhaved iti
27.4.9	vijñāyate
27.4.10	uddhṛte tu kulaṃ hanyād vepite naśyati prajā
27.4.11	bhinne saṃsarpaṇe cāpi yajamānaḥ pramīyata iti
27.4.12	atha patanaphālanakhaṇḍanodvatanasaṃsarpaṇeṣu prasiddham udvāsya barhiṣadaṃ kṛtvā prabhūtena sarpiṣāvasicyābhimantrayate kim ut patasi kim ut proṣṭhāḥ śāntaḥ śānter ihāgahi
27.4.13	aghoro yajñiyo bhūtvāsīda sadanaṃ svam āsīda sadanaṃ svam iti
27.4.14	brahmaṇe varaṃ dattvāntarvedy āsādayet
27.4.15	tasyāṃ saṃsthitāyāṃ surabhimatīṃ nirvapet
27.4.16	tasyāṃ saṃsthitāyāṃ tantumatīṃ nirvapet
27.4.17	āyuṣmatyas tu kartavyā uttarāś chandasaḥ kriyāḥ
27.4.18	havirbhreṣavidhis tv eṣa vihitas tattvadarśibhir iti
27.4.19	skanne grahaṇanirvāpe dravyāṇāṃ cānumantraṇe
27.4.20	yasmin kāle vijānīyāt tat kuryāt karmasaṃstare
27.4.21	praṇavo vyāhṛtayaś caiva yajña eṣa paro 'varaḥ
27.4.22	tasmād yajñasya yat skannaṃ viparītaṃ ca yad bhavet
27.4.23	tat sarvaṃ vyāhṛtībhiḥ kuryād anyatra ca vaṣaṭkṛtāt
27.4.24	ajānadbhiḥ kṛtaṃ yac ca tvaramāṇaiś ca yat kṛtam
27.4.25	vyāhṛtīnāṃ prayogeṇa yat kṛtaṃ kṛtam eva tat iti
27.4.26	kapālānāṃ pramāṇāni brūyād ādhvaryave vidhau
27.4.27	samāni caturaśrāṇi dvyaṅgulāni samantataḥ
27.4.28	havirvikārāṇāṃ pramāṇena samaviṣamāṇi vardhayantīti baudhāyanaḥ
27.5.1	athāraṇigatānām ātmagatānām ajasrāṇām anvāhitānāṃ savanagatānāṃ cāgnīnām udvātānāṃ prāyaścittiḥ
27.5.2	araṇigataṃ mathitvā vihāraṃ kalpayitvā gārhapatya ājyaṃ vilāpyotpūya sruci caturgṛhītaṃ gṛhītvāhavanīye saṃtanīṃ juhoti mano jyotir juṣatām ājyaṃ vicchinnaṃ yajñaṃ sam imaṃ dadhātu / yā iṣṭā uṣaso nimrucaś ca tāḥ saṃdadhāmi haviṣā ghṛtena svāheti
27.5.3	etat prāyaścittam anugate 'hute 'bhyudite 'bhinimrukte ca
27.5.4	etat parivittasya
27.5.5	etat parivinnasya
27.5.6	etat parivividānasya
27.5.7	etat somavāmine somātipavitāya bhakṣāntaritasya
27.5.8	etad bhakṣarahitasya
27.5.9	etat parīṣṭasya
27.5.10	etat pariyaṣṭuḥ
27.5.11	etad eva yasya puruṣo ratho 'śvo gaur mahiṣo varāho 'hir mṛgaḥ śvā vānyad vā śvāpadam antarāgnīn gacchet
27.5.12	etad eva yasyāgner ekadeśam apahareyuḥ
27.5.13	etad eva sarvāsv evāgnihotrasyārtiṣu manasvatyā prāyaścittiḥ kriyate
27.5.14	iṣṭvā vasīyān bhavatīti brāhmaṇam
27.6.1	atha darśapūrṇamāsayoś catvāra ṛtvijaḥ
27.6.2	teṣām ekasminn avidyamāne trayaḥ pracareyur dvau vā
27.6.3	atha yady eka eva syāt purā prayājebhya ājyasthālyāḥ sruveṇopaghātam ekādhvaryavaprāyaścittāni juhoti juṣṭo vāco bhūyāsaṃ juṣṭo vācaspataye devi vāk
27.6.4	yad vāco madhumat tasmin mā dhāḥ sarasvatyai svāhā
27.6.5	imām evāśvinā yajñasya yad vāco yad duriṣṭam
27.6.6	tad aśvinau bheṣajena saṃdadhātāṃ svāhā
27.6.7	trātāram indram avitāram indraṃ havehave suhavaṃ śūram indram
27.6.8	huve nu śakraṃ puruhūtam indraṃ svasti no maghavā dhātv indraḥ svāhā
27.6.9	yan me manasaś chidraṃ yad vāco yac ca me hṛdaḥ
27.6.10	devās tac chamayantu sarvaṃ somo bṛhaspatiś ca svāhā
27.6.11	yad vidvāṃso yad avidvāṃso mugdhāḥ kurvanty ṛtvijaḥ
27.6.12	agnir mā tasmād enasaḥ śraddhā devī ca muñcatāṃ svāhā
27.6.13	yad antarikṣaṃ pṛthivīm uta dyāṃ yan mātaraṃ pitaraṃ vā jihiṃsima
27.6.14	agnir mā tasmād enaso gārhapatyaḥ pramuñcatu duritā yāni cakṛma karotu mām anehasaṃ svāhā
27.6.15	brahmatve hautra ādhvaryava āgnīdhre yājamāne caika eva yajñe yat paryāṇi tan me devā rakṣantāṃ prāṇān me mā hiṃsiṣuḥ svāhā
27.6.16	ahaṃ brahmāhaṃ hotāham adhvaryur aham agnīdhro 'haṃ yajamāna eka eva yajñe paryāṇi tan me devā rakṣantāṃ prāṇān me mā hiṃsiṣuḥ svāheti
27.6.17	ekādhvaryavaprāyaścittāni hutvānatarvedyāsīnaḥ sarvā devatā yajatīti vijñāyate
27.6.18	atikrānteṣu homeṣu parvasv āgrayaṇeṣu ca / araṇyor dhriyamāṇeṣu kathaṃ tantraṃ na lupyate
27.6.19	śuciś ca pāvamānī ca tantumān atha pāthikṛt / etā iṣṭayaḥ prayoktavyās tatas tantraṃ na lupyate
27.6.20	śuciḥ śodhayate pāpaṃ tantus tantaṃ na lopayet / pathikṛt panthānam ārohet pāvamānī tu pāvayed iti nu baudhāyanasya kalpaḥ
27.6.21	darśe vyatīte pāthikṛtī kāryā paurṇamāse vyatīte vaiśvānarī kāryobhaye vyatīta ubhe kārye bahuṣu vyatīteṣv anvārambhaṇīyā syād iti śālīkiḥ
27.7.1	atha yady araṇī jīrṇe syātāṃ jantubhir manthanena vā samāne nave anye araṇī āhṛtyāmāvāsyāyām upoṣya śvo bhūte dārśeneṣṭvā tasmiñ jīrṇe śakalīkṛtya gārhapatye prakṣipya prajvālya dakṣiṇenottarāraṇim ādāya savyenādharāraṇim upary agnau dhārayañ japaty ud budhyasvāgne praviśasva yonim anyāṃ devayajyāṃ voḍhave jātavedaḥ / araṇyā araṇim anusaṃkramasva jīrṇāṃ tanum ajīrṇayā nirṇudasveti
27.7.2	ayaṃ te yonir ṛtviya ity araṇyor agnīn samārohya manthanasyāvṛtā gārhapatyaṃ mathitvā vihāraṃ kalpayitvā gārhapatya ājyaṃ vilāpyotpūya sruci caturgṛhītaṃ gṛhītvāhavanīye saṃtanīṃ juhoti mano jyotir juṣatām ājyaṃ vicchinnaṃ yajñaṃ sam imaṃ dadhātu / yā iṣṭā uṣaso nimrucaś ca tāḥ saṃdadhāmi haviṣā ghṛtena svāheti
27.7.3	athāgnaye tantumate puroḍāśam aṣṭākapālaṃ nirvapati
27.7.4	śarāvaṃ dakṣiṇāṃ dadāti
27.7.5	sā prasiddheṣṭiḥ saṃtiṣṭhate
27.8.1	athāraṇyor vyāpattiṃ vyākhyāsyāmaḥ
27.8.2	aṣṭābhir nimittair vinaśyaty amedhyaśvacāṇḍālaśūdravāyasapatitarāsabharajasvalābhiś ca saṃsparśane 'raṇyor vināśaḥ
27.8.3	tayor utsṛjya samāne nave anye araṇī āhṛtyāgnisaham agnyādheyam araṇigataṃ punarādheyaṃ naṣṭāraṇī apsu nimajjati bhavataṃ naḥ samanasāv iti
27.8.4	athottarāṃ chittvā bhittvā śakalīkṛtya manthanasāmārthyaṃ samāropaṇasāmarthyaṃ manthanaśeṣaṃ vā pramanthanaṃ ca kuryāt samastaśalyavarjam
27.8.5	saṃtiṣṭhate 'raṇyor vyāpattiḥ
27.9.1	atha havirdoṣān vyākhyāsyāmo yathaitan nīlamakṣikāśātikā matkuṇaś cailaśirasor yūke kīṭo vā piṇḍakārī syāt kṣudrakīṭamakṣikāpipīlikāvarjaṃ śvamārjāranakulakukkuṭamarkaṭadhvāṅkṣākhupurīṣasikpadakeśamṛtanakhakunakhapūtidrapsasvedāsṛksnehāśrukāsakṣavathvārdraghraṇair vopahatam anyair vopahataṃ rajasvalayā vā spṛṣṭaṃ tathāprayatena bhrūṇaghnena vā dṛṣṭaṃ tathāpapātreṇāmedhye vā deśe
27.9.2	skannaṃ duṣṭaṃ havir apo 'bhyavaharanti
27.9.3	śīte bhasmani vā nidhāpayati
27.9.4	mindāhutī hutvāthānyan nirvaped ājyena vā pracaret
27.9.5	api tu khalu kṣiprasaṃskāram ājyaṃ bruvata iti
27.9.6	mindāhutī hutvā manasvatīṃ juhoti
27.9.7	saiva tataḥ prāyaścittiḥ
27.10.1	athāto 'gnīnām udvātānāṃ prāyaścittiḥ
27.10.2	āhutayaḥ saṃskārārthā dṛṣṭā bhavanti
27.10.3	caturhotāra ity eke
27.10.4	vyāhṛtaya ity eke
27.10.5	mindāhutī ity eke
27.10.6	manasvatīty eke
27.10.7	mahāvyāhṛtaya ity eke
27.10.8	atha yadi sarva evodvāyeyur āyatanebhyo 'raṇyor agnīn samārohya manthanasyāvṛtā gārhapatyaṃ manthatītaḥ prathamaṃ jajñe agniḥ svād yoner adhi jātavedāḥ / sa gāyatriyā triṣṭubhā jagatyā devebhyo havyaṃ vahatu prajānan iti
27.10.9	chanodbhir evainaṃ svād yoneḥ prajanayatīti brāhmaṇam
27.10.10	atha yadi mathyamāno na jāyeta yatrānyaṃ paśyet tata āhṛtya hotavyam iti
27.10.11	athānyam atvaramāṇaḥ punar manthet
27.10.12	atha yadi jāta evodvāyet samāropaṇamantraṃ japitvā punar eva manthet
27.10.13	athainam upatiṣṭhata iṣe rayyai ramasva sahase dyumnāyorje 'patyāyeti
27.10.14	athainam upasaminddhe sārasvatau tvotsau samindhātāṃ samrāḍ asi virāḍ asīti
27.10.15	athainam upasamādhāyānvāhāryapacanam āhṛtya jvalantam āhavanīyam uddhṛtya nyupyopasamādhāya gārhapatya ājyaṃ vilāpyotpūya sruci caturgṛhītaṃ gṛhītvā daśahotāraṃ manasānudrutyāhavanīye juhoty anvārabdhe yajamāne svāheti
27.10.16	atha pradakṣiṇam āvṛtya pratyaṅṅ ādrutya gārhapatye daśātmakaṃ brāhmaṇa ekahotety etasyānuvākasya daśa sruvāhutīḥ
27.10.17	atha yady anvāhāryapacana udvāyed gārhapatyād enam uddhṛtyānvāhāryapacane caturhotāraṃ juhoti gārhapatye daśātmakam
27.10.18	atha yady āhavanīya udvāyed gārhapatyād enam uddhṛtyāhavanīye pañcahotāraṃ juhoti gārhapatye daśātmakam
27.10.19	atha yadi savanagatānām agnīnām agnīdhrīya udvāyec chālāmukhīyād enam uddhṛtyāgnīdhrīye ṣaḍḍhotāraṃ juhoti śālāmukhīye daśātmakam
27.10.20	atha yady auttaravedika āhavanīya udvāyed āgnīdhrīyād enam uddhṛtyauttaravedika āhavanīye saptahotāraṃ juhoty āgnīdhrīye daśātmakam
27.11.1	etayaivāvṛtaikasminn udvāte dvayor vā prativibhajya hotṝñ juhuyād vyāhṛtīś ced vyastāḥ samastāś ca juhuyāt tathā mindāhutī juhuyān manasvatīṃ ced āhavanīye juhuyāt saiṣājasrāṇām anvāhitānāṃ savanagatānāṃ cāgnīnām udvātānāṃ prāyaścittir etad eva homakāle 'nvādhānavarjam
27.11.2	atha yasyāgnir uddhṛto 'hute 'gnihotra udvāyed iti yathāsūtraṃ vā kuryād api vā gārhapatyād idhmam ādīpya manthanam adhimanthanam upasamindhanam ity etān mantrān nigaded api vā jyotiṣmatīm iṣṭiṃ nirvaped api vā jyotiṣmatībhyām ṛgbhyāṃ pūrṇāhutiṃ juhuyād api vā jyotiṣmatīṃ sruvāhutiṃ juhuyād agnaye jyotiṣmate svāhetīṣṭapūrṇāhutisruvāhutīnāṃ pūrvaṃ pūrvaṃ vidhiṃ balīyāṃsam ācāryā bruvate
27.11.3	tatrodāharanti
27.11.4	yeye viśeṣā laghavo yatrayatropalakṣitāḥ / karma tair na prasaṅgena kuryād āpatsu tad dhanam
27.11.5	viśeṣān sarvavedebhyaḥ prayatnenopadhārayet / karmaṇāṃ pravicārārtham āpatsu ca samāpnuyād iti
27.11.6	yadi prasaṅgena hutaṃ ca laukye mugdhair vā bālair hutaṃ syād vihṛtaṃ ca patnyā tān araṇyor agnīn samārohyodavasāya mathitvāgnīn vihṛtya pūrṇāhutis tantumatī ca kāryeti
27.11.7	atha yady aprasaṅgena hutaṃ ca laukye mughair vā bālair hutaṃ syād vihṛtaṃ ca patnyā tān vyāhṛtībhir vihṛtya pūrṇāhutis tantumatī ca kāryeti
27.12.1	atha vai bhavati
27.12.2	nirṛtir vā etasya yajñaṃ gṛhṇāti yasyā kasyāṃ ca haviḥ kṣāyati yady avadānāni vindanti nātra prāyaścittaṃ kurvanti
27.12.3	dahati ha vā eṣo 'dhvaryur avadānāni
27.12.4	samūhaitāny eṣa tarpayati
27.12.5	dahati ha vā eṣa ya ājyaṃ purastād ahutvāthāvadānāni juhoty ājyenopariṣṭān nābhighārayati
27.12.6	teṣāṃ saṃdagdhānāṃ na devās tṛpyanti na yajamānaḥ
27.12.7	atha haināny eṣa saṃtarpayati ya ājyaṃ purastād dhutvāthāvadānāni juhoty ājyenopariṣṭād abhighārayati
27.12.8	teṣāṃ saṃtṛptānāṃ tṛpyanti devās tṛpyati yajamānaḥ
27.12.9	atha yady āgneyāt puroḍāśād agnīṣomau yajetāgnīṣomīyād vāgniṃ yajeta naitat pradānam iti
27.12.10	āhavanīye sruvāhutiṃ juhuyād yad vo devā atipādayānīti
27.12.11	devapavitram āgneyyo yājyāpuro'nuvākyā devapavitram aindriyo devapavitraṃ prajāpatyā devapavitraṃ vyāhṛtaya iti
27.12.12	atha yadi hotā yājyāpuro'nuvākyāsu muhyeta sarvābhir āgneyībhir yajeteti
27.12.13	vijñāyate 'gniḥ sarvā devatā iti
27.12.14	aindrībhiḥ
27.12.15	vijñāyata indro vai sarvā devatā iti
27.12.16	prājāpatyābhiḥ
27.12.17	vijñāyate prajāpatiḥ sarvā devatā iti
27.12.18	vyāhṛtībhiḥ
27.12.19	vijñāyate sarvā vā ṛcaḥ sarvāṇi sāmāni sarvāṇi yajūṃṣi yad vyāhṛtaya iti
27.12.20	atha yadi yajamāno yājamāneṣu muhyeta vyāhṛtībhir evāntareṇa vedyutkarau prapadanaṃ vyāhṛtībhir evopaniṣkramaṇaṃ vyāhṛtībhir evānumantraṇam
27.12.21	vijñāyate sarvā vā ṛcaḥ sarvāṇi sāmāni sarvāṇi yajūṃṣi yad vyāhṛtaya iti
27.12.22	upāsate ha vai yajñaṃ devā antaritā idam u no havir na hutaṃ tad dhoṣyata iti
27.12.23	ā sviṣṭakṛta ity eke
27.12.24	eḍāyā ity eke
27.12.25	ānuyājebhya ity eke
27.12.26	ā śaṃyuvākād ity eke
27.12.27	ā samiṣṭayajuṣa ity eke
27.12.28	ūrdhvaṃ cet samiṣṭayajuṣaḥ smaret saṃsthāpyaitām iṣṭim anyām iṣṭim anulbaṇāṃ tanvīta
27.12.29	yajño ha vai yajñasya prāyaścittir iti vijñāyate
27.13.1	atha sāṃnāyyaduho dhayeyuś ced vatsā vāyavyayā yavāgvā sāyaṃ yajeta
27.13.2	apy ekasyāṃ dugdhāyāṃ na dhītāṃ dohayet
27.13.3	dugdhābhiḥ saṃsthāpyādugdhānāṃ vatsān apākṛtya śvaḥ sāṃnāyyena yajeta
27.13.4	sāyaṃdohaś ced ārtim ārched indrāya vrīhīn nirupyopavased iti yathāsamāmnātam
27.13.5	api vā prātardohaṃ dvaidhaṃ kṛtvānyatarad ātacya sāyaṃdohasthāne kuryāc chṛtasthāna itarat
27.13.6	prātardohaś ced ārtim ārcched aindraṃ vā māhendraṃ vā puroḍāśaṃ nirupya tena dadhnā saha pracaret
27.13.7	ubhayaṃ ced ārtim ārcched aindraṃ pañcaśarāvam odanaṃ nirvaped iti
27.13.8	prasiddham āgneyena pracaryaindreṇa pracaret
27.13.9	sarvāṇi ced dhavīṃṣi duṣyeyur naśyeyur apahareyur vājyenaitā devatāḥ pratisaṃkhyāyam iṣṭvaitām iṣṭim anyām iṣṭim anulbaṇāṃ tanvīta
27.13.10	yajño ha vai yajñasya prāyaścittir iti vijñāyate
27.14.1	athātaś chandasy anāmnātāni hutānumantraṇāni vyākhyāsyāmaḥ
27.14.2	vaimṛdham iṣṭam anumantrayata indrasya vaimṛdhasyāhaṃ devayajyayendriyāvy asapatno vīryavāñ chrīmān bhūyāsam ity asapatno vīryavān bhūyāsam iti vā
27.14.3	pary anyasyāhaṃ devayajyayā suyavaso bhūyāsam
27.14.4	somasyāhaṃ devayajyayā pra prajayā ca paśubhiś ca janiṣīya suretā reto dhiṣīyeti vā
27.14.5	savitur ahaṃ devayajyayā svastimān paśumān bhūyāsam
27.14.6	sarasvatyā ahaṃ devayajyayā vācam annādyaṃ puṣeyam
27.14.7	sarasvato 'haṃ devayajyayā śraddhāmanā bhūyāsam
27.14.8	pūṣṇo 'haṃ devayajyayā puṣṭimān paśumān bhūyāsam
27.14.9	marutām ahaṃ devayajyayā prāṇair ṛdhyāsam
27.14.10	viśveṣāṃ devānām ahaṃ devayajyayā prāṇaiḥ sāyujyaṃ gameyam
27.14.11	dyāvāpṛthivyor ahaṃ devayajyayobhayor lokayor ṛdhyāsaṃ bhūmānaṃ pratiṣṭhāṃ gameyam iti vā
27.14.12	vājinām ahaṃ devayajyayā retasvī bhūyāsaṃ varuṇasyāhaṃ devayajyayā dharmabhāg bhūyāsam
27.14.13	kasyāhaṃ devayajyayā śaviṣṭho bhūyāsam
27.14.14	viśvakarmaṇo 'haṃ devayajyayā viśvāni karmāṇy avarundhīya
27.14.15	adityā ahaṃ devayajyayāṃhaso mucyeya
27.14.16	vāyor ahaṃ devayajyayā ratnabhāg bhūyāsam
27.14.17	sūryasyāhaṃ devayajyayā sudṛśīko bhūyāsam
27.14.18	agnāviṣṇavor ahaṃ devayajyayā vīryavān bhūyāsam
27.14.19	viṣṇor ahaṃ devayajyayā śipiviṣṭo bhūyāsam
27.14.20	aryamṇo 'haṃ devayajyayā svargaṃ lokaṃ gameyam iti
27.14.21	yathādevatam iṣṭam anumantrayata evam
27.14.22	anādiṣṭān aṣṭākapālān āgneyavikārān ācakṣata ekādaśakapālān agnīṣomīyavikārān dvādaśakapālān vaiśvadevavikārān ekakapālaṃ bhūmikapālaṃ ca dyāvāpṛthivyavikārāv ato 'nyān āgneyavikārān
27.14.23	carūn saumyavikārān
27.14.24	dadhipayāamikṣāpaśavaḥ sāṃnāyyavikārā vanaspatiḥ sviṣṭakṛdvikāraḥ
27.14.25	upāṃśuyājān upāṃśuyājavikārān ācakṣata iti
27.14.26	athāpy udāharanti haviḥsāmānyaṃ devatāsāmānyaṃ kapālasāmānyam iti havirdevatākapālasāmānye haviḥsāmānyaṃ balīya iti
27.14.27	api vāsya yajñasyāgura ud ṛcam aśīyeti sārvatrikam
28.1.1	atha vai bhavati
28.1.2	yaḥ pāpayakṣmagṛhītaḥ syād yo vāparudhyeta devebhya ṛṣibhyaḥ pitṛbhyo gobhyo brāhmaṇebhyas tenābhiśasto 'bhiśasyamāno vā rahasyeṣṭyā yajeteti
28.1.3	etayeṣṭyā yakṣyamāṇa upakalpayate hiraṇyam
28.1.4	tasyāḥ prajñāta upavasathaḥ
28.1.5	atha prātarhute 'gnihotre purāpāṃ praṇayanād gārhapatya ājyaṃ vilāpyotpūya sruci caturgṛhītaṃ gṛhītvāhavanīye juhoty anvārabdhe yajamāne yena devāḥ pavitreṇātmānaṃ punate sadā / tena sahasradhāreṇa pāvamānyaḥ punantu mā svāheti
28.1.6	aparaṃ caturgṛhītaṃ gṛhītvāhavanīya eva juhoti prājāpatyaṃ pavitraṃ śatodyāmaṃ hiraṇmayam / tena brahmavido vayaṃ pūtaṃ brahma punīmahe svāheti
28.1.7	aparaṃ caturgṛhītaṃ gṛhītvāhavanīya eva juhotīndraḥ sunītī saha mā punātu somaḥ svastyā varuṇaḥ samīcyā / yamo rājā pramṛṇābhiḥ punātu mā jātavedā morjayantyā punātu svāheti
28.1.8	atha pṛṣṭhyāṃ stīrtvāpaḥ praṇīyāgnaye 'ṃhomuce 'ṣṭākapāla iti daśahaviṣam iṣṭiṃ nirvapati śrapayitvāsādayati
28.1.9	tasyāḥ saptadaśa sāmidhenyaḥ
28.1.10	samidhyamānāṃ ca samiddhāṃ cāntareṇa pāvakavatyau dhāyye dadhāty apām idaṃ nyayanaṃ namas ta iti dve
28.1.11	pāvakavantāv evājyabhāgau
28.1.12	agnī rakṣāṃsi sedhati śukraśocir amartyaḥ
28.1.13	śuciḥ pāvaka īḍya iti puro'nuvākyām anūcya yat te pavitram arciṣy agne vitatam antarā
28.1.14	brahma tena punīmaha iti yajati
28.1.15	yo dhārayā pāvakayā pariprasyandate sutaḥ / indur aśvo na kṛtviya iti puro'nuvākyām anūcyā kalaśeṣu dhāvati pavitre pariṣicyate / ukthair yajñeṣu vardhata iti yajati
28.1.16	atha haviṣām agner manve prathamasya pracetasa ity etasminn anuvāke yājyāpuro'nuvākyāḥ sahasaṃyājyā bhavanti
28.1.17	atha purastāt sviṣṭakṛtaḥ sruvāhutīr upajuhoti pavamānaḥ suvarjana ity etenānuvākena pratyṛcam
28.1.18	prasiddheḍā
28.1.19	athānvāhāryam āsādya hiraṇyaṃ dadāti
28.1.20	samānaṃ karmā patnīsaṃyājebhyaḥ
28.1.21	atha purastād gṛhapateḥ sruvāhutīr upajuhoti yad devā devaheḍanam ity etenānuvākena pratyṛcam
28.1.22	saṃtiṣṭhata eṣeṣṭiḥ sapūrṇapātraviṣṇukramāḥ
28.1.23	visṛjate vratam
28.1.24	etayaiva yajetartuvyatikrame dāravyatikrame 'yonau vā retaḥ siktvā
28.1.25	etayaiva yajeta pātakopapātakasaṃyukto dvādaśāhaṃ mahāpātakasaṃyukto māsaṃ puṇyam icchan saṃvatsaram ṛtuṃ vā tām etāṃ mahāpavitreṣṭir ity ācakṣate mṛgāreṣṭir iti vā rahasyeṣṭir iti baudhāyanaḥ
28.2.1	yatho etat so 'parimitaṃ pravasatīti na saṃvatsaram ati pravasatīty evedam uktaṃ bhavati sa u ced ati pravaset pavitreṣṭyā yajeteti
28.2.2	etayeṣṭyā yakṣyamāṇa upakalpayate hiraṇyam
28.2.3	tasyāḥ prajñāta upavasathaḥ
28.2.4	atha prātarhute 'gnihotre purāpāṃ praṇayanād gārhapatya ājyaṃ vilāpyotpūya sruci caturgṛhītaṃ gṛhītvāhavanīye juhoty anvārabdhe yajamāne yena devāḥ pavitreṇātmānaṃ punate sadā / tena sahasradhāreṇa pāvamānyaḥ punantu mā svāheti
28.2.5	aparaṃ caturgṛhītaṃ gṛhītvāhavanīya eva juhoti prājāpatyaṃ pavitraṃ śatodyāmaṃ hiraṇmayam / tena brahmavido vayaṃ pūtaṃ brahma punīmahe svāheti
28.2.6	aparaṃ caturgṛhītaṃ gṛhītvāhavanīya eva juhotīndraḥ sunītī saha mā punātu somaḥ svastyā varuṇaḥ samīcyā / yamo rājā pramṛṇābhiḥ punātu mā jātavedā morjayantyā punātu svāheti
28.2.7	atha pṛṣṭhyāṃ stīrtvāpaḥ praṇīyāgnaye pavamānāya puroḍāśam aṣṭākapālaṃ nirvapati sarasvatyai priyāyā upāṃśv ājyam
28.2.8	agnaye pāvakāya puroḍāśam aṣṭākapālaṃ nirvapati savitre satyaprasavāyopāṃśv ājyam
28.2.9	agnaye śucaye puroḍāśam aṣṭākapālaṃ nirvapati vāyave niyutvata upāṃśv ājyam
28.2.10	agnaye vratapataye puroḍāśam aṣṭākapālaṃ nirvapati viṣṇave śipiviṣṭāyopāṃśv ājyam
28.2.11	agnaye vaiśvānarāya puroḍāśam aṣṭākapālaṃ nirvapati dadhikrāvṇa upāṃśv ājyam iti
28.2.12	śrapayitvāsādayati
28.2.13	tasyāḥ saptadaśa sāmidhenyaḥ
28.2.14	samidhyamānāṃ ca samiddhāṃ cāntareṇa pāvakavatyau dhāyye dadhāty apām idaṃ nyayanaṃ namas ta iti dve
28.2.15	pāvakavantāv evājyabhāgau
28.2.16	agnī rakṣāṃsi sedhati śukraśocir amartyaḥ / śuciḥ pāvaka īḍya iti puro'nuvākyām anūcya yat te pavitram arciṣy agne vitatam antarā
28.2.17	brahma tena punīmaha iti yajati
28.2.18	yo dhārayā pāvakayā pariprasyandate sutaḥ / indur aśvo na kṛtviya iti puro'nuvākyām anūcyā kalaśeṣu dhāvati pavitre pariṣicyate / ukthair yajñeṣu vardhata iti yajati
28.2.19	atha haviṣām agna āyūṃṣi pavase 'gne pavasvety agneḥ pavamānasya
28.2.20	uta naḥ priyā priyāsv imā juhvānā yuṣmad iti sarasvatyāḥ priyāyā
28.2.21	agne pāvaka sa naḥ pāvaketi pāvakasya
28.2.22	ā viśvadevam ā satyeneti savituḥ satyaprasavasya
28.2.23	agniḥ śucivratatama ud agne śucayas taveti śuceḥ
28.2.24	vāyur agregā vāyo śukro ayāmi ta iti vāyor niyutvataḥ
28.2.25	tvam agne vratapā asi yad vo vayaṃ pramināma vratānīti vratapateḥ
28.2.26	pra tat te adya kim it te viṣṇo paricakṣyaṃ bhūd iti viṣṇoḥ śipiviṣṭasya
28.2.27	vaiśvānaro na ūtyā pṛṣṭo divīti vaiśvānarasya
28.2.28	dadhikrāvṇo akāriṣam ā dadhikrā iti dadhikrāvṇaḥ
28.2.29	atha hutānumantraṇam agneḥ pavamānasyāhaṃ devayajyayā śuciḥ pūto medhyo vipāpmā brahmavarcasy annādo bhūyāsam agneḥ pāvakasyāgneḥ śucer agner vratapater agner vaiśvānarasyāhaṃ devayajyayā śuciḥ pūto medhyo vipāpmā brahmavarcasy annādo bhūyāsam iti
28.2.30	upāṃśuyājāyām upāṃśuyājavad iti
28.2.31	atha purastāt sviṣṭakṛtaḥ sruvāhutīr upajuhoti pavamānaḥ suvarjana ity etenānuvākena pratyṛcam
28.2.32	atithivatyau damūnavatyau saṃyājye juṣṭo damūnā atithir duroṇa imaṃ no yajñam upayāhi vidvān
28.2.33	viśvā agne abhiyujo vihatya śatrūyatām ābharā bhojanāni
28.2.34	mārjālyo mṛjyate sve damūnāḥ kavipraśasto atithiḥ śivo naḥ
28.2.35	sahasraśṛṅgo vṛṣabhas tadojā viśvāṃ agne sahasā prāsy anyān iti
28.2.36	prasiddheḍā
28.2.37	athānvāhāryam āsādya hiraṇyaṃ dadāti
28.2.38	samānaṃ karmā patnīsaṃyājebhyaḥ
28.2.39	atha purastād gṛhapateḥ sruvāhutīr upajuhoti yad devā devaheḍanam ity etenānuvākena pratyṛcam
28.2.40	saṃtiṣṭhata eṣeṣṭiḥ sapūrṇapātraviṣṇukramā visṛjate vratam
28.2.41	etayaiva yajetābhiśasto 'bhiśasyamāno vā
28.2.42	etayaiva yajetartuvyatikrame dāravyatikrame 'yonau vā retaḥ siktvā
28.2.43	etayaiva yajeta saṃvatsaram ardhapādam ekaviṃśatirātraṃ vā
28.2.44	tiryagyonigatān jñātīn jātyantare vartamānān duṣkṛtair aparuddhān daśa pūrvān daśāparān ātmānaṃ caikaviṃśaṃ paṅktiṃ ca punāti na ca punarāvartata iti
28.2.45	athāpy udāharanti
28.2.46	vaiśvānarīṃ vrātapatīṃ pavitreṣṭiṃ tathaiva ca
28.2.47	ṛtāvṛtau prayuñjānaḥ punāti daśapūruṣam iti
28.3.1	athāto nakṣatreṣṭīr vyākhyāsyāmaḥ
28.3.2	agnir vā akāmayatānnādo devānāṃ syām iti tā brāhmaṇena vyākhyātāḥ
28.3.3	sā yā vaiśākhyāḥ paurṇamāsyāḥ purastād amāvāsyā bhavati sa sakṛt saṃvatsarasyāpabharaṇībhiḥ saṃpadyate tasyām ārabheteti
28.3.4	tasyā upavasathe 'raṇyor agnīn samārohyodavasāya mathitvāgnīn vihṛtyājasrān vāpi vā paurṇamāsyām amāvāsyāyāṃ vopavased yasyāṃ tal lakṣma saṃpadyate
28.3.5	tatraiṣo 'tyantapradeśaḥ
28.3.6	havirucchiṣṭavrato yajamāno bhavatīti vijñāyate 'pi vā janmanakṣatre kuryād āyuṣkāmasya yāvajjīvaṃ tryavarārdhyo vā prayogaḥ
28.3.7	jīvavantāv ājyabhāgau yajaty ā no agne suketunā tvaṃ soma mahe bhagam iti
28.3.8	atha nirvapaty agnaye kṛttikābhyo juṣṭaṃ nirvapāmīti
28.3.9	agniṃ kṛttikā yajeti saṃpreṣyati
28.3.10	āgneyam aṣṭākapālam anumatyai carum iti sarvatrānuṣajati nakṣatrahavirmadhye
28.3.11	śrapayitvāsādayati
28.3.12	tasyāḥ saptadaśa sāmidhenyaḥ
28.3.13	samidhyamānāṃ ca samiddhāṃ cāntareṇa śrīmatyau dhāyye dadhāti svāruhā yasya śriyo dṛśe 'dābhyaḥ puraeteti
28.3.14	rayimantau puṣṭimantāv ājyabhāgau yajaty agninā rayim aśnavad gayasphāno amīvaheti
28.3.15	atha haviṣām agnir mūrdhā bhuvo 'nu no 'dyānumatir anv id anumate tvam iti saṃcaryor yājyāpuro'nuvākyā
28.3.16	nakṣatrahaviṣān agnir naḥ pātu kṛttikā iti yathāsamāmnātam
28.3.17	atha purastāt sviṣṭakṛtaḥ sruvāhutīr upajuhoty agnaye svāhā kṛttikābhyaḥ svāheti yathāsamāmnātam
28.3.18	sviṣṭavatyau saṃyājye havyavāhaṃ sviṣṭam iti
28.3.19	saṃtiṣṭhata eṣeṣṭiḥ sapūrṇapātraviṣṇukramā
28.3.20	visṛjate vratam
28.4.1	evam uttaramuttaraṃ pratitantram uttarauttare 'hani yajeta
28.4.2	viśeṣān vyākhyāsyāmaḥ
28.4.3	prajāpatiḥ savitety upāṃśu
28.4.4	sarpebhya āśreṣābhya ājye karambham iti
28.4.5	sarve yavā bhavanti
28.4.6	adhiśrayaṇakāle tiraḥ pavitram ājyam ānīyādhiśritya tiraḥ pavitraṃ karambhān āvapati
28.4.7	pitṛbhyo maghābhyaḥ puroḍāśaṃ ṣaṭkapālam iti
28.4.8	paitṛyajñikena nirvapaṇaprokṣaṇādhivapanasaṃvapanādīni vyākhyātāni bhavanti
28.4.9	tārtīyasavanikena saumyena pracaraṇakalpo vyākhyātaḥ
28.4.10	athaitad vāyave niṣṭyāyai gṛṣṭyai dugdham iti
28.4.11	payasaḥ prātardohavatsaṃskāraḥ
28.4.12	ā viśākhābhyām iṣṭvā tadānīm eva paurṇamāsīm ājyena yajeta
28.4.13	atha śvo bhūte mitrāyānūrādhebhyaś carum ity uttarābhir aṣāḍhābhir iṣṭvā tadānīm evābhijitā yajeta
28.4.14	atha śvo bhūte viṣṇave śroṇāyai puroḍāśaṃ trikapālam iti
28.4.15	uttareṣu proṣṭhapadeṣu puroḍāśaṃ bhūmikapālam iti
28.4.16	kapālamātraṃ bhūmau parilikhyāṅgāram adhivartayati
28.4.17	tasyaikakapālavatsaṃskāraḥ
28.4.18	āpabharaṇībhir iṣṭvā tadānīm evāmāvāsyām ājyena yajeta
28.4.19	atha śvo bhūte candramase pratīdṛśyāyai puroḍāśaṃ pañcadaśakapālam iti
28.4.20	abhinīyaivāhani nirvaped udite candramasi pracaret
28.4.21	te etam ahorātrābhyāṃ caruṃ niravapatāṃ dvayānāṃ vrīhīṇāṃ śuklānāṃ ca kṛṣṇānāṃ ca savātyor dugdhe śvetāyai ca kṛṣṇāyai ceti
28.4.22	abhinīyaivāhani nirvaped astamite pracaret
28.4.23	api vā sandhāv eva nirvapet sandhāv eva pracaret
28.4.24	nirvapaṇanyāyena pracaret
28.4.25	athaitam uṣase carum iti
28.4.26	abhinīyaiva rātrau nirvaped uṣasi pracaret
28.4.27	athaitasmai nakṣatrāya caruṃ nirvapati
28.4.28	yathā tvaṃ devānām asy evam ahaṃ manuṣyāṇāṃ bhūyāsam iti nirvapaṇakāle yajamānāyatana āsīno yajamāno japati
28.4.29	abhinīyaivāhani nirvaped uditeṣu nakṣatreṣu pracaret
28.4.30	athaitaṃ sūryāya nakṣatrebhyaś carum iti
28.4.31	abhinīyaiva rātrau nirvaped udite sūrye pracaret
28.4.32	athaitam adityai carum athaitaṃ viṣṇave carum iti yajati
28.4.33	yajño vai viṣṇur yajña evāntataḥ pratitiṣṭhatīti brāhmaṇam
28.4.34	varo dakṣiṇā bhavatīti vijñāyate
28.4.35	apāghāvad vā
28.4.36	prasiddhaḥ paśuḥ
28.4.37	pāthikṛtyeṣṭyeṣṭvā darśapūrṇamāsābhyāṃ yajeta nakṣatrasattreṇa dyutir ānantyāya
28.4.38	jyotiṣāmayaneneṣṭvā pāpaṃ nirṇudya jyotiṣṭvam upajāyate 'pa punarmṛtyuṃ jayatīti ha smāha baudhāyanaḥ
28.5.1	navair evāmāvāsyāyāṃ paurṇamāsyāṃ vā yajeta navair vāgnihotraṃ juhuyāt
28.5.2	api vāgnihotrīṃ vā navān ādayitvā tasyāḥ payasā juhuyād api vā navānāṃ yavāgvā sāyaṃprātaragnihotraṃ juhuyāt
28.5.3	api vā gārhapatye catuḥśarāvam odanaṃ śrapayitvāgrayaṇadevatābhyaḥ sviṣṭakṛccaturthībhyo juhuyāt
28.5.4	api vā navair eva brāhmaṇān bhojayet
28.5.5	sa eṣa iṣṭyupacārakalpo haritayavaśamīdhānyauṣadhivanaspatimūlaphalaśākānām aniṣṭvāgrayaṇaṃ yāthākāmī syāt paktivaiṣamyāt
28.5.6	vrīhibhir iṣṭvā vrīhibhir eva yajetā yavebhyo yavair iṣṭvā yavair eva yajetā vrīhibhyaḥ
28.5.7	api vā vrīhibhir eva yavair vā yajeta
28.5.8	saṃtiṣṭhanta āgrayaṇāni
28.6.1	athātaḥ paśuprāyaścittāni vyākhyāsyāmaḥ
28.6.2	sa yadi paśur upākṛto vāśyeta yad asya pāre rajasa ity etāṃ hutvā naimittikīṃ dvitīyāṃ juhoti yasmād bhīṣāvāśiṣṭhās tato no abhayaṃ kṛdhi
28.6.3	prajābhyaḥ sarvābhyo mṛḍa namo rudrāya mīḍhuṣe svāheti
28.6.4	yasmād bhīṣāvepiṣṭhāḥ palāyiṣṭhāḥ samajñāsthāḥ śakṛd akṛthā mūtram akṛthā ity eteṣu nimitteṣu ya idam akas tasmai namas tasmai svāheti tṛtīyām
28.6.5	sa yadi niṣīded yasmād bhīṣā nyaṣada ity etāṃ hutvā taṃ maitrāvaruṇadaṇḍenotthāpayed anyenaudumbareṇa vā
28.6.6	ūrg vā udumbara ūrk paśava ūrjaivāsmā ūrjaṃ paśūn avarunddha iti brāhmaṇam
28.6.7	ud usra tiṣṭhety usram
28.6.8	ud aśvety aśvam
28.6.9	uc chāgeti chāgam
28.6.10	un meṣeti meṣam
28.6.11	ud vaśa iti vaśām
28.6.12	sa u cet prāk paryagnikaraṇān mriyeta yāśvamedhe prāyaścittis tāṃ kṛtvāthānyaṃ taddaivatyaṃ tadvarṇaṃ tadvayasaṃ tadrūpaṃ tajjātīyaṃ paśum ālabheta
28.6.13	tasyopākaraṇādi sarvam āvartate nirmanthya sāmidhenītaccheṣāghārasaṃpraiṣasaṃmārgapravaraprayājavarjam
28.6.14	atha yadi tajjātīyaṃ na vindetājāvayo goaśvā ity anyonyasya pratinidhayo bhavantīti
28.6.15	teṣāṃ chāgaś ca meṣaś copākaraṇīyau
28.6.16	alābhe 'nyatamam ālabheta
28.6.17	tvāṣṭreṇa pracaraṇakalpo vyākhyātaḥ
28.6.18	athāsya śarīram apsu praveśayati na vā uv etan mriyasa āśānāṃ tvā viśvā āśā iti dvābhyām
28.7.1	atha yady aṅgahīnaḥ paśū rūpato varṇato vāgneyīm āgnāvaiṣṇavīm aindrīṃ vāyavyāṃ pājāpatyām iti ca hutvā tam evopākuryāt
28.7.2	atha yadi vapām āhriyamāṇāṃ śyeno 'paharen naśyed vā pātryāṃ hiraṇyam antardhāya caturgṛhītaṃ gṛhītvāhavanīye juhoty anvārabdhe yajamāna udyant suparṇo na vibhāti sarvaṃ hiraṇyakukṣiḥ saptaśirāḥ purastāt
28.7.3	sarveṣu lokeṣu vibhuḥ praviṣṭo gātum asmin yajñe yajamānāya vinda svāheti
28.7.4	athaitasyai vapāyai sthāne yat kiṃ cin medorūpam avaśiṣṭaṃ syāt tad utpāṭya tena pracaret
28.7.5	atha yady enāṃ punar vindeta nainām ādriyeta
28.7.6	atha yadi vapā haviravadānaṃ vā skanded ā tvā dade yaśase vīryāya cāsmāsv aghniyā yūyaṃ dadhāthendriyaṃ paya ity ādāya juhoti yas te drapso yas ta udarṣo daivyaḥ ketur viśvaṃ bhuvanam āviveśa
28.7.7	sa naḥ pāhy ariṣṭyai svāheti
28.7.8	atha yady asaṃsthite paśau śakuniś caṣāla upaviśec caṣālaṃ prakṣālya yūpaṃ prokṣya tathaivājyena juhoty āpavasva vadasva vā somapītaye gātum asmin yajñe yajamānāya vinda svāheti
28.8.1	athātaś cāturmāsyāntarālavratāni vyākhyāsyāmaḥ
28.8.2	tasyaitad vratam
28.8.3	nānṛtaṃ vadati
28.8.4	na māṃsam aśnāti
28.8.5	na striyam upaiti
28.8.6	nāsya palpūlanena vāsaḥ palpūlayanti
28.8.7	amṛnmayapāyy aśūdrocchiṣṭī
28.8.8	svayaṃ pādau prakṣālayate
28.8.9	na lavaṇam aśnāti
28.8.10	na kauśīdhānyam anyatra tilebhyaḥ
28.8.11	nāsandyāṃ śayīta
28.8.12	na striyam upeyāt
28.8.13	kāmam ṛtau jāyām upeyād yady ajātaputraḥ syāt
28.8.14	ubhayoḥ kālayor madhupūrvaṃ vratam upaiti
28.8.15	madhv aśnātīti brāhmaṇam
28.8.16	ghṛtam ity evedam uktaṃ bhavati
28.8.17	daivyaṃ madhv iti vijñāyate
28.8.18	añjanti tvām adhvare devayanto vanaspate madhunā daivyeneti
28.8.19	nānyasyocchiṣṭaṃ bhuñjīta
28.8.20	nānyasyārtvijyaṃ kurvīta
28.8.21	nāñjīta
28.8.22	nābhyañjīta
28.8.23	na śrāddhaṃ bhuñjīta
28.8.24	na lomāni vāpayīta
28.8.25	na dato dhāvate
28.8.26	na nakhāni nikṛntate
28.8.27	kāmaṃ parvasu keśaśmaśrulomanakhāni vāpayīta
28.8.28	caturṣucaturṣu māseṣu nivartayeteti brāhmaṇam
28.8.29	saṃvatsarād ūrdhvaṃ dārśapaurṇamāsikam eva vratam upadiśanti tasya ced vaiśvadevasya kālo nātīyāt
28.8.30	yady atīyād agnaye vratapataye puroḍāśam aṣṭākapālaṃ nirvapati
28.8.31	sā prasiddheṣṭiḥ saṃtiṣṭhate
28.8.32	āmāvāsya kālād iti vyākhyātāḥ
28.8.33	kālātikrameṣv āpadi yajeta
28.9.1	athāto 'dhvaradīkṣāprāyaścittāni vyākhyāsyāmaḥ
28.9.2	dīkṣitaś ced anṛtaṃ vaded imaṃ me varuṇa tat tvā yāmi tvaṃ no agne sa tvaṃ no agna iti catasro vāruṇīr japet
28.9.3	kṛṣṇājinād vyavacchinno daṇḍād vā devāñ janam agan yajñas tato mā yajñasyāśīr avatu / vardhatāṃ bhūtir dadhnā ghṛtena muñcatu yajño yajñapatim aṃhasa iti japet
28.9.4	amedhyam aniṣṭaṃ vā dṛṣṭvā japatīty uktam etat
28.9.5	abhivṛṣṭo 'bhivṛṣyamāṇo vā japatīty uktam etat
28.9.6	vratayitvāpa ācamya japati śivāḥ pītā bhavatha yūyam āpo 'smākaṃ yonāv udare suśevāḥ / irāvatīr anamīvā anāgasaḥ svasti no bhavatha jīvasa iti
28.9.7	chardayitvā niṣṭhīvya vā japati yad atrāpi rasasya me nir aṣṭhaviṣam astṛtaḥ / agniṣ ṭat somaḥ pṛthivī punar ātman dadhātu ma iti
28.9.8	reta skannam anumantrayate yan me retaḥ parītoṣāt tad arpitha / agnihotram iva somena tad ahaṃ punar ādada iti
28.9.9	mūtraṃ kariṣyan purīṣaṃ vā pṛthivyā loṣṭam ādatta iyaṃ te yajñiyā tanūr iti
28.9.10	karoty apo muñcāmi na prajām aṃhomucaḥ svāhākṛtāḥ pṛthivīm āviśateti
28.9.11	loṣṭaṃ pratinidadhāti pṛthivyā saṃbhaveti
28.9.12	bībhatsā nāma sthāpaḥ svāhākṛtāḥ pṛthivīm āviśatety aśru
28.9.13	kaphasyā nāma sthāpaḥ svāhākṛtāḥ pṛthivīm āviśateti snūhānam
28.9.14	tapasyā nāma sthāpaḥ svāhākṛtāḥ pṛthivīm āviśateti svedam
28.9.15	duḥsvapnaṃ dṛṣṭvā japaty abhiparyāvartate duḥsvapna pāpasvapnād abhūtyai / brahmāham antaraṃ karavai na hi svapnam upagratha iti
28.9.16	svapne 'nnaṃ bhuktvā japati yad annam adyate naktaṃ na tat prātaḥ kṣudho 'vati / sarvaṃ tad asmān mā hiṃsīn na hi tad dadṛśe diveti
28.9.17	lohitam utpatitaṃ dṛṣṭvā kaṇḍūya vā japati namo rudriyābhyo 'dbhyaḥ svāheti
28.9.18	na varṣati dhāvet
28.9.19	yadi dhāven namo rudrāya vāstoṣpataya ity etām ṛcaṃ japet
28.9.20	nānyena dīkṣitena sameyāt
28.9.21	yadi sameyāt kayā naś citra ābhuvad ity etām ṛcaṃ japet
28.9.22	devayajanād anyatrābhyudito 'bhinisrukto vā sūryo mā devo devebhyaḥ pātv iti japed itīn nvā imāni sarvāsv evādhvaradīkṣāsu prāyaścittāni bhavantīti baudhāyanaḥ
28.9.23	āvāntaradīkṣāyai visargād iti śālīkiḥ
28.10.1	athātaḥ sarvayajñānāṃ prāyaścittāni vyākhyāsyāmaḥ
28.10.2	sarvatra skannacchinnabhinnabhagnanaṣṭaduṣṭaviparītahīneṣu haviḥsyandanāsrāvitapatitasphuṭiteṣv advijaśvānabiḍālakākakharamṛgapaśupakṣisarīsṛpādīnām anyatkīṭānām ṛtvijo 'gnīnām antarāgatānāṃ dvādaśagṛhītena srucaṃ pūrayitvā durgāṃ manasvatīṃ mahāvyāhṛtīs tisro juhuyāj jātavedase sunavāma somam arātīyato nidahāti vedaḥ / sa naḥ parṣad ati durgāṇi viśvā nāveva sindhuṃ duritāty agniḥ svāheti
28.10.3	kāryaviparyāse ca mantrabrāhmaṇamātraṃ darbhedhmābarhiḥparidhividhṛtipavitrahaviḥkapālasruksruvāraṇikṛṣṇājinapraṇītāgnyudvāsanena yat kiṃcit kāryaviparyāsaḥ syād ye cānye cājyasthālyāḥ sruveṇopaghātaṃ prāyaścittāni juhoti prajāpataye svāhā hiraṇyagarbhāya svāheti
28.10.4	atha pitāmahāṃ juhoti bhṛgūṇāṃ pataye svāhāṅgirasāṃ tapase svāheti
28.10.5	atha mahāvyāhṛtīr juhoti bhūr agnaye ca pṛthivyai ca mahate ca svāhā bhuvo vāyave cāntarikṣāya ca mahate ca svāhā suvar ādityāya ca dive ca mahate ca svāhā bhūr bhuva suvaś candramase ca nakṣatrebhyaś ca digbhyaś ca mahate ca svāheti
28.10.6	atha vyāhṛtīr juhoti bhūḥ svāhā bhuvaḥ svāhā suvaḥ svāhā bhūr bhuvaḥ suvaḥ svāheti
28.11.1	mantrahīne 'tirikte vā duradhīte durāgate
28.11.2	anāgate 'vaṣaṭkāre atīte vāpi yad dhute
28.11.3	haviṣaḥ syandanād agner hotur hīnasvareṇa ca
28.11.4	atidāhe ca haviṣāṃ yat kiṃcit pātrabhedane
28.11.5	kapālanāśe bhede ca catuṣpādy antarāgate
28.11.6	praṇāśe ca pavitrasya ājyasyaivāvaloḍane
28.11.7	haviṣāṃ ca viparyāsa ṛtvikṣv aprayateṣu ca
28.11.8	yajñaprasāraṇīkāle dvaidhībhāve samutthite
28.11.9	mindāhutī ca hotavye vyāhṛtyaḥ praṇavādikāḥ
28.11.10	vāruṇyas tantumatyaś cānv agniś ca manasvatī
28.11.11	mahāvyāhṛtayaḥ sapta prājāpatyā tathaiva ca
28.11.12	prasaṃdhānāya yajñasya tv ete mantrāḥ prakīrtitāḥ
28.11.13	aprāyaścittiko yajño hy asuraiḥ saṃprabhujyate
28.11.14	asurair bhuktayajñas tu devān doṣeṇa saṃśrayeta
28.11.15	ṛtvijo yajamānaṃ ca āyuṣo brahmavarcasāt
28.11.16	pracyāvayed duriṣṭaṃ tat tasmād doṣān praṇāśayed iti
28.12.1	athāto 'nugrahān vyākhyāsyāmaḥ
28.12.2	sāyaṃhomaṃ copodayaṃ juhuyāt prātarhomaṃ copāstamayaṃ kālena kālam anatikramya
28.12.3	kālo darśapūrṇamāsayor agnihotrasya ca na skandate na vyathata iti vijñāyate
28.12.4	ā prātarāhutikālāt sāyamāhutikālo nātīyād ā sāyamāhutikālāt prātarāhutikālaḥ
28.12.5	atha yadi sāyaṃ sāyaṃ doṣā vastor namaḥ svāhety āhutiṃ hutvāgnihotraṃ juhuyāt
28.12.6	yadi prātaḥ prātar doṣā vastor namaḥ svāhety āhutiṃ hutvāgnihotraṃ juhuyāt
28.12.7	atha yadi pūrvasyām āhutyāṃ hutāyām āhavanīyo 'nugacched agnir dārau dārāv agnir iti vadañ chakale hiraṇyaṃ nidhāyottarām āhutiṃ juhuyāt
28.12.8	kālātikrameṣv āpaddhomaḥ
28.12.9	āmāvāsyasya kālāt paurṇamāsasya kālo nātīyād ā paurṇamāsād āmāvāsyasya
28.12.10	ā vrīhyāgrayaṇasya kālāc chyāmākāgrayaṇasya kālo nātīyād ā yavāgrayaṇasya kālād vrīhyāgrayaṇasyā śyāmākāgrayaṇād yavāgrayaṇasya
28.12.11	ā varuṇapraghāsānāṃ kālād vaiśvadevasya kālo nātīyād ā sākamedhebhyo varuṇapraghāsānām ā śuṇasīryāt sākamedhānām ā vaiśvadevāc chunāsīryasya
28.12.12	ā dakṣiṇāyanapaśoḥ kālād uttarāyaṇapaśoḥ kālo nātīyād ottarāyaṇapaśor dakṣiṇāyanapaśoḥ
28.12.13	ottaravasantajyotiṣṭomasya kālāt pūrvavasantajyotiṣṭomasya kālo nātīyāt
28.12.14	samastasya saṃvatsarasyā nijyāsutyāḥ
28.12.15	ṛṣayo ha sma tatprayoyugā āsan
28.12.16	te 'rdhamāsāyārdhamāsāyāgnihotram ajuhuvuḥ
28.12.17	pratipadi sāyaṃ caturdaśagṛhītāni gṛhṇāti
28.12.18	sakṛd unnayate haviḥ
28.12.19	ekā samit
28.12.20	sakṛd dhomaḥ sakṛd upasthānam
28.12.21	sakṛt pāṇinimārjanam
28.12.22	evaṃ prātar
28.12.23	atha ṣaṇ māsān ahute 'gnihotre darśapūrṇamāsābhyām aniṣṭvāgrayaṇaiś cāturmāsyaiḥ paśubandhena cāgnaye pathikṛte 'gnaye tantumate 'gnaye vaiśvānarāyāgnaye vratapataya iti puroḍāśān nirupyāgnihotraṃ hutvā darśapūrṇamāsābhyām iṣṭvāgrayaṇaiś cāturmāsyaiḥ paśubandhena ca
28.12.24	atha saṃvatsaram ahute 'gnihotre darśapūrṇamāsābhyām aniṣṭvāgrayaṇaiś cāturmāsyaiḥ paśubandhena cāgnaye pavamānāyāgnaye pāvakāyāgnaye śucaye 'gnaye pathikṛte 'gnaye tantumate 'gnaye vaiśvānarāyāgnaye vratapataya iti puroḍāśān nirupyāgnihotraṃ hutvā darśapūrṇamāsābhyām iṣṭvāgrayaṇaiś cāturmāsyaiḥ paśubandhena ca
28.13.1	atha haviṣām arthe vrīhiyavau
28.13.2	tayor alābhe priyaṅgavaḥ kodravodāravarakavarjaṃ śyāmākanīvāraveṇuyavāstarasaṃpākakandamūlaphalāny āpaḥ saktum iti
28.13.3	ghṛtam ājyārthe
28.13.4	gavyam iti pratyayaḥ
28.13.5	tasyālābhe māhiṣam ājyaṃ vā ghṛtam ājyārthe prayuñjīta
28.13.6	bhojaneṣv aviruddhaṃ manyanta eke
28.13.7	tayor alābhe tailaṃ pratinidhiḥ
28.13.8	tasyālābhe jartilatailam
28.13.9	atasīkusumbhasarṣapavārkṣasnehā iti śiṣṭaprāmāṇyāt
28.13.10	ata ūrdhvam alābhe yavapiṣṭāni vrīhipiṣṭāni śyāmākapiṣṭāni vādbhiḥ saṃsṛjyājyārthe prayuñjīta
28.13.11	kuśā staraṇārthe
28.13.12	teṣām alābhe śaramayakutapāśvavālamuñjasugandhitejanārjunādāradūrvāśyāmākāḥ kṣīravṛkṣā ikṣava ity etebhyaḥ
28.13.13	prastarabarhirvidhṛtipavitrayūparaśanāśālākaparistaraṇāntardhānāsanaśayanastotropākaraṇārthāḥ kāryāḥ sarvatṛṇebhyo vā śuṣkaśuṇṭhinalabalbajakṛṣṇatūlatṛṇavarjam
28.13.14	pālāśaḥ khādiro vedhmas tayor alābhe yājñikānāṃ vā vṛkṣāṇām anyatamas teṣām alābhe 'rarukapitthakovidāraśalmaliśleṣmātakanīpanimbatilakavādhakavibhītakarājavṛkṣakarañjapalāṇḍuvarjam
28.13.15	sarvavanaspatīnām idhmo bhavatīty eke
28.13.16	dakṣiṇānāṃ kāle gaur hiraṇyaṃ vāsaḥ
28.13.17	teṣām alābhe phalānāṃ mūlānāṃ bhakṣyāṇāṃ dadyāt
28.13.18	na tv eva na yajeta
28.13.19	nityaṃ nityeṣu yuktaḥ syāt tathaivājasrikeṣu ca
28.13.20	yasya nityāni luptāni tathaivājasrikāṇi ca
28.13.21	vipathastho na sa svargaṃ gacchate patito hi saḥ
28.13.22	tasmān mūlaiḥ phalair vāpi madhunā tarasena vā
28.13.23	nityaṃ nityāni kurvīta na ca nityāni lopayet
28.13.24	na ca nityāni lopayed iti
29.1.1	athābhidagdhāni sadohavirdhānāni samastadevayajanam āvṛtaiva kriyerann anāvṛtā vā vasatīvarīḥ prathamaṃ gṛhṇīyād iti vādhūlakasya matam
29.1.2	athetarān ānupūrvam iti
29.1.3	atha yadi bhinneṣu kapāleṣu sarvāṇi nipateyus tatra yāvattmūtaṃ purīṣam ādāya vasatīvarībhiḥ saṃyutya visrāvya pracaret tatra pāyaścittaṃ grahāṇām ekena juhuyāt
29.1.4	agnīdhrīyavināśa āgneyyarcā juhuyād agnir mūrdhā diva iti
29.1.5	vaiṣṇavyā havirdhāne viṣṇo tvaṃ no antama iti
29.1.6	āgneyyā srukṣv ayam agniḥ sahasriṇa iti
29.1.7	vāyavyayā vāyavyeṣu vāyo śataṃ harīṇām iti
29.1.8	aindriyā sadasīndraṃ viśvā avīvṛdhann iti
29.1.9	vaiśvadevyā prāgaṃśe viśve devāḥ śṛṇutemaṃ havaṃ ma iti
29.1.10	sarveṣu mindāhutī juhuyād vyāhṛtīś ca
29.1.11	api veṣṭiṃ nirvaped agāradahane kṣāmavān sarvavināśe tantumatī
29.1.12	dagdheṣu someṣu vā naṣṭeṣu vā somānām upaghātāpahāreṣu vā yathālābham aṃśūn gṛhītvā vasatīvarībhiḥ saṃyutyābhiṣutya pracaret
29.1.13	sarvavināśa oṣadhībhir abhiṣutya pracaret
29.1.14	tat kṛtvā punar yajeteti śrutiḥ
29.1.15	evam eva kuryāt
29.1.16	sā prāyaścittir iti
29.2.1	atha hotrakāṇām anyo'nyasya maitrāvaruṇaś codayed api vānyo'nyasya yājyāpuro'nuvākyābhyāṃ yajeta tasya prāyaścittam
29.2.2	brāhmaṇa ekahotety asyānuvākasya prathamena hotur juhuyād dvitīyena maitrāvaruṇasya tṛtīyena brāhmaṇācchaṃsinaś caturthena potuḥ pañcamena neṣṭuḥ ṣaṣṭhenācchāvākasya saptamenāgnīdhrasyādhvaryuḥ pradhānadevatām anuccārayitvā yonyām uccārayet
29.2.3	yad vo devā atipādayānīty etayā sruvāhutiṃ juhuyāt
29.2.4	daśātmakenāṣṭamena navamena pūrvoktaṃ prāyaścittaṃ kuryāt
29.2.5	ukthyaparyāyeṣu yathākrameṇa juhuyād daśamena ṣoḍaśirātriparyāyebhyo rāthaṃtarāya saṃdhaye
29.2.6	tathā śipiviṣṭastotre vājapeye
29.2.7	tathātiriktastotreṣv iti yathācoditam anyo yajet tat prathamo yajej japed vā svayaṃ coditaḥ svayam eva yajed dvitīya eva prāyaścittaṃ bhavet some 'nyatraivaṃ kuryād dhotānyena yajed anyenaiva maitrāvaruṇo vā pūrvoktaṃ prāyaścittaṃ kuryāt
29.2.8	tathā yājyāpuro'nuvākyāsv anyathānyat prāyaścittaṃ bhavet
29.2.9	athāśvamedhasyānnahomeṣv āraṇyānāṃ paśūnāṃ sruvāhutyā ūnātiriktapunaruktavyāghāteṣu mindāhutī juhuyāt
29.2.10	tatheṣṭakopadhāne
29.2.11	atha devasuvāṃ haviṣām anyad bījam anyadaivatasya kuryāt tad utsṛjya punar utpādya yajet
29.2.12	atiśiṣṭaṃ saha yajej japed vā
29.2.13	pūrvoktaṃ prāyaścittaṃ kuryād iti
29.3.1	atha vitate yajñakarmaṇi prāyaścittāni vyākhyāsyāmaḥ
29.3.2	tatrauṣadhaṃ payaḥ paśuḥ soma ājyam ity eteṣu nyūneṣu vā naṣṭeṣu vāpahṛteṣu vā punar utpādya gṛhṇīyāt
29.3.3	yatra smaret prāk sviṣṭakṛta utpādanaṃ bhavati
29.3.4	sviṣṭakṛta ūrdhvaṃ smaret tat saṃsthāpyaitenaiva punar yajet saha yajed vā
29.3.5	atha yadi nirupya smared anyaṃ daivatam amuṣmai tveti prativibhajyābhimṛśya sarvaṃ juhuyād amuṣmai svāheti
29.3.6	yatra smaret tatraivam eva kuryād āsādanāt
29.3.7	atha yady āsādya smared anvāyātya sthāneṣu juhuyād anyad vā pūrvotkaṃ prāyaścittaṃ kuryād anyāsu devatāsv iṣṭāsu naṣṭeṣu duṣṭeṣu vā doṣavati tantre pradhānam āvartayet sarveṣṭir aśeṣataḥ
29.3.8	tasya kaḥ karmaṇa upakramo bhavatīti
29.3.9	bhāgino daivatasya śūrpādānaprabhṛti karma kṛtvā śrapayitvāsādya svasthāne pracaret
29.3.10	tatra prāyaścittaṃ mindāhutī juhuyād vyāhṛtīś caivaṃ paśāv upākaraṇaprabhṛty ā sviṣṭakṛtaḥ pūrvoktaṃ prāyaścittaṃ kuryāt
29.3.11	atha yadi prātaranuvākam anupākṛtam ādityo 'bhyudiyāt kathaṃ tatra prāyaścittaṃ bhavatīti
29.3.12	uṣāḥ ketunā juṣatāṃ yajñaṃ devebhir anvitam
29.3.13	devebhyo madhumattamaṃ svāheti mindāhutī vyāhṛtīś ca hutvopākuryāt
29.3.14	atha yadi prātaranuvāke śasyamāna ādityo 'bhyudiyād ud vayaṃ tamasas pary ud u tyaṃ citram ity etābhiḥ sruvāhutīr juhuyāt
29.3.15	atha yadi somo nāviḥ syān navo navo bhavati jāyamāno yam ādityā aṃśum āpyāyayantīty etābhyāṃ sruvāhutī juhuyāt
29.3.16	yadi sūryācandramasor grahaṇaṃ vidyata etad eva
29.4.1	atha yadi grahān grahīṣyamāṇo bhāginīṃ devatām agṛhītvā yonyāṃ gṛhṇīyāt tathāmuṣmai svāheti tadānīm eva sarvaṃ juhuyāt
29.4.2	bhāginīṃ punar gṛhītvā mindāhutī juhuyāt
29.4.3	api vā grahāṇām ekena juhuyāt sarvān vācaspate vidhe nāmann ity evam ādīn grahān hotrakāṇāṃ graheṣu vā camaseṣu vā havirdoṣoktadoṣo bhavet
29.4.4	tathāpo 'bhyavahṛtya tat prāyaścittaṃ hutvā tathā punar gṛhītvā juhuyāc camaseṣu punar unnīya juhuyād dhutvā vā tasmin hiraṇyam antardhāyāpa ānīya bhakṣayet
29.4.5	saiva tataḥ prāyaścittiḥ
29.4.6	atha yadi savanakālo 'tikrāmed agnir mūrdhā diva ity etasyānuvākasya prathamena gāyatreṇa juhuyāt prātaḥsavane
29.4.7	tathā traiṣṭubhena mādhyaṃdine savane
29.4.8	tathā jāgatena tṛtīyasavane
29.4.9	ata ūrdham atirātra uttaram ahar nādhigacchet
29.4.10	yadi gacched yajñabhreṣa āgacchet
29.4.11	tatra prāyaścittaṃ sarvān hotṝn juhuyāt
29.4.12	vijñāyate brahma vai caturhotāra iti
29.4.13	tasmāc caturhotṝn eva juhuyād ata ūrdhvam ahaḥsaṃkhyāṃ nādhigacched ekāheṣu
29.4.14	atha savanīyānāṃ prāyaścittiḥ
29.4.15	atha yadi pūtigandhaḥ syāt tad utsṛjya punar utpādya pracaret
29.4.16	api voṣṇodakena prakṣālyājye 'vadhāya punaḥ śrapayitvā pracaret
29.4.17	tatrāpi yadi pūtigandho bhavet tad utsṛjya punar evotpādya pracaret
29.4.18	tathā savanīyānāṃ puroḍāśānām
29.4.19	tathā sāṃnāyyānām
29.4.20	atha yadi stotraṃ śastraṃ pratigaraṃ votsṛjen mindāhutī hutvopākuryāt
29.4.21	atha yady ekāṃ stotrīyāṃ sūktaṃ varcaṃ vārdharcaṃ vā pratigaraṃ votsṛjen mindāhutī hutvā japet
29.4.22	stotropākaraṇaprabhṛty ā homād vācaṃ yacchet
29.4.23	yadi vācaṃ visṛjed vaiṣṇavīm ṛcaṃ japet
29.4.24	atha yady āśrāvya vācaṃ visṛjed vaiṣṇavīm ṛcaṃ japed viṣṇo tvaṃ no antama iti
29.4.25	punar evāśrāvya yajet
29.4.26	ūnātiriktapunaruktavyāghāteṣv anyeṣu vānyatra prāyaścittaṃ mindāhutī juhuyāt
29.4.27	sarvasthāneṣu mindāhutī yajñaśarīram iti śrutiḥ
29.4.28	tasmāt sarveṣām ācāryāṇāṃ praśastam iti
29.5.1	atha yadi hutāhutau somau saṃsṛjyeyātām āhavanīyād udīco 'ṅgārān nirūhya teṣu juhuyād yajñasya hi stha ṛtviyāv indrāgnī cetanasya ca
29.5.2	hutāhutasya tṛpyatam ahutasya hutasya ca
29.5.3	hutasya cāhutasya cāhutasya hutasya ca
29.5.4	indrāgnī asya somasya vītaṃ pibataṃ juṣethāṃ svāheti
29.5.5	tasya nityabhakṣam anuvartayati mā yajamānaṃ tamo vidan martvijo mo imāḥ prajāḥ
29.5.6	mā yaḥ somam imaṃ pibāt saṃsṛṣṭam ubhayaṃ kṛtam iti
29.5.7	atha yady anyahutāś camasā anyahutaiḥ saṃsṛjyeran some vā somam abhigṛhṇīyād ity etad eva
29.5.8	atha yady anyavṛtā ṛtvijo 'nyavṛtaiḥ saṃsṛjyeran dīkṣitā dīkṣitair vānyatra vrātyastomāt sattrāc cety etad eva
29.5.9	atha yadi sutaḥ somo 'bhivṛṣyeta tad it padaṃ praty asmai pipīṣata ity etābhyāṃ sruvāhutī hutvā tasya nityabhakṣam anuvartayatīndur indum avāgād indor indro 'pāt
29.5.10	tasya ta indav indrapītasya madhumata upahūtasyopahūto bhakṣayāmīti
29.5.11	atha yadi sute some yajamāno mriyeta bhayaṃ vāgacchet sarvāṇi havīṃṣi pātryāṃ samavadhāya droṇakalaśe somaṃ juhvām ājyaṃ paśum anyasyām ity ekām āhutiṃ juhuyād ye devā yeṣām idaṃ bhāgadheyaṃ babhūva yeṣāṃ prayājā utānūyājāḥ
29.5.12	indrajyeṣṭhebhyo varuṇarājabhyo 'gnihotṛbhyo devebhyaḥ svāheti hutvāta ūrdhvaṃ paitṛmedhikaṃ karma pratipadyetābhaye vā punar yajeta
29.5.13	jīrṇasyāśaktasya cāgnihotraceṣṭāyām ātmany agnisamāropaṇaṃ vidyata iti
29.5.14	ātmani samārūḍheṣv agniṣu na khāden na piben nopari śayyāṃ śayīta nāpsu nimajjen na maithunaṃ vrajet kāmaṃ khādet kāmaṃ pibet kāmaṃ tv evopari śayyāṃ śayīta naivāpsu nimajjen na maithunaṃ vrajed iti
29.5.15	prakṣālitapādapāṇir apa ācamya prāṅmukha upaviśyāgnihotrayajuṣā yāvanmātraṃ vratayitvā tūṣṇīṃ bhūyo vratayet prajāpatiṃ manasā dhyāyann iti
29.5.16	evam evopāsītā śrīravimokṣaṇāt
29.6.1	atha vai bhavati
29.6.2	yathā vai putro jāto mriyata evaṃ vā eṣa mriyate yasyāgnir ukhya udvāyati
29.6.3	yan nirmanthyaṃ kuryād vicchindyād bhrātṛvyam asmai janayet
29.6.4	sa eva punaḥ parīdhyaḥ
29.6.5	svād evainaṃ yoner janayati
29.6.6	nāsmai bhrātṛvyaṃ janayatīti brāhmaṇam
29.6.7	ukhyaś ced udvāyed apsu bhasma praveśyokhāṃ śakṛtpiṇḍena parilipya punar evaināṃ pravṛjya paridāyāhutiṣāhaṃ kṛtvāthaināṃ sruvāhutibhir abhijuhoti suvar na gharmaḥ svāhā suvar nārkaḥ svāhā suvar na śukraḥ svāhā suvar na jyotiḥ svāhā suvar na sūryaḥ svāheti
29.6.8	arkavatībhyām arkasamidhāv abhyādadhāty arkaḥ pavitraṃ pavitram arko rajaso vimāna iti dvābhyām
29.6.9	muñjakulāyaprabhṛtinā karmaṇā pratipadyetā kṛṣṇājinavācamāt
29.6.10	atha vai bhavati
29.6.11	tamo vā etaṃ gṛhṇāti yasyāgnir ukhya udvāyati
29.6.12	mṛtyus tamaḥ
29.6.13	kṛṣṇaṃ vāsaḥ kṛṣṇā dhenur dakṣiṇeti
29.6.14	kṛṣṇaṃ vāsaḥ kṛṣṇāṃ dhenuṃ śatamānaṃ hiraṇyam iti dadāti
29.6.15	tamasaiva tamo mṛtyum apahate
29.6.16	atho tejo vai hiraṇyaṃ
29.6.17	teja evātman dhatta iti brāhmaṇam
29.6.18	atha yady āsandī śikyam agāraṃ vā dahyeta vaiśvānarībhiḥ samidho 'bhyādadhyād vaiśvānaro na ūtyety etenāṣṭārcena
29.6.19	atha yadi vasatīvarīkalaśaḥ pānnejana ekadhanāḥ kumbheṣṭakāḥ kvathaneṣṭakā vā parāsicyeran yūpo vā bhidyeta raśanā vā chidyeta caṣālaṃ vā bhidyetaudumbarī vā bhidyeta grāvā vā bhidyeta droṇakalaśo vā dīryetānyad vā yajñe dārumayaṃ mṛnmayaṃ vā pātraṃ bhidyeta tat svenaiva yajuṣā sva āyatane nidhāyopadhāyābhimantrayate bhūr āyur me dhārayata prāṇaṃ me dhārayata prajāṃ me dhārayata paśūn me dhārayata mā ma āyuḥ prāṇaḥ prajāḥ paśavaḥ parāsicyerann iti
29.6.20	atha yadi dārumayaṃ pātram āhavanīye 'nuprahared atha yadi mṛnmayam apo 'bhyavahared bhūmir bhūmim agān mātā mātaram apyagāt
29.6.21	bhūyāsma putraiḥ paśubhir yo no dveṣṭi sa bhidyatām iti
29.7.1	athāto 'gnihotrasya laukikavidhiṃ vyākhyāsyāmaḥ
29.7.2	purāgnihotrād gārhapatyād araṇyor agnīn samāropayanty ayaṃ te yonir ṛtviya iti
29.7.3	antarvedy araṇī nidhāya laukike 'gnau juhuyāt
29.7.4	sāyam uddharati sāyam āhutiṃ hutvā prātar uddharati prātar uddharati prātar āhutiṃ hutveti vijñāyate
29.7.5	athāgnihotraṃ caturbhir lupyate homopasthānavratadarśapūrṇamāsair iti
29.7.6	tantumatyeṣṭyeṣṭvā darśapūrṇamāsābhyāṃ yajeta
29.7.7	saṃtiṣṭhate vicchinnaprāyaścittiḥ
29.8.1	athāpady agnihotrāṇāṃ samāsaḥ
29.8.2	tad yathā rāṣṭravibhramo vyādhayo 'dhvagamanaṃ gurukulavāso deśakāladravyānupapattir anyaiś cāyogo yāsu vidyata iti
29.8.3	tasya kaḥ karmaṇa upakramo bhavatīti
29.8.4	kāmaṃ pūrvāhṇe vāparāhṇe vāgnihotravelāyāṃ vā yathāsūtraṃ vā kuryāt
29.8.5	prasiddhaṃ vā yajamānasyā prasāvāt
29.8.6	prasūtaḥ prasiddhaṃ pratipadi sāyaṃ caturdaśa caturgṛhītāni gṛhṇāti sopavasathe pārvaṇe vāthetarasmin pañcadaśa
29.8.7	prasiddhaṃ sarvaṃ samitprabhṛti karma
29.8.8	mantrāṃś caikavat saṃsthāpya sāyam agnihotrāṇi hutvā prātar agnihotrāṇi juhuyāt
29.8.9	sāyam upakramaḥ prātar apavargaḥ
29.8.10	kāle pārvaṇe na yajeta
29.8.11	nordhvaṃ pākṣikāt samāso na prasaṅge nāśraddadhānasya
29.8.12	athāpy udāharanti
29.8.13	aśraddhā paramaḥ pāpmā pāpmā hy ajñānam ucyate
29.8.14	ajñānāl lupyate dharmo luptadharmo 'dhamaḥ smṛtaḥ
29.8.15	śraddhayā śudhyate buddhiḥ śraddhayā śudhyate matiḥ
29.8.16	śraddhayā prāpyate brahma śraddhā pāpapraṇāśinī
29.8.17	tasmāc chraddadhānenāprasaṅgena sapanne kāle tantumatyā yajeta
29.8.18	evaṃ laukikaprayoga evam ahuta evaṃ vidhyaparādhe ca
29.8.19	athāpy udāharanti na vṛthāgnīn udvāsayen naivānāpatsu
29.8.20	vīrahā vā eṣa devānāṃ yo 'gnim udvāsayata iti
29.8.21	tasmāc chraddadhānasyāprāsaṅgikasya cānyatrāpi
29.8.22	yeye viśeṣā laghavo yatrayatropalakṣitāḥ
29.8.23	taiḥ karmasaṃstare kuryān nyāyopetaṃ yathā bhavet
29.8.24	svaśāstre vidyamāne yaḥ paraśāstreṇa vartate
29.8.25	bhrūṇahatyā samaṃ tasya svaśāstram avamanyataḥ
29.8.26	ārṣeyasya svaśāstrasya pradeśās tad guṇaiḥ samāḥ
29.8.27	karmaṇāṃ pravicārārtham āpatsu ca samāpnuyād iti
29.9.1	yatho etat so 'parimitaṃ pravasati na saṃvatsaram ati pravasatīty aviśeṣāj jāyāpatyor āhitāgnyor ity evedam uktaṃ bhavati
29.9.2	vijñāyate cārdho vā eṣa ātmano yat patnīti
29.9.3	atha yadi pravasati yajamāne patnyāḥ pravāsanimittaṃ syāt tad vāstoṣpatīyaṃ hutvādhvaryuḥ samāropayed ayaṃ te yonir ṛtviya iti
29.9.4	yatra gacchet tatrāno haret
29.9.5	tatra prāpyāgniṃ mathitvā vihāraṃ kalpayitvā gārhapatya ājyaṃ vilāpyotpūya sruci caturgṛhītaṃ gṛhītvāhavanīye saṃtanīṃ juhoti mano jyotir juṣatām ājyaṃ vicchinnaṃ yajñaṃ sam imaṃ dadhātu
29.9.6	yā iṣṭā uṣaso nimrucaś ca tāḥ saṃdadhāmi haviṣā ghṛtena svāheti
29.9.7	athāgnaye tantumate puroḍāśam aṣṭākapālaṃ nirvapati
29.9.8	śarāvaṃ dakṣiṇāṃ dadāti
29.9.9	sā prasiddheṣṭiḥ saṃtiṣṭhate
29.9.10	atha yadi yajamānaś caiva patnī cobhau tv eva niṣkrāmato grāmānte grāmasīmānte vā vasato 'gnihotram eva lupyetāvikṛtam agnyādheyaṃ kurvīta
29.9.11	agnīn haranto nocchvaseyur yady ucchvaseyur agnayo laukikāḥ saṃpadyeran
29.9.12	ano vinā samārūḍheṣv agniṣu nādriyeta śamyāprāse sattranidarśanāt
29.10.1	atha vai bhavati
29.10.2	sarvān vā eṣo 'gnau kāmān praveśayati yo 'gnīn anvādhāya vratam upaiti sa yad aniṣṭvā prayāyād iti
29.10.3	sa yad aniṣṭvā prayāsyan bhavati tad gārhapatya ājyaṃ vilāpyotpūya sruci caturgṛhītaṃ gṛhītvāhavanīye juhoty anvārabdhe yajamāne tubhyaṃ tā aṅgirastameti
29.10.4	yo 'gnīn anvādhāya vratam upaiti sa yady udvāyatīti tat purastād vyākhyātam
29.10.5	yasyāhitāgner agnir apakṣāyati yāvac chamyayā pravidhyed yadi tāvad apakṣāyet taṃ saṃbhared idaṃ ta ekaṃ para u ta ekam iti
29.10.6	saṃbhṛtyānuprahared agnihotrakāleṣu vānyeṣu vā
29.10.7	yadi parastarām apakṣāyed anuprayāyāvasyed iti
29.10.8	anuprayāyāvasyet tad yatraivāvasyet tatra vodvāsayeyuḥ
29.10.9	oṣadhīr vā etasya paśūn payaḥ praviśati yasya haviṣe vatsā apākṛtā dhayanti
29.10.10	tān yad duhyād yātayāmnā haviṣā yajeta
29.10.11	yan na duhyād yajñaparur antariyāt
29.10.12	vāyavyāṃ yavāgūṃ nirvaped iti
29.10.13	athaiteṣāṃ dohayitvā tasminn apa ānīya vrīhiprabhṛti siddham ata ūrdhvam
29.10.14	atha yasya sāyaṃdugdhaṃ havir ārtim ārcchatīndrāya vrīhīn nirupyopavased iti
29.10.15	nirvapaṇāntaṃ karma kṛtvā śvo bhūta āgneyena pracaryaindreṇa pracaret
29.10.16	śṛtasthānaṃ tat kuryāt
29.10.17	atha yasyobhayaṃ havir ārtim ārcchaty aindraṃ pañcaśarāvam odanaṃ nirvaped iti
29.10.18	prakṛtyā vā nirvapec charāveṇa veti
29.10.19	prakṛtyā nirvapet tathā śarāvaparimāṇārthaṃ śarāvam iti vadantaḥ
29.10.20	tathā catuṣpātraṃ nirvaped iti
29.10.21	atra pātryām eva nirvapet sāṃnāyyasthāne kuryāt
29.10.22	yasya vratye 'han patny anālambhukā bhavati tām aparudhya yajeteti
29.10.23	tām aparudhyaiva yajeta
29.10.24	sarveṇaiva yajñena yajate tām iṣṭvopahvayetāmūham asmixity ṛtukāla upagamanamantraḥ
29.10.25	agnyanvādhānaprabhṛty aparudhyaiva yajeta tathaikāhānām
29.11.1	atha yadi dīkṣopasatsu tathāhargaṇeṣv anyeṣv ahaḥsu vā yathā tryahe paryavete gomūtreṇoṣṇodakamiśreṇa lohitaṃ chitsvety uktvā prakṣālya darbhapuñjīlaiḥ pavayatīti
29.11.2	vijñāyata āpo vai darbhās tair hi snātā bhavatīti
29.11.3	vijñāyate brahmahatyāyai hy eṣā varṇaṃ pratimucyāsta iti
29.11.4	tasmād dhavir nānvīkṣeta na spṛśed iti
29.11.5	atha sūtikāyā daśāhe paryavete yathāmnātaṃ śaucaṃ kṛtvā patnīṃ karmasu yojayet
29.11.6	tat karma putro brahmacārī vā kuryāt
29.11.7	tan mantraṃ yajamāno japet
29.11.8	eṣā patny akuśalī yadi syād evam eva kārayed iti
29.11.9	atha yadi sāṃnāyye gharme vā pravṛttāyāṃ payo na syād yena kena cid upāyena kiṃ cit payo dohayitvādbhiḥ saṃsṛjya pracaret
29.11.10	naivānyat paya ānīya kuryāt
29.11.11	saiva tataḥ prāyaścittiḥ
29.11.12	atha yadi somādhānam ārabhya purā dīkṣaṇīyāyā anālambhukā bhavati nāgnihotraṃ juhoti
29.11.13	tryahe paryavete 'psudīkṣāprabhṛti siddham ata ūrdhvam
29.11.14	atha yadi purā vratadohanād anālambhukā bhavati tryahaṃ haviṣyam aśnīyāt
29.11.15	yadi vrate dugdhe haviṣyam eva vratam apo 'bhyavaharet
29.11.16	tryahe paryavete gomūtrādi siddham ata ūrdhvam
29.11.17	atha yadi purā pravargyasya syān na pravṛñjyād dhaviṣyaprabhṛti yathāmnātaṃ śaucaṃ kṛtvā gomūtrādi siddham ata ūrdhvam
29.11.18	atha yadi pravṛkte 'nālambhukā bhavati haviṣyam eva tad ahaḥ saṃsthāpya tryahe paryavete gomūtrādi siddham ata ūrdhvam
29.11.19	atha dīkṣita vācaṃ yaccha vratya vācaṃ yaccha patni vācaṃ yaccheti saṃpraiṣād ekastanaprabhṛty ānālambhukā bhavati siddham āvabhṛthāt kṛtvā tryahe paryavete 'vabhṛtham avayanti
29.11.20	sutye 'hani mārjālīye sikatopopte pariśrityopaviśet
29.11.21	anyeṣv ahaḥsu patnīśālāyām evopaviśet
29.11.22	prāgvaṃśaṃ na prapadyeta
29.12.1	athātaḥ prāyaścittasamuccayaṃ vyākhyāsyāmaḥ
29.12.2	sarvatrānādiṣṭeṣu manasvatī mindāhutī vyāhṛtayo hotāra iti juhuyāt sarveṣv avratyeṣu mindāhutī pitṛyajñalope saptahotāram atijuhuyāt
29.12.3	atha yady agnyādheye sarvam aupāsanam abhipravrajeyuḥ punas tvādityā rudrā vasavaḥ samindhatām ity etayā sruvāhutiṃ hutvā laukike 'gnau gṛhyāṇi karmāṇi prayuñjīta yady ardham avaśiṣyeta
29.12.4	atha yadi brahmaudaniko dhāritaḥ syād aupāsanavat syāt
29.12.5	tathodvāte pākād ūrdhvaṃ jayādīṃś ca juhuyāt
29.12.6	atha yadi gārhapatyam anāhitam ādityo 'bhyudiyād ādita arabhyān yasmin kāla ādadhyān madhye ced agnivināśa etad eva
29.12.7	atha yadi patnīm ṛtviyaṃ vindeta prāgdakṣiṇāyā etad eva
29.12.8	ata ūrdhvam aparodho 'gnihotre ca some cāvabhṛthādiṣu sarvatreṣṭipaśusomeṣu tāvanmātraṃ patnyā vā sarvam
29.12.9	atha yadi gārhapatyāhavanīyāv udvāyetām abhinimroced abhyudiyād vāgnyādheyaṃ tatra prāyaścittiḥ
29.12.10	punarādheyam ity eke
29.12.11	atha yadi patnī bahiḥ sīmāṃ punarādhānam
29.12.12	atha yady ātmani samārūḍheṣv avratyaṃ cared araṇivināśoktadoṣo vā bhaved agnyādheyam
29.12.13	araṇivināśenāgnivināśa uktaḥ
29.12.14	atha yadi grāmamaryādāṃ nadīṃ vāgnīn atihareyur etān evāgnīn hriyamāṇān anvārabheyātām
29.12.15	pravasati yajamāne na patnī pravasati nātra prāyaścittam
29.12.16	bhinnayoniś ced anvāhāryapacana udvāyed yā prakṛtis tata āharaṇaṃ pṛthagaraṇī vā
29.13.1	atha yady ekakapālaḥ parāvartate prajāpater vartanim anuvartasvety adhvaryuḥ svasthāne pratiṣṭhāpayet
29.13.2	prati kṣatre pratitiṣṭhāmi rāṣṭre viśvam anyābhivāvṛdha ity etābhyāṃ yajamāno 'numantrayate
29.13.3	askān dyauḥ pṛthivīm askān ajani prājanīty etābhyāṃ sruvāhutī juhuyāt
29.13.4	saṃsthite vaiśvānarīm iṣṭiṃ nirvapet
29.13.5	vijñāyate ca yat prāṅ padyeta devalokam abhijayet
29.13.6	yad dakṣiṇā pitṛlokam
29.13.7	yat pratyag rakṣāṃsi yajñaṃ hanyuḥ
29.13.8	yad udaṅ manuṣyalokam abhijayet
29.13.9	pratiṣṭhito hotavya iti
29.13.10	atha yadi paśubandhaḥ somo vā lupyeta vaiśvānarīm iṣṭvā punar yajeta
29.13.11	sarvaṃ cet sutyam ahar atikrāmet samanvārabdhāḥ prāg upaveśanād apacchidyeran samāpya punar yajeta
29.13.12	somena dīkṣito na dadyān na juhuyān na pacen na japed iti
29.13.13	ādita eva vibhajed ity āhuḥ
29.13.14	vratopeto na snāyān nāpo 'vagāheta na vāso jahyān na rajaḥ praplāvayet
29.13.15	sarvatra yajamānasyartvijāṃ ca yāvat karma vratam upadiśanti nartvijām ārtvijyam anyatra vidyate na mahartvijāṃ samāso na sarvatra yajamānasyārtvijyam anyatra sattrāt
29.13.16	sarveṣu someṣu somāpacārakālātikramāntaritaviparyāsavyavāyasamāsādiṣv anyeṣu cājñāteṣu jñāteṣu ca doṣeṣu prāk samiṣṭayajuṣa ājyasthālyāḥ sruveṇopaghātaṃ sarvaprāyaścittāni juhuyāt
29.13.17	jayān ity eke
29.13.18	abhyātānān ity eke
29.13.19	rāṣṭrabhṛta ity eke
29.13.20	amātyahomān ity eke
29.13.21	chandāṃsīty eke
29.13.22	saurīr ity eke
29.13.23	tanūr ity eke
29.13.24	hotṝn ity eke
29.13.25	daśātmakam ity eke
29.13.26	pauruṣīr ity eke
29.13.27	vaiṣṇavīr ity eke
29.13.28	mahāvyāhṛtīr ity eke
29.13.29	vyāhṛtīr ity eke
29.13.30	prājāpatyām ity eke
29.13.31	praṇavam ity eke
29.13.32	sarvān ity ācāryaḥ sarvān ity ācāryaḥ
