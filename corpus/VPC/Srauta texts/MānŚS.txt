#Text:Mānavaśrautasūtra
#Data entry:M. Fushimi



1.1.1.1	uttarata upacāro vihāraḥ
1.1.1.2	antarāṇi yajñāṅgāni kartuḥ
1.1.1.3	catvāricatvāri karmāṇi prasaṃpaśyan kuryād ā caturthāt karmaṇaḥ
1.1.1.4	mantrāntena karmādiṃ saṃnipātayet
1.1.1.5	ādinottarasya pūrvasyāntaṃ vidyāt
1.1.1.6	yajñopavītī dakṣiṇācāraḥ prāṅnyāyyaṃ karmopāṃśu yajurvedena kuryāt
1.1.1.7	darśapaurṇamāsayor dharmāḥ sādhāraṇāḥ
1.1.1.8	nirdeśād vyavatiṣṭheran
1.1.1.9	catvāra ṛtvijo 'dhvaryur hotā brahmāgnīdhraḥ
1.1.1.10	anādeśe 'dhvaryuḥ kuryāt
1.1.1.11	upavatsv aśane bhukte gārhapatyād āhavanīyaṃ jvalantaṃ praṇayati
1.1.1.12a	devā gātuvido gātuṃ vittvā gātuṃ yajñāya vindata
1.1.1.12c	manasaspatinā devena vātād yajñaḥ prayujyatām
1.1.1.12	iti japitvā vratopetasya śākhām achaiti parṇaśākhāṃ śamīśākhāṃ vā prācīm udīcīṃ vāhatāṃ bahuśākhāṃ bahuparṇām aśuṣkāgrām asuṣirām
1.1.1.13	iṣe tveti chinatti
1.1.1.14	ūrje tvety anumārṣṭi
1.1.1.15	subhūtāyeti saṃnamayati
1.1.1.16	vāvayaḥ stheti śākhayā vatsān apākaroti trīn yajuṣā tūṣṇīṃ trīn
1.1.1.17	apākṛtānām ekaṃ śakhayā tūṣṇīm upaspṛśati
1.1.1.18	darbhapiñjūlaiḥ saha śākhayā devo vaḥ savitā prārpayatv iti gāḥ prārpayati
1.1.1.19	āpyāyadhvam aghnyā devebhyā indrāya bhāgam itīndrayājino // mahendrāyeti mahendrayājinaḥ
1.1.1.20a	śuddhā apaḥ suprapāṇe pibantīḥ śatam indrāya śrado duhānāḥ
1.1.1.20c	rudrasya hetiḥ pari vo vṛṇaktu
1.1.1.20	iti vrajantīr anumantrayate
1.1.1.21	dhruvā asmin gopatau syāta bahvīr iti yajamānasya gṛhān abhiparyāvartate / yajamānaṃ vā prekṣamāṇo japati
1.1.1.22	agniṣṭhe 'nasy agnyagāre vā yajamānasya paśūn pāhīti pratyagagrāṃ śākhām upakarṣati
1.1.1.23	uttarato gārhapatyasya devasya tvā savituḥ prasava ity asilam ādatte
1.1.1.24	goṣad asīti gārhapatyam upatiṣṭhate
1.1.1.25	urv antarikṣaṃ vīhīti vrajati
1.1.1.26	pratyuṣṭaṃ rakṣa ity āhavanīye niṣṭapati
1.1.1.27	preyam agād iti japati
1.1.1.28	prāg udag vābhipravrajya barhir achaiti
1.1.1.29	devānāṃ pariṣūtam asīti darbhān prastarāya pariṣuvati
1.1.1.30	viṣṇoḥ stupa iti darbhastambam abhimṛśati
1.1.1.31	atisṛṣṭo gavāṃ bhāga ity ekāntam atisṛjati
1.1.1.32	śeṣaṃ prastarāya
1.1.1.33	mādho mopari parus ta ṛdhyāsam iti japati
1.1.1.34	devasya tvā savituḥ prasava iti viśākhāni prati lunāti saṃnakhaṃ muṣṭim
1.1.1.35	pṛthivyāḥ saṃpṛcas pāhīti tṛṇam antardhāya prastaraṃ sādayati
1.1.1.36	akalmāṣān darbhāṃl lunāti prabhūtān apradhūnayan
1.1.1.37	āchettā te mā riṣam iti japati
1.1.1.38	atas tvaṃ barhiḥ śatavalśaṃ virohety ālavān abhimṛśati
1.1.1.39	sahasravalśā vi vayaṃ ruhemety ātmānaṃ pratyabhimṛśati
1.1.1.40	ayupitā yonir iti śulbaṃ pratidadhāty ayugdhātu pradakṣiṇam
1.1.1.41	adityā rāsnāsīti śulbam anulomaṃ trir anumārṣṭi
1.1.1.42	yathālūnam amuto vā susaṃbhṛte tvā saṃbharāmīti śulbe barhis triḥ saṃbharati
1.1.1.43	ayupitā yonir iti prastaram
1.1.1.44	indrāṇyāḥ saṃnahanam ity antāṃ samāyamya pūṣā te granthim iti pradakṣiṇam āveṣṭayati
1.1.1.45	sa te māsthād iti paścātprāñcam upakarṣati
1.1.1.46	āpas tvām aśvinau tvām ṛṣayaḥ sapta mām ṛjuḥ / barhiḥ sūryasya raśmibhir uṣasāṃ ketum ārabhe / ity ārabhate
1.1.1.47	indrasya tvā bāhubhyām udyacha ity udyachate
1.1.1.48	bṛhaspater mūrdhnā harāmīti mūrdhany ādadhāti
1.1.1.49	urv antarikṣaṃ vīhīty eti
1.1.1.50	adityās tvā pṛṣṭhe sādayāmīti paścād aparasya sādayaty ano 'dho vā
1.1.1.51	barhir asi devaṃgamam ity uparyādadhāti
1.1.1.52	samūlair darbhaiḥ pālāśaṃ khādiraṃ rauhitakaṃ vāṣṭādaśadārvidhmaṃ saṃnahyati / trīṃś ca paridhīn yo yajñiyo vṛkṣas tasya sthaviṣṭho madhyamo drāghīyān dakṣiṇo 'ṇīyān hrasiṣṭha uttaraḥ
1.1.1.53	uparīdhmam ādadhāti
1.1.2.1	candrādarśane 'māvāsyāyām idhmābarhiḥ saṃnahyāparāhṇe piṇḍapitṛyajñena caranti prāgdakṣiṇācārāḥ
1.1.2.2	prācīnāvavīty uttarataḥpaścād dakṣiṇāgneḥ saṃstīrya pātrāṇi prayunakti pavitraṃ kṛṣṇājinam ulūkhalaṃ musalaṃ śūrpam udaṅkīm āyavanaṃ darvīṃ sphyam ekaikaṃ dakṣiṇaṃdakṣiṇam
1.1.2.3	dakṣiṇato 'gniṣṭham āruhyodaṅkyām ekapavitram avadhāya pūrayitvā bilaṃ nimārṣṭi
1.1.2.4	kṛṣṇājine patny avahanti / parāpāvam avivecayan sakṛt phalīkaroti
1.1.2.5	dakṣiṇāgnāv udaṅkīm adhiśritya pavitrāntarhite 'pa ānīya taṇḍulān opya mekṣaṇena prasavyaṃ paryāyuvañjīvataṇḍulaṃ śrapayati
1.1.2.6	ghṛtenānutpūtena navanītena votpūtena śṛtam abhighārya dakṣiṇata udvāsayati
1.1.2.7	dakṣiṇataḥpurastād dakṣiṇāgnes triṣu prakrameṣv aparimite vāvakāśe sphena sakṛt param uddhatyāvasiñcati
1.1.2.8	apayantv asurāḥ pitṛrūpā ye rūpāṇi pratimucyācaranti / parāpuro nipuro ye haranty agniṣ ṭān asmāt praṇunottu lokāt / ity agniṃ praṇayati
1.1.2.9	agreṇoddhatam avokṣite sādayati
1.1.2.10	samūleṣv anyān upasaṃyamya triḥ karṣūm agniṃ ca prasavyam uddhāvaṃ triḥ paristīrya karṣvām uddhavān āstṛṇāti
1.1.2.11	pratiparikramya savyam anvekaikam āharaty āyavanaṃ darvīm odanam āñjanam abhyañjanam ūrṇāstukam udakumbham
1.1.2.12	eta pitaro manojavā āganta pitaro manojavā ity āvāhayati
1.1.2.13	pariśrayed yady ādityaḥ sakāśe syāt
1.1.2.14	paretana pitaraḥ somyāsa ity udakumbhenāgniṃ prasavyaṃ triḥ pariṣiñcan paryeti
1.1.2.15	ayā viṣṭhety etayā nidhāya nidhāya trir apariṣiñcan pratiparyeti
1.1.2.16	śundhantāṃ pitaraḥ śundhantāṃ pitāmahāḥ śundhantāṃ prapitāmahā iti mūladeśe barhiṣas trīn udakāñjalīn ninayati
1.1.2.17	mekṣaṇenopahatya somāya pitṛmate svadhā nama iti juhoti
1.1.2.18	agnaye kavyavāhanāya svadhā nama ity asaṃsaktāṃ dakṣiṇārdhapūrvārdhe dvitīyāṃ hutvā mekṣaṇam anvadhyasyati kañcukāni pavitraṃ ca
1.1.2.19	darvyoddhṛtyoddhaveṣu piṇḍān nidadhāti / pitur nāmnāsāv etat te ye cātra tvānu tasmai te svadheti prathamaṃ pitāmahasya nāmnā sthavīyāṃsaṃ madhyamaṃ prapitāmahasya nāmnā sthaviṣṭhaṃ dakṣiṇam
1.1.2.20	dvayoḥ parayor nāmnī gṛhṇan mūladeśe lepaṃ nimārṣṭi
1.1.2.21	lupyate jīvatpituḥ piṇḍanidhānaṃ jīvatpitāmahasya vā / na jīvantam atidadyād yadi dadyād yebhya eva pitā dadyāt tebhyo dadyāt
1.1.2.22	yadi bandhunāma na viditaṃ svadhā pitṛbhyo diviṣadbhya iti tṛtīyam
1.1.2.23	yātra pitaraḥ svadhā tayā yūyaṃ mādayadhvam iti dakṣiṇāṃ diśam anvīkṣamāṇo japati
1.1.2.24	yeha pitara ūrk tasyai vayaṃ jyogjīvanto bhūyāsmety uktvāvartate
1.1.2.25	ā tamitor āste dakṣiṇāgnim anvīkṣamāṇaḥ
1.1.2.26	vyūṣmasu piṇḍeṣv amīmadanta pitara iti pratiparyāvartate
1.1.2.27	vāsasa ūrṇāṃ daśāṃ vābhyukṣya piṇḍadeśe nidadhāti
1.1.2.28	lomottaravayasaś chittvā vāsaso vā daśām ato no 'nyat pitaro mā yoṣṭeti nidadhyāt
1.1.2.29	āṅkṣv āsāv ity āñjanasya pratipiṇḍaṃ lepaṃ nimārṣṭy abhyaṅkṣvāsāv ity abhyañjanasya
1.1.2.30	mārjayantāṃ pitaro mārjayantāṃ pitāmahā mārjayantāṃ prapitāmahā iti pratipiṇḍaṃ trīn udakāñjalīn ninayati
1.1.2.31	ādhatta pitaro garbhaṃ kumāraṃ puṣkarasrajam / yathā pumān bhaved iha tathā kṛṇutoṣmapāḥ / iti madhyamaṃ piṇḍaṃ patnī prāśnīyāt
1.1.2.32	agnāv itarāv ādadhyād brāhmaṇo vā bhakṣayed apsu vā gamayet
1.1.2.33	uddhavān anuprahṛtya vīraṃ no datta pitara ity udaṅkīm avajighret
1.1.2.34	apa upaspṛśya namo vaḥ pitara iti namaskaroti
1.1.2.35	eṣā yuṣmākaṃ pitara iti diśam anudiśatīmā asmākam itītarāḥ
1.1.2.36	jīvā vo jīvanta iha santaḥ syāmeti japati
1.1.2.37	paretana pitaraḥ somyāsa iti pravāhayati
1.1.2.38	prajāpate na tvad ity etayopottiṣṭhati
1.1.2.39	akṣann amīmadanteti punareti
1.1.2.40	manasvatīr japann agne tam adyety etayā gārhapatyam upatiṣṭhate
1.1.2.41	abhyukṣya pātrāṇi dvedve pratipariharati
1.1.2.42	apy anāhitāgninā kāryaḥ
1.1.3.1	vedaṃ karoti vatsajñuṃ prasavyam āveṣṭya tūlair dakṣiṇottariṇaṃ / tūleṣu śulbaṃ pratinidhāya trir āveṣṭya saṃnahyaty uttaramuttaraṃ pradakṣiṇam
1.1.3.2	prādeśamātre śulbāt parivāsyotkare mūlāni gamayati tūlāni nidadaḥti
1.1.3.3	vedaṃ kṛtvā vediṃ karoti pūrvedyur amāvāsyāyām ottarasmāt parigrahāt
1.1.3.4	antarvedi śākhāyāḥ palāśāni viśātya mūlataḥ parivāsya tasyāntarvedi nyasyet
1.1.3.5	upaveṣaṃ ca kuryāt tena ca kapālāny upadadhāti
1.1.3.6	darbhamayaṃ pavitraṃ triguṇarajju śākhāyām anulomam avasṛjed granthim akurvan
1.1.3.7	etā ācarantīr madhumad duhānāḥ prajāvarīr yaśase viśvarūpāḥ / bahvīr bhavantīr upajāyamānā iha va indro ramayatu gāvaḥ / iha vo mahendro ramayatu gāva ity āyatīr anumantrayate
1.1.3.8	yavāgvaitāṃ rātrīṃ yajamāno 'gnihotraṃ juhoti / tasyāḥ piṇḍaṃ nidadhyāt
1.1.3.9	paristṛṇāti pūrvam agnim aparau ca
1.1.3.10	uttarato gārhapatyasya saṃstīrṇe dvedve prayunakti kumbhyau śākhāpavitraṃ nidāne dohanaṃ prokṣaṇīm
1.1.3.11	barhiṣaḥ pavitre kurute prādeśamātre same 'prachinnaprānte
1.1.3.12	oṣadhyā vaiṣṇave stha iti chinatti
1.1.3.13	viṣṇor manasā pūte stha ity adbhis trir anumārṣṭi
1.1.3.14	apaḥ srucy āsicyottānau pāṇī kṛtvāṅguṣṭhenopamadhyamayā cādāya devo vaḥ savitotpunātv ity etayā paccho 'pa utpunāti
1.1.3.15	śundhadhvam iti pātrāṇi prokṣati
1.1.3.16	dohanaṃ nidāne goduhe pradāyopasṛṣṭāṃ me prabrūtād vihāraṃ ca gāṃ copasṛṣṭāmantareṇa mā saṃcāriṣur iti brūyāt
1.1.3.17	upasṛjāmīty ukte poṣāya tveti vatsam avasṛjyamānam anumantrayate / ayakṣmā vaḥ prajayā saṃsṛjāmi rāyaspoṣeṇa bahulā bhavantīḥ
1.1.3.17	iti saṃgachamānām adityā rāsnāsīti nidīyamānām
1.1.3.18	upasīdāmīty ukte / ūrjaṃ payaḥ pinvamānā ghṛtaṃ ca jīvā jīvantīr upa vaḥ sadema / iti japati
1.1.3.19	vasūnāṃ pavitram asīti śākhāpavitram ādatte / dyaur asi pṛthivy asīty ukhām
1.1.3.20	mātariśvano gharma ity adhiśrayati / pavitram avadadhāti
1.1.3.21	anvārabhya vācaṃ yachati
1.1.3.22	prāk sāyaṃ pavitram ādadhāti tiryak prātaḥ
1.1.3.23	utsaṃ duhanti kalaśaṃ caturbilam iḍāṃ dhenuṃ madhumatīṃ svastaye / tad indrāgnī pinvatāṃ sūnṛtāvat tad yajamānam amṛtatve dadhātu / iti dhārāghoṣe japati
1.1.3.24	dugdhvānayati kumbhyām
1.1.3.25	dyauś cemaṃ yajñaṃ pṛthivī ca saṃduhātāṃ dhātā somena saha vātena vāyur yajamānāya draviṇaṃ dadhātv ity āsicyamāne japati
1.1.3.26	kām adhukṣa iti pṛchaty amūm itītaraḥ
1.1.3.27	sā viśvāyur astv asāv iti gor nāma gṛhṇāti sā viśvabhūr iti dvitīyasyāṃ sā viśvakarmeti tṛtīyasyām
1.1.3.28	samānaṃ dohanam
1.1.3.29	tisṛṣu dugdhāsu bahu dugdhīndrāya devebhyo havir iti trir uktvā vācaṃ visṛjate // mahendrāyeti vā
1.1.3.30	visṛṣṭavāg ananvārabhya tūṣṇīm uttarās tisro dohayati
1.1.3.31	hutaḥ stoka iti // sarvāsu dugdhāsu japati
1.1.3.32	saṃpṛcyadhvam ṛtāvarīr ūrmiṇā madhumattamāḥ / pṛñcatīḥ payasā payo mandrā dhanasya sātaye / iti dohanasaṃkṣālanaṃ kumbhyām ānayati
1.1.3.33	dṛṃha gā dṛṃha gopatiṃ mā vo yajñapatī riṣad ity udag vāsayati vartma kurvan
1.1.3.34	śītībhūtam agnihotroccheṣeṇa dadhnendrāya tvā bhāgaṃ somenātanacmīty ātanakti // mahendrāyeti vā
1.1.3.35	adastam asi viṣṇave tveti yavāgvāḥ piṇḍam avadadhāti
1.1.3.36	viṣṇo havyaṃ rakṣasvety uparyādadhāti
1.1.3.37	āpo jāgṛteti modakenāpidadhāti dārupātreṇāyaspātreṇa vā / yadi mṛnmayaṃ syāt tṛṇaṃ dāru vāntardadhyāt
1.1.3.38	prātardohāya vatsān apākaroti
1.1.3.39	upasarjanaprabhṛti samānam odvāsanāt
1.1.3.40	gārhapatye havīṃṣi śrapayaty āhavanīye juhoti
1.1.3.41	nāgnibhyo vyāvartetāvipariharan kuryāt
1.1.3.42	śulbārthe prādakṣiṇaṃ śulbaṃ rajjvarthe pradakṣiṇā rajjuḥ
1.1.3.43	prokṣaṇam utpavanaṃ saṃmārjanam iti triḥ
1.1.3.44	darbhaiḥ kuryād vaihārikāṇi vaihārikāṇi
1.2.1.1	śvobhūte paścād gārhapatyasyodīca uddhūya saṃstṛṇāti
1.2.1.2	saṃtatām ulaparājiṃ stṛṇāti dakṣiṇena vihāram āhavanīyasya pūrvārdhād dvitīyām uttareṇa vihāram agreṇāhavanīyaṃ dakṣiṇair uttarān avastṛṇāti
1.2.1.3	dakṣiṇā vedyaṃsād brahmaṇe saṃstṛṇāty aparaṃ yajamānāya paścārdhe patnyai
1.2.1.4	uttarataḥ saṃstīrṇād dakṣiṇā pavitracamasasphyakapālāgnihotrahavaṇīśūrpakṛṣṇājinaśamyolūkhalamusaladṛṣadupalavedakuṭarusruvajuhūpabhṛddhruvāprāśitraharaṇeḍāpātryājyadhānapātrīsaṃvapanapātrīḥ prakṣālya saṃstīrṇe dve dve prayunakti / kuṭarvantāny aparāṇi
1.2.1.5	khādiraṃ sphyasruvaṃ pālāśī juhūr āśvatthy upabhṛd vaikaṅkatī dhruvā
1.2.1.6	mūlato 'ratnimātradaṇḍāḥ pāṇitalamātrapuṣkarās tvacobilā dvyaṅgulakhātāś caturaṅgulocchrayāḥ / prādeśamātrāṇi prasravaṇāni / [ sarvā aratnimātrā vā ]
1.2.1.7	sphyo bhṛṣṭilo / varaṇasya śamyā
1.2.1.8	vepāya vām iti pāṇī prakṣālya camasenāpaḥ praṇayati / kāṃsyena brahmavarcasakāmasya godohanena paśukāmasya mārttikena puṣṭikāmasya pratiṣṭhākāmasya vā
1.2.1.9	vānaspatyo 'sīti camasam ādatte bārhaspatyam asīti kāṃsyaṃ pārthivam asīti mārttikaṃ ca
1.2.1.10	devebhyaḥ śundhasveti camasaṃ prakṣālayati devebhyaḥ śumbhasveti kāṃsyaṃ mārttikaṃ ca
1.2.1.11	uttarato gārhapatyasya pavitravati / yad vo revatī revatyaṃ yad vo haviṣyā haviṣyam / yad va ojo yac ca nṛmṇaṃ taṃ va ūrmi madhumantam / devayajyāyai juṣṭaṃ gṛhṇāmīty upabilaṃ camasaṃ pūrayati
1.2.1.12	devīr āpa ity apo 'bhimantrayate
1.2.1.13	brahmann apaḥ praṇeṣyāmi yajamāna vācaṃ yachety uktvā vācaṃ yachati
1.2.1.14	ko vaḥ praṇayati sa vaḥ praṇayatu kasmai vaḥ praṇayati tasmai vaḥ praṇayatu bṛhaspatir vaḥ praṇayatv iti manasā praṇayati
1.2.1.15	sphyam upayāmaṃ kṛtvā samaṃ prāṇair dhārayamāṇaḥ ko vo yunakti sa vo yunaktu kasmai vo yunakti tasmai vo yunaktu bṛhaspatir vo yunaktv iti yunakti
1.2.1.16	viśvebhyaḥ kāmebhyo devayajyāyai prokṣitāḥ sthety uttarataḥ pūrvasya sādayati
1.2.1.17	ulaparājyāvastṛṇāti
1.2.1.18	yajamāne prāṇāpānau dadhāmīty ādāya pavitre yathāyatanaṃ sphyapavitraṃ nidhāya saṃsīdantāṃ daivīr viśa iti pātrāṇi saṃsādayati
1.2.1.19	saṃtatām ulaparājim aparasmād adhy ā pūrvasmād yajñasya saṃtatir asi yajñasya tvā saṃtatyai stṛṇāmīti stṛṇāti
1.2.1.20	vānaspatyāsīti srucam ādatte // varṣavṛddham asīti śūrpam
1.2.1.21	urv antarikṣaṃ vīhīti vrajati
1.2.1.22	pratyuṣṭaṃ rakṣaḥ pratyuṣṭārātir ity āhavanīye niṣṭapati
1.2.1.23	dakṣiṇataḥpaścād aparasyāgniṣṭhān nirvapati / pātryā vā sphyam upakṛṣyānomantrāṃs tu japet
1.2.1.24	dhūr asīti dhuram abhimṛśaty uttarāṃ ca
1.2.1.25	udaṅṅ atikramya devānām asi vahnitamam ity uttarām īṣām ārabhya japati
1.2.1.26	viṣṇoḥ kramo 'sīti dakṣiṇaṃ cakre pādam ādadhāti
1.2.1.27	ahrutam asi havirdhānam ity ārohati
1.2.1.28	uru vātāyety avasārayati
1.2.1.29	mitrasya vaś cakṣuṣā prekṣa iti haviṣyān prekṣate vrīhīn yavān vā
1.2.1.30	śūrpe srucam ādhāya sruci pavitre [ nidhāya ] yajamāna havir nirvapsyāmīty uktvā havir nirvapaty agna iti pravasataḥ
1.2.1.31	devasya vaḥ savituḥ prasava ity agnihotrahavaṇyāṃ haviṣyān muṣṭinā trir āvapati tūṣṇīṃ caturtham
1.2.1.32	evaṃ dvitīyam agnīṣomīyaṃ paurṇamāsyām aindrāgnam amāvāsyāyām asaṃnayataḥ
1.2.1.33	saṃnayata indraṃ vā saṃnayata indraṃ mahendram ekeṣām indraṃ yajeta bubhūṣan
1.2.1.34	somayājināṃ mahendro devatā / somayājināṃ gataśrīr aurvo gautamo bhāradvājas te mahendraṃ yajeran
1.2.1.35	athetare saṃvatsaram indram iṣṭvāgnaye vratapataye 'ṣṭākapālaṃ nirupya te mahendraṃ yajeran
1.2.1.36	idaṃ devānām iti niruptān abhimṛśatīdam u naḥ saheti śeṣāny ato 'dhi nirvapati
1.2.1.37	dṛhantāṃ duryā ity avarohati
1.2.1.38	svāhā dyāvāpṛthivībhyām iti japati
1.2.1.39	nir varuṇasya pāśād iti niḥsarpati
1.2.1.40	svar abhivyakśam ity abhivīkṣate 'gnim ādityaṃ vā
1.2.1.41	urv antarikṣaṃ vīhīty eti
1.2.1.42	adityā va upasthe sādayāmīti paścād aparasya sādayati
1.2.2.1	anirmṛṣṭāyām āsicya viṣṇor manasā pūte stha itiprabhṛtibhir vyākhyātam utpavanam
1.2.2.2	utpūyāgnaye vo juṣṭān prokṣāmīti yathādevataṃ haviṣyān prokṣaty anabhiprokṣann aparam
1.2.2.3	agne havyaṃ rakṣasvety agreṇāparaṃ haviṣyān upsādayati
1.2.2.4	yad vo 'śuddha iti pātrāṇi prokṣati
1.2.2.5	uttānāni paryāvṛtya prokṣya pūrvāṇi pratiparyāvṛtyāsaṃcare srucaṃ nidhāyādityās tvag asīti kṛṣṇājinam ādatte grīvātaḥ
1.2.2.6	avadhūtaṃ rakṣa ity udakśasanam utkare trir avadhūnoti
1.2.2.7	adityās tvag asīti paścād utkarasyāstṛṇāti pratyaggrīvam uttaralomam
1.2.2.8	pratīcīṃ bhasadaṃ pratyasyati
1.2.2.9	na riktam avasṛjati
1.2.2.10	pṛthugrāvāsīty ulūkhalam ādadhāti
1.2.2.11	agner jihvāsīti haviṣyān muṣṭinā trir āvapati tūṣṇīṃ caturtham
1.2.2.12	bṛhadgrāvāsīti musalam ādatte
1.2.2.13	haviṣkṛtā trir avaghnann āhvayati
1.2.2.14	vācaṃ visṛjate yajamānaś ca
1.2.2.15	haviṣkṛd ehīti brāhmaṇasya haviṣkṛd āgahīti rājanyasya haviṣkṛd ādraveti vaiśyasya
1.2.2.16	patny avahanti pinaṣṭi ca
1.2.2.17	āgnīdhro dṛṣadupalaṃ samāhanti // kuṭarur asīty aśmānam ādatta // iṣam āvadeti pūrvārdha ūrjam āvadeti paścārdhe rāyaspoṣam āvadety upalām evaṃ navakṛtvaḥ saṃpātayati
1.2.2.18	jātatuṣeṣu varṣavṛddham asīti purastātpratyak śūrpam upohati
1.2.2.19	prati tvā varṣavṛddhaṃ vettv ity udvapati
1.2.2.20	parāpūtaṃ rakṣa ity utkare niṣpunāti
1.2.2.21	praviddho rakṣasāṃ bhāga iti tuṣān pravidhyate
1.2.2.22	puroḍāśakapāle tuṣān opyedam ahaṃ rakṣo 'vabādha idam ahaṃ rakṣo 'dhamaṃ tamo nayāmīty adhastāt kṛṣṇājinasyopavapati
1.2.2.23	vāyur va iṣa ūrje vivinaktv iti vivinakti
1.2.2.24	devebhyaḥ śundhadhvam iti triḥ phalīkaroti
1.2.2.25	ādānātprabhṛti kṛṣṇājinasya samānam āstaraṇān na bhasadaṃ pratyasyati
1.2.2.26	na riktam avasṛjati // dhiṣaṇāsi pārvatīti kṛṣṇājine dṛṣadam ādadhāti / na riktam avasṛjati // dhiṣaṇāsi pārvatī prati tvā pārvatī vettv iti dṛṣady upalām ādadhāti
1.2.2.27	adityāḥ skambho 'sīty udakśīrṣṇī śamyāṃ paścād upakarṣati
1.2.2.28	dhānyam asi dhinuhi devān iti trir adhivapati
1.2.2.29	prāṇāya tveti prācīm upalāṃ prohaty apānāya tveti pratīcīṃ pratikarṣati // vyānāya tveti madhyadeśe vyavagṛhṇāti
1.2.2.30	dīrghām anu prasṛtim iti saṃtataṃ prāñcaṃ dīrghaṃ pinaṣṭi
1.2.2.31	mitrasya vaś cakṣuṣāvekṣa iti piṣṭāny avekṣate
1.2.2.32	devo vaḥ savitā hiraṇyapāṇir upagṛhṇātv iti piṣṭāny avaśīryamāṇāny anumantrayate
1.2.2.33	aṇūni kurutād iti preṣyati
1.2.2.34	dhṛṣṭir asīty upaveṣam ādatte
1.2.3.1	nirdagdhaṃ rakṣa ity aṅgāram avasthāpayati
1.2.3.2	dhruvam asi pṛthivīṃ dṛṃheti tasmin kapālam upadhāyānvārabhyāpāgne 'gnim āmādaṃ jahīty aṅgāraṃ bahirbhasma nirasyati
1.2.3.3	agne devayajanaṃ vahety anyam adhikṛtyotsṛjati
1.2.3.4	dharuṇam asy antarikṣaṃ dṛṃheti pūrvaṃ dhartram asi divaṃ dṛṃheti pūrvārdhaṃ dharmāsi viśvā viśvāni dṛṃheti madhyamād dakṣiṇaṃ cid asīti paścārdhād uttaramadhyardhaṃ paricid asīti pūrvārdhād dakṣiṇaṃ viśvāsu dikṣu sīdeti paścārdhād dakṣiṇaṃ sajātān asmai yajamānāya pariveśayeti pūrvārdhād uttaramadhyardham
1.2.3.5	evam ekādaśakapālasya samānaṃ trayāṇām upadhānam
1.2.3.6	ekamātre madhyamād dakṣiṇe tathottare
1.2.3.7	caturthena mantreṇa dakṣiṇayoḥ pūrvam upadadhāti pañcamenottarayor aparaṃ ṣaṣṭhena dakṣiṇayor aparaṃ saptamenottarayoḥ pūrvam uttamena śeṣāni kuṣṭāsu pradakṣiṇam
1.2.3.8	vasūnāṃ rudrāṇām ity aṅgārān abhyūhati // tapyethām iti dve tapyasvety ekam
1.2.3.9	taptābhyo 'dhiśritya prātardohaṃ dohayati
1.2.3.10	niṣṭapyopyamānāyāṃ pātryām avadhāya pavitre devasya vaḥ savituḥ prasava iti piṣṭāni triḥ saṃvapati tūṣṇīṃ caturtham
1.2.3.11	vācaṃ yachaty ābhivāsanāt
1.2.3.12	piṣṭalepaṃ nidhāyotpūya taptā haryoṣ ṭvā vārābhyām utpunāmīti piṣṭāny utpunāti
1.2.3.13	vedopayāmaḥ sruveṇa praṇītānām āharati // sam āpā oṣadhībhir ity āsiñcati taptāś ca
1.2.3.14	adbhyaḥ pari prajātāḥ stha sam adbhiḥ pṛcyadhvam iti taptāḥ parisārayati
1.2.3.15	sīdantu viśa iti piṣṭāni saṃnayati
1.2.3.16	makhasya śiro 'sīti piṇḍam abhimṛśati
1.2.3.17	pūṣā vāṃ viśvavedā vibhajatv iti samau vibhajati
1.2.3.18	agnaye tveti dakṣiṇaṃ puroḍāśam abhimṛśati yathādevatam uttaram
1.2.3.19	idam ahaṃ senāyā abhītvaryā mukhamapohāmīti vedena kapālebhyo bhasmāpohati
1.2.3.20	gharmo 'si viśvāyur ity adhiśrayaty evam uttaram
1.2.3.21	ekaikaṃ karmobhayoḥ kuryāt
1.2.3.22	uru prathasveti yāvatkapālaṃ puroḍāśaṃ kūrmākṛtiṃ prathayati
1.2.3.23	saṃ te tanvā tanvaḥ pṛcyantām iti piṣṭalepenāvikṣārayaṃs triḥ primārṣṭi
1.2.3.24	dakṣiṇāgnāv ājyaṃ vilāpya gārhapatya upādhiśritya saṃpūya vedopayāmo 'ditir aśanāchinnapatrety ājyasthālīm ādatte
1.2.3.25	dakṣiṇā gārhapatyāt pavitravati pṛśnyāḥ payo 'sy agreguvas tasya te 'kṣīyamāṇasya pinvamānasya pinvamānaṃ nirvapāmīty ājyasthālyāṃ pavitravati nirvapati
1.2.3.26	pari vājapatir iti havīṃṣi triḥ paryagniṃ karoti
1.2.3.27	devas tvā savitā śrapayatv ity ulmukenābhitāpayati piṣṭalepaṃ ca
1.2.3.28	agniṣ ṭe tanvaṃ mā vinaid iti darbhais tvacaṃ grāhayati
1.2.3.29	na jvālān apohati
1.2.3.30	agne brahma gṛhṇīṣveti vedena sāṅgāraṃ bhasmanābhyūhati
1.2.3.31	avidahantaḥ śrapayateti preṣyati
1.2.3.32	vācaṃ viṣṛjate yajamānaś ca
1.2.4.1	paścād āhavanīyasya yajamānamātrīṃ vediṃ manasā parimimīte yathā havīṃṣi saṃbhaveyus tathā tiraścy aṇīyasīṃ purastāt
1.2.4.2	pūrvārdhe vedyā vitṛtīyamātre prāgudīcīḥ sphyena tisro lekhā likhati
1.2.4.3	ekatāya svāhā dvitāya svāhā tritāya svāhety etair asaṃsyandayaṃl lekhāsu piṣṭalepaṃ ninayati
1.2.4.4	ayaṃ vedaḥ pṛthivīm anvavindad guhāhitāṃ nihitāṃ gahvareṣu / sa mahyaṃ lokaṃ yajamānāya vindatv achidraṃ yajñaṃ bhūriretāḥ kṛṇotu / iti vedam ādatte
1.2.4.5	vedena vediṃ vividuḥ pṛthivīṃ sā paprathe pṛthivī pārthivāya / garbhaṃ bibharti bhuvaneṣv antas tato yajñas tāyate viśvadānīm / iti vedena vediṃ prācīṃ triḥ samunmārṣṭi
1.2.4.6	uttarato gārhapatyasya devasya tvā savituḥ prasava iti sphyam ādatte
1.2.4.7	indrasya bāhur asīty oṣadhyānumārṣṭi / nāgraṃ pratyabhimṛśati
1.2.4.8	uttarato lekhānām āgnīdhraḥ prakramamātra utkare pāṇikoṣṭhaṃ kṛtvopaviśati
1.2.4.9	pṛthvyā varmāsīti lekhānte tṛṇaṃ tiryag nidadhāti
1.2.4.10	pṛthivi devayajanīti sphyena tiryak chinatti
1.2.4.11	vrajaṃ gacha gosthānam iti satṛṇān pāṃsūn apādatte
1.2.4.12	varṣatu te parjanya iti vediṃ yajamānaṃ ca prekṣate
1.2.4.13	vadhāna deva savitar iti pāṇikoṣṭhe nivapati
1.2.4.14	mā vaḥ śivā oṣadhaya iti dvitīyaṃ drapsas ta iti tṛtīyaṃ / samānam anyat tūṣṇīṃ caturtham
1.2.4.15	sphyena vediṃ parigṛhṇāti vasavas tvā parigṛhṇantv iti dakṣiṇato rudrās tveti paścād ādityās tvety uttarataḥ
1.2.4.16	apāraruṃ pṛthivyā iti khanati dvyaṅgulaṃ caturaṅgulaṃ vā
1.2.4.17	uddhatād āgnīdhras trir harati
1.2.4.18	devasya savituḥ save karma kṛṇvanto mānuṣāḥ / mā hiṃsīs tvam oṣadhīḥ śivāḥ / iti sphyena mūlāni chinatti / satṛṇān pāṃsūn harati
1.2.4.19	imāṃ naraḥ kṛṇuta vedim etad devebhyo juṣṭām adityā upasthe / imāṃ devā ajuṣanta viśve rāyaspoṣāya yajamānaṃ viśantu / iti karoti madhye saṃnatāṃ prāgudakpravaṇāṃ ślakṣṇāṃ sādhukṛtām aṃsābhyām āhavanīyaṃ parigṛhṇāti śroṇibhyāṃ gārhapatyam āhāryapurīṣāṃ paśukāmasya
1.2.4.20	sphyaṃ prakṣālayaty apratimṛśann agram
1.2.4.21	avokṣya vediṃ brahmāṇam āmantryottaraṃ parigrāhaṃ parigṛhṇāti satyasad asīti dakṣiṇata ṛtasad asīti paścād gharmasad asīty uttarataḥ
1.2.4.22	purā krūrasyeti sphyena vediṃ pratīcīm anumārṣṭi vartma kurvan
1.2.4.23	paścārdhe vedyā vitṛtīyamātre tiryañcaṃ sphyaṃ stabdhvā prokṣaṇīr āsādayedhmābarhir upasādaya srucaḥ saṃmṛḍḍhi patnīṃ saṃnahyājyenodehīti saṃśāsti
1.2.4.24	dakṣiṇena prokṣaṇīr abhyudānayaty agram upaninīya sphyam udyachati
1.2.4.25	vartmani sādayati prokṣnaṇīr abhipūrayati
1.2.4.26	dviṣato vadho 'sīti purastāt pratyaṅmukhaḥ sphyenotkaram abhihanti
1.2.4.27	abhyukṣya pratyāsādayati
1.2.4.28	uttarata āhavanīyasyedhmābarhir upasādayed dakṣiṇam idhmam uttaraṃ barhiḥ
1.2.4.29	sruvaṃ saṃmārṣṭi srucaḥ prāśitraharaṇaṃ ca
1.2.5.1	pratyuṣṭaṃ rakṣa ity āhavanīye pātrāṇi niṣṭapati
1.2.5.2	vedapralavān prativibhajyāvibhajya vābhyāhavaṃ tiraścīḥ srucaḥ saṃmārṣṭy agrair agrāṇi mūlair daṇḍān saṃmṛjyābhyukṣyāgnau pratapati
1.2.5.3	sruvo 'sy anādhṛṣṭaḥ sapatnasāha iti sruvam ādatta // āyuḥ prāṇaṃ mā nirmārjīr iti saṃmārṣṭi yathā juhūṃ prāśitraharaṇaṃ ca
1.2.5.4	juhūr asy anādhṛṣṭā sapatnasāhīti juhūm ādatte // cakṣuḥ śrotraṃ mā nirmārjīr iti prācīm antarataḥ pratīcīṃ bāhyataḥ saṃmārṣṭi
1.2.5.5	upabhṛd asy anādhṛṣṭā sapatnasāhīty upabhṛtam ādatte // vācaṃ paśūnmā nirmārjīr iti pratīcīm anatarataḥ prācīṃ bāhyataḥ
1.2.5.6	dhruvāsy anādhṛṣṭā sapatnasāhīti dhruvām ādatte // yajñaṃ prajāṃ mā nirmārjīr iti sarvataḥ prācīm
1.2.5.7	prāśitraharaṇam asy anādhṛṣṭaṃ sapatnasāham iti prāśitraharaṇam ādatte // rūpād varṇaṃ mā nirmṛkṣaṃ vāji tvā sapatnasāhaṃ saṃmārjmīti saṃmārṣṭi
1.2.5.8	divi śilpam avatataṃ pṛthivyāḥ kakubhiḥ śritam / tena sahasrakāṇḍena dviṣantaṃ tāpayāmasi / dvipantas tapyantāṃ bahu / iti saṃmārjanāny avasṛjyābhyukṣyāgnāv adhyasyati
1.2.5.9	saṃmṛṣṭā yathāsthānam uttānāḥ srucaḥ sādayati
1.2.5.10	patni patnīlokopasthānaṃ kurv iti preṣyati // patni patny eṣa te loko namas te astu mā mā hiṃsīr iti dakṣiṇataḥpaścād aparasya patnīlokam upasthāpayati
1.2.5.11	agne gṛhapata upa mā hvayasva devānāṃ patnīr upa mā hvayadhvam / aditir iva tvā saputropaniṣade yeyam indrāṇīvāvidhavā ity upaviśati jānunī prabhujya
1.2.5.12	āśāsānā saumanasaṃ prajāṃ puṣṭimatho bhagam / agner anuvratā bhūtvā saṃnahye sukṛtāya kam / ity antarato vastrasya yoktreṇa patnīṃ saṃnahyāpa upaspṛśya vedopayāmād abdhena tvā cakṣuṣāvekṣa iti patny ājyam avekṣate
1.2.5.13	tejo 'sīty ājyaṃ gārhapatye 'dhiśrayati
1.2.5.14	tejo 'si tejo 'nuprehi vāyuṣ ṭvāntarikṣāt pātu sūryo diva ity āhavanīyaṃ prati harati
1.2.5.15	agniṣ ṭe tejo mā vinaid ity āhavanīye 'dhiśrayati
1.2.5.16	idaṃ viṣṇur vicakrama ity etayottarataḥ prokṣaṇīnāṃ sādayati vedaṃ ca
1.2.5.17	tejo 'sīty ājyaṃ yajamāno 'vekṣata utpūtam anutpūtaṃ vā
1.2.5.18	devas tvā savitotpunātv ity etayā paccha ājyam utpunāti // devo vaḥ saviteti prokṣaṇīḥ
1.2.5.19	dhāmāsīti sruveṇājyāni gṛhṇāti catur juhvām aṣṭau kṛtva upabhṛti kanīyaḥ pañca kṛtvo dhruvāyāṃ bhūyiṣṭham
1.2.5.20	ājyasthālīṃ sruvaṃ vedaṃ ca gārhapatyānte nidadhāti
1.2.5.21	darbhamuṣṭim upādāyārdhaṃ veder dakṣiṇataḥ prakṣipya devīr āpa iti prokṣaṇīr udīrayati
1.2.5.22	prokṣaṇīr apādāya vedyāṃ padāni lobhayanti
1.2.5.23	utkare lobhanāni pravidhyāpa upaspṛśya viṣāyedhmam apādāya paridhīn brahmāṇam āmantrya prokṣati kṛṣṇo 'sy ākhareṣṭha itīdhmaṃ vedir asi barhiṣe tveti vediṃ barhir asi vedyai tveti barhiḥ
1.2.5.24	prokṣya paścārdhe vedyā vitṛtīyamātre barhiḥ sādayati
1.2.5.25	purastādgranthiṃ nidadhāti
1.2.5.26	agrāṇi prokṣaṇīṣūpapāyayati
1.2.5.27	svāhā pitṛbhyo gharmapāvabhya iti mūladeśe barhiṣaḥ pradakṣiṇaṃ prokṣaṇīr ninayati
1.2.5.28	uduhya srucam ādāya pavitre dakṣiṇataḥ parikramya pūṣā te granthiṃ viṣyatv iti barhiṣo granthiṃ viṣyati
1.2.6.1	viṣṇoḥ stupo 'sīti prastaram apādatta
1.2.6.2	yajamāne prāṇāpānau dadhāmīti pavitre prastare vimṛjati
1.2.6.3	agreṇāhavanīyaṃ paryāhṛtya prastaraṃ brahmaṇe prayachati yajamānāya vā
1.2.6.4	puṣṭir asi poṣāya tvā rayimantaṃ tvā puṣṭimantaṃ gṛhṇāmīti mukhataḥ prastaraṃ gṛhṇāti
1.2.6.5	nonmṛjyān nāvamṛjyān na vidhūnuyād yad upatiṣṭhet tad upasaṃgṛhṇīyāt
1.2.6.6	visraṃsya śulbaṃ dakṣiṇato ye darbhā udīraṇasamaye prakṣiptās teṣāṃ darbhāṇām upasaṃyamya vediṃ dakṣiṇārdhe stṛṇāti
1.2.6.7	uru prathasveti vediṃ stṛṇāty aparamaparam ayugdhātu bahulam anārokam
1.2.6.8	apareṇa vediṃ parikramya prastaraṃ dhārayan paridhīn paridadhāti gandharvo 'sīti madhyamam indrasya bāhur asīti dakṣiṇaṃ mitrāvaruṇau tvety uttaram
1.2.6.9	avyatyādadhat saṃdadhāty abhihitatamaṃ dakṣiṇaṃ paridhisaṃdhiṃ karoti
1.2.6.10	idhmadārv ādāya nityahotāraṃ tvety āghārasamidham ādadhāti varṣiṣṭhe adhi nāka iti dvitīyām
1.2.6.11	sūryas tvā raśmibhir ity ādityaṃ purastāt paridadhāti
1.2.6.12	viśvajanasya vidhṛtī stha iti tṛṇe tiraścī sādayati caturaṅgulamātram antarā
1.2.6.13	vasūnāṃ rudrāṇām iti vidhṛtyor upari prastaraṃ sādayati
1.2.6.14	dyaur asi janmaneti juhūṃ prastare sādayati
1.2.6.15	na riktam avasṛjati / samaṃ mūlair daṇḍaṃ karoti
1.2.6.16	antarikṣam asi janmanety adhastād vidhṛtyor upabhṛtaṃ pṛthivy asi janmanety upariṣṭād vidhṛtyor dhruvāmasaṃsaktāḥ sruco 'nūcīḥ sādayaty abhihitatamāṃ juhūṃ karoti
1.2.6.17	idam ahaṃ senāyā abhītvaryā mukham apohāmīti vedena puroḍāśayor bhasmāpohati
1.2.6.18	vedopayāma ājayasthālyāḥ sruveṇa / āpyāyatāṃ ghṛtayonir agnir havyā no manyatām / kham aṅkṣva tvacam aṅkṣva surūpaṃ tvā vasuvidaṃ paśūnāṃ tejasāgnaye tvā juṣṭam abhighārayāmīty āgneyaṃ puroḍāśam abhighārayati yathādevatam uttaram
1.2.6.19	syonaṃ te sadanaṃ kṛṇomi ghṛtasya dhārayā suśevaṃ kalpayāmīti pātryām upastṛṇāti
1.2.6.20	ārdraḥ pṛthusnur bhuvanasya gopāḥ śṛta utsnātu janitā matīnām / ity udañcam udvāsayati
1.2.6.21	vedenāpabhasmānaṃ karoty anabhighnan pāṇinā vedaśirasā ca
1.2.6.22	tasmin sīdāmṛte pratitiṣṭha vrīhīṇāṃ medhaḥ sumanasyamānaḥ / ity upastīrṇe sādayati // yavānāṃ medha iti yavānām
1.2.6.23	irā bhūtiḥ pṛthivyā raso motkramīd iti prathamopahite kapāle 'bhighārayati
1.2.6.24	tṛptir asi gāyatraṃ chandas tarpaya mā tejasā brahmavarcasena tṛptir asi traiṣṭubhaṃ chandas tarpaya mendriyeṇa vīryeṇa tṛptir asi jāgataṃ chandas tarpaya mā prajayā paśubhir ity alaṃkaroti svaktam aniṣkāṣam apṛṣantam aparyāvartayan adhastāc copānakti
1.2.6.25	yas ta ātmā paśuṣu praviṣṭo divo vābhiṣṭhām anu yo vicaṣṭe / ātmanvān soma ghṛtavān ihaihi divaṃ gacha svar vinda yajamānāya mahyam / iti dohāv alaṃkaroti
1.2.6.26	abhyudāharati havīṃṣi
1.2.6.27	ṛṣabho 'si śākvara iti dakṣiṇato juhvāḥ pūrṇasruvaṃ sādayaty agreṇa dhruvāṃ vedam uttareṇa dhruvām ājyasthālīm apareṇa srugdaṇḍān pātrīṃ dakṣiṇasyāṃ vediśroṇau sāyaṃdoham uttarasyāṃ prātardoham
1.2.6.28	vediṃ stṛṇāty anadhistṛṇann antān
1.2.6.29	paścād dhotre tridhātūpastṛṇāti dakṣiṇātūlān madhye
1.2.6.30	apa upaspṛśya dhruvā asadann ity ājyāni saṃmṛśati saṃmṛśati
1.3.1.1	hotary avasthite 'gnaye samidhyamānāyānubrūhīty uktvā hotuḥ praṇavepraṇave samidham ādadhāti
1.3.1.2	ānuyājikīṃ śiṣṭvā nedhmasyātirecayati
1.3.1.3	idhmasaṃnahanaṃ visraṃsyaikagranthiṃ saṃmārgaṃ karoti
1.3.1.4	oḍhāsu devatāsv apa upaspṛśya vedenāgniṃ trir upavājayaty agraṃ vedyāḥ saṃmṛjan
1.3.1.5	pūrṇasruvaṃ dhruvāyām avanīya tasyopahatya vedopayāma uttaraṃ paridhisaṃdhiṃ sparśayitvottarārdhe 'bhyāhitasya prācīnaṃ manasā prajāpataye svāheti jvalati juhoti
1.3.1.6	saṃpātena dhruvām āpyāyya yathāsthānaṃ sruvaṃ vedaṃ ca nidadhāti
1.3.1.7	agnīt paridhīṃś cāgniṃ ca tristriḥ saṃmṛḍḍhīti preṣyati
1.3.1.8	āgnīdhraḥ saṃmārgaṃ sphyam upasaṃyamya yathāparidhitam anulomaṃ triḥ saṃmārṣṭi
1.3.1.9	ājiṃ tvāgne sariṣyantaṃ saniṃ saniṣyantaṃ devebhyo havyaṃ vakṣyantaṃ vājinaṃ tvā vājajityāyai saṃmārjmy agne vājaṃ jayety ṛte sphyād agnim upakṣipaṃs triḥ samunmārṣṭi
1.3.1.10	apaharati
1.3.1.11	uttānau pāṇī kṛtvā juhūpabhṛtor agre sūyame me 'dya stam iti japati
1.3.1.12	juhv ehy agniṣ ṭvā hvayati devān yakṣyāvo devayajyāyā iti juhūm ādatta // upabhṛd ehi devas tvā savitā hvayati devān yakṣyāvo devayajyāyā ity upabhṛtam
1.3.1.13	samādāya srucav agnāviṣṇū vijihāthām iti dakṣiṇātikrāmati
1.3.1.14	āspṛṣṭaṃ savyaṃ pādam avasthāpayaty antarvedi dakṣiṇaṃ // viṣṇoḥ sthāmāsīti japati
1.3.1.15	dakṣiṇaṃ paridhisaṃdhiṃ sparśayitvā dakṣiṇārdhe 'bhyāhitasyordhvo adhvara iti saṃtataṃ prāñcaṃ dīrgham ṛjum ūrdhvam avichinnam āghāram āghārayati
1.3.1.16	prayājebhyaḥ śiṣṭvā bhūyiṣṭham ājyāhutīnāṃ juhoti
1.3.1.17	āghāryānuprāṇiti
1.3.1.18	pāhi māgne duścaritād ā mā sucaritādbhaja / ity asaṃsparśayan srucāv atyākrāmati
1.3.1.19	saṃ jyotiṣā jyotir iti juhvā dhruvāṃ triḥ samanakti / juhvāpyāyayati dhruvām
1.3.1.20	yathāsthānaṃ srucau sādayati
1.3.1.21	unnītaṃ rāya iti dhruvāyāḥ sruveṇonnayati // suvīrāya svāheti juhūm āpyāyayati
1.3.1.22	prāṇena prāṇaḥ saṃtata iti dhruvāyāṃ sruvaṃ nidadhāti
1.3.1.23	samidhaḥ śakalam ādāyāvatiṣṭhate
1.3.1.24	prakṛṣya dakṣiṇaṃ pādaṃ barhiṣas tṛṇaṃ saṃtatam upodyamya brahman pravarāyāśrāvayiṣyāmīty uktvo śrāvayety āśrāvayati
1.3.1.25	sphyasaṃmārgapāṇir āgnīdhraḥ paścād utkarasyordhvas tiṣṭhann astu śrauṣaḍ iti pratyāśrāvayati
1.3.1.26	pratyāśrute 'gnir devo daivyo hotā devān yakṣad vidvāṃś cikitvān manuṣvad bharatavad amuvad amuvad ity ūrdhvān yajamānasyarṣīn pravṛṇīta ekaṃ dvau trīn pañca vā // brahmaṇvad ā ca vakṣad brāhmaṇā asya yajñasya prāvitāra iti japati / hotrā viyuktas tasyopāṃśu nāma gṛhītvā mānuṣa ity uccaiḥ
1.3.1.27	śakalam agnāv adhyasyati
1.3.1.28	yady abrāhmaṇo yajeta purohitasya pravareṇa pravṛṇīyāt
1.3.1.29	juhūm upabhṛto 'greṇāvadadhyād uddharec ca
1.3.1.30	dakṣiṇena pādena dakṣiṇātikrāmati savyenodak
1.3.1.31	paridhisaṃdhī anvavahāram āsīna uttarato juhoti svāhākāravatīr vaṣaṭkāravatīr dakṣiṇataḥ prāgudaṅmukha ūrdhvas tiṣṭhan
1.3.1.32	āśrāvya na viceṣṭed ā homāt
1.3.1.33	samaṃ prativaṣaṭkāraṃ vaṣaṭkṛte vā juhoti
1.3.1.34	mandreṇa svareṇājyabhāgābhyāṃ pracarati madhyamenānuyājebhya uttamenā śaṃyoḥ
1.3.2.1	ghṛtavatī adhvarya ity ucyamāne srucāv ādāya dakṣiṇātikrāmati
1.3.2.2	abhikrāmam āśrāvaṃ pañca prayājān yajati // samidho yajeti prathamaṃ yaja yajety uttarān
1.3.2.3	tribhiḥ pracaryaupabhṛtasya juhvām ānīya samānatra juhoti
1.3.2.4	atyākramyābhighārayati dhruvāṃ dakṣiṇaṃ puroḍāśaṃ punar dhruvām upāṃśuyājāyottaraṃ puroḍāśaṃ sāyaṃdohaṃ prātardoham upabhṛtam antataḥ
1.3.2.5	sruveṇāvadyati catuḥ pañcakṛtvo jāmadagnyasyechan pañcāvattaṃ jāmadagnyam āmantrya kurvīta
1.3.2.6	ājyabhāgau yajaty āgneyam uttarārdhe saumyaṃ dakṣiṇārdhe samāvanakṣṇayā
1.3.2.7	dhrauvasyāvadāya / āpyāyatāṃ dhruvā ghṛtena yajñaṃ yajñaṃ prati devayadbhyaḥ / sūryāyā ūdhar aditer upastha utso bhava yajamānasya dhenuḥ
1.3.2.7	ity avadāyāvadāyājyasthālyā dhruvāṃ pratyāpyāyayati
1.3.2.8	agnaye 'nubrūhīty anuvācayati
1.3.2.9	anuvākyāyāḥ praṇavena saṃsrutyāśrāvayati
1.3.2.10	pratyāśrute 'gniṃ yajeti preṣyati
1.3.2.11	evaṃ saumyena pracarati
1.3.2.12	upastīryāpa upaspṛśya dakṣiṇasya madhyān mā bhair mā saṃvikthā mā tvā hiṃsiṣaṃ bharatam uddharema vanuṣanty avadānāni te pratyavadāsyāmi namas te astu mā mā hiṃsīr ity abhiparigṛhṇan saṃhatābhyām aṅgulībhyām aṅguṣṭhena cāṅguṣṭhaparvamātrāṇy avadānāny avadyati madhyāt pūrvārdhād dvitīyaṃ / paścārdhāt tṛtīyaṃ yadi pañcāvadānasya
1.3.2.13	avattam abhighārya / yad avadānāni te 'vadyan vilomākārṣam ātmanaḥ / ājyena pratyanajmi tat tat ta āpyāyatāṃ punaḥ / iti puroḍāśaṃ pratyabhidhārayati
1.3.2.14	agnaye 'nubrūhīty anuvācayati
1.3.2.15	āśrāvyāgniṃ yajeti preṣyati
1.3.2.16	antarājyabhāgāvāhutīḥ prāgudīcīr apāyātayati
1.3.2.17	dhrauvasyāvadāyopāṃśuyājāv agnīṣomīyaṃ paurṇamāsyāṃ vaiṣṇavam amāvāsyāyām upāṃśu devate nirdiśati
1.3.2.18	evam uttarasyāvadāya yathādevataṃ pracarati
1.3.2.19	saṃnayata upastīrya yathāvadānaṃ samavadyati puroḍāśasya dohayoś cendrāyānubrūhīty anuvācayati mahendrāyeti vā
1.3.2.20	sāṃnāyyacarupaśupuroḍāśānāṃ pārśvena juhuyād dravāṇāṃ prasravaṇena / vyākhyātaṃ pracaraṇam
1.3.2.21	ṛṣabhaṃ vājinaṃ vayaṃ pūrṇamāsaṃ havāmahe / sa no dohatāṃ suvīraṃ rāyaspoṣaṃ sahasriṇam / pūrṇamāsāya surādhase svāheti paurṇamāsyāṃ sruveṇa juhoti / amāvāsyā subhagā suśevā dhenur iva bhūya āpyāyamānā / mā no dohatāṃ suvīraṃ rāyaspoṣaṃ sahasriṇam / amāvāsyāyai surādhase svāhety amāvāsyāyām
1.3.2.22	sviṣṭakṛte samavadyaty uttarārdhātmakṛd dvimātraṃ / dvir vā yadi pañcāvadānasya
1.3.2.23	avattaṃ dvir abhighārya nāta ūrdhvaṃ havīṃṣi pratyabhighārayati
1.3.2.24	agnaye sviṣṭakṛte 'nubrūhīty anuvācayati
1.3.2.25	āśrāvya pratyāśrute 'gniṃ sviṣṭakṛtaṃ yajeti preṣyati
1.3.2.26	asaṃsaktam uttarārdhapūrvārdhe juhoti
1.3.2.27	atyākramya yathāsthānaṃ srucau sādayati
1.3.3.1	prāśitraharaṇam uttarasya paścāt paridhisaṃdher vyuhyauṣadhīr avokṣite sādayati
1.3.3.2	tasmin prāśitram avadyati dakṣiṇasya madhyād yavamātram aṅguṣṭhenopamadhyamayā cādāyābhighārayati
1.3.3.3	niṣṭapyeḍāpātrīṃ tasyām upastīryeḍāyai dvirdvir avadyati sthavīyo daivatebhyaḥ
1.3.3.4	dakṣiṇasya bhakṣān avadyati
1.3.3.5	dakṣiṇasya dakṣiṇārdhād avadāya pūrvārdhād yajamānabhāgam aṇuṃ dīrgham ājyalepe paryasya vede nidadhāti / madhyād dvitīyam aiḍaṃ saṃbhindann avadānāni
1.3.3.6	dhrauvasyāvadāyānupūrvam itareṣām
1.3.3.7	iḍām abhighārya pratyaṅṅ āsīno hotre prayachati
1.3.3.8	antareṇa hotāram iḍāṃ cādhvaryur dakṣiṇātikrāmati
1.3.3.9	paripragṛhṇāti hotānanusṛjan hotur aṅguliparvaṇī anakty antaram agre 'tha bāhyam
1.3.3.10	hotuḥ pāṇau dvir lepenopastṛṇāti
1.3.3.11	avadānaṃ hotā randhayati / tad anyac ca lepād upastīrya lepād dvir abhighārayati
1.3.3.12	upahūyamānāyām ṛtvijo 'nvārabhante yajamānaś ca
1.3.3.13	upahūtāṃ pṛthak pāṇyor āgnīdhrāyāvadyati
1.3.3.14	saṃpreṣyati / ya uttaratas tān dakṣiṇataḥ parīteti brūyād ye vā dakṣiṇatas tān uttarataḥ parīteti
1.3.3.15	upahūtāṃ prāśnanty ṛtvijo yajamānaś ca
1.3.3.16	hotā prathamo bhakṣayate pṛthivyās tvā dātrā prāśnāmy antarikṣasya tvā dātrā prāśnāmi divas tvā dātrā prāśnāmi diśāṃ tvā dātrā prāśnāmīti prāśnāty āgnīdhraḥ
1.3.3.17	śākhāpavitraṃ visraṃsya hotāgnihotrahavaṇyām avadhāyāntarvedi nidadhāti
1.3.3.18	tatrāpohiṣṭhīyaṃ japanto mārjayante
1.3.3.19	brahmabhāgaṃ sthavīyāṃsaṃ yajamānabhāgād avadāyājyalepe paryasya vede nidadhāti
1.3.3.20	dakṣiṇaṃ [ puroḍāśaṃ ] caturantaṃ kṛtvā barhiṣi sādayati
1.3.3.21	abhimṛṣṭaṃ pātryāṃ nidadhāti
1.3.3.22	prāśitraharaṇam agreṇāhavanīyaṃ paryāhṛtya brahmaṇe prayachati
1.3.3.23	vedena bhāgau paryāhṛtya brahmaṇe prayachati yajamānāya ca
1.3.3.24	pratiparyāhṛtya yathāsthānaṃ vedaṃ nidadhāti
1.3.3.25	dakṣiṇāgnāv odanaṃ śṛtaṃ mahāntam abhighāryāpareṇa srugdaṇḍān udañcam udvāsayati / dohau pātrīṃ ca
1.3.4.1	ānuyājikīṃ samidham ādāya brahman prasthāsyāmaḥ [ iti brahmāṇam āmantrya ] samidham ādhāyāgnīt paridhīṃś cāgniṃ ca sakṛtsakṛt saṃmṛḍḍhīti preṣyati
1.3.4.2	āgnīdhraḥ saṃmārgaṃ sphyam upasaṃyamya yathāparidhitam anulomaṃ sakṛt saṃmārṣṭy ājiṃ tvāgne sasṛvāṃsaṃ saniṃ sasanivāṃsaṃ devebhyo havyam ohivāṃsaṃ vājinaṃ tvā vājajitaṃ saṃmārjmy agne vājam ajair ity agnim
1.3.4.3	yo devānām asi śreṣṭha ugras tanticaro vṛṣā / mṛḍa tvam asmabhyaṃ rudraitad astu hutaṃ tava / svāhā / iti saṃmārjaṃ visraṃsyābhyukṣyāgnāv adhyasyati
1.3.4.4	aupabhṛtaṃ juhvām ānīyāśrāvaṃ trīn anuyājān yajati // devān yajeti prathamaṃ yaja yajety uttarau / samidhaḥ pratīcaḥ
1.3.4.5	paśvārdhād uttamena prāñcāv anusaṃbhinatti
1.3.4.6	atyākramya yathāsthānaṃ srucau sādayati
1.3.4.7	yajamāno vājasya mā prasaveneti dakṣiṇenottānena pāṇinā juhūṃ saprastarām udgṛhṇāty athā sapatnān indro ma iti nīcā savyenopabhṛtaṃ nigṛhṇāty udgrābhaś ca nigrābhaś ceti vyudgṛhṇāti
1.3.4.8	athā sapatnān indrāgnī ma iti vyudūhati prācīṃ juhūṃ prastarātpratīcīm upabhṛtaṃ / bahirvedi nirasyati
1.3.4.9	abhyukṣya pratyāsādayati na juhūm prastare
1.3.4.10	juhvānakti paridhīn vasur asīti madhyamam upāvasur asīti dakṣiṇaṃ viśvāvasur asīty uttaram
1.3.4.11	madhyame sruco 'graṃ saṃdhāya srugdaṇḍe prastarasyāgrāṇy upasaṃyamyāśrāvayati
1.3.4.12	pratyāśruta iṣitā daivyāhotāro bhadravācyāya preṣito mānuṣaḥ sūktavākāya sūktā brūhīti preṣyati
1.3.4.13	prastaram apādatte
1.3.4.14	yajamāne prāṇāpānau dadhāmīti barhiṣi vidhṛtī pratyavasṛjaty āyuṣe tveti tṛṇaṃ saṃsṛjati
1.3.4.15	aptubhī rihāṇā vyantu vaya iti srukṣu prastaram anakty agrāṇi juhvāṃ madhyāny upabhṛti mūlāni dhruvāyām
1.3.4.16	tūṣṇīṃ juhvām agrāṇy aktvā vaśā pṛśnir bhūtvety anatiharan prastarasyāgrāṇy ādīpayati
1.3.4.17	āśāste 'yaṃ yajamāna ity ucyamāne saha śākhayā prastaram anupraharati
1.3.4.18	agnīd gamayeti preṣyati
1.3.4.19	prastaram āgnīdhras triḥ pāṇinā gamayati
1.3.4.20	anuprahara saṃvadasveti cāha
1.3.4.21	tato no vṛṣṭyāvateti tṛṇam agnāv adhyasyati
1.3.4.22	pratiṣṭhāsīti pṛthivīm ālabhate
1.3.4.23	punar yamaś cakṣur adāt punar agniḥ punar bhagaḥ / punar me aśvinā yuvaṃ cakṣur ādhattam akṣṇoḥ / iti cakṣuṣī abhimṛśati
1.3.4.24	apa upaspṛśya madhyamaṃ paridhim anvārabhya agān agnīd ity āhāgann ity āgnīdhraḥ // śrāvayety adhvaryuḥ // śrauṣaḍ ity āgnīdhraḥ
1.3.4.25	svagā daivyāhotṛbhyaḥ svastir mānuṣebhyaḥ śaṃyor brūhīti preṣyati
1.3.4.26	tañ śaṃyor āvṛṇīmaha ity ucyamāne madhyamaṃ dakṣiṇaṃ cādāya / yaṃ paridhiṃ paryadhatthā agne deva paṇibhir vīyamānaḥ / taṃ ta etam anu joṣaṃ bharāmi ned eṣa yuṣmad apacetayātai / yajñasya pātha upasamitam ity adhastāt prastarasyākṣṇayopakarṣati
1.3.4.27	upabhṛto 'graṃ juhvām ādhāya saṃsrāvabhāgāḥ stheti paridhīn abhijuhoti
1.3.4.28	ghṛtācyau stho yajamānasya dhuryau pātam iti vedyaṃsayoḥ srucau vimuñcati / kastambadeśe vā yato yuñjānas tato vimuñcāmīti vimuñcati
1.3.4.29	na vimukte barhiṣi pratyāsādayati
1.3.4.30	sruvaṃ juhūṃ cādāyādhvaryuḥ pratyupakrāmati barhiṣas tṛṇaṃ vedaṃ ca hotā / ājyasthālīm āgnīdhraḥ paścād gārhapatyasya prāktūle tṛṇe sādayati
1.3.4.31	antareṇa hotāram agniṃ cādhvaryuḥ pratyupakrāmati
1.3.4.32	madhye hotāsīno dhvānena patnīḥ saṃyājayati
1.3.5.1	vedopayāmo 'vadyan somāyānubrūhīty anuvācayati
1.3.5.2	uttarārdhe somaṃ yajati dakṣiṇārdhe tvaṣṭāram
1.3.5.3	pariśrityāhavanīyato devānāṃ patnīr yajati
1.3.5.4	purastād devapatnīnāṃ sinīvālīṃ paśukāmasya yajed upariṣṭād rākāṃ vīrakāmasya kuhūṃ pratiṣṭhākāmasya
1.3.5.5	saṃ patnī patyā sukṛteṣu gachatām iti patnyanvārambhaṃ sruveṇa juhoti
1.3.5.6	pariśrayaṇam upoddhṛtyāgniṃ gṛhapatiṃ yajati sviṣṭakṛtsthāne
1.3.5.7	daśakṛtvo 'vadāya hotānanusṛjan hotur aṅguliparvaṇī anakti bāhyam agre 'thāntaram
1.3.5.8	hotuḥ pāṇau dvir lepenopastṛṇāti
1.3.5.9	avadānaṃ hotā randhayati / tad anyac ca lepād upastīrya lepād dvir abhighārayati
1.3.5.10	upahūyamānāyāṃ patny anvārabhata āgnīdhraś ca
1.3.5.11	upahūtāṃ prāśnīto hotāgnīdhraś ca
1.3.5.12	dakṣiṇāgnāv idhmaparivāsanāny upasamādhāya caturgṛhīta ājye phalīkaraṇāny opya yā sarasvatī veśayamanīti juhoti
1.3.5.13	tasyāṃ punar gṛhītvā piṣṭalepaṃ dviravattam abhighārya / ulūkhale musale yat kapāla upalāyāṃ dṛṣadi dhārayiṣyati / avapruṣo vipruṣaḥ saṃsṛjāmi viśve devā havir idaṃ juṣantāṃ / svāhā / iti juhoti
1.3.5.14	vedena nirmṛjyājyasyāvadāyaindropānasyakehamanaso veśān kuru sumanasaḥ sajātān svāheti grāmakāmasya juhoti
1.3.5.15	patnyai vedaṃ prayachati // vedo 'si vedo mā ābhareti japati
1.3.5.16	tṛptāhaṃ tṛptas tvam iti pratigṛhṇāty upasthe putrakāmā nidadhīta
1.3.5.17	imaṃ viṣyāmi varuṇasya pāśaṃ yaj jagrantha savitā satyadharmā / dhātuś ca yonau sukṛtasya loke 'riṣṭāṃ mā saha patyā dadhātu / iti yoktrapāśaṃ viṣāya sayoktram añjaliṃ kurute
1.3.5.18	sam āyuṣā saṃ prajayā sam agne varcasā punaḥ / saṃ patnī patyāhaṃ gache sam ātmā tanvā mama / ity udakāñjaliṃ ninīya mukhaṃ vimṛṣṭe
1.3.5.19	hotā vedaṃ stṛṇāti gārhapatyād adhi saṃtatam āhavanīyāt
1.3.5.20	ayāś cāgne 'sīti dhrauvasya sakṛdavattaṃ juhoti
1.3.5.21	sakṛd dhruvām āpyāyya barhiṣo darbhamuṣṭim apādāyāntarvedy ūrdhvas tiṣṭhan devā gātuvida iti dhruvayā saṃtataṃ samiṣṭayajur juhoty ā mantrasya samāpanāt prāksvāhākārād darbhamuṣṭim anupraharati
1.3.5.22	yāni gharme kapālānīty etayā kapālāni vimuñcati
1.3.5.23	saṃkhyāyodīcīnāny udvāsayati ye gharma iti dve yad gharma ity ekam
1.3.5.24	ko vo vimuñcatīti praṇītā manasā vimucyāgreṇāhavanīyaṃ paryāhṛtya poṣāya tvety antarvedi nidadhāti
1.3.5.25	divi śilpam avatatam ity etayā barhir anupraharati
1.3.5.26	stṛṇīta barhiḥ paridhatta vediṃ jāmiṃ mā hiṃsīr anu yā śayānā / darbhaiḥ stṛṇīta haritaiḥ suparṇair niṣkā hy ete yajamānasya bradhnam / iti hotṛṣadanair vediṃ saṃchādayati
1.3.5.27	brāhmaṇāṃs tarpayeti preṣyati
1.3.5.28	paurṇamāsīṃ saṃsthāpyendrāya vaimṛdhāyaikādaśakapālaṃ nirvaped abhrātṛvyavān tatra yathākāmaṃ dadyāt
1.3.5.29	pravṛttau vikalpo nopakramya viramet
1.3.5.30	adityā ghṛte carur amāvāsyām iṣṭvā paśukāmaḥ paśukāmaḥ
1.4.1.1	pūrṇe candramasy upavaset paurṇamāsīm adarśane 'māvāsyām / pūrve vā
1.4.1.2	keśaśmaśru yajamāno vāpayate dakṣiṇopakramān keśān
1.4.1.3	savyopakramān nakhān adhyātmaṃ kaniṣṭhikātaḥ kārayate / na kakṣau
1.4.1.4	patnī nakhāṃś ca kārayīta
1.4.1.5	payasvatīr oṣadhayaḥ payasvad vīrudhāṃ payaḥ / apāṃ payaso yat payas tena mām indra saṃsṛjasva / iti pāṇī prakṣālyopavatsv aśanam aśnīto 'nyan māṣebhyo māṃsāc ca sarpiṣmat
1.4.1.6	paurṇamāsyāṃ bhuktvāmāvāsyāyāṃ na suhitau syātām
1.4.1.7	mamāgne varca ity āhavanīye samidham ādadhāti purastāt pratyaṅmukha ūrdhvas tiṣṭhaṃs tūṣṇīm aparayoḥ
1.4.1.8	hastā avanijya dakṣiṇato vratam upaiti
1.4.1.9	agne vratapate vratam ālapsya ity āhavanīyam upatiṣṭhate // samrāḍ asi vratapā asi vratapatir asīty ādityam [ upatiṣṭhate ] / yady astamitaḥ syād āhavanīyam
1.4.1.10	vāse prāśnīyātām āraṇyasya / yasya ca śvo yakṣyamāṇaḥ syān na tasya sāyam aśnīyāt
1.4.1.11	vratacāryāhavanīyāgāre 'dhaḥ śayīta gārhapatyāgāre patnī
1.4.1.12	iyaṃ vaḥ pātram anayā vo gṛhṇāmīti praṇītāsu gṛhyamāṇāsv imāṃ manasā dhyāyet
1.4.1.13	agniṃ hotāram upa taṃ huva iti nirvapasyamāne srucaṃ śūrpaṃ cābhimṛśet kriyamāṇe kriyamāṇe
1.4.1.14	yajñasya tvā pramayābhimayeti vedyāṃ parigṛhyamāṇāyāṃ japati
1.4.1.15	pañcānāṃ tvā vātānāṃ dhartrāya gṛhṇāmīty ājyeṣu gṛhyamāṇesv āntād anuvākasya
1.4.1.16	yunajmi tvā brahmaṇā daivyeneti paridhiṣu paridhīyamāneṣu
1.4.1.17	caturhotrā vihavyena ca havīṃṣy āsannāny abhimṛśet
1.4.1.18	agreṇa sruco 'ntarvedi dakṣiṇaṃ jānvācyādhyañjalau vedam ādāya vedo 'si vedo mā ābhareti japati
1.4.1.19	tṛpto 'haṃ tṛptas tvam iti pratigṛhṇāti
1.4.1.20	daśahotāraṃ japet purastāt sāmidhenīnām
1.4.1.21	samiddho agnir āhutaḥ svāhākṛtaḥ pipartu naḥ / iti samiddhe
1.4.1.22	mano 'si prājāpatyaṃ manasā mā bhūtenāviśeti sruveṇāghāryamāṇe
1.4.1.23	vāg asy aindrī sapatnakṣayaṇī vācā mendriyeṇāviśeti srauce
1.4.1.24	devāḥ pitara iti pravare pravaryamāṇe prāg itikaraṇāt
1.4.1.25	caturhotāraṃ japet purastāt prayājānām
1.4.1.26	āśrāvite mahyaṃ devān iti brūyāt pratyāśrute mahyaṃ devaṃ yajety ukte yathābhāgaṃ devatāḥ prati mātiṣṭhipann iti / vaṣaṭkṛte svarge loka iti
1.4.1.27	prayājeṣu vasantam ṛtūnāṃ prīṇāmi sa mā prītaḥ prīṇātu vasantasyāhaṃ devayajyayā tejasvān payasvān bhūyāsaṃ grīṣmam ṛtūnāṃ prīṇāmi sa mā prītaḥ prīṇātu grīṣmasyāhaṃ devayajyayaujasvān vīryavān bhūyāsaṃ varṣā ṛtūnāṃ prīṇāmi tā mā prītāḥ prīṇantu varṣāṇām ahaṃ devayajyayā puṣṭimān paśumān bhūyāsaṃ śaradam ṛtūnāṃ prīṇāmi sā mā prītā prīṇātu śarado 'haṃ devayajyayānnavān varcasvān bhūyāsaṃ hemantaśiśirāv ṛtūnāṃ prīṇāmi tau mā prītau prīṇītāṃ hemantaśiśirayor ahaṃ devayajyayā sahasvāṃs tapasvān bhūyāsam ity ekaikena paryāyeṇa pṛthakpṛthak prayājān anumantrayate
1.4.1.28	prayājānuyājavivṛddhau sarvān abhyasyed api vopottamamuttamam antataḥ
1.4.2.1	agninā yajñaś cakṣuṣmān agner ahaṃ devayajyayā cakṣuṣā cakṣuṣmān bhūyāsam ity ājyabhāgam anumantrayate // somena yajñaś cakṣuṣmān somasyāhaṃ devayajyayā cakṣuṣā cakṣuṣmān bhūyāsam iti dvitīyam
1.4.2.2	pañcahotāraṃ japet purastād dhaviṣām
1.4.2.3	agnir annādo 'gner ahaṃ devayajyayānnādo bhūyāsam iti havirāhutim
1.4.2.4	dabdhir nāmāsy adabdho 'haṃ bhrātṛvyaṃ dabheyam ity upāṃśuyājau
1.4.2.5	agnīṣomau vṛtrahaṇāv agnīṣomayor ahaṃ devayajyayā vṛtrahā bhūyāsam ity agnīṣomīyam
1.4.2.6	indrāgnyor ahaṃ devayajyayendriyavān vīryavān bhūyāsam indrasyāhaṃ devayajyayendriyavān bhūyāsaṃ mahendrasyāhaṃ devayajyayā jemānaṃ mahimānaṃ gameyam indrasya vaimṛdhasyāhaṃ devayajyayāsapatno bhūyāsaṃ savitur ahaṃ devayajyayā savitṛprasūto bhūyāsaṃ sarasvatyā ahaṃ devayajyayā vācam annādyaṃ puṣeyaṃ pūṣṇo 'haṃ devayajyayā puṣṭimān paśumān bhūyāsam agnīndrayor ahaṃ devayajyayā vīryavān indriyavān bhūyāsaṃ viśveṣāṃ devānām ahaṃ devayajyayā prajātiṃ bhūmānaṃ gameyaṃ dyāvāpṛthivyor ahaṃ devayajyayā prajaniṣīya prajayā paśubhir vanaspater ahaṃ devayajyayāsya yajñasyāgura udṛcam aśīyāsya yajñasyāgura udṛcam aśīyety anāmnāteṣu
1.4.2.7	agniḥ sviṣṭakṛd yajñasya pratiṣṭhā tasyāhaṃ devayajyayā yajñena pratiṣṭhāṃ gameyam ity agniṃ sviṣṭakṛtam
1.4.2.8	agnir mā duriṣṭāt pātu savitāghaśaṃsād yo no anti śapati tam etena jeṣam iti prāśitram avadīyamānam anumantrayate
1.4.2.9	iḍāyās tūṣṇīm
1.4.2.10	upahave vasīyasy ehi śreyasy ehīti japati // cid asi manāsi dhīr asīty uccair ghṛtena mā samukṣatety antam asmāsv indra indriyaṃ dadhātv iti ca
1.4.2.11	bradhna pāhīti caturantam abhimṛśati
1.4.2.12	prajāpater bhāgo 'sy ūrjasvān payasvān prāṇāpānau me pāhi samānavyānau me pāhy udānarūpe me pāhy ūrg asy ūrjaṃ mayi dhehy akṣito 'sy akṣityai mā me kṣeṣṭhā amutrāmuṣmiṃlloka iha ca prajāpatir ahaṃ tvayā sākṣād ṛdhyāsam ity anvāhāryam āsannam anumantrayate / tad ṛtvigbhyo dakṣiṇāṃ dadyāt
1.4.2.13	saṃ me bhadrāḥ saṃnatayaḥ saṃnamantām itīdhmasaṃnahane hute
1.4.2.14	saptahotāraṃ japet purastād anuyājānām
1.4.2.15	barhiṣo 'haṃ devayajyayā prajāvān bhūyāsaṃ narāśaṃsasyāhaṃ devayajyayendriyavān bhūyāsam agniḥ sviṣṭakṛd yajñasya pratiṣṭhā tasyāhaṃ devayajyayā yajñena pratiṣṭhāṃ gameyam ity uttamam
1.4.2.16	agner ujjitim anūjjeṣaṃ somasyojjitimanūjjeṣam ity ājyabhāgaprabhṛty ā sviṣṭakṛto 'numantrayate 'nyad upāṃśuyājau sūktavāke
1.4.2.17	sā me satyāśīr devān gamayād iti prastare prahriyamāṇe
1.4.2.18	tatra yam ichet taṃ varaṃ vṛṇīte
1.4.2.19	viṣṇuḥ śaṃyur yajñasya pratiṣṭhā tasyāhaṃ devayajyayā yajñena pratiṣṭhāṃ gameyam iti śaṃyorvāke
1.4.2.20	vi te muñcāmi raśanāṃ vi raśmīn iti paridhiṣu prahriyamāṇeṣu
1.4.2.21	iṣṭo yajño bhṛgubhir iti saṃsrāvabhāgeṣu
1.4.2.22	ado māgachatv ado māgamyād ity antato varān vṛṇīte
1.4.3.1	somasyāhaṃ devayajyayā viśvaṃ reto dheṣīya tvaṣṭur ahaṃ devayajyayā sarvāṇi rūpāṇi paśūnāṃ puṣeyaṃ devānāṃ patnīnām ahaṃ devayajyayā prajaniṣīya prajayā paśubhī rākāyā ahaṃ devayajyayā vīrān vindeyaṃ sinīvālyā ahaṃ devayajyayā paśūn vindeyaṃ kuhvā ahaṃ devayajyayā pratiṣṭhāṃ gameyam agnir gṛhapatir yajñasya pratiṣṭhā tasyāhaṃ devayajyayā yajñena gṛhaiḥ pratiṣṭhāṃ gameyam ity agniṃ gṛhapatim
1.4.3.2	iḍāsmān anu vastāṃ ghṛtena yasyāḥ pade punate devayantaḥ / vaiśvānarī śakvarī vāvṛdhānopa yajñam astu no vaiśvadevī / itīḍām
1.4.3.3	yā sarasvatī veśabhagīneti mukhaṃ vimṛṣṭe
1.4.3.4	nirdviṣantaṃ nir arātiṃ daheti vedaṃ stīryamāṇam anumantrayate
1.4.3.5	saṃ yajñapatir āśiṣeti yajamāno yajamānabhāgaṃ prāśnāti
1.4.3.6	yadi pravaset samiṣṭayajuṣā saha juhuyāt
1.4.3.7	paścād veder upaviśya prāṅmukhaḥ sad asi san me bhūyā iti praṇītāsv achinnam āsicyamānam anumantrayate
1.4.3.8	prācyā diśā devā ṛtvijo mārjayantām iti pratidiśaṃ yathāmnātam
1.4.3.9	samudraṃ vaḥ prahiṇomi svāṃ yonim abhigachata / ariṣṭā asmākaṃ vīrā mā parāseci matpayaḥ / iti ninītā anumantrayate
1.4.3.10	yad apsu te sarasvati goṣv aśveṣu yad vasu / tena me vājinīvati mukham aṅgdhi sarasvati varcasā / iti mukhaṃ vimṛṣṭe
1.4.3.11	dakṣiṇāyā vedeḥ prācīnaṃ dakṣiṇena pādena viṣṇukramān krāmati // viṣṇuḥ pṛthivyāṃ vyakraṃsteti prathamaṃ viṣṇur antarikṣe vyakraṃsteti dvitīyaṃ viṣṇur divi vyakraṃsteti tṛtīyam uttaramuttaraṃ bhūyāṃsam
1.4.3.12	idam aham amuṣya prāṇaṃ niveṣṭayāmīti pārṣṇyā pradakṣiṇam āveṣṭayati
1.4.3.13	yaṃ dviṣyāt tasya nāma gṛhṇīyāt tūṣṇīm anabhicaran
1.4.3.14	savyam anvāvṛtya tejo 'sīty āhavanīyam upatiṣṭhate 'gne gṛhapata iti gārhapatyam
1.4.3.15	asā anu mā tanv iti putrasya nāma gṛhṇāty amū anu mā tanutam iti yadi dvau // amī anu mā tanuteti yadi bahavaḥ
1.4.3.16	atīmokṣair agnīn upatiṣṭhate // ye devāḥ yajñahanaḥ pṛthivyām adhyāsata iti gārhapatyaṃ ye devā yajñahano antarikṣe adhyāsata iti dakṣiṇāgniṃ ye devā yajñahano divy adhyāsata ity āhavanīyam
1.4.3.17	agne vratapate vratam acāriṣaṃ tat te prāvocaṃ tad aśakaṃ tenāśakaṃ tenārātsaṃ tan me 'jugupa iti samidho 'gniṣv ādadhad vrataṃ vimuñcati
1.4.3.18	yajño babhūva sa u vābabhūva sa prajajñe sa u vāvṛdhe punaḥ / sa devānām adhipatir babhūva so asmān adhipatīn karotu vayaṃ syāma patayo rayīṇām / iti punarālambhaṃ japati
1.4.3.19	gomaṃ agne 'vimaṃ aśvī yajña iti prāṅ utkramya japati
1.4.3.20	śaṃyvante prāśnāty ūrdhvaṃ vā samiṣṭayajuṣo yajamāno brāhmaṇaḥ sāṃnāyyasya sāṃnāyyasya
1.5.1.1	agnīn ādadhīta vasante brāhmaṇo grīṣme rājanyaḥ śaradi vaiśyaḥ / śiśiraṃ sarveṣām
1.5.1.2	somena yakṣyamāṇasyartāv aniyamo nakṣatre ca
1.5.1.3	phālgunyāṃ paurṇamāsyāṃ purastād ekāhe dvyahe vādadhīta
1.5.1.4	jātaputro brāhmaṇaḥ kṛttikāsv ādadhīta
1.5.1.5	rohiṇī phalgunyaś citrety āmnātāni
1.5.1.6	mṛgaśirasy ādadhīta
1.5.1.7	punarvasvoḥ paścā pāpīyān viśākhayoḥ prajātikāmo / 'nurādhāsv ṛddhikāmaḥ / proṣṭhapadāsu pratiṣṭhākāmaḥ
1.5.1.8	paurṇamāsyām amāvāsyāyāṃ vādadhīta
1.5.1.9	yo aśvatthaḥ śamīgarbha āruroha tve sacā / taṃ te harāmi brahmaṇā yajñiyaiḥ ketubhiḥ saha / iti śamyārohasyāśvatthasyāraṇī āharati
1.5.1.10	āyur mayi dhehy āyur yajamānāyeti japati
1.5.1.11	parivāpaṇaṃ yathā darśapaurṇamāsayoḥ
1.5.1.12	āplutyāhate kṣaume paridhāyopavatsv aśanam aśnītaḥ
1.5.1.13	prācīnapravaṇa udagvaṃśaśālāyāṃ prācīnaṃ madhyamād vaṃśād aparāhṇe lakṣaṇaṃ karoti
1.5.1.14	uddhatyāvokṣya tasminn aupāsanīyaṃ brāhmaudanikam ādadhāti śālāgniṃ nirmanthyaṃ vā
1.5.1.15	prāgabhihavād ṛtvijo vṛṇīte
1.5.1.16	pra vedhase kavaye medhyāya vaco vandāru vṛṣabhāya vṛṣṇe / yato bhayam abhayaṃ tan no astv ava devānāṃ yaje heḍyāni / svāhā / ity abhijuhoti
1.5.1.17	catuḥśarāvaṃ rohite carmaṇy ānaḍuhe prāggrīve lomato nirupya māṃsato 'vahanti
1.5.1.18	niśāyāṃ parīndhīta
1.5.1.19	brahmaudanaṃ jīvataṇḍulaṃ śrapayati
1.5.1.20	ghṛtenānutpūtena navanītena votpūtena śṛtam abhighāryottarata udvāsayati
1.5.1.21	pātryām anyatra voddhṛtya vyuduhya prabhūtaṃ sarpir āsicyābhito brahmaudanam ṛtvija ārṣeyā vṛtāḥ paryupaviśanti dakṣiṇato brahmā paścād dhotottarata udgātā purastād adhvaryuḥ
1.5.1.22	piṇḍān ādāya sarpiṣi paryasyāvasṛpya prāśnanti
1.5.1.23	tebhyo dhenuṃ dadāti
1.5.1.24	caityasyāśvatthasyārdrās tisraḥ samidhaḥ stibhigavatīḥ sahapalāśāḥ prādeśamātrīḥ sarpiṣmaty odane paryasya pra vo vājā abhidyava ity etābhis tisṛbhiḥ svāhākārāntābhir ādadhāti gāyatrībhir brāhmaṇasyābodhy agnir iti triṣṭubbhī rājanyasya janasya gopā iti jagatībhir vaiśyasya
1.5.1.25	ajuhvat saṃvatsaram ajasram agnim indhīta dvādaśarātraṃ trirātram ekarātraṃ vā
1.5.1.26	nāsyāgniṃ gṛhād dhareyur nānyata āhareyuḥ
1.5.1.27	na prayāyāt
1.5.1.28	nānṛtaṃ vadet
1.5.1.29	na māṃsam aśnīyāt
1.5.1.30	na striyam upeyāt
1.5.1.31	śvo 'gnīn ādhāsyamāna upavaset pūrvāṃ paurṇamāsīm uttarām amāvāsyāṃ / nakṣatre ca
1.5.1.32	vratacāriṇa ṛtvijaḥ saha saṃvasanti
1.5.1.33	prajā agne saṃvāsayety uttarapūrvasyāṃ diśi vāse kalmāṣam ajaṃ badhnāti
1.5.2.1	śalkairagnimindhāna ubhau lokau sanomy aham / ubhayor lokayor ṛdhnomi mṛtyuṃ tarāmy aham / iti śalkair agnim indhate
1.5.2.2	yajamānāyāraṇī prayachati
1.5.2.3	mahī viśpatnī sadane ṛtasyārvācī etaṃ dharuṇe rayīṇām / antarvatī janyaṃ jātavedasam adhvarāṇāṃ janayataṃ purogām / iti pratigṛhṇāti
1.5.2.4	ṛtviyavatī stho 'gniretasau reto dhattaṃ puṣṭyai prajananaṃ // tat satyaṃ yad vīraṃ vibhṛto vīraṃ janayiṣyatas te mat prātaḥ prajanayiṣyete te mā prajāte prajanayiṣyataḥ prajayā paśubhir idam aham anṛtāt satyam upaimi mānuṣād daivaṃ daivīṃ vācaṃ yachāmīty uktvā vācaṃ yachati
1.5.2.5	dakṣiṇāgner araṇī patnī pāṇau kurute
1.5.2.6	vāgyatāv araṇipāṇī jāgṛtaḥ
1.5.2.7	upavyuṣaṃ brāhmaudanike araṇī niṣṭapati
1.5.2.8	ayaṃ te yonir ṛtviya ity araṇyoḥ samāropayati
1.5.2.9	anugamayyoduhya bhasma gārhapatyāya lakṣaṇaṃ karoty uddhatyāvokṣya dakṣiṇataḥpurastād dakṣiṇāgner vitṛtīyamātre gārhapatyalakṣaṇasya nedīyasi samaṃ prati purastād āhavanīyāya
1.5.2.10	lakṣaṇānupūrvān saṃbhārān nivapati
1.5.2.11	ut samudrān madhumāṃ ūrmir āgāt sāmrājyāya prataraṃ dadhānaḥ / amī ye maghavāno vayaṃ ceṣam ūrjaṃ madhumat saṃbharema / ity apo 'nupadāsukā upasṛjati
1.5.2.12	iyaty agra āsīt / ato devī prathamānā pṛthag yad devair nyuptā mahitvā / iti varāhavihataṃ ca nyupya tūṣṇīṃ valmīkavapāṃ nivapati
1.5.2.13	yad ado divo yad idaṃ pṛthivyāḥ samānaṃ yonim abhisaṃbabhūva / tasya pṛṣṭhe sīdatu jātavedāḥ śivaḥ prajābhya iha rayir no astu / ity ūṣān nivapaṃś candramasi kṛṣṇaṃ tad iherayetīmāṃ manasā dhyāyet
1.5.2.14	candram agniṃ candrarathaṃ harivṛtaṃ vaiśvānaram apsuṣadaṃ svarvidam / vigāhaṃ tūrṇiṃ taviṣībhir āvṛtaṃ bhūrṇiṃ devāsa iha suśriyaṃ dadhuḥ / iti sikatā vipeśalā nivapati
1.5.2.15	adṛṃhathāḥ śarkarābhis tribhṛṣṭibhir ajayo lokān pradiśaś catasraḥ / iti babhrūḥ śarkarā nivapati
1.5.2.16	yaṃ dviṣyāt taṃ manasā dhyāyet
1.5.2.17	udehy agne adhi mātuḥ pṛthivyā viśa āviśa mahataḥ sadhastāt / āśuṃ tvājau dadhire devayanto havyavāhaṃ bhuvanasya gopām / ity ākhukiriṃ nivapati
1.5.2.18	tūṣṇīṃ puṣkarapalāśam audumbaraṃ vikaṅkataṃ śamīm aśvatthaṃ palāśam aśanihataṃ ca saptamam
1.5.2.19	saṃ vaḥ sṛjāmi hṛdayāni vaḥ saṃsṛṣṭaṃ mano astu vaḥ / saṃsṛṣṭaḥ prāṇo astu vaḥ saṃsṛṣṭās tanvaḥ santu vaḥ / iti saṃbhārān saṃsṛjati
1.5.2.20	āyaṃ gauḥ pṛśnir akramīd iti gārhapatyalakṣaṇe saṃbhārān abhimṛśaty antaś caratīti dakṣiṇāgnes triṃśad dhāmety āhavanīyasya
1.5.2.21	ājāneyam aśvaṃ purastāt pratyaṅmukham avasthāpayati
1.5.3.1	gārhapatyalakṣaṇasya paścān muñjāvalopān anyad vā kṣiprāgniṃ nidhāya vṛṣaṇau stha iti tatra prāñcāv aprachinnaprāntau darbhāv urvaśy asīti tayor udaktūlām adharāraṇiṃ paścāt prajananāṃ mūlata uttarāraṇiṃ daśahotrāvadhāya caturhotṝn yajamānaṃ vācayati
1.5.3.2	agniṃ naro dīdhitibhir araṇyor ity etasyāṃ sāma gāyeti preṣyati
1.5.3.3	samavahitayor ito jajña ity adhimanthati
1.5.3.4	tveṣas te dhūma ṛṇvatīti dhūme jāte
1.5.3.5	adarśi gātuvittama iti jāte
1.5.3.6	prajāpateṣ ṭvā prāṇenābhiprāṇimi pūṣṇaḥ poṣāya mahyaṃ dīrghāyutvāya śataśāradāyeti jātam abhiprāṇiti
1.5.3.7	yo no agniḥ pitara iti hṛdayadeśam ārabhya japati yajamānaś copodyamya triḥ pūrṇamukhenopadhamati
1.5.3.8	yat pṛthivyā anāmṛtaṃ saṃbabhūva tve sacā / tad agnir agnaye dadat tasminn ādhīyatām ayam / iti dakṣiṇata āsīno brahmā sauvarṇaṃ śakalam ādhāsyamāne saṃbhāreṣūpāsyet
1.5.3.9	prayached yajamāno dveṣyāya rajatam avidyamāne 'pavidhyet
1.5.3.10	yad antarikṣasyeti dakṣiṇāgner yad diva ity āhavanīyasya
1.5.3.11	dohyā ca te dugdhabhṛc ceti japati
1.5.3.12	gharmaḥ śira iti yajamānaṃ vācayati
1.5.3.13	mayi gṛhṇāmīti hṛdayaṃ saṃkalpayato 'dhvaryur yajamānaś ca
1.5.3.14	bhūr bhuvar aṅgirasāṃ tvā devānāṃ vratenādadha ity āṅgirasasyādadhyād angeṣ ṭvety anyeṣām indrasya tveti rājanyasya manoṣ ṭveti vaiśyasyāchadi tveti sarvatrānuṣajati
1.5.3.15	upasthakṛto bhūr iti jvalantam ādadhāti
1.5.3.16	vāravantīyena sāmnā parigītam anusṛjati
1.5.3.17	agna āyūṃṣi pavase 'gnir ṛṣir agne pavasvety etābhir āśvatthīs tisraḥ samidha ādadhāti śamīmayīs tisra ekām audumbarīm
1.5.3.18	aktānām agnaye svāhety ekaikām ādadhāti
1.5.3.19	gārhapatye 'gnipraṇayanāny ādhāya
1.5.4.1	yā vājinn agner ity aśvam abhimantrayate
1.5.4.2	yad akranda ity aśvasya dakṣiṇe karṇe yajamāno japati
1.5.4.3	saṃbhāraśeṣam upayamanīḥ kṛtvaujase balāya tvety agnim udyachati
1.5.4.4	āgnīdhrāya pradāyodaṅmukho dakṣiṇāgniṃ manthati / bhraṣṭrād gārhapatyād vā praṇayet
1.5.4.5	bhuva ity ūrdhvajñur ādadhāti
1.5.4.6	vāmadevyena parigītam anusṛjati
1.5.4.7	agnipraṇayanāny ādāya prācīm anu pradiśaṃ prehi vidvān ity aśvaprathamāḥ prāñco 'bhipravrajanti
1.5.4.8	praṇīyamānasyottarato yajamāno vrajati
1.5.4.9	dakṣiṇato brahmā rathaṃ vartayati rathacakraṃ vā
1.5.4.10	nāko 'si bradhno 'si pratiṣṭhāsaṃkramaṇatamam iti samayārdhe hiraṇyaṃ nidhāyāvasthāpya yajamāno varaṃ dadāti
1.5.4.11	uttareṇa lakṣaṇaṃ parikramyābhyasthāṃ viśvāḥ pṛtanā iti dakṣiṇena pādena pārśvataḥ saṃbhārāṇām aśvam ākramayaty aparyāvartayan parikramayati
1.5.4.12	pratyavanīyāśvaṃ pratilabhyāgnipraṇayanāni kulphadaghnam upaniyamya jānudaghnam udgṛhṇīyān nābhidaghnam aṃsadaghnam
1.5.4.13	karṇadaghnaṃ nātyudgṛhya bhuvaḥ svar iti yathārṣam ādadhāti // yat te śukra śukraṃ jyotiḥ śukraṃ dhāmājasraṃ tena tvādadha iḍāyās tvā pade vayam iti ca
1.5.4.14	purastāt pratyaṅmukha ūrdhvas tiṣṭhann udite pārśvataḥ padasya svar ity ādadhāti
1.5.4.15	yajñāyajñīyena parigītam anusṛjati
1.5.4.16	sapatnavato bhrātṛvyavato vā rathacakraṃ vihāre triḥ parivartayet
1.5.4.17	yajamāno 'gnīn upatiṣṭhate samrāṭ ca svarāṭ ceti gārhapatyaṃ virāṭ ca prabhūś ceti dakṣiṇāgniṃ vibhūś ca paribhūś cety āhavanīyam
1.5.4.18	agnīn parisamuhya paryukṣya paristīrya dakṣiṇāgnāv ājyaṃ vilāpya gārhapatya upādhiśritya saṃpūyaivaṃbhūtasyārthān kurvanti
1.5.4.19	śamīmayīs tisro 'ktāḥ samidhaḥ samudrād ūrmir ity etābhis tisṛbhiḥ svāhākārāntābhir ādadhāti // ye agnayaḥ samanasā ity anaktām audumbarīm
1.5.4.20	sapta te agne samidha iti pūrṇāhutiṃ // ye agnayo divo ye pṛthivyā ity agniviparāṇayanīyāṃ juhoti
1.5.4.21	adhvaryave 'śvaṃ dadāmīti vācaṃ visṛjate yajamāno varaṃ cāpākaroti
1.5.5.1	dārśapaurṇamāsikaṃ vidhānam iṣṭīnām
1.5.5.2	vikārān anukramiṣyāmaḥ
1.5.5.3	yathāmnātaṃ devatā upalakṣayīta śanaiḥ
1.5.5.4	tantryā āgnyādheyikyaḥ sadyaskālāḥ sarvā upāṃśudevatāḥ
1.5.5.5	nirupyāgneyam aṣṭākapālam upasādya prāk prokṣaṇād agner manva ity ajamṃ vimucyāgreṇāhavanīyam uddhatyāvokṣyāhavanīyāt sabhyam ādadhāti sabhyāt pūrvam āvasathyam
1.5.5.6	uttareṇāvokṣyādhidevanāya saṃstṛṇāti pūrvam āmantraṇāya
1.5.5.7	adhidevane 'hataṃ vāsa udagdaśam āstīrya tasmiṃś catuḥśatam akṣān nivapati
1.5.5.8	āryāḥ kitavān paryupaviśanti
1.5.5.9	madhye 'dhidevane samuhyākṣān hiraṇyaṃ nidhāya niṣasāda dhṛtavrata ity abhijuhoti
1.5.5.10	vyuhyākṣān rājanyasyota no 'hir budhnya iti sabhye juhoti
1.5.5.11	yajamāno gāṃ prasuvati
1.5.5.12	tasmai śatam akṣān prayachati / tān vicinuyāt
1.5.5.13	tān kitavān vijitya yajamāno gāṃ jeteti kuruteti preṣyati
1.5.5.14	tasyāḥ parūṃṣi na hiṃsyur aṅgaśa iva visarjayeyuḥ
1.5.5.15	tāṃ randhayitvā tāṃ sabhāsadbhya upaharet
1.5.5.16	tayā yad gṛhṇīyāt tad ṛtvigbhyo dakṣiṇākāle dadyād ramaṇīyam atraiva mantrayeran
1.5.5.17	enā rājann ity āvasathye juhoti // pra nūnaṃ brahmaṇaspatir ity āmantraṇe
1.5.5.18	yajamāno 'gnīn upatiṣṭhate gharmaḥ śira iti gārhapatyaṃ paścāt prāṅmukho vātaḥ prāṇa iti dakṣiṇato dakṣiṇāgnim udaṅmukho madhye 'vasthāya kalpetāṃ dyāvāpṛthivī ye agnayaḥ samanasety agnīn
1.5.5.19	prokṣaṇena pratipadya siddheṣṭiḥ saṃtiṣṭhate
1.5.6.1	saṃsthitāyām agnaye pavamānāyāṣṭākapālaṃ nirvapet
1.5.6.2	triṃśanmānaṃ hiraṇyaṃ dakṣiṇā
1.5.6.3	saṃsthitāyām agnaye pāvakāyāgnaye śucaye 'ṣṭākapālau
1.5.6.4	saptatimānaṃ hiraṇyaṃ dakṣiṇā
1.5.6.5	saṃsthitāyām āgnāvaiṣṇavam ekādaśakapālaṃ / viṣṇave śipiviṣṭāya tryuddhau ghṛte carum
1.5.6.6	adityai ghṛte caruṃ paśukāmo / 'gnīṣomīyam ekādaśakapālaṃ brāhmaṇa / āvapanaśṛtāv amekṣaṇau
1.5.6.7	brahmabhāgayajamānabhāgābhyāṃ sahādityaṃ caruṃ brahmaṇe pariharati
1.5.6.8	dakṣiṇākāle 'jam agnīdhe dadāty upabarhaṇaṃ ca sarvasūtram anaḍvāham adhvaryave dhenuṃ hotre / mithunau vatsatarau tayoḥ sāṇḍo dvihāyano rathaṃ yuktaṃ śatamānaṃ ceṣṭyapavarge 'dhvaryave vasane
1.5.6.9	hute samiṣṭayajuṣy ādityaṃ caruṃ catvāra ṛtvijaḥ prāśnanti / tebhyo muṣkaraṃ vatsataraṃ dadāti
1.5.6.10	somenāyakṣyamāṇo 'gnīn ādhāya catuḥśarāvaṃ jīvataṇḍulam odanam ṛtvijo bhojayet
1.5.6.11	ājyasyeṣṭidevatābhyo juhuyāt
1.5.6.12	saṃvatsare havīṃṣi nirvapati
1.5.6.13	nāsyānaśnan brāhmaṇo gṛhe vaset
1.5.6.14	ṛbīsapakvasya nāśnīyāt
1.5.6.15	yā antar nāvy āpaḥ syur na tāsām ācāmet
1.5.6.16	na klinnaṃ dārv abhyādadhyāt
1.5.6.17	svakṛta iriṇe nāvasyet
1.5.6.18	āmantraṇaṃ nāhūto gached aparāhṇa āmantraṇaṃ vrajet
1.5.6.19	darśapaurṇamāsāv ārapsyamāna ārambhaṇīyām iṣṭiṃ nirvapaty āgnāvaiṣṇavam ekādaśakapālam agnaye bhagine 'ṣṭākapālaṃ sarasvatyai caruṃ sarasvate dvādaśakapālam
1.5.6.20	prāk sviṣṭakṛto dvādaśagṛhītaṃ juhvām ādhāyākūtāya svāhākūtaye svāhetiprabhṛtibhir dvādaśabhir vyudgrāhaṃ jayāñ juhoti // prajāpatiḥ prāyachad iti trayodaśīṃ yadi kāmayeta mukhyo brahmavarcasī syād agne baladeti caturdaśīṃ yadi kāmayeta citram asyāṃ janatāyāṃ syām iti citram aha tasyāṃ janatāyāṃ bhavati śabalaṃ tv asyātmañ jāyata iti
1.5.6.21	mekṣaṇena carūṇāṃ sviṣṭakṛte samavadyatīḍāyai ca
1.5.6.22	mithunau gāvau dakṣiṇā
1.5.6.23	sūktavāke mekṣaṇam anvadhyasyati
1.5.6.24	paurṇamāsyām ādhāya sopavasathām ārambhaṇīyāṃ kṛtvā sadyaskālayā paurṇamāsyā yajeta
1.5.6.25	amāvāsyāyām ādhāya nakṣatre vā pūrvāṃ paurṇamāsīm upoṣyārambhaṇīyāṃ kurvītottarām upoṣya paurṇamāsyā yajeta yajeta
1.6.1.1	uddharāhavanīyam ity uktvā gārhapatyād āhavanīyaṃ jvalantaṃ praṇayaty aparahṇe vyuchantyāṃ prātaḥ
1.6.1.2	vācā tvā hotrā prāṇenodgātrā cakṣuṣādhvaryuṇā manasā brahmaṇā śrotreṇāgnīdhreṇaitais tvā pañcabhir devair ṛtvigbhir uddharāmīty uddharati
1.6.1.3	uddhriyamāṇa uddhara pāpmano māṃ yad avidvān yac ca vidvāṃś cakāra / ahnā yad enaḥ kṛtam asti pāpaṃ sarvasmād uddhṛto muñca tasmāt / iti harati // rātryā yad enaḥ kṛtam asti pāpam iti prātaḥ
1.6.1.4	amṛtāhutim amṛtāyāṃ juhomy agniṃ pṛthivyām amṛtasya jityai / tvayāgne kāmam ahaṃ jayāmi prajāpatir yaṃ prathamo jigāyāgnim agnau / svāhā / iti sāyaṃ nidadhāti // sūryam agnāv iti prātaḥ
1.6.1.5	naktaṃ vā gṛhṇīyāt
1.6.1.6	gataśrīḥ śukravān brāhmaṇo grāmaṇī rājanyo bahupuṣṭo vaiśyas teṣāṃ nityadhṛtaḥ
1.6.1.7	mahad āhavanīye 'bhyādadhāti
1.6.1.8	pradoṣam agnihotraṃ hotavyaṃ vyuṣṭāyāṃ prātaḥ
1.6.1.9	agne śundhasvety āhavanīyaṃ parimārṣṭy agne gṛhapate śundhasveti gārhapatyam agne vahne śundhasveti dakṣiṇāgnim
1.6.1.10	ṛtasatyābhyāṃ tvā paryukṣāmīti sāyaṃ paryukṣati satyaṛtābhyāṃ tveti prātaḥ
1.6.1.11	agnīn paristṛṇāti
1.6.1.12	paścād āhavanīyasyodagagrān darbhān stṛṇāti
1.6.1.13	uttarato gārhapatyasya saṃstīrṇe samidhaṃ sruvam agnihotrahavanīm āryakṛtīm upasādayati
1.6.1.14	uttarato vatsam upasṛjati / prāṅmukhīm upasīdaty āryakṛtyāṃ dohayaty anyac chūdrād udaṅmukhīṃ vā
1.6.1.15	apoḍhaṃ janyaṃ bhayam apoḍhāḥ senā abhītvarīr iti gārhapatyād udīco 'ṅgārān apohya / iḍāyās padaṃ ghṛtavac carācaraṃ jātavedo havir idaṃ juṣasva / ye grāmyāḥ paśavo viśvarūpās teṣāṃ saptānām iha puṣṭir astu
1.6.1.15	ity adhiśrayati
1.6.1.16	udbhavaḥ stha ity avekṣeta
1.6.1.17	ud ahaṃ prajayā paśubhir bhūyāsam ity ulmukenābhitāpayati
1.6.1.18	haras te mā vinaiṣam ity udabindunā samudantaṃ pratinayati
1.6.1.19	viśvajyotir asīti punar avadīpayati
1.6.1.20	antaritaṃ rakṣo 'ntaritā arātaya iti tṛṇena triḥ paryagniṃ karoti
1.6.1.21	ud ehi vediṃ prajayā vardhayāsmān ud asya dveṣo abhayaṃ no astu / mā no hiṃsīḥ śapatho mābhicāraḥ śive kṣetre anamitre virāje / ity udag udvāsayati vartma kurvan
1.6.1.22	pratyūḍhaṃ janyaṃ bhayaṃ pratyūḍhāḥ senā abhītvarīr ity aṅgārān pratyūhati vartma ca lopayati
1.6.1.23	payasā juhoti dadhnā yavāgvājyena vā
1.6.1.24	dadhyājyayor adhiśrayaṇaṃ na syād abhitāpanaṃ ca
1.6.1.25	niṣṭaptaṃ rakṣo niṣṭaptā arātaya iti gārhapatye sruksruvau niṣṭapati
1.6.1.26	sruve samidham upasaṃyamyonneṣyāmīty uktvonnayāmīti prātar bhūr iḍā bhuva iḍā svar iḍā jana iḍety ekaikenonnayaty uttaramuttaraṃ bhūyāṃsaṃ pūrṇam uttamaṃ sarvān vā samān
1.6.1.27	idaṃ devānām ity unnītam abhimṛśatīdam u naḥ saheti śeṣam
1.6.1.28	paśūn me yacheti darbheṣu sādayati prāktarāṃ vā
1.6.1.29	daśahotrāgnihotram unnītam abhimṛśati
1.6.1.30	upariṣṭāt srugdaṇḍe samidham upasaṃyamyorv antarikṣaṃ vīhīti samayāgniṃ harati
1.6.1.31	svāhāgnaye vaiśvānarāyeti samayārdhe niyachati
1.6.1.32	vāyave tvety udyachati
1.6.1.33	āyur me yacheti darbheṣu sādayati
1.6.1.34	eṣā te agne samit tayā tvaṃ vardhasva cā ca pyāyasva vardhiṣīmahi ca vayam ā ca pyāyiṣīmahi ca svāheti samidham ādadhāti
1.6.1.35	prāṇāpāne nimiṣe dhyāyet
1.6.1.36	dvyaṅgule samidham abhijuhoti śenīṃ jvalantīṃ vā
1.6.1.37	bhūr bhuvaḥ svar agnihotram agnir jyotir jyotir agniḥ svāheti sāyaṃ juhoti // bhūr bhuvaḥ svar agnihotraṃ sūryo jyotir jyotiḥ sūryaḥ svāheti prātaḥ
1.6.1.38	varco me yacheti darbheṣu sādayati
1.6.1.39	prajāpate paśūn me yacheti gārhapatyam avekṣate
1.6.1.40	prajāpataye svāheti manasottarāṃ bhūyasīm
1.6.1.41	śiṣṭvā bhūyiṣṭham anābho mṛḍa dhūrteti samayāgniṃ trir udaṅṅ uddiśati
1.6.1.42	iṣe tvety avācīnaṃ sāyam avamārṣṭy ūrje tvety ūrdhvaṃ divonmārṣṭi
1.6.1.43	prajāṃ me yachety udagdaṇḍāṃ nidadhāti
1.6.1.44	oṣadhīr jinveti darbheṣu lepaṃ nimārṣṭi
1.6.1.45	pitṛbhyaḥ svadheti dakṣiṇata uttānaṃ pāṇiṃ nidadhāti
1.6.1.46	pūṣāsīty aṅgulyā dviḥ prāśnāty asparśayan dantān
1.6.1.47	itarajanebhyaḥ svāheti nirleḍhi // gandhrvetarajanebhyaḥ svāheti prātaḥ
1.6.1.48	anirmṛṣṭāyām asicya sarpān pipīlikāḥ prīṇāmi sarpapipīlikābhyaḥ svāheti prāgudīcīs trir apo niḥsārayati
1.6.1.49	darbhaiḥ prakṣālyāsicya tūṣṇīṃ trir ninayati
1.6.1.50	pūrṇām ādāyāmṛte pra ṇaṃ juhomi svāheti paścād āhavanīyasyodīcīṃ ninayati // prāṇam amṛte prāṇaṃ juhomi svāheti prātaḥ
1.6.1.51	agnihotrahavanīṃ pratapya hastam avadadhāti hastaṃ vā pratapyāgnihotrahavaṇyām avadhāyodgṛhyodīcīṃ nidadhāti
1.6.1.52	sruveṇāparayor juhoty agne gṛhapata iti gārhapatye sruvārdhaṃ svāheti śeṣam annapate annasya no dehīti dakṣiṇāgnau sruvārdhaṃ svāheti śeṣam ahomo vāparayoḥ
1.6.1.53	yāṃ prathamāgnihotrāya duhyāt sā dakṣiṇā payo vā
1.6.1.54	rājanyasyāgnihotraṃ dhārmukasya nityaṃ parvasv itarasya / bhaktaṃ ca nityaṃ brāhmaṇāya dadyāt
1.6.2.1	vāgyato 'dhiśrita unnīyamāne vā pāṇī prakṣālyamāno vihavyasya catasra ṛco japati
1.6.2.2	dakṣiṇataḥ prāgudaṅmukha ūrdhvas tiṣṭhann unneṣyāmīty ukte bhūr bhuvaḥ svar om unnayety anujānāti
1.6.2.3	upaviśyābhyudāhṛtaṃ daśahotrābhimṛśati prathamāgnihotraṃ vyāhṛtibhiś ca
1.6.2.4	saṃvatsaresaṃvatsare ca hutāyāṃ pūrvasyām upotthāyopaprayanto adhvaram iti dve nigadya yuvam etānīty agnīṣomīyayā jyautsna upatiṣṭhata aindrāgnyā tāmisre 'yam iha prathamo dhāyi dhātṛbhir iti
1.6.2.5	agnīṣomīyāyāḥ purastād vihavyasya catasra ṛco japati
1.6.2.6	agnīṣomā imaṃ su ma itiprabhṛtyā samilliṅgair tais tisraḥ samidha ādadhāti
1.6.2.7	samānam ā citrāvaso svasti te pāram aśīyeti triḥ
1.6.2.8	ambhaḥ sthāmbho vo bhakṣīyeti vatsam ālabhate
1.6.2.9	upa tvāgne divediva ity aṣṭābhir gārhapatyam upatiṣṭhate
1.6.2.10	ūrjā vaḥ paśyāmīti gām ālabhate
1.6.2.11	mahi trīṇām avo 'stv ity āhavanīyam upatiṣṭhate
1.6.2.12	nimrado 'sīti yathopadiṣṭaṃ brāhmaṇena
1.6.2.13	pūṣā mā pathipāḥ pātv ity ekaikenopatiṣṭhate pṛthivīm antarikṣaṃ divaṃ ca
1.6.2.14	prācī dig agnir devateti pratidiśaṃ yathāmnātaṃ // dharmo mā dharmaṇaḥ pātv iti ca yathāmnātam
1.6.2.15	upaviśyāntarāgnī jyotiṣe tantave tveti japati
1.6.2.16	sāyaṃ patny anvāste na prātaḥ
1.6.2.17	śvobhūte / sūryapatnīr upāsaran devīr uṣasa āyatīḥ / tā mā yajñasya mātaro 'bhiṣiñcantu varcasā / varcasā draviṇena ca devīr mām abhiṣiñcantu / dviṣanto radhyantāṃ mahyaṃ mā tv ahaṃ dviṣṭāṃ radham / ṛṣir asmy ekavīro virājo 'smi nṛṣāsahiḥ / āvalgo 'smi saṃvalgo vajro hāsmi sapatnahā / sapatnān ahanaṃ ripūn pratiṣiktā arātayaḥ / pratiṣiktā arātayo 'riṣṭāḥ saṃcaremahi / arvāgvasur iti trir uktvā vihavyasya catasra ṛco japati
1.6.2.18	yo yajamāno na śreyān syāt sa vihavyenopatiṣṭheta
1.6.3.1	daśāvarā rātrīr uṣitvā sahadhanaḥ prayāsyann ādhāyāneyāny anapohyāny apoddhṛtyordhvaṃ prātarāhuteḥ sarveṣu yukteṣv amīvahā vāstoṣpate vāstoṣpata ity ete nigadyāhutiṃ juhoti / tubhyaṃ tā aṅgirastama viśvāḥ sukṣitayaḥ pṛthak / agne kāmāya yemire / iti dvitīyām
1.6.3.2	pravatsyann ayaṃ te yonir ṛtviya ity araṇyoḥ samāropayati / yadi gataśrīḥ sarvān
1.6.3.3	yā te agne yajñiyā tanūs tayehy ārohātmanātmānam achā vasūni kurvann aryā purūṇi yajño bhūtvā yajñam āsīda svaṃ yoniṃ bhuva ājāyamānaḥ svakṣaya ehīty ātmani vā samāropayati
1.6.3.4	saṃkṣāpyāvadāhyān prayāya samavihāro yāyāvaraḥ prayāti
1.6.3.5	upāvaroha jātavedaḥ punas tvaṃ devebhyo havyā vahatu prajānan / āyuḥ prajāṃ rayim asmāsu dhehy ajasro dīdihi no duroṇe / iti manthiṣyañ japati
1.6.3.6	evam evāharahar adhvānam eṣyan samāropayaty upāvaroheti ca
1.6.3.7	agnīñ jyotiṣmataḥ kurv ity uktvā pravatsyañ jvalata upatiṣṭhate // ahirbudhnya mantraṃ me pāhi taṃ me gopāyāsmākaṃ punar āgamād ity āvasathyam upatiṣṭhate saprathaḥ sabhāṃ me pāhi tāṃ me gopāyāsmākaṃ punar āgamād iti sabhyaṃ paśūn me śaṃsya pāhīty āhavanīyaṃ prajāṃ me narya pāhīti gārhapatyam annaṃ me budhya pāhīti dakṣiṇāgnim
1.6.3.8	imān me mitrāvaruṇau gṛhān gopāyataṃ yuvam ity antarāgnī tiṣṭhañ japati
1.6.3.9	mama nāma prathamaṃ jātavedaḥ pitā mātā ca dadhatur nv agre / tat tvaṃ bibhṛhi punar ā mamaitos tavāham agne bibharāṇi nāma / ity āhavanīyam upatiṣṭhate
1.6.3.10	mā pragāma patho vayaṃ mā yajñād indra sominaḥ / mānta sthur no arātayaḥ / ity abhipravrajyāgnisakāśe vācaṃ yachaty asakāśe vācaṃ visṛjati
1.6.3.11	pravasan homavelāyāṃ pratidiśam agnīn upatiṣṭhate
1.6.3.12	viśvadānīm ābharanto 'nātureṇa manasā / agne mā te prativeśā riṣāma / iti pratyetya samidhāv āharaty asakāśe vācaṃ yachaty agnisakāśe visṛjati
1.6.3.13	agniṃ samādhehīty uktvā bhasma tva upatiṣṭhate
1.6.3.14	ahirbudhnya mantraṃ me 'jugupas taṃ me punar dehīty āvasathyam upatiṣṭhate saprathaḥ sabhāṃ me 'jugupas tāṃ me punar dehīti sabhyaṃ paśūn me śaṃsyājugupa ity āhavanīyaṃ prajāṃ me naryājugupa iti gārhapatyam annaṃ me budhyājugupa iti dakṣiṇāgnim
1.6.3.15	imān me mitrāvaruṇau gṛhāñ jugupataṃ yuvam ity antarāgnī tiṣṭhañ japati
1.6.3.16	tava ca nāma mama ca jātavedo vāsasī iva vivasānau carāvaḥ / te hi bibhṛvo mahase jīvase ca yathāyathaṃ nau tan nau jātavedaḥ / iti samidho 'gniṣv ādadhat tūṣṇīṃ sabhyāvasathyayoḥ
1.6.3.17	samilliṅgair itareṣūpasthāya cen na pravaset punaretyopatiṣṭheta
1.6.3.18	yady anupasthitāgniḥ pravāsam āpadyeta / ihaiva saṃs tatra santaṃ tvāgne hṛdā vācā manasā bibharmi / tiro me yajña āyur mā prahāsīr vaiśvānarasya tvā cakṣuṣopatiṣṭhe / ity upatiṣṭhate
1.6.4.1	parvaṇy āgrayaṇaṃ kurvīta vasante yavānāṃ śaradi vrīhīṇām
1.6.4.2	agrapākasyeṣṭvā navasyāśnīyāt
1.6.4.3	siddham ā nirvapaṇāt
1.6.4.4	āgnendrān nirvapati vaiśvadevān dyāvāpṛthivīyān
1.6.4.5	śaradi somāya śyāmākānām anyasyāṃ pātryām
1.6.4.6	nānābījānāṃ dharmaṃ vidhāsyāmo vaṣaṭkārapradānānāṃ caikakapālānāṃ ca
1.6.4.7	pṛthag abhimarśanaṃ nānābījānām
1.6.4.8	mukhyeṣu haviṣkṛtam āhvayati
1.6.4.9	āvapanaprabhṛti phalīkaraṇāntam ekaikasya niṣpavaṇāntaṃ yavānām
1.6.4.10	siddham opadhānāt
1.6.4.11	āgnendrāya dvādaśakapālāny upadadhāty ekaṃ dyāvāpṛthivīyāya
1.6.4.12	siddham ādhiśrayaṇāt
1.6.4.13	āgnendram adhiśritya vaiśvadevaṃ carum adhiśrayati
1.6.4.14	pavitrāntarhite paya ānīya taṇḍulān opyāṅguṣṭhaparvamātraṃ kūtīpalāśamātraṃ vā dyāvāpṛthivīyam adhiśritya saumyaṃ carum adhiśrayati
1.6.4.15	pavitrāntarhite 'pa ānīya taṇḍulān opya mekṣaṇena pradakṣiṇaṃ carū śrapayati
1.6.4.16	siddham odvāsanāt
1.6.4.17	ekakapālam anyasyāṃ pātryām alaṃkurvann abhipūrayati
1.6.4.18	pracaraṇavelāyāṃ barhiṣi sādayitvopastīryaikakapālaṃ sakṛt sarvam avadyati
1.6.4.19	āśayasyānvāsicya dvir abhighāryopāṃśv ekakapālena pracarya vaṣaṭkṛte madhye pāṇinā juhoty ṛjuṃ pratiṣṭhitam āśayenābhijuhoti
1.6.4.20	yadi paryāvarteta brāhmaṇavyākhyātam
1.6.4.21	prāk sviṣṭakṛtaḥ ṣaḍ ājyāhutīr juhoti / śatāyudhāya śatavīryāya śatotaye 'bhimātiṣāhe / śataṃ yo naḥ śarado nayad indro viśvasya duritasya pāram / ime catvāro rajaso vimāne 'ntarā dyāvāpṛthivī viyantu panthānaḥ / teṣām ajyānaṃ yatamo na āvahāt tasmai no devāḥ paridatta viśve / vasanto grīṣmo madhumanti varṣāḥ śarad dhemantaḥ suvite dadhātu / teṣām ṛtūnāṃ śataśāradānāṃ nivāta eṣām abhayāḥ syāma / saṃvatsarāya parivatsarāyedāvatsarāyānuvatsarāyodvatsarāya kṛṇutā bṛhan namaḥ / teṣāṃ vayaṃ sumatau yajñiyānāṃ jyogjīvā ahatāḥ syāma / iyaṃ svastiḥ saṃvatsarīyā parivatsarīyedāvatsarīyānuvatsarīyodvatsarīyā / sā naḥ pipartv ahṛṇīyamānaināhnedam ahar aśīya / ā naḥ prajāṃ janayatu prajāpatir iti ṣaṣṭhī
1.6.4.22	ekakapālāśayasya sviṣṭakṛte samavadyatīḍāyai ca
1.6.4.23	yajamāna iḍāyāḥ prāśnāti
1.6.4.24	etam u tyaṃ madhunā saṃyutaṃ yavaṃ sarasvatyā adhi manāv acarkṛṣuḥ / indra āsīt sīrapatiḥ śatakratuḥ kīnāśā āsan marutaḥ sudānavaḥ / iti yavānām
1.6.4.25	bhadrānnaḥ śreyaḥ samanaiṣṭa devās tvayāvasena samaśīmahi tvā / sa no mayobhūḥ pitur āviveśa śivas tokāya tanvo na edhi / iti vrīhīṇām
1.6.4.26	agniḥ prāśnātu prathamaḥ sa hi veda yathā haviḥ / śivā asmabhyam oṣadhīḥ kṛṇotu viśvacarṣaṇiḥ / iti śyāmākānāṃ vasante veṇuyavānām
1.6.4.27	vatsaḥ prathamajo dakṣiṇā
1.6.4.28	bubhukṣan śyāmākeneṣṭvā babhruṃ piṅgalaṃ vatsataraṃ dadyād vasanaṃ ca
1.6.5.1	āhiteṣu vyṛdhyamānaḥ pūrvāṃ paurṇamāsīm upoṣyāgnaye vaiśvānarāya dvādaśakapālaṃ nirvapet
1.6.5.2	paurṇamāsyāṃ jvalato visṛjet
1.6.5.3	agnyādheyena punarādheyaṃ vyākhyātam
1.6.5.4	vikārān anukramiṣyāmaḥ
1.6.5.5	yathāmnātaṃ varṣāsu śaradi punarvasvor anurādhāsu vā
1.6.5.6	saṃbhāreṣu darbhān upolapān kuryāt
1.6.5.7	parigītaṃ parigītaṃ // yat tvā kruddhaḥ parovapa manyuneti tisṛbhis triḥ saminddhe
1.6.5.8	punas tvādityā rudrā vasavaḥ samindhatām iti prāk pūrṇāhuteḥ ṣaṭ saṃtatihomāñ juhoti
1.6.5.9	āgneyam eva pañcakapālaṃ vibhaktīḥ prayājānuyājeṣv āgneyāv ājayabhāgau
1.6.5.10	punar ūrjā nivartasveti purastāt prayājānām āhutiṃ juhoti
1.6.5.11	dakṣiṇākāle punarutsyūtaṃ vāso deyaṃ punarṇavo rathaḥ punarutsṛṣṭo 'naḍvān sauvarṇaśātamāniko rukmo 'gnyādheyikyaś ca dakṣiṇāḥ
1.6.5.12	saha rayyā nivartasvety upariṣṭād anuyājānāṃ catasra āhutīr juhoti
1.6.5.13	akāmavichinne na samindhanīḥ kuryāt
1.6.5.14	sarvatrārambhaṇīyā sarvatrārambhaṇīyā
1.7.1.1	cāturmāsyāny ārapsyamānaḥ pūrvā paurṇamāsīm upoṣyāgnaye vaiśvānarāya dvādaśakapālaṃ nirvapati pārjanyaṃ ca carum
1.7.1.2	apaḥ praṇeṣyan pañcahotāraṃ manasānudrutya juhoti
1.7.1.3	dhenur anaḍvāṃś ca dakṣiṇā
1.7.1.4	siddheṣṭiḥ saṃtiṣṭhate
1.7.1.5	prācīnapravaṇe vaiśvadevena yajeta phālgunyāṃ caitryāṃ vasante vā
1.7.1.6	nopavasathe cāturmāsyeṣu keśaśmaśru yajamāno vāpayate
1.7.1.7	vratopetasya śākhām āhṛtya vatsān apākaroti
1.7.1.8	āpyāyadhvam aghnyā devebhyo viśvebhyo devebhyo bhāgam iti gāḥ prārpayati
1.7.1.9	prasūnaḥ prastaraḥ / tredhā saṃnaddham idhmābarhir dvau bhāgau tūṣṇīṃ saṃnahyāsaṃnaddhaṃ tṛtīyaṃ tad ekadhā mantreṇa saṃnahyati tūṣṇīm idhmam
1.7.1.10	samānaṃ dohanam
1.7.1.11	tisṛṣu dugdhāsu bahu dugdhi viśvebhyo devebhyo havir iti trir uktvā vācaṃ visṛjate
1.7.1.12	viśvebhyas tvā devebhyo bhāgaṃ somenātanacmīty ātanakti
1.7.1.13	siddham ā pātraprayojanāt
1.7.1.14	carukapālaṃ prayunakti dvitīyam ājyasthālīṃ pṛṣadājyāya srucaṃ copabhṛto 'nantarā
1.7.1.15	siddham ā nirvapaṇāt
1.7.1.16	āgneyo 'ṣṭākapāla itiprabhṛtīni pañca nirvapati marudbhyaḥ svatavadbhyaḥ saptakapālaṃ dyāvāpṛthivīyam ekakapālam
1.7.1.17	siddham ādhivapanāt
1.7.1.18	prāg adhivapanāc caravyān apāyātayati
1.7.1.19	adhyupya kapālāny upadadhaḥti
1.7.1.20	prātardohaṃ dohayati
1.7.1.21	utpūtānāṃ pūṣṇe piṣṭāny apāyātayati
1.7.1.22	caruṣu piṣṭabhāk pūṣā sarvatra
1.7.1.23	anupūrvaṃ havīṃṣy adhiśrayati
1.7.1.24	mārutam adhiśritya tapte prātardohe sāyaṃdoham ānīyāmikṣāṃ karoti
1.7.1.25	etenāmikṣā sarvatra vyākhyātā
1.7.1.26	ājyaṃ nirupya pṛṣadājyāya dadhi nirvapati samānadharmam ājyena
1.7.1.27	siddham ā srucāṃ saṃmārjanāt
1.7.1.28	samānaṃ saṃmārjanam upabhṛtaḥ pṛṣadājyadhānyāś ca
1.7.1.29	siddham ājyagrahebhyaḥ
1.7.1.30	caturgṛhītāny ājyāni pṛṣadājyadhānyāṃ dvir upastīrya dadhy ānīya sakṛd abhighārayan pṛṣat karoti
1.7.1.31	sakṛd upastīrya dvir abhighārayed varṣāsu
1.7.1.32	siddham ājyānāṃ sādanāt
1.7.1.33	samānaṃ sādanam upabhṛtaḥ pṛṣadājyadhānyāś ca
1.7.1.34	siddham odvāsanāt
1.7.1.35	prāg abhighāraṇād āmikṣāṃ vivājināṃ kṛtvotkare vājinam āsādayati
1.7.1.36	alaṃkṛtyānupūrvaṃ havīṃṣy abhyudāharati
1.7.1.37	siddham ābhimarśanāt
1.7.1.38	prāg abhimarśanān nirmanthena pracarati
1.7.1.39	uttarasya paścātparidhisaṃdher agner janitram asīty adhimanthanaṃ śakalam avasthāpayati
1.7.1.40	vṛṣaṇau stha iti tatra prāñcāv aprachinnaprāntau darbhau nidhāyorvaśy asīti tayor udaktūlām adharāraṇiṃ paścāt prajananāṃ mūlata uttarāraṇim āyur asīty ājyasthālyā [ ājyena ] bile snehayáṃs triḥ samanakti
1.7.1.41	purūravā asīti saṃdadhāti
1.7.1.42	agnaye mathyamānāyānubrūhīty anuvācayati
1.7.1.43	gāyatram asi triṣṭub asi jagad asīti pradakṣiṇaṃ trir adhimanthati
1.7.1.44	agnaye jātāyeti jāte
1.7.1.45	agnaye prahriyamānāyeti prahriyamāṇe
1.7.1.46	agreṇottaraṃ paridhim anvavahṛtyānvārabdhe yajamāne vācayan bhavataṃ naḥ samanasāv iti svāhākārāntena prahṛtya śakalam agnāv adhyasyati
1.7.1.47	agnā agniś caratīti sruveṇābhijuhoti
1.7.1.48	pūrṇasruvaṃ sādayitvā pañcahotrā cāturmāsyāny abhimarśayati
1.7.2.1	siddham ā prayājebhyaḥ
1.7.2.2	āśrāvaṃ nava prayājān yajati
1.7.2.3	trīn hutvā samānayati trīn hutvā samānayati / dvau hutvā sarvaṃ samānīyaikaṃ hutvātyākramyānupūrvaṃ havīṃṣy abhighārayaty antataḥ pṛṣadājyaṃ nopabhṛtam
1.7.2.4	siddham ā pracaraṇāt
1.7.2.5	upāṃśu sāvitraikakapālābhyāṃ pracarati
1.7.2.6	siddham ā sviṣṭakṛtaḥ
1.7.2.7	prāk sviṣṭakṛto madhave svāhetiprabhṛtīni māsanāmāni juhoti catvāri vaiśvadeve catvāri varuṇapraghāseṣu catvāri sākamedheṣvekaṃ śunāsīrye
1.7.2.8	dakṣiṇākāle vatsaḥ prathamajo dakṣiṇā
1.7.2.9	siddham ānuyājebhyaḥ
1.7.2.10	pṛṣadājyaṃ juhvām ānīyāśrāvaṃ navānuyājān yajati
1.7.2.11	vājavatyopabhṛtā saha pṛṣadājyadhānīṃ nigṛhṇāti vyudgṛhṇāti saṃpragṛhṇāti nirasyati
1.7.2.12	ghṛtācyau stho yajamānasya dhuryau pātam iti vedyaṃsayoḥ srucau vimuñcati
1.7.2.13	sruci camase vāntarvedy ūrdhvas tiṣṭhan barhir anuviṣiñcan vājinaṃ gṛhṇāti
1.7.2.14	vājibhyo 'nubrūhīty anuvācayati
1.7.2.15	āśrāvya vājino yajeti preṣyati
1.7.2.16	vaṣaṭkṛtānuvaṣṭkṛte hutvoccheṣeṇa diśaḥ pratiyajati diśaḥ svāheti dikṣu pūrvārdhād upakramya pradakṣiṇaṃ pañcamena madhye ṣaṣṭhena pūrvārdhe
1.7.2.17	śeṣaṃ samadhā vibhajyopahūtopahvayasvety uktvopahūtā upahvayadhvam iti vā
1.7.2.18	ā mā viśantv indava ā galdā dhamanīnām / rasena me rasaṃ pṛṇa vājino me yajñaṃ vahān / ity ṛtvijaḥ prāśnanti yajamānaś ca / hotā prathamo bhakṣayate
1.7.2.19	siddham ā samiṣṭayajuṣaḥ
1.7.2.20	dvir dhruvām āpyāyyaiṣa te yajño devā gātuvida iti dve samiṣṭayajuṣī juhoti
1.7.2.21	saṃvatsarīyāṃ svastim āśāsa ity āha yajamānaḥ
1.7.2.22	siddheṣṭiḥ saṃtiṣṭhate
1.7.2.23	sadyaḥ paurṇamāsīṃ saṃsthāpya / ṛtam eva parameṣṭhy ṛtaṃ nātyeti kiṃcana / ṛte samudra āhitaḥ samudreṇa pṛthivī dṛḍhā / agnis tigmena śociṣā tapa ākrāntam uṣṇihā / śiras tapasy āhitaṃ vaiśvānarasya tejasi / ṛtenāsya nivartaya satyena parivartaya tapasāsyānuvartaya / śivenāsyopavartaya śagmenāsyābhivartaya / iti triśyetayā śalalyā lauhāyasena kṣureṇa nivartayati keśān vapati śmaśrūṇi
1.7.2.24	tad ṛtaṃ tat satyaṃ tañ śakeyaṃ tena śakeyaṃ tena rādhyāsaṃ tan me rādhyatām iti japati yajamānaḥ
1.7.2.25	caturo māsān na māṃsam aśnāti na striyam upaiti noparyāste / jugupsetānṛtāt prāṅ śete / madhv aśnāty ṛtau bhāryām upaiti
1.7.3.1	varuṇapraghāsāś caturṣu māseṣu
1.7.3.2	vaiśvadevikaṃ vidhānam
1.7.3.3	pañca saṃcarāṇām
1.7.3.4	mārutyai pratiprasthātā vatsān apākaroty adhvaryur vāruṇyai
1.7.3.5	pṛthag idhmābarhiṣī saṃnahyataḥ / sakṛt saṃnaddhaṃ pratiprasthātā
1.7.3.6	yathākālaṃ pṛthag dohayataḥ
1.7.3.7	siddham ā pātraprayojanāt
1.7.3.8	pṛthak pātrāṇi prayunakti sruvapañcamāḥ srucaḥ pratiprasthātā dve carusthālyau sphyaṃ vedaṃ ca
1.7.3.9	siddham ā nirvapaṇāt
1.7.3.10	pañca saṃcarāṇi nirupyādhvaryur aindrāgnaṃ dvādaśakapālaṃ nirvapati kāyam ekakapālam
1.7.3.11	yathākālam āmikṣe pṛthak saṃpādayataḥ
1.7.3.12	siddham ābhivāsanāt
1.7.3.13	piṣṭalepaṃ nidhāyāgreṇāhavanīyaṃ triṣu prakrameṣv aparimite vāvakāśe pṛṣṭhyāśaṅkuṃ nihatya vedādānaprabhṛti vediṃ vidadhāti ṣaṭśayāṃ prācīṃ catuḥśayāṃ paścāt triśayāṃ purastāt
1.7.3.14	pūrvārdhe vedyā vitṛtīyamātre 'ratnimātrīṃ caturdiṣṭim uttaravediṃ vidadhāti
1.7.3.15	agreṇotkaraṃ prakramamātre veder uddhaty āvokṣya cātvālaṃ śamyayā parimimīte taptāyanī me 'sīti dakṣiṇato vittāyanī me 'sīti paścād avatān mā nāthitam ity uttarato 'vatād vyathitam iti purastāt
1.7.3.16	agne aṅgira iti purastāt pratyaṅmukhaś cātvālaṃ sphyenābhihanti
1.7.3.17	āyunā nāmnehīti pāṃsūn pāṇau kurute
1.7.3.18	vasavas tvā harantv itiprabhṛtibhiḥ prāṅmukha uttaravedyāṃ nivapati // yo dvitīyasyām iti dvitīyaṃ yas tṛtīyasyām iti tṛtīyaṃ samānam anyat tūṣṇīṃ caturtham
1.7.3.19	vider agne nabho nāma yat ta iti jānudaghnam ṛjuṃ caturasraṃ khātvottaravedyāṃ nivapati
1.7.3.20	siṃhīr asi mahiṣīr asīty uttaravediṃ karoti
1.7.3.21	tasyāṃ madhye prādeśamātriṃ caturasrāṃ nābhiṃ karoti
1.7.3.22	devebhyaḥ śundhasvety adbhir avokṣate
1.7.3.23	devebhyaḥ śumbhasveti sikatābhiḥ prarocayati
1.7.3.24	āpo ripraṃ nirvahateti nābher adhi prāgudīcīr apo niḥsārayati
1.7.3.25	pratiprasthātā dakṣiṇāṃ vediṃ karoty ottarasmāt parigrahād aratnimātram antarā
1.7.3.26	same prācī bhavato yathā havīṃṣi saṃbhaveyus tathā tiraścī
1.7.3.27	eka utkaraḥ
1.7.3.28	apareṇottarāṃ stambayajur harati
1.7.3.29	prokṣaṇīḥ saṃskṛtyendraghoṣās tvā purastād vasubhiḥ pāntv itiprabhṛtibhiḥ prāṅmukha uttaravediṃ prokṣati pradakṣiṇam uttarair anuparikrāman
1.7.3.30	pratiparikramya pitṝṇāṃ bhāgadheyīḥ stheti śeṣaṃ dakṣiṇata uttaraveder ninayati
1.7.3.31	hiraṇyam antardhāya pañcagṛhītena nābhiṃ vyāghārayati siṃhīr asi sapatnasāhī svāhetiprabhṛtibhir dakṣiṇe 'ṃse savyāyāṃ śroṇau dakṣiṇāyāṃ śroṇau savye 'ṃse madhye pañcamam
1.7.3.32	bhūtebhyas tvety ūrdhvāṃ srucam udgṛhṇāti
1.7.3.33	āhavanīye 'gnipraṇayanāni pratyādhattaḥ
1.7.3.34	nābhiṃ pautadāravaiḥ paridadhāti // viśvāyur asīti madhyamaṃ dhruvakṣitir asīti dakṣiṇam acyutakṣid asīty uttaram
1.7.3.35	agner bhasmāsy agne purīṣam asīti saṃbhārān nivapati pūtadāruguggulakerusugandhitejanaṃ vṛṣṇer alūnapūrvasyāntarāśṛṅgād ūrṇāstukam
1.7.3.36	vibhrāḍ bṛhat pibatv iti saṃbhārān abhimṛśati
1.7.3.37	cātvālād upayamanīḥ kurute vedipurīṣāt pratiprasthātā
1.7.3.38	agnaye praṇīyamānāyānubrūhīty anuvācayaty agnibhyāṃ vā
1.7.3.39	trir anūktāyām agnipraṇayanāny udyachataḥ
1.7.3.40	adhvaryur āgnīdhrāya pradāya / yat te pāvaka cakṛmā kaccid āgaḥ pūrvo yaḥ sann aparo bhavāsi / ghṛtena tvaṃ tanvaṃ vardhayasva mā mā hiṃsīr adhigataṃ purastāt / svāhā / iti śeṣe juhoti
1.7.3.41	agnipraṇayanāny ādāya prācīm anu pradiśaṃ prehi vidvān iti harataḥ
1.7.3.42	ūrṇāvantam ity ucyamāne / yajñaḥ praty u ṣṭhāt sumatau matīnāṃ yatrāvahanti kavayaḥ purūṇi / dīrgham āyur yajamānāya vindāthāsīdasva mahate sībhagāya / iti saṃbhāreṣv agniṃ nidadhāty avokṣya pratiprasthātā samayā dakṣiṇasyāḥ pūrvārdhe
1.7.3.43	manuṣvat tvā nidhīmahi manuṣvat samidhīmahi / agne manuṣvad aṅgiro devān devāyate yajamānāya svāhā / iti samidhāvādadhataḥ
1.7.3.44	agneḥ kulāyam asīti dakṣiṇata āhavanīyasyopayamanīr nivapati
1.7.3.45	ulaparājibhyām āhavanīyau paristīrya sapta te agne samidha iti pūrṇāhutī juhutaḥ
1.7.3.46	pratiprasthātā dakṣiṇasyā veder uttarasyāḥ śroṇer adhi sphyena sakṛt saṃbhinatty ottarasyā dakṣiṇasmād aṃsāt
1.7.3.47	pṛthak karmāṇi kurutaḥ
1.7.3.48	adhvaryuḥ praiṣān āha
1.7.3.49	piṣṭalepau ninīyottarau parigrāhau parigṛhṇītaḥ
1.7.3.50	siddham ājyagrahebhyaḥ
1.7.3.51	caturgṛhītāny ājyāni pṛṣadājyavanti gṛhṇāti
1.7.3.52	siddham ājyānāṃ sādanāt
1.7.4.1	uttarato gārhapatyasya pratiprasthātāmayavapiṣṭānāṃ dadhnā karambhapātrāṇi karoty ekoddhīny aṅguṣṭhaparvamātrāṇi yāvanto 'mātyā yajamānasyaikaṃ cādhikam
1.7.4.2	śamīparṇaiḥ pūrayitvā śūrpe nidadhāti
1.7.4.3	meṣaṃ kṛtvā meṣīṃ karoti yāvanti pulliṅgāni śavayeran strīliṅgāni meṣyāḥ pratiprasthātā
1.7.4.4	prakṣālyorṇāḥ śleṣayataḥ
1.7.4.5	paraḥśatāni paraḥsahasrāṇi cāgrataḥ śamīparṇāni nivapataḥ
1.7.4.6	visrāvyāmikṣe pātryor avadhattaḥ
1.7.4.7	vāruṇyai niṣkāṣaṃ śiṣṭvā payasyayoḥ karīrasaktūn āvapataḥ
1.7.4.8	mārutyāṃ meṣamavadadhāti vāruṇyāṃ meṣīm
1.7.4.9	āsādayantau vipariharata aindrāgnaṣaṣṭhāny uttarasyāṃ mārutīṃ pratiprasthātā dakṣiṇasyāṃ vāruṇyekakapālāv uttarasyām ubhayatra nirmathyaḥ
1.7.4.10	siddham ā saṃmārjanāt
1.7.4.11	saṃmṛṣṭa uttarasmin pratiprasthātā gārhapatyānte pṛchati patni kati te kāntā yadi mithyā vakṣyasi priyatamas te saṃsthāsyatīti / yaṃ nirdiśet taṃ varuṇo gṛhṇātv iti brūyāt
1.7.4.12	praghāsyān havāmaha iti patnī
1.7.4.13	karambhapātrāṇy ādāyāpareṇa vihāraṃ dakṣiṇātikramyāgreṇa dakṣiṇam agniṃ purastāt pratyañcāv avatiṣṭhete śūrpaṃ śirasoravadhāya
1.7.4.14	mo ṣū ṇa indreti japati yajamāna uttaratas tiṣṭhan
1.7.4.15	yad grāme yad araṇya iti juhutaḥ śūrpeṇa karambhapātrāṇi
1.7.4.16	akran karma karmakṛta iti vyutkrāmataḥ
1.7.4.17	saṃmṛṣṭe dakṣiṇasmin siddham ā pravarāt
1.7.4.18	adhvaryuḥ pravṛṇīte
1.7.4.19	siddham ā pracaraṇāt
1.7.4.20	ājyabhāgābhyāṃ pracaryopāste pratiprasthātā
1.7.4.21	adhvaryur aindrāgnaṣaṣṭhaiḥ pracarati
1.7.4.22	mārutyai pratiprasthātā saṃpreṣyan pracarati
1.7.4.23	tasyāḥ pūrveṇāvadānena saha meṣīm avadyaty adhvaryur uttareṇa vāruṇyā meṣam
1.7.4.24	ekakapālena pracarya māsanāmāni juhoti
1.7.4.25	ubhayatra sviṣṭakṛtsamānīyeḍām
1.7.4.26	mithunau gāvau dakṣiṇā
1.7.4.27	siddham ā vājināt
1.7.4.28	ubhau vājibhyāṃ pracarataḥ
1.7.4.29	śeṣe samānīya bhakṣayanti
1.7.4.30	siddhaṃ patnīsaṃyājebhyaḥ
1.7.4.31	adhvaryuḥ patnīḥ saṃyājayaty ūhena patnīṃ vedayor vācayaty ūhena yajamāno 'numantrayate
1.7.4.32	siddham ā samiṣṭayajurbhyaḥ
1.7.4.33	trir dhruvām āpyāyya yajña yajñaṃ gachaiṣa te yajño devā gātuvida iti trīṇi samiṣṭayajūṃṣi juhoti dakṣiṇasmin pratiprasthātā
1.7.4.34	ājyaśeṣe samānīya sruksruvāv ājyasthālīm ādatte pratiprasthātā tuṣaniṣkāṣam āgnīdhraḥ srucam adhvaryuḥ
1.7.4.35	uruṃ hi rājā varuṇaś cakāreti cātvālāt prayanto japanti
1.7.4.36	śataṃ te rājann ity apaḥ parādṛśya tiṣṭhanto 'vabhṛthe pracaranti
1.7.4.37	sthāvarāsu tṛṇaṃ prāsyāpsu juhoti
1.7.4.38	agner anīkam iti caturgṛhītasya sraucam āghāram āghārayati
1.7.4.39	apabarhiṣaḥ prayājānuyājān yajati
1.7.4.40	ājyabhāgābhyāṃ pracarya tuṣaniṣkāṣasyāvadāya varuṇaṃ yajati śeṣeṇāgnīvaruṇau sviṣṭakṛtsthāne
1.7.4.41	tadantā saṃtiṣṭhate
1.7.4.42	vicṛttau varuṇasya pāśa ity apo 'ntād viṣyanti // pratyasto varuṇasya pāśa iti pratyasyanti // namo varuṇasya pāśāyeti namas kurvanti
1.7.4.43	dhāmnodhāmna iti tisṛbhiḥ parogoṣṭhaṃ mārjayante
1.7.4.44	anapekṣamāṇāḥ pratyāyanti
1.7.4.45	ata eva samidhāv āharanti
1.7.4.46	edho 'sy edhiṣīmahīti samidham ādadhāti samid asi samedhiṣīmahīti dvitīyām
1.7.4.47	apo adyānvacāriṣam ity upatiṣṭhante gārhapatye tūṣṇīṃ patnī
1.7.4.48	barhiṣī anupraharataḥ
1.7.4.49	parivatsarīyāṃ svastim āśāsa ity āha yajamānaḥ
1.7.4.50	siddheṣṭiḥ saṃtiṣṭhate
1.7.4.51	sadyaḥ paurṇamāsīṃ saṃsthāpya / yad gharmaḥ paryāvartayat tad antāt pṛthivyā adhi / tenāham asya brahmaṇā nivartayāmi jīvase
1.7.4.52	agnis tigmena śociṣetiprabhṛti samānam
1.7.5.1	sākamedhāś caturṣu māseṣu
1.7.5.2	pūrvāṃ paurṇamāsīm upoṣyāgnaye 'nīkavate prātaraṣṭākapālaṃ nirvapati
1.7.5.3	siddheṣṭiḥ saṃtiṣṭhate
1.7.5.4	na barhir anupraharati
1.7.5.5	gṛhamedhīye tūṣṇīkam ājyabhāgābhyāṃ / palāśaśākhayā sarvān vatsān apākaroti
1.7.5.6	marudbhyaḥ sāṃtapanebhyo madhyaṃdine caruḥ
1.7.5.7	tad barhir yad anīkavatasya
1.7.5.8	siddheṣṭiḥ saṃtiṣṭhate
1.7.5.9	barhir anupraharati
1.7.5.10	gṛhamedhīyāyedhmābarhiḥ saṃnahyaty ṛte prastaraparidhīn
1.7.5.11	hute sāyamagnihotre marudbhyo gṛhamedhebhyaḥ sarvāsāṃ dugdha odanaṃ śrapayati
1.7.5.12	apavitre dohayati
1.7.5.13	ājyaṃ nirvapati
1.7.5.14	idhmābarhir upasādayati
1.7.5.15	sruksruvaṃ saṃmārṣṭi
1.7.5.16	patnīṃ mantreṇopasthāpayati
1.7.5.17	idhmābarhiḥ prokṣyāhavanīyaṃ pristīryedhmadārubhiḥ paridadhāti
1.7.5.18	śironiṣkāṣaṃ nidadhāti
1.7.5.19	upastīrya trīn odanān uddharati
1.7.5.20	utpūtān alaṃkaroti
1.7.5.21	paścād āhavanīyasyodīco nidadhāty ājyaṃ ca
1.7.5.22	idhmam upasamādhāyājyabhāgābhyāṃ pracarya sarveṣāṃ samavadāyābhighārya marudbhyo gṛhamedhebhyo 'nubrūhīty anuvācayati
1.7.5.23	āśrāvya maruto gṛhamedhān yajeti preṣyati
1.7.5.24	aniruktaḥ sviṣṭakṛt
1.7.5.25	dakṣiṇasmin samavadāyeḍām upahūya bhakṣayanti
1.7.5.26	ājyābhyājya gṛhamedhīyasya suhitā bhavanti
1.7.5.27	api prativeśo 'nya odanaḥ / tasyāmātyāḥ suhitā bhavanti
1.7.5.28	savatsā gāvo vasanty ṛte 'bhivānyāyāḥ
1.7.5.29	purā prātaragnihotrād gārhapatye pūrṇā darve dehi ma ity etābhyāṃ śironiṣkāṣasya pūrṇadarvam ṛṣabham āhūya ruvati juhuyāt
1.7.5.30	yady ṛṣabho na ruyād brahmāṇam āmantrya juhuyāt
1.7.5.31	hute prātaragnihotre marudbhyaḥ krīḍibhyaḥ sākaṃ raśmibhiḥ saptakapāla udyatsu raśmiṣu pracarati
1.7.5.32	āgneyo 'ṣṭākapāla itiprabhṛtīny aṣṭau vaiśvakarmaṇāntānām uttaravedyām atipraṇayed yathā varuṇapraghāseṣu
1.7.5.33	agne ver hotram iti caturgṛhītasya sraucam āghāram āghārayati
1.7.5.34	prāk sviṣṭakṛto māsanāmāni juhoti
1.7.5.35	ṛṣabho dakṣiṇā
1.7.6.1	prāgdakṣiṇācārāḥ pitṛyajñena caranti
1.7.6.2	upamūlaṃ barhir dānty anyat prastarāt
1.7.6.3	bhūya idhmābarhiḥ saṃnahyāparau paristīryaikaikaṃ pātrāṇi prayunakty anyat prāśitraharaṇāt
1.7.6.4	dakṣiṇataḥpurastād dakṣiṇāgneḥ praṇītāḥ sādayati
1.7.6.5	dakṣiṇāgnau niṣṭapati
1.7.6.6	dakṣiṇato 'gniṣṭhān nirvapati / somāya pitṛmate ṣaṭkapālaṃ pitṛbhyo barhiṣadbhyo yavān dhānābhyaḥ pitṛbhyo 'gniṣvāt tebhyo yavān manthāya
1.7.6.7	siddham ādhiśrayaṇāt
1.7.6.8	bhṛjjyamānāsu paryagniṃ karoti
1.7.6.9	dhānānām itarārdhaṃ manthāya pinaṣṭi
1.7.6.10	siddham ābhivāsanāt
1.7.6.11	piṣṭalepaṃ nidhāyāgreṇa dakṣiṇam agniṃ triṣu prakrameṣv aparimite vāvakāśe puruṣamātriṃ caturasrāṃ dikkuṣṭhāṃ vediṃ karoti
1.7.6.12	ottarasmāt parigrāhāt pariśrayati
1.7.6.13	uttarāṃ prati śroṇiṃ dvāraṃ karoti
1.7.6.14	dakṣiṇāgner ekolmukam abhyukṣya madhye veder nidhāya tasminn upasamādhāya parisamuhya paryukṣya piṣṭalepaṃ ninīyottaraṃ parigrāhaṃ parigṛhṇāti
1.7.6.15	siddham ājyagrahebhyaḥ
1.7.6.16	caturgṛhītāny ājyāni gārhapatyānte gṛhṇāti
1.7.6.17	siddham āstaraṇāt
1.7.6.18	uddhūya barhiḥ stṛṇāti
1.7.6.19	prasavyam uddhāvaṃ triḥ paristīryoddhavāt prastaraṃ tūṣṇīṃ gṛhṇāti
1.7.6.20	abhivānyāyāḥ payaso 'rdhapātre prasavyam ikṣuśalākayā mantham āyauti śalākāsthaṃ / na śalākām uddharati
1.7.6.21	alaṃkṛtyaikaikam abhyudānayaty udakumbham ājyāni havīṃṣi tathāparāṇi yajñāṅgāni
1.7.6.22	siddham ā samindhanāt
1.7.6.23	ekā sāmidhenī / tasyās tṛtīye praṇave sakṛd idhmam ādadhāti
1.7.6.24	siddham ā pravarāt
1.7.6.25	na pravṛṇīte
1.7.6.26	apabarhiṣaḥ prayājānuyājān yajati
1.7.6.27	ājyabhāgābhyāṃ pracarya visraṃsya yajñopavītāni prācīnāvavītāni kurvanti
1.7.6.28	viparikrāmanty ṛtvijo yathāsthānaṃ / hotāgreṇātipraṇītaṃ parikramyopaviśaty uttarato brahmāgreṇa hotāram adhvaryur apareṇa
1.7.6.29	āgnīdhro vipariharati havīṃṣi
1.7.6.30	yathāsthānaṃ juhūr madhya upabhṛd dhruvā dakṣiṇā / yathāsthānaṃ puroḍāśo madhye dhānā mantho dakṣiṇataḥ
1.7.6.31	pañcakṛtvo 'vadyati / ṣaṭkṛtvo jāmadagnyasya
1.7.6.32	apareṇa srugdaṇḍān udaṅṅ atikramya somāya pitṛmate 'nu svadhety anuvācayaty oṃ svadhety āśrāvayaty astu svadheti pratyāśrāvayati
1.7.6.33	pratyāśrute somaṃ pitṛmantaṃ svadheti preṣyati
1.7.6.34	svadhā nama ity ukte dakṣiṇā tiṣṭhan madhye juhoti
1.7.6.35	evaṃ dhānābhiḥ pracaratyevaṃ manthena
1.7.6.36	agnaye kavyavāhanāya sviṣṭakṛte samavadyati dvir trir yadi pañcāvadānasya
1.7.6.37	asaṃsaktāṃ dakṣiṇārdhapūrvārdhe juhoti
1.7.6.38	pratiparikramya visraṃsya prācīnāvavītāni yajñopavītāni kurvanti
1.7.6.39	pratiparikrāmanty ṛtvijaḥ / pratipariharati havīṃṣi
1.7.6.40	manthe haviḥśeṣam avadāyeḍām upahūya na bhakṣayante
1.7.6.41	samidhā pratipadya dvāv anuyājau yajati devau yajeti prathamaṃ yaja yajety uttamam
1.7.6.42	sarvāḥ srucaḥ saṃpragṛhṇāti
1.7.6.43	dākṣiṇāgnikau homau hutvā kapālāni vimuñcati
1.7.6.44	udakāñjaliprabhṛti siddhaṃ yathā piṇḍapitṛyajñe 'nyad dhomāt
1.7.6.45	udakumbhasyodakāryān kurvanti
1.7.6.46	saṃnīyeḍāṃ sraktiṣu piṇḍān nidadhāty ūrdhvaṃ prapitāmahāt trīn anvācakṣāṇo 'muto 'rvāciḥ
1.7.6.47	uttarasyāṃ vediśroṇau lepaṃ nimārṣṭi
1.7.6.48	atra pitaro mādayadhvam iti pariśritān niṣkrāmanti
1.7.6.49	susaṃdṛśaṃ tvā vayam ity āhavanīyam upatiṣṭhante / mantrānte praṇavena tāmyante // yad antarikṣam iti gārhapatyam
1.7.6.50	amīmadanta pitara iti pariśritaṃ praviśanti
1.7.6.51	ūrṇāstukaprabhṛti siddhaṃ yathā piṇḍapitṛyajñe
1.7.6.52	paretana pitaraḥ somyāsa ity udakumbhenāgniṃ prasavyaṃ triḥ pariṣiñcan paryeti
1.7.6.53	nidhāyanidhāya trir apariṣiñcan pratiparyeti
1.7.6.54	piṇḍān agnau prahṛtya vediṃ paryoṣati
1.7.6.55	akṣann amīmadantetiprabhṛti samānam
1.7.7.1	uttarato gārhapatyasyaikakapālāñ śrapayati yāvanti karambhapātrāṇi
1.7.7.2	tūṣṇīm abhighāryodīca udvāsayati
1.7.7.3	dakṣiṇāgner ekolmukaṃ dhūpāyat parācīnaṃ haranty anapekṣamāṇāḥ prāgudīcyāṃ diśi mūtenaikakapālān
1.7.7.4	ākhuṃ te rudra paśuṃ karomīty ākhukirā ekam upavapati
1.7.7.5	ulmukaṃ catuṣpathe nidhāya tasminn upasamādhāya parisamuhya paryukṣya paristīrya madhyamaparṇe sarveṣāṃ samavadāyābhighāryaiṣa te rudra bhāga iti juhoti
1.7.7.6	pṛthag ādāyāvāmba rudram adimahīti tisṛbhis triḥ pariyanti patikāmā ca
1.7.7.7	urvārukam iva bandhanān mṛtyor mukṣīya māmṛtād iti japanti // mṛtyor mukṣīya mā patyur iti patikāmā
1.7.7.8	tān ūrdhvān udasyodasya bhago 'si bhagasya lapsīyeti pratilabhante
1.7.7.9	tān yajamānāya samāvapanti patikāmāyai ca
1.7.7.10	tān mūte kṛtvā rudraiṣa te bhāga iti vṛkṣa āsacati
1.7.7.11	dhāmnodhāmna iti tad vyākhyātam
1.7.7.12	ādityaṃ ghṛte caruṃ nirvapet
1.7.7.13	punaretya gṛheṣv idāvatsarīyāṃ svastim āśāsa ity āha yajamānaḥ
1.7.7.14	siddheṣṭiḥ saṃtiṣṭhate
1.7.7.15	sadyaḥ paurṇamāsīṃ saṃsthāpya / yo asyāḥ pṛthivyā adhi tvaci nivartayaty oṣadhīḥ / tenāham asya brahmaṇā nivartayāmi jīvase
1.7.7.16	agnis tigmena śociṣetiprabhṛti samānam
1.7.8.1	śunāsīrya caturṣu māseṣu sadyaś caturahe māsi vā
1.7.8.2	vaiśvadevena vyākhyātam
1.7.8.3	āgneyo 'ṣṭākapāla itiprabhṛtīny aṣṭau saurya ekakapāla ityantāni
1.7.8.4	prāk sviṣṭakṛto māsanāmāni juhoti
1.7.8.5	sīraṃ dvādaśayogaṃ dakṣiṇoṣṭāro vānaḍvān
1.7.8.6	anuvatsarīyodvatsarīye svastim āśāsa ity āha yajamānaḥ
1.7.8.7	siddheṣṭiḥ saṃtiṣṭhate
1.7.8.8	sadyaḥ paurṇamāsīṃ saṃsthāpya / yena māsā ardhamāsā ṛtavaḥ parivatsarāḥ / yenaite prajāpater ījānasya nivartayan / tenāham asya brahmaṇā nivartayāmi jīvase
1.7.8.9	agnis tigmena śociṣetiprabhṛti samānam anyad vratebhyaḥ
1.7.8.10	nikhilaṃ keśaśmaśru yajamāno vāpayate
1.7.8.11	parvaṇy anantarā somena yajeta paśunā vā
1.7.8.12	atha pañcasāṃvatsarikāṇi
1.7.8.13	tantraṃ vaiśvānarapārjanyāḥ
1.7.8.14	prasiddhaḥ prathamaḥ saṃvatsaraḥ / tasyānte yā pūrvā paurṇamāsī tāṃ śunāsīryāyopavasati yottarā tāṃ vaiśvadevāya
1.7.8.15	prasiddho dvitīyaḥ saṃvatsaraḥ
1.7.8.16	tathā tṛtīyo / māsam utsṛjya vaiśvadevena yajeta
1.7.8.17	prasiddhaś caturthaḥ saṃvatsaraḥ
1.7.8.18	tathā pañcamaḥ / tasya sākamedhebhyo 'dhi śunāsīryaṃ pañcasu māseṣu māseṣu
1.8.1.1	aindrāgnena paśunā yakṣyamāṇo vāg dhotā dīkṣā patny āpo 'dhvaryur vāto 'bhigaraḥ prāṇo havir mano brahmā tapasi juhomi svāheti ṣaḍḍhotāraṃ manasānudrutya juhoti
1.8.1.2	āgnāvaiṣṇavam ekādaśakapālaṃ nirvapati / pūrṇāhutiṃ vā
1.8.1.3	uru viṣṇo vikramasvety āhavanīye hutvā yūpam achaiti pālāśaṃ khādiraṃ rauhitakaṃ vā / bailvaṃ brahmavarcasakāmasya
1.8.1.4	ayūpyān atikramyāty anyān agāṃ nānyān upāgām iti yūpaṃ joṣayate bahuśākhaṃ bahuparṇam aśuṣkāgram asuṣiram anadhiśākhyam ṛjum ūrdhvaśalkam upariṣṭādupāvanataṃ prāgudañcaṃ prahāṇaṃ prāñcaṃ pratyañcaṃ vā
1.8.1.5	viṣṇave tvety ājyena paryanakty alkasamare śalkasamare vā
1.8.1.6	oṣadhe trāyasvainam iti dakṣiṇasmin yūpānte darbham antardadhāti
1.8.1.7	svadhite mainaṃ hiṃsīr iti paraśunā praharati
1.8.1.8	prathamotpatitaṃ śalkam avayachati
1.8.1.9	takṣāchinatty anakṣasaṅgaṃ sthāṇum ucchiṃṣati
1.8.1.10	yaṃ tvām ayam iti prāñcaṃ prahāpayati
1.8.1.11	divam agreṇa mā hiṃsīr iti patantam anumantrayate
1.8.1.12	vanaspate śatavalśo virohety āvraścane juhoti
1.8.1.13	sahasravalśā vi vayaṃ ruhemety ātmānaṃ pratyabhimṛśati
1.8.1.14	aṣṭāśriṃ gopuchaṃ karoty asthūlam anaṇum ataṣṭamūlam
1.8.1.15	pañcāratniprabhṛtyāmnātaṃ pramāṇam
1.8.1.16	yūpasya svaruṃ kuryāc caṣālaṃ ca pṛthumātram aṣṭāśri saṃsaktamadhyam
1.8.1.17	aśribhir aśrīḥ saṃpādyāṅgulimātram ūrdhvaṃ caṣālād yūpasya svaruṃ kuryāt
1.8.1.18	vratopetasyedhmābarhiḥ saṃnahyaty āśvavālaḥ prastaro vidhṛtī ca kārṣmaryamayāḥ paridhayo / viṃśatidārv idhmam
1.8.1.19	vediṃ karoti yathottarāṃ vāruṇapraghāsikīm
1.8.1.20	niḥsāraṇāntāṃ kṛtvā vasanti
1.8.1.21	śvobhūte pāṇī prakṣālya vihāraṃ paristīrya pāśukāni pātrāṇi prayunakty abhriṃ prathamotpatitaṃ plakṣaśākhāṃ vapāśarapaṇyau raśane śūlaṃ maitrāvaruṇadaṇḍam avadānaśrapaṇīṃ svaruṃ svadhitiṃ ca
1.8.1.22	uttaravedeḥprokṣaṇaprabhṛti siddham ā pūrṇāhuteḥ
1.8.1.23	pṛṣadājyavanti pātrāṇi prayunakti
1.8.1.24	saṃsādyolaparājiṃ stṛṇāti
1.8.1.25	yajurutpūtābhiḥ prātrāṇi prokṣya dadhyājyaṃ nirupya paryagniṃ karoti
1.8.1.26	uttaraṃ parigrāhaṃ parigṛhṇāti
1.8.1.27	siddham ājyagrahebhyaḥ
1.8.1.28	caturgṛhītāny ājyāni pṛṣadājyavanti gṛhṇāti
1.8.1.29	siddham ājyānāṃ sādanāt
1.8.2.1	uttarato gārhapatyasya devasya tvā savituḥ prasava ity abhrim ādatte
1.8.2.2	abhrir asi nārir asīty abhimantrayate
1.8.2.3	idam ahaṃ rakṣaso grīvā apikṛntāmīty agreṇāhavanīyaṃ yūpāvaṭaṃ parilikhatīdam ahaṃ yo me samāna iti dvitīyaṃ yo 'samāna iti tṛtīyaṃ samānam anyat tūṣṇīṃ caturtham
1.8.2.4	tasyārdham antarvedy ardhaṃ bahirvedy uparasaṃmitaṃ khanati
1.8.2.5	yūpaṃ prakṣālya tīrthenānvavahṛtyāgreṇa yūpāvaṭaṃ saṃstīrṇe prāñcaṃ nidadhāti / mūle prathamotpatitaṃ madhye svaruṃ raśanām agre caṣālam
1.8.2.6	apsu yavān opya yūpaṃ prokṣati // pṛthivyai tveti mūlam antarikṣāya tveti madhyaṃ dive tvety agram
1.8.2.7	śundhantāṃ lokāḥ pitṛṣadanā iti yūpāvaṭam avasiñcati
1.8.2.8	yavo 'sīti yavān āvapati
1.8.2.9	pitṛṣadanaṃ tvā lokam avastṛṇāmīti darbhair avastṛṇāti
1.8.2.10	svāveśo 'sīti prathamotpatitaṃ śalkam avadadhāti
1.8.2.11	ghṛtena dyāvāpṛthivī āpṛṇety abhijuhoti
1.8.2.12	ājyasthālīṃ sruvaṃ cādāya yūpāyājyam ānāyānubrūhīty anuvācayati
1.8.2.13	devas tvā savitā madhvānaktv iti yajamānaḥ svaktam anakty agrād adhy ā mūlād indrasya caṣālam asīti caṣālam
1.8.2.14	supippalā oṣadhīs kṛdhīti pratimuñcati
1.8.2.15	aktaṃ nāvasṛjed ā parivyayaṇāt
1.8.2.16	yūpāyocchriyamāṇāyānubrūhīty anuvācayati
1.8.2.17	divam agreṇottabhānety ucchrayati
1.8.2.18	tā te dhāmānīty avadadhāti
1.8.2.19	viṣṇoḥ karmāṇi paśyateti paścādupasthaṃ samaṃ sthāpayaty agnim abhimukhām agniṣṭhām
1.8.2.20	brahmavaniṃ tvā kṣatravaniṃ paryūhāmīti pāṃsubhiḥ paryūhati
1.8.2.21	brahma dṛṃha kṣatraṃ dṛṃheti yajamāno maitrāvaruṇadaṇḍena pradakṣiṇaṃ saṃmṛśati
1.8.2.22	apo 'nupariṣiñcati
1.8.2.23	darbhānāṃ raśane dviguṇā dvivyāyāmā triguṇā trivyāyāmā
1.8.2.24	tad viṣṇoḥ paramaṃ padam iti trivṛtā svaruṇā ca yūpam ūrdhvaṃ triḥ samunmārṣṭi
1.8.2.25	yūpāya parivīyamāṇāyānubrūhīty anuvācayati
1.8.2.26	parivīr asīti nābhidaghne trivṛtā triḥ parivyayaty uttaramuttaraṃ pradakṣiṇam
1.8.2.27	prādeśamātre samasyāṇīyāṃsaṃ sthavīyasy upakarṣati
1.8.2.28	ūrdhvām uduhya raśanāṃ divaḥ sānūpeṣety uttarato 'gniṣṭhāyā uttame guṇe svarum upakarṣati
1.8.2.29	snātam ānayeti preṣyati
1.8.2.30	ajam apratiṣiddhaṃ rohitaṃ dvirūpaṃ [ vā ] kālālaṃ pīvānaṃ samāṅgaṃ pannadaṃ tīrthena prapādya purastāt pratyaṅmukham avasthāpayati
1.8.3.1	prajāpater jāyamānāḥ prajā jātāś ca yā imā / tā asmai prativedaya cikitvān anumanyatām / imaṃ paśuṃ paśupate te 'dya badhnāmy agne sukṛtāsya madhye / anumanyasva suyajā yaje hi juṣṭaṃ devebhya idam astu havyam / ity aupākaraṇau juhoti
1.8.3.2	iṣe tveti darbhāv ādatte // upāvīr asīti hariṇīṃ plakṣaśākhāṃ palāśavatīm
1.8.3.3	upo devān daivīr viśa iti darbhābhyāṃ śākhayā copaspṛśyopākṛtya pañca juhoti / prajānantaḥ pratigṛhṇantu pūrve prāṇam aṅgebhyo 'dhi niścarantam / huto yāhi pathibhir devayānair oṣadhīṣu pratitiṣṭhā śarīraiḥ / ye badhyamānam / ya āraṇyāḥ paśavo viśvarūpā virūpāḥ santo bahudhaikarūpāḥ / vāyuṣ ṭaṃ agre pramumoktu devaḥ prajāpatiḥ prajayā saṃrarāṇaḥ / yeṣām īśe paśupatiḥ paśūnāṃ catuṣpāda uta ye dvipādaḥ / niṣkrītās te yajñiyaṃ bhāgaṃ yantu rāyaspoṣā yajamānaṃ sacantām / pramuñcamānā bhuvanasya reto gātuṃ dhatta yajamānāya devāḥ / upākṛtaṃ śaśamānaṃ sadhasthāj jīvaṃ devānām apyetu pāthaḥ / iti hutvā nirmanthena pracarati / sa vyākhyātaḥ
1.8.3.4	devasya tvā savituḥ prasava iti raśanām ādatte
1.8.3.5	dakṣiṇaṃ bāhuṃ parihṛtyordhvam unmṛjyartasya tvā devahaviḥ pāśeneti yathādevatam akṣṇayā śirasy upadadhāti
1.8.3.6	dharṣā mānuṣa ity uttarato yūpe raśanayāvāṅ niyunakti
1.8.3.7	adbhyas tvauṣadhībhya iti prokṣati
1.8.3.8	anu tvā mātā manyatām ity anumānayati
1.8.3.9	apāṃ perur asīty apa upapāyayati
1.8.3.10	svāttaṃ sad dhavir ity uraḥ prokṣan sarvataḥ prokṣati
1.8.3.11	pūrṇasruvaṃ sādayitvā siddham āghārāt
1.8.3.12	sraucam āghāram āghārya juhvā paśum anakti saṃ te vāyur iti prāṇadeśe saṃ yajatrair aṅgānīti kakubdeśe saṃ yajñapatir āśiṣeti bhasadi
1.8.3.13	siddham ā pravarāt
1.8.3.14	pravṛte maitrāvaruṇāyaudumbaram āsyadaghnaṃ daṇḍaṃ mitrāvaruṇayos tvā bāhubhyāṃ prayachāmīti prayachati
1.8.3.15	siddham ā prayājebhyaḥ
1.8.3.16	āśrāvam ekādaśa prayājān yajati
1.8.3.17	samidbhyaḥ preṣyeti prathamaṃ preṣya preṣyety uttarān
1.8.3.18	caturthecaturthe samānīyaikādaśāya śiṣṭvātyākramya saṃgṛhya svaruṃ svadhitiṃ juhvām aktvā ghṛtenāktau paśūṃs trāyethām ity antarāśṛṅge svaruṇā paśum anakty aspṛśan svadhitinā
1.8.3.19	aktayā śṛtasyāvadyaty anaktayā viśasati
1.8.3.20	uttarataścātvālasya śāmitrāya lakṣaṇaṃ karoti
1.8.3.21	uddhatyāvokṣya paryagnaye kriyamāṇāyānubrūhīty anuvācayati
1.8.3.22	āhavanīyād ulmukena paśum āhavanīyaṃ yūpam ājyāni cātvālaṃ śāmitralakṣaṇe nidhāyanidhāya triḥ paryagniṃ karoti
1.8.3.23	ulmukam āgnīdhrāya pradāya ye badhyamānaṃ ya āraṇyāḥ pramuñcamānā iti tisra āhutīr juhoti
1.8.3.24	yūpāt pramucya paśum anvārabhyāśrāvayati
1.8.3.25	pratyāśruta upapreṣya hotar havyā devebhyas iti preṣyati
1.8.3.26	kārṣmaryasya vapāśrapaṇyāv ekaśṛṅgā dviśṛṅgā ca / tābhyāṃ yajamāno revati predheti paśum anvārabhate
1.8.3.27	uro antarikṣety udañcaṃ prakramayati
1.8.3.28	ulmukam āgnīdhro 'grato hṛtvā śāmitralakṣaṇe nidadhāti
1.8.3.29	dakṣiṇataḥpaścāc chāmitrasya samasya tanvā bhavety aupākaraṇaṃ darbhaṃ nyasyati
1.8.3.30	tasmiñ śamitā pratyakśirasam udakpādam antar evoṣmāṇaṃ saṃjñapayati
1.8.3.31	nānā prāṇo yajamānasya paśunā yajño devebhiḥ saha devayānaḥ / samyag āyur yajñaṃ yajñapatau dhāḥ / ity uktvāvartate
1.8.3.32	svarvid asīti saṃjñapyamāne yajamāno japati
1.8.3.33	iha prajā viśvarūpā ramantām ity avekṣamāṇāḥ pṛṣadājyam āśāsate yāvat paśusaṃjñapanāt
1.8.3.34	yat paśur māyum akṛtoro vā padbhir āhate / agnir nas tasmād enaso viśvān muñcatv aṃhasaḥ / iti saṃjñaptahomaṃ juhoti
1.8.3.35	śamitāra upetaneti japati
1.8.3.36	aditiḥ pāśān ity unmuñcati raśanāṃ paśoḥ
1.8.3.37	yo no dveṣṭy adharaḥ sa padyatām ity abhicarataḥ stambaṃ dāru vāpidadhyāt tūṣṇīm anabhicarataḥ
1.8.3.38	ekaśṛṅgayā cātvāle raśanāṃ pravidhyati
1.8.4.1	namas ta ātāneti patnīm ādityam upasthāpayati
1.8.4.2	anarvā prehīty abhyudānayati
1.8.4.3	devīr āpa iti cātvāle patny apo 'bhimantrayate
1.8.4.4	vācam asya mā hiṃsīḥ prāṇam asya mā hiṃsīr iti yathāliṅgam aṅgāni prakṣālayati patny āsiñcati // yat te krūram iti kaṇṭham
1.8.4.5	gātrāṇy asya mā hiṃsīs caritrān asya mā hiṃsīr iti yathāliṅgam aṅgāni saṃmṛśati
1.8.4.6	śam adbhya ity apāṃ stokān bhūmigatān anumantrayate
1.8.4.7	oṣadhe trāyasvainam ity aupākaraṇaṃ darbham agreṇa nābheḥ pārśvato nidadhāti
1.8.4.8	svadhite mainaṃ hiṃsīr iti svadhitinā tiryag āchinatti
1.8.4.9	tvacaṃ cāgram upaniyamya mūlam āśasane 'ktvā pṛthivyai tvā rakṣasāṃ bhāgo 'sīti dakṣiṇāparam avāntaradeśaṃ nyasyati
1.8.4.10	idam ahaṃ rakṣo 'vabādha idam ahaṃ rakṣo 'dhamaṃ tamo nayāmīti pārṣṇyā nyadhitiṣṭhate
1.8.4.11	iṣe tveti vapām utkhidati
1.8.4.12	ūrje tvety ekaśṛṅgayā taniṣṭha upatṛṇatti
1.8.4.13	devabhyaḥ śundhasvety adbhir avokṣate
1.8.4.14	devebhyaḥ śumbhasveti svadhitinā vapāṃ pratyūhati
1.8.4.15	ghṛtena dyāvāpṛthivī prorṇuvātām iti dviśṛṅgāṃ prachādayati
1.8.4.16	amuṣmai tveti yathādevataṃ vapām utkṛntati
1.8.4.17	muṣṭinā śamitā vapoddharaṇaṃ saṃgṛhyāsītā vapāyā homāt
1.8.4.18	namaḥ sūryasya saṃdṛśa ity ādityam upatiṣṭhate
1.8.4.19	urv antarikṣaṃ vīhīti samayā paśuṃ vapāṃ harati
1.8.4.20	pratyuṣṭaṃ rakṣa iti śāmitre niṣṭapati
1.8.4.21	ulmukam āgnīdhro 'grato hṛtvāhavanīye pratyavasṛjati
1.8.4.22	antarāgniṃ yūpaṃ ca harati
1.8.4.23	dakṣiṇataḥ pratiprasthātāsīno vapāṃ śrapayati
1.8.4.24	vāyoḥ stokānām iti darbhāgram upāsyati
1.8.4.25	tvām u te dadhire devayanto havyavāhaṃ śṛtaṃkartāram uta yajñiyaṃ ca / agniḥ sudakṣaḥ sutanur ha bhūtvā devebhyo havyā vaha jātavedaḥ / iti vapām abhijuhoti
1.8.4.26	stokebhyo 'nubrūhīty anuvācayati
1.8.4.27	śyenīṃ śṛtāṃ supippalā oṣadhīs kṛdhīti dakṣiṇato barhiṣi sādayati
1.8.4.28	prayutā dveṣāṃsīti vapāśrapaṇyau pravṛhati
1.8.4.29	svāhākṛtibhyaḥ preṣyety uttamena prayājena pracaryātyākramyābhighārayati dhruvāṃ pṛṣadājyaṃ vapāṃ nopabhṛtam
1.8.4.30	kṛtākṛtāv ājyabhāgau
1.8.4.31	āgneyena pracaryāpareṇa srugdaṇḍān dakṣiṇātikramya saumyena pracarati
1.8.4.32	ata eva tiṣṭhann upastīryāvadyati hiraṇyaśakalaṃ vapāṃ hiraṇyaśakalaṃ tato 'bhighārayati
1.8.4.33	indrāgnibhyāṃ chāgasya vapāyā medaso 'nubrūhīty anuvācayati
1.8.4.34	āśrāvyendrāgnibhyāṃ chāgasya vapāyā medasaḥ preṣyeti pracarati
1.8.4.35	svāhā devebhya iti purastād vapāyā juhuyād viśvebhyo devebhyaḥ svāhety upariṣṭāt
1.8.4.36	jātavedo vapayā gacha devāṃs tvaṃ hi hotā prathamo babhūva / ghṛtasyāgne tanvā saṃbhava satyāḥ santu yajamānasya kāmāḥ / svāhā / iti pratinigadya vaṣaṭkṛte vapāṃ juhoti
1.8.4.37	atyākramya yathādevatam āśasane paśum abhighārayati
1.8.4.38	svāhordhvanabhasam iti vapāśrapaṇyau praharati prācīm ekaśṛṅgāṃ pratīcīṃ dviśṛṅgām
1.8.4.39	saṃpātenābhijuhoti
1.8.4.40	idam āpaḥ pravahata yat kiṃcid duritaṃ mayi / yad vāham abhidudroha yad vā śepa utānṛtam / iti cātvāle mārjayitvā brāhmaṇāṃs tarpayeti preṣyati
1.8.4.41	uttarataḥ śāmitrasyovadhyaṃ garte pravidhyati
1.8.4.42	gudam aparyāvartayann avadānāni śrapayati / savyadakṣiṇāni prajñātāni / śūle hṛdayam
1.8.5.1	srucaṃ śūrpaṃ cādāyādhvaryuḥ pratyupakrāmati
1.8.5.2	vrīhīṇāṃ paśupuroḍāśam anunirvapati samānadevataṃ paśunaikādaśakapālaṃ dvādaśakapālaṃ vā
1.8.5.3	na pātrāṇi prokṣati / nājyaṃ nirvapati
1.8.5.4	paścād uttaraveder vyuhyauṣadhīḥ piṣṭalepaṃ ninayati
1.8.5.5	alaṃkṛtya juhūpabhṛtor avadāyendrāgnibhyāṃ puroḍāśasyānubrūhīty anuvācayati
1.8.5.6	āśrāvyendrāgnibhyāṃ puroḍāśasya preṣyeti pracarati
1.8.5.7	aupabhṛtaṃ juhvām ānīyāgnaye puroḍāśasyānubrūhy agnaye puroḍāśasya preṣyeti pracarati
1.8.5.8	āgnīdhrabhāgam apāyātyeḍāyai puroḍāśaṃ pratyābhighārayati
1.8.5.9	dākṣiṇāgnikau homau hutvā kapālāni vimuñcati
1.8.5.10	śṛteṣv avadāneṣu pratiprasthātā pṛṣadājyasya sruveṇopahatya vedopayāmaḥ śṛtaṃ haviḥ śamitā iti pṛchati // śṛtam iti pratyāha / samayārdhe dvitīyaṃ prāpya tṛtīyam
1.8.5.11	svāhoṣmaṇo 'vyathiṣa ity ūṣmāṇam anumantrayate
1.8.5.12	hṛdayam avadāneṣu kṛtvā śūlaṃ nidadhāty aspṛśan pratiṣiddhāni
1.8.5.13	uttarataḥ parikramya juṣṭaṃ devebhya iti yathādevataṃ paśum abhighārayati
1.8.5.14	vivājināni kṛtvāntarāgniṃ yūpaṃ ca harati
1.8.5.15	dakṣiṇataḥ pratiprasthātā pañcahotrottarato barhiṣy upasādayati
1.8.5.16	upastṛṇāti juhvām upabhṛtīḍāpātryāṃ vasāhomahavanyām
1.8.5.17	juhvāṃ hiraṇyaśakalam avadhāya manotāyai haviṣo 'vadīyamānasyānubrūhīty anuvācayati
1.8.5.18	utsādato 'ṅgānāṃ plakṣaśākhāyā adhi svadhitinā dvirdvir avadyati hṛdayāj jihvāyāḥ kroḍāt savyāt kapilalāṭāt pārśvayor yakno vṛkkayor dakṣiṇasyāḥ śroṇeḥ pūrvārdhāt gudaṃ tredhā vibhajya tasyāṇīyasaḥ
1.8.5.19	upabhṛti tryaṅgāṇāṃ sviṣṭakṛte samavadyati dakṣiṇasya kapilalāṭasya pūrvārdhād gudasya madhyāt savyāyāḥ śroṇeḥ paścārdhāt
1.8.5.20	anasthīnāṃ daivatānām iḍām avadāya yūṣeṇopasiñcati
1.8.5.21	apām oṣadīnāṃ rasa iti svadhitinā yūṣam āyauti
1.8.5.22	tasmin medaḥ paryasyati
1.8.5.23	tredhāvadyati juhvām upabhṛtīḍāpātryām
1.8.5.24	vasāhomahavanyāṃ reḍ asīti vasāhomaṃ gṛhītvā pārśvenāpidadhāti
1.8.5.25	juhvāṃ hiraṇyaśakalam avadhāyābhighārayati dvir upabhṛtam
1.8.5.26	indrāgnibhyāṃ chāgasya haviṣo 'nubrūhīty anuvācayati
1.8.5.27	āśrāvyendrāgnibhyāṃ chāgasya haviṣaḥ preṣyeti pracarati
1.8.5.28	ardharce yājyāyāḥ pratiprasthātā ghṛtaṃ ghṛtapāvānaḥ pibateti vasāhomaṃ juhoti
1.8.5.29	daivataiḥ pracarya vasāhomaśeṣeṇa diśaḥ pratiyajati yathā vājinena / vanaspatiṃ pṛṣadajyāsya
1.8.5.30	sakṛd avadāya vanaspataye 'nubrūhīty anuvācayati
1.8.5.31	āśrāvya vanaspataye preṣyeti pracarati
1.8.5.32	aupabhṛtaṃ juhvām ānīyāgnaye sviṣṭakṛte 'nubrūhīty anuvācayati
1.8.5.33	āśrāvyāgnaye sviṣṭakṛte preṣyeti pracarati
1.8.5.34	aindraḥ prāṇa ity avadānaśeṣam iḍāṃ ca saṃmṛśati
1.8.5.35	upahūyamānāyām adhyūdhnīṃ hotre haranti vaniṣṭhum agnīdhe
1.8.5.36	bhakṣayitvā mārjayante
1.8.5.37	varo dakṣiṇā
1.8.6.1	ānuyājikīṃ samidham ādāyāgnīd aupayajān aṅgārān āharopayaṣṭar upasīda brahman prasthāsyāmaḥ samidham ādhāyāgnīt paridhīṃś cāgniṃ ca sakṛtsakṛt saṃmṛḍḍhīti preṣyati
1.8.6.2	śāmitrād aṅgārān āgnīdhro 'grato hotur antarvedi nivapati / yathā preṣitaṃ ca saṃmārṣṭi
1.8.6.3	siddham ānuyājebhyaḥ
1.8.6.4	pṛṣadājyaṃ juhvām ānīyāśrāvam ekādaśānuyājān yajati
1.8.6.5	devebhyaḥ preṣyeti prathamaṃ preṣya preṣyety uttarān
1.8.6.6	asaṃbhindan gudasya pratiprasthātā sthavimato 'vadāya samudraṃ gacha svāhetiprabhṛtibhir vaṣaṭkāre vaṣaṭkāre juhoti
1.8.6.7	mano hārdiṃ yacheti hṛdayadeśam ārabhya japati
1.8.6.8	oṣadhībhyas tveti darbheṣu lepaṃ nimārṣṭi
1.8.6.9	atyākramya saṃgṛhya svaruṃ juhvām anakty adhastāt trir upariṣṭāc ca
1.8.6.10	juhvāṃ svarum avadhāya divaṃ te dhūmo gachatv iti juhoti
1.8.6.11	ūrdhvaṃ svaruhomāt prāg anudeśād yūpo nopaspṛśyaḥ
1.8.6.12	siddham ā sūktavākāt
1.8.6.13	sūktā preṣyeti saṃpraiṣaḥ
1.8.6.14	siddhaṃ patnīsaṃyājebhyaḥ
1.8.6.15	jāghanyā patnīḥ saṃyājayati
1.8.6.16	uttānāyā devānāṃ patnībhyo 'vadyaty agnaye gṛhapataye nīcyā uttānāyā iḍām
1.8.6.17	siddam ā samiṣṭayajurbhyaḥ
1.8.6.18	trīṇi samiṣṭayajūṃṣi juhoti
1.8.6.19	śūlenāvabhṛthaṃ yanti prāñco dakṣiṇā vā
1.8.6.20	śug asi tam abhiśoca yo asmān dveṣṭi yaṃ ca vayaṃ dviṣma ity ārdreṇānūdakena khanati
1.8.6.21	dhāmnodhāmna iti tad vyākhyātam
1.8.6.22	āśāsānaḥ saumanasaṃ prajāṃ puṣṭimatho bhagam / svagākārakṛto mahyaṃ yajamānāya tiṣṭhatu / eṣa te vāyo namaḥ svarubhyo bṛhadbhyo mārutebhyaḥ sannān māvagām apaścāddaghvānnaṃ bhūyāsam ity anudiśati yūpaṃ yajamānaḥ
1.8.6.23	vediṃ paryoṣati
1.8.6.24	ṣaṭsuṣaṭsu māseṣu paśunā yajeta saṃvatsaresaṃvatsare vā
1.8.6.25	nainam anījānaṃ saṃvatsaro 'tīyāt / yady atīyān na māṃsam aśnīyād ā paśubandhāt
1.8.6.26	nātipraṇīteṣu praṇītā syād anyatra vacanāt
1.8.6.27	viṣṇukramaprabhṛti samānaṃ yājamānaṃ yājamānam
2.1.1.1	agniṣṭomena vasante yajeta
2.1.1.2	āmnātāni devayajanāni
2.1.1.3	prācīnapravaṇaṃ nityārtham
2.1.1.4	ṛtvijo vṛṇīte mahato yūna ārṣeyān ādityo 'dhvaryuḥ sa me 'dhvaryur adhvaryo tvaṃ me 'dhvaryur asīty adhvaryuṃ // candramā brahmā sa me brahmā brahmaṃs tvaṃ me brahmāsīti brahmāṇam agnir hotā sa me hotā hotas tvaṃ me hotāsīti hotāraṃ // parjanya udgātā sa ma udgātodgātas tvaṃ ma udgātāsīty udgātāraṃ // diśo hotrāśaṃsinyas tā me hotrāśaṃsinyo hotrāśaṃsinyo yūyaṃ me hotrāśaṃsinyaḥ stheti dvādaśa hotṛkān
2.1.1.5	maho me 'voca iti vṛtā japanti
2.1.1.6	edam aganma devayajanaṃ pṛthivyā yatra devāso ajuṣanta viśve / ṛksāmābhyāṃ saṃtaranto yajurbhī rāyaspoṣeṇa sam iṣā madema / iti samūlaṃ devayajanam adhyavasyati
2.1.1.7	tatra prācīnavaṃśaṃ kurvanty udyataṃ purastān niyataṃ paścāt
2.1.1.8	tanumiśreṇa pariśrayanti
2.1.1.9	pariśrayanto 'tirokān kurvanti
2.1.1.10	dikṣu dvārāṇi kurvanti dviśayāni sāṃkāśanāni
2.1.1.11	pūrvayā dvārā praviśya kratunirdeśaṃ kṛtvā tasminn agnīn viharati
2.1.1.12	idaṃ dāsyāmīti nirdeśaḥ
2.1.1.13	daikṣam aśanam aśnīto dadhnā madhumiśreṇa yajamānaḥ patnī ca
2.1.1.14	amāvāsyāyāṃ dīkṣeta yathā vā parvaṇi sutyā syāt
2.1.1.15	saptahotāraṃ manasānudrutya vidhe nāmann iti graheṇa juhoti
2.1.1.16	dīkṣaṇīyāṃ nirvapaty āgnāvaiṣṇavam ekādaśakapālaṃ ghṛte vā carum
2.1.1.17	apaḥ praṇeṣyann agnir yajurbhir itiprabhṛtīni dvādaśa saṃbhārayajūṃṣi teṣāṃ catvāricatvāri nigadya juhoti
2.1.1.18	patnīsaṃyājāntā dīkṣaṇīyā saṃtiṣṭhate
2.1.1.19	tasyāṃ mradīyān svaro darśapaurṇamāsikān mradīyān prāyaṇīyāyāṃ mradīyān ātithyāyāṃ dhvānenopasadaḥ / sarvā upāṃśudevatāḥ
2.1.1.20	saṃvṛtya dvārāṇi pracarati
2.1.1.21	uttarataḥ pṛṣṭhayādeśasya pariśrityāpo devīr ity abhyundati
2.1.1.22	oṣadhe trāyasvainam iti dakṣiṇasmin keśānte darbham antardadhāti
2.1.1.23	svadhite mainaṃ hiṃsīr iti kṣureṇābhinidadhāti
2.1.1.24	devaśrud imān pravapa iti pravapate
2.1.1.25	svasty uttaraṃ aśīyeti yajamāno japati
2.1.1.26	keśaśmaśru yajamāno vāpayate
2.1.1.27	dato dhāvate
2.1.1.28	lomāni saṃhāya nakhān kārayate / na kakṣau
2.1.1.29	patnī nakhāṃś ca kārayīta
2.1.1.30	tīrthenāvagāhya sāvakāsu hiraṇyavarṇāḥ śucayas iti sthāvarāsu snātvānūpamrakṣam ācamyod id ābhyaḥ śucir ā pūta emīty utkrāmati
2.1.1.31	viṣṇoḥ śarmāsīti kṣaumam āchādayate
2.1.1.32	ūrje tveti nīvīṃ kurute
2.1.1.33	daikṣaṃ patnī tūṣṇīm
2.1.1.34	snātvā prācīnamātṛkaṃ kṣaumaṃ patny āchādayate
2.1.1.35	mahīnāṃ payo 'sīti darbhapiñjūlābhyāṃ navanītam āyauti
2.1.1.36	varodhā asīty anulomaṃ trirabhyaṅkte mukham agre 'tha śiraḥ / svabhyavato bhavaty ā pādābhyām
2.1.1.37	śeṣeṇa patny abhyaṅkte
2.1.1.38	catasṛbhir darbheṣīkābhiḥ śareṣīkābhir vā samuñjābhiḥ satūlābhir ity ekakaikayā traikakubhasyāñjanasya saṃniṣkṛṣya vṛtrasyāsi kanīniketi dakṣiṇam akṣi trir āṅkte 'nyayānyayāniṣevayan savyaṃ ca
2.1.1.39	śeṣeṇa patny āṅkte
2.1.1.40	darbhapiñjūlais triḥ pāvayaty ekaviṃśatyā tredhā vibhajya citpatis tvety ūrdhvaṃ vācaspatis tvety avāñcaṃ devas tvā savitety ūrdhvam achidreṇa pavitreṇeti sarvatrānuṣajati
2.1.1.41	tasya te pavitrapate pavitreṇeti yajamāno japati
2.1.1.42	na prāṇān atipāvayet
2.1.1.43	yaṃ dviṣyāt tam akṣṇayā pāvayet
2.1.1.44	pūrvayā dvārā yajamānaṃ prapādyottareṇāhavanīyaṃ parikramya paścād āhavanīyasyopaveśayati
2.1.1.45	pratiprasthātā tūṣṇīṃ patnīṃ pāvayitvāparayā dvārā prapādya dakṣiṇataḥpaścād aparasya patnīlokam upasthāpyopaveśayati
2.1.2.1	ākūtyai prayuja iti sruveṇādhītayajūṃṣi juhoti // āpo devīr iti srucā pañcamīm / ṣaṣṭhīṃ dvādaśagṛhītāṃ pūrṇāhutiṃ viśvo devasya netur iti nigadya juhoti
2.1.2.2	paścād āhavanīyasya kṛṣṇājine māṃsataḥ samasya prāggrīve lomataḥ saṃstṛṇāti
2.1.2.3	yady ekaṃ syād dakṣiṇaṃ kṛṣṇājinapādaṃ māṃsataḥ samasya pratiṣīvyet
2.1.2.4	ṛksāmayoḥ śilpe stha iti kṛṣṇaśukle rājī saṃmṛśati
2.1.2.5	viṣṇoḥ śarmāsīti bhasata ārohati
2.1.2.6	sūryāgnī dyāvāpṛthivī iti prāñjalir japati
2.1.2.7	jālam ubhayataḥpāśaṃ patnyāḥ śirasy āmucya / saṃ tvā nahyāmi payasā pṛthivyāḥ saṃ tvā nahyāmy adbhir oṣadhībhiḥ / saṃ tvā nahyāmi prajayā dhanena sā dīkṣitā sanavo vācam asmāt / iti pratiprasthātā yoktreṇa patnīṃ saṃnahyati
2.1.2.8	mekhalāṃ dīkṣito mauñjīṃ pṛthvīṃ triguṇāṃ samastām udakpāśām ūrg asīty ābadhnāti
2.1.2.9	ucyarti granthiṃ karoti
2.1.2.10	ayugmavalīṃ kṛṣṇaviṣāṇām ādāyendrasya yonir asīti viṣāṇām anumantrayate
2.1.2.11	kṛṣiṃ susasyām utkṛṣa iti viṣāṇayā bahirvedi prācīm uddhanti
2.1.2.12	viṣāṇe viṣyeti sicyābadhnāti
2.1.2.13	tayā kaṇḍūyate kṛṣiṃ susasyām utkṛṣa ity aṅgāni supippalā oṣadhīs kṛdhīti śiraḥ
2.1.2.14	vānaspatyena śaṅkunā patnī kaṇḍūyeta
2.1.2.15	audumbaram āsyadaghnaṃ daṇḍam agreṇāhavanīyaṃ paryāhṛtya bṛhann asi vānaspatya iti yajamānāya prayachati
2.1.2.16	sūpasthā asi vānaspatya ūrjo mā pāhy odṛcam iti pratigṛhṇāti
2.1.2.17	nakṣatrāṇāṃ mātīkāśād ity uttarāntena prorṇute
2.1.2.18	ā vo devāsa īmaha iti japati
2.1.2.19	nāpachādayed ā krayāt
2.1.2.20	svāhā yajñaṃ manasa itiprabhṛtibhir aṅgulī dve dve nibhujan muṣṭī kurute / vācaṃ yachati
2.1.2.21	tūṣṇīṃ patnī muṣṭī kṛtvā vācaṃ yachati
2.1.2.22	lomataḥ kṛṣṇājinam āchādayeta / yadi dve viṣūcī pratimucya
2.1.2.23	agreṇa prāgvaṃśaṃ dīkṣitam anvārabdham āvedayati // dīkṣito 'yam asāv iti nāma gṛhṇāty āmuṣyāyaṇa iti gotram amuṣya putra iti pitur nāmnāmuṣya pautra iti pitāmahasyāmuṣya napteti prapitāmahasya // sa indrāgnibhyāṃ dīkṣāṃ prāha mitrāvaruṇābhyāṃ dīkṣāṃ prāha viśvebhyo devebhyo brāhmaṇebhyaḥ somyebhyaḥ somapebhyo dīkṣāṃ prāheti
2.1.2.24	evam uccais trir āvedayati
2.1.2.25	eṣṭrīḥ stheti tisro 'nyasya pāṇer aṅgulīr utsṛjati tisro 'nyasya
2.1.2.26	tūṣṇīṃ patnī
2.1.2.27	nakṣatrāṇāṃ sakāśād iti nakṣatraṃ dṛṣṭvā vācaṃ visṛjate // vrataṃ carata yāḥ paśūnām ity udite
2.1.2.28	maṅgalyam uktvā patnī vācaṃ visṛjate
2.1.2.29	na pratyakṣanāmnācakṣīta // canasitety arhatā saha saṃbhāṣamāṇo brūyād vicakṣaṇetītaraiḥ
2.1.2.30	dīkṣitasaṃcaraḥ / uttareṇāhavanīyam apareṇa vediṃ dakṣiṇātikramya dakṣiṇata āhavanīyasyodaṅmukha upaviśaty eṣa saṃcaraḥ
2.1.2.31	lomataḥ kṛṣṇājinasya śayyāsanam āchādanaṃ ca
2.1.2.32	pratiṣiddhaṃ niṣṭhīvanaṃ hasanam avavarṣaṇaṃ dantāviṣkaraṇam amedhyadarśanam apāṃgāhanaṃ homo 'nṛtaṃ ca
2.1.2.33	ārāt prāgvaṃśād udayāstamayāv abhyāśrāvaṇaṃ ca na syāt
2.1.2.34	naktaṃ mūtrapurīṣe kuryād yadi divā chāyāyām
2.1.2.35	yadi hased apidhāya mukham
2.1.2.36	undatīr ojo dhatta balaṃ dhatta mā me dīkṣāṃ mā tapo nirvadhiṣṭety avavṛṣṭo japed adabdhaṃ cakṣur ariṣṭaṃ manaḥ sūryo jyotiṣāṃ śreṣṭho dīkṣen mā mā hāsīt satapety amedhyaṃ dṛṣṭvā
2.1.2.37	adīkṣitavādaṃ ced brūyāt tvam agne vratapā asīti japet
2.1.2.38	akāle vācaṃ visṛjya vaiṣṇavīm āgnāvaiṣṇavīṃ sārasvatīṃ bārhaspatyām ity etā nigadya vācaṃ yachati
2.1.2.39	vāgvisarjanāt prāg ekadugdhe vrate dohayati
2.1.2.40	payo brāhmaṇasya vrataṃ yavāgū rājanyasyāmikṣā vaiśyasyopasatsu payaḥ sarveṣām
2.1.2.41	tūṣṇīm agnihotropacāraṃ gārhapatye vrataṃ śrapayati dakṣiṇāgnau patnyai / śṛtaṃ gārhapatye paścād āhavanīyasyopasādayati
2.1.3.1	yāgnihotrasya skannasya prāyaścittiḥ sā vratasya
2.1.3.2	atinīya sāyamaśanaṃ vrataṃ vratayaty upodayaṃ vātinīya prātaraśanam upāstamayaṃ vā
2.1.3.3	nādīkṣito vratayantaṃ paśyet
2.1.3.4	agnīñ jyotiṣmataḥ kuru vratam upehi vratyety uktvā dīkṣitasaṃcareṇātihṛtya dakṣiṇata āhavanīyasya kāṃsye camase vā vrataṃ prayachati
2.1.3.5	daivīṃ dhiyaṃ manāmaha iti pāṇī prakṣālayate
2.1.3.6	ye devā manujātā manoyuja iti vratayati
2.1.3.7	śivāḥ pītā bhavateti nābhideśam ārabhya japati
2.1.3.8	paścārdhe patnī vratayati
2.1.3.9	upodayaṃ vrataprado vācaṃ yamayati dīkṣita vācaṃ yacha patni vācaṃ yachety upāstamayaṃ ca
2.1.3.10	dakṣiṇata āhavanīyasyodaṅmukho 'paryāvartamānaḥ prākśirāḥ śayīta
2.1.3.11	kāmo haviṣāṃ mandiṣṭhas tvam agne vratapā asīti svapsyañ japet punar manas tvam agne vratapā asīti prabudhyan
2.1.3.12	dīkṣito bhṛtiṃ vanvīta
2.1.3.13	pūṣā sanīnām iti yācakān vrajato 'numantrayate // devaḥ saviteti pratyāgatān
2.1.3.14	pravatsyann ayaṃ te yonir ṛtviya ity araṇyoḥ samāropayati / yadi gataśrīḥ sarvān
2.1.3.15	bhadrād abhi śreyaḥ prehi bṛhaspatiḥ puraetā te astu / athem avasya vara ā pṛthivyā āre śatrūn kṛṇuhi sarvavīraḥ / iti prayāty araṇibhyāṃ saha rathāṅgena ca
2.1.3.16	devīr āpo apāṃ napād ity apo 'vagāhamāna ā pārāl loṣṭaṃ mṛdnīyāt
2.1.3.17	yadi nāvā tared anyena vāchinnaṃ tantuṃ pṛthivyā anugeṣam ity ā pārālloṣṭaṃ mṛdnīyāt
2.1.3.18	udayāstamayau vihārānte syāt
2.1.3.19	aparimitā dīkṣās tāsāṃ prathamāṃ jāgarti / tisra upasado 'parimitā vā trir abhyāsās tāsām prathamāṃ jāgarti śvaḥsutyeti ca
2.1.3.20	dīkṣābhya ūrdhvaṃ prāyaṇīyaṃ nirvapaty adityai payasi carum
2.1.3.21	siddham ā saṃśāsanāt
2.1.3.22	na dīkṣitasya patnīṃ saṃnahyati
2.1.3.23	patnīṃ mantreṇopasthāpayati
2.1.3.24	nājyabhāgau yajati
2.1.3.25	dhrauvasyāvadāya pathyāṃsvastiṃ pūrvārdhe yajaty agniṃ dakṣiṇārdhe somaṃ paścārdhe savitāram uttarārdhe / caror aditiṃ madhye
2.1.3.26	sviṣṭakṛtā pracarati / dhrauvasyāvadāya caror avadyati dvir abhighārayati
2.1.3.27	śaṃyvantā saṃtiṣṭhate
2.1.3.28	caruniṣkāṣaṃ mekṣaṇam udayanīyāya nidadhāti
2.1.3.29	ājyaprarekaṃ dhruvāyāś caturgṛhītaṃ gṛhṇāti
2.1.3.30	āmnātā rājakrayaṇy adhikarṇī ṣoḍaśini
2.1.3.31	agreṇa prāgvaṃśam abhiparigṛhya purastāt pratyaṅmukhīm avasthāpayati
2.1.3.32	hiraṇyaṃ baddhvā darbheṇocyartim iyaṃ te śukra tanūr iti caturgṛhīte 'vadadhāti
2.1.3.33	rājakrayaṇīṃ prekṣamāṇo jūr asīti juhoti
2.1.3.34	tasyāṃ punar gṛhītvā śukram asi candram asīti hiraṇyam uddharati
2.1.3.35	cid asi manāsi dhīr asīti rājakrayaṇīṃ saṃstauti
2.1.3.36	anu tvā mātā manyatām ity anumānayati
2.1.3.37	rudras tvāvartayatv iti pradakṣiṇam āvartayati / prācīṃ prakramayati
2.1.3.38	vasvy asītiprabhṛtibhiḥ ṣaṭ padāny anuniṣkrāmati dakṣiṇasya pūrvapadasya
2.1.3.39	tūṣṇīṃ saptamaṃ padam abhiparigṛhya bṛhaspatiṣ ṭvā sumne ramṇātv ity abhimṛśati
2.1.3.40	tasmin hiraṇyaṃ nidhāya pṛthivyās tvā mūrdhann ājigharmīty abhijuhoti
2.1.3.41	sphyena padaṃ parilikhya vipāṇayānuparilikhati
2.1.3.42	yāvad ghṛtaṃ padaṃ samuddhṛtyāsme ramasveti carusthālyāṃ padaṃ saṃvapati
2.1.3.43	unnambhayeti khāte 'po ninayati
2.1.3.44	tava rāya iti yajamānāya padaṃ prayacchaty ananusaṃsṛjaṃs tava tava rāya iti yajamāno 'dhvaryave 'nanusṛjan
2.1.3.45	mā rāyaspoṣeṇety ārabhya japati yajamānaḥ
2.1.3.46	gṛheṣu padaṃ nidadhāti
2.1.3.47	uttareṇa lakṣaṇaṃ parikramya tvaṣṭrimantas tveti patnīṃ rājakrayaṇyā samīkṣayate
2.1.3.48	sachadiṣkeṇānasā rājānam achayanti
2.1.3.49	sūryasya cakṣur āruham ity anuvrajato 'dhvaryur yajamānaś ca
2.1.3.50	anunayanti rājakrayaṇīm
2.1.3.51	uttaravedyante pariśrita uparavāṇāṃ vā somavikrayī kutsaḥ śūdro vā rohite carmaṇy ānaḍuhe prāggrīve lomato rājānaṃ nivapati
2.1.3.52	dakṣiṇataḥ prāṅmukham ano vimuñcati
2.1.3.53	śundha somam āpannaṃ nirasyeti somavikrayiṇaṃ preṣyati
2.1.3.54	nādhvaryuḥ somaṃ vicinuyād iti pratiṣiddhaṃ vicayanaṃ prekṣaṇaṃ ca
2.1.4.1	upamadhyamāyāṃ hiraṇyam ābadhyāsmāko 'sīti pariśritaṃ praviśanti
2.1.4.2	śukras te graha iti sahiraṇyena pāṇinābhimṛśati
2.1.4.3	prāgdaśe kṣaume rājānaṃ mimīta ṛjvībhir aṅgulībhir aṅguṣṭhena copasaṃyamya kaniṣṭhikāprabhṛtibhir ekaikayā kaniṣṭhikāto 'bhi tyaṃ devaṃ savitāram iti pañcakṛtvas tūṣṇīṃ pañcakṛtvo yayā prathamaṃ na tayā pañcamaṃ tayaivottamam
2.1.4.4	prajābhyas tveti bhūyāṃsam abhyūhati
2.1.4.5	prajās tvānuprāṇantv iti kṣauma uṣṇīṣeṇopanahyati lāṅgalabandham
2.1.4.6	eṣa te gāyatro bhāga iti me somāya brūtād eṣa te traiṣṭubho bhāga iti me somāya brūtād eṣa te jāgato bhāga iti me somāya brūtād eṣa ta ānuṣṭubho bhāga iti me somāya brūtād eṣa te pāṅkto bhāga iti me somāya brūtācchandomānāṃ sāmrājyaṃ gached iti me somāya brūtād iti yajamāno rājānam upatiṣṭhate
2.1.4.7	udakumbhe somavikrayī rājānam ādadhāti
2.1.4.8	somavikrayin somaṃ te krīṇānīty āmantrayate // krīṇīhīti pratyāha
2.1.4.9	kalayā te krīṇānīti yathāmnātam ekaikena paṇate // bhūyo vā ataḥ somo rājārhatīti pratyāha
2.1.4.10	iyaṃ gaus tayā te krīṇānīti tasyā rūpaṃ tasyā varṇaṃ tasyā ātmā tasyāḥ prajās tasyāḥ paya iti // krīta iti pratyāha
2.1.4.11	yathāmnātaṃ somakrayaṇān apākaroti // śukraṃ te śukra śukreṇeti hiraṇyaṃ tapasas tanūr asīty ajāṃ pratyāchidya somakrayaṇāt suvāṅ nabhrāḍ ity anudiśati
2.1.4.12	somavikrayiṇe kiṃcid dadyāt
2.1.4.13	kṛṣṇaśuklayor ūrṇāstukayor asme jyotir iti śuklāṃ yajamānāya prayachati / tāṃ pavitrasya nābhiṃ kuryāt
2.1.4.14	idam ahaṃ sarpāṇāṃ dandaśūkānāṃ grīvā upagrathnāmīti kṛṣṇāyā granthiṃ kṛtvā somavikrayiṇi tama iti tam abhinyasyet
2.1.4.15	svajā asīti rājānam ādatte
2.1.4.16	āhriyamāṇe yajamāno 'pāvṛtyopaviśati
2.1.4.17	mitro na ehīti japati
2.1.4.18	vastrāntam utkṛṣyendrasyorum āviśeti dakṣiṇasminn ūrāv āsādayati
2.1.4.19	ud āyuṣety ādāyottiṣṭhati
2.1.4.20	urv antarikṣaṃ vīhīty ano 'bhipravrajya pūrvārdhe nīḍe 'dityās tvag asīti kṛṣṇājinam āstṛṇāti
2.1.4.21	adityāḥ sada āsīdeti tasmin rājānam āsādayati
2.1.4.22	astabhnād dyām ity ana upatiṣṭhate
2.1.4.23	vaneṣu vy antarikṣam ity ano vāsasā paryāṇahyati
2.1.4.24	dhūr asīti dhuram abhimṛśaty uttarāṃ ca
2.1.4.25	udaṅṅ atikramya vāruṇam asīty uttarām īṣām ārabhya japati
2.1.4.26	varuṇas tvottabhnātv ity upastabhnoti
2.1.4.27	usrāv etaṃ dhūrvāhau yujyethām anaśrū avīrahaṇau brahmacodanau yajñasyāyuḥ pratirantau svasti yajamānasya gṛhān gachatam iti dhuryāv upājate
2.1.4.28	varuṇasya skambho 'sīti yunakty evam uttaram
2.1.4.29	dakṣiṇaṃ chadirantam ārabhya somāya krītāya prohyamāṇāyānubrūhīty anuvācayati
2.1.4.30	triranūktāyāṃ subrahmaṇya subrahmaṇyām āhvayeti preṣyati
2.1.4.31	pracyavasva bhuvanaspata iti prāṅ abhiprayāya pradakṣiṇam āvartayati
2.1.4.32	pūrvaḥ paretya mahad āhavanīye 'bhyādadhāti
2.1.4.33	agreṇa prāgvaṃśaṃ karṇagṛhītam ajam agnīṣomīyaṃ kālālaṃ pīvānam avasthāpayati
2.1.4.34	āsandīm udgṛhṇāty ukhadaghnapādām aratnimātrāṃ muñjair vyutām audumbarīm
2.1.4.35	namo mitrasyety ohyamāne yajamāno japati
2.1.4.36	agreṇa prāgvaṃśaṃ vāruṇam asīty udaṅmukham ano 'vasthāpayati
2.1.4.37	varuṇas tvottabhnātv ity upastabhnoti
2.1.4.38	varuṇasya skambhasarjanam asīti dakṣiṇāṃ śamyām utkarṣati
2.1.4.39	vicṛtto varuṇasya pāśa iti yoktrapāśaṃ viṣyati
2.1.4.40	pratyasto varuṇasya pāśa iti pratyasyati
2.1.4.41	namo varuṇasya pāśāyeti namas karoti
2.1.5.1	ātithyāyedhmābarhiḥ saṃnahyati yathā paśubandhe
2.1.5.2	siddham ā nirvapaṇāt
2.1.5.3	patny avadhārayed yasmān nirvapet
2.1.5.4	sāvitrādibhir agnes tanūr asītiprabhṛtibhiḥ pañcakṛtvo nirvapati / vaiṣṇavaṃ navakapālam
2.1.5.5	siddham ā haviṣkṛṭaḥ
2.1.5.6	haviṣkṛtā vācaṃ visṛjyottaram anaḍvāhaṃ vimuñcati / tam adhvaryave dadāty anaś ca
2.1.5.7	dīkṣitasaṃcareṇātihṛtya dakṣiṇata āhavanīyasya vāruṇam asīty āsandīm avasthāpayati
2.1.5.8	varuṇo 'si dhṛtavrata iti rājānam upāvaharati savyām īṣāṃ prati sārdhaṃ kṛṣṇājinena ca
2.1.5.9	dīkṣitasaṃcareṇātihṛtya dakṣiṇata āhavanīyasya varuṇasya ṛtasadanam āsīdety āsandyāṃ rājānam āsādayati
2.1.5.10	varuṇāya tveti vāsasā prachādayati
2.1.5.11	śūrpādānaprabhṛti siddham ājyagrahebhyaḥ
2.1.5.12	caturgṛhītāny ājyāni
2.1.5.13	siddham ābhimarśanāt
2.1.5.14	prāg abhimarśanān nirmanthena pracarati
2.1.5.15	saṃbhārayajurbhir abhimarśayati
2.1.5.16	siddham ā pravarāt
2.1.5.17	pravṛte 'nanuyājāsu saṃmārgaṃ visraṃsyābhyukṣya vraje paregoṣṭhe vodasyati
2.1.5.18	samānayanavelāyām aupabhṛtaṃ juhvāṃ sarvam ānīya nopabhṛtaṃ pratyabhighārayati
2.1.5.19	sviṣṭakṛtā pracarya srucau vimucya bahirvedi nirasyati
2.1.5.20	na prāśitram avadyati na yajamānabhāgam
2.1.5.21	iḍāntā saṃtiṣṭhata iḍāntā saṃtiṣṭhate
2.2.1.1	tānūnaptraṃ gṛhṇāti kāṃsye camase vā
2.2.1.2	āpataye tvā gṛhṇāmi paripataye tvā gṛhṇāmi tanūnaptre tvā gṛhṇāmi śakmane śākvarāya śakmanā ojiṣṭhāya tvā gṛhṇāmīty etair dhrauvaṃ catur ānayati
2.2.1.3	paścād āhavanīyasya tānūnaptram upayanty ṛtvijo yajamānaś ca
2.2.1.4	yugapat samavamṛśyānādhṛṣṭam asīti japanti yo nas tan napād iti ca
2.2.1.5	prajāpatau tvā manasi juhomi svāheti yajamānas trir avajighrati
2.2.1.6	avāntaradīkṣām upaiti
2.2.1.7	agne vratapate yā mama tanūr eṣā sā tvayīti samidham ādadhāty agne vratapate yā tava tanūr iyaṃ sā mayīti japati
2.2.1.8	saha nau vratapata iti mekhalāṃ samāyamya sādhīyo 'ṅgulīr nyañcati / tūṣṇīṃ patnī yoktraṃ samāyamya sādhīyo nyañcati
2.2.1.9	gārhapatye madantīr adhiśritya taptasyodakārthān kurvanti
2.2.1.10	yatrājyebhyo 'dhi rājānam upacareyuḥ prakṣālayeran pāṇīn rājño vādhyājyāni
2.2.1.11	agnīn madanty āpā ity adhvaryur āvedayati // madanti devīr amṛtā ṛtāvṛdha ity āgnīdhraḥ // tābhir ādravety adhvaryuḥ
2.2.1.12	brahmā rājānaṃ visraṃsya hiraṇyam avadadhāty āpyāyanāyāṃśuraṃśuṣ ṭe deva somety ārabhya japanty ṛtvijo yajamānaś ca
2.2.1.13	prastare pāṇīn nidhāya nihnavate nīcaḥ savyān uttānān dakṣiṇān nīco dakṣiṇān uttānān savyān āparāhṇikyām eṣṭā rāyā eṣṭā vāmānīti japanti
2.2.1.14	pravargyeṇa pracaryopasadā pracaranti yadi pravṛñjanti
2.2.1.15	sakṛtstīrṇaṃ barhir ātithyāyām upasatsu cānyat prastarāt
2.2.1.16	daśadārvidhmaṃ saṃnahyati
2.2.1.17	pātrāṇi prayunakti sruvatṛtīye srucāv ājyasthālīṃ sphyaṃ vedaṃ ca
2.2.1.18	siddham ā saṃsādanāt
2.2.1.19	yajurutpūtābhiḥ pātrāṇi prokṣyājyaṃ nirupya paryagniṃ karoti
2.2.1.20	stīrṇaṃ barhiḥ śayāḥ paridhayaḥ
2.2.1.21	barhiṣo 'dhi stambayajur harati
2.2.1.22	prokṣaṇīr āsādayedhmam upasādaya srucau saṃmṛḍḍhy ājyenodehīti saṃśāsti
2.2.1.23	dakṣiṇataḥ prokṣaṇīṣv akṛtsnasaṃsthānāṃ praṇītā apavarjayati
2.2.1.24	siddham ājyagrahebhyaḥ
2.2.1.25	aṣṭau kṛtvo juhvāṃ gṛhṇāti catur upabhṛti
2.2.1.26	idhmaṃ prokṣya mūladeśe barhiṣaḥ pradakṣiṇaṃ prokṣaṇīr ninayati
2.2.1.27	idhmadārv ādāya vidhṛtyoḥ prastaraṃ sādayati
2.2.1.28	ājyāni sādayati sruvatṛtīye srucāv ājyasthālīṃ sphyaṃ vedaṃ ca
2.2.1.29	siddham ā samindhanāt
2.2.1.30	trir idhmam ādadhāti
2.2.1.31	siddham ā saṃpraiṣāt
2.2.1.32	agnim agnīt triḥ saṃmṛḍḍhi sīda hotar iti preṣyati
2.2.1.33	lupyate sraucaḥ pravaraś ca
2.2.1.34	ghṛtavatī adhvarya ity ucyamāne srucāv ādāya dakṣiṇātikramya yathādevatam anuvācayati
2.2.1.35	agniṃ pūrvārdhe yajati madhye somam aupabhṛtaṃ juhvāṃ sarvam ānīya viṣṇuṃ paścārdhe
2.2.1.36	srucau vimucya bahirvedi nirasyati
2.2.1.37	rājānam āpyāyya nihnuvate
2.2.1.38	brahmā rājānam upanahyati
2.2.1.39	prastaraṃ vidhṛtī ādāya sruveṇopasado juhoti // yā te agne 'yāśayeti prathame 'hani yā te agne rajāśayeti madhyame yā te agne harāśayety uttame // tanūr varṣiṣṭheti sarvatrānuṣajati
2.2.1.40	samayāhavanīyaṃ prastaram atiharan subrahmaṇya subrahmaṇyām āhvayāgnīd devapatnīr vyācakṣveti preṣyati
2.2.1.41	gārhapatyānte devapatnīr āgnīdhro vyācaṣṭe // vāg vāyoḥ patnī pathyā pūṣṇaḥ patnīti sarvatrānuṣajati
2.2.1.42	pūrvāhṇe pravargyopasadbhyāṃ pracaraty aparāhṇe ca
2.2.1.43	antaropasadau vratayato yathākālaṃ sāyam
2.2.1.44	evaṃ tryaham upasadbhiś caranti
2.2.1.45	tānūnaptraṃ vrate prayachati
2.2.1.46	yā te agne rudriyā tanūr iti vratayati
2.2.1.47	taptavratau bhavataḥ
2.2.1.48	vratya vācaṃ yacha patni vācaṃ yacheti yathākālaṃ vrataprado vācaṃ yamayati
2.2.1.49	catuḥstane prathame 'hani tristanadvistane madhyama ekastana uttame
2.2.1.50	upasadvṛddhau stanavyūhau vivardhayetaupasadāṃś ca homān
2.2.1.51	madhyamāyām upasadi pūrvāhṇikīṃ kṛtvā yūpam achaiti
2.2.1.52	agreṇa prāgvaṃśaṃ triṣu prakrameṣv aparimite vāvakāśe pṛṣṭhyāśaṅkuṃ nihatya vedādānaprabhṛti vediṃ vidadhāti / ṣaṭtriṃśat prakramā prācītyāmnātaṃ pramāṇam
2.2.1.53	uparavadeśāt stambayajur harati
2.2.1.54	daśapadām uttaravediṃ niḥsāraṇāntāṃ kurvīta
2.2.1.55	uttamāyām upasadi pūrvāhṇikīṃ kṛtvā śākhām achaiti
2.2.2.1	ardhavrate pradāya sadyaḥ kuryād āparāhṇīkīm
2.2.2.2	utsādya gharmapātrāṇy agnīṣomīyāyaupasadaṃ barhiḥ śulbaprabhṛtinā kalpena saṃnahyati
2.2.2.3	idhme paridhīn upasaṃnahyati
2.2.2.4	uttaravedeḥ prokṣaṇaprabhṛti siddham ā purṇāhuteḥ
2.2.2.5	vedyāṃ padāni lobhayante yāvanto dakṣiṇatas tāvanta uttarataḥ
2.2.2.6	avyatikrāmantaḥ pṛṣṭhyāṃ parāñco 'bhyavasarpanti
2.2.2.7	utkare lobhanāni pravidhyanti
2.2.2.8	nāprokṣitām ākrāmanti
2.2.2.9	uttaraṃ parigrāhaṃ parigṛhya pratyavamṛjyāgreṇa pṛṣṭhyāśaṅkuṃ tiryañcaṃ sphyaṃ stabdhvā prokṣaṇīr āsādayedhmābarhir upasādaya srucaḥ saṃmṛḍḍhy ājyenodehīti saṃśāsti
2.2.2.10	dakṣiṇataḥ prokṣaṇīr āsādyottaram idhmābarhir upasādayati
2.2.2.11	udīraṇaprabhṛti siddham ā barhiṣaḥ prokṣaṇāt
2.2.2.12	idhmābarhir nidhāya saṃtatām ulaparājiṃ stṛṇāti pṛṣṭhyāśaṅkor adhy ottaravedeḥ
2.2.2.13	havirdhānayoḥ prathamakṛtān granthīn visraṃsya prakṣālyābhyajyābhinahyābhitaḥ pṛṣṭhyām aratnimātre 'vasthāpayanti / bahirvedi cakrāṇy antarvedy upastambhanāni
2.2.2.14	yuñjate mana uta yuñjate dhiya iti śālāmukhīye juhoti
2.2.2.15	havirdhānayor dakṣiṇe 'kṣadhurau rājakrayaṇīpadārdhena devaśrutau deveṣv āghoṣethām iti patny upānakti trir anyāṃ trir anyāṃ prācīm anivartayantī
2.2.2.16	havirdhānābhyāṃ pravartyamānābhyām anubrūhīty anuvācayati
2.2.2.17	trir anūktāyām apa janyaṃ bhayaṃ nudeti sachadiṣke pravartayanti
2.2.2.18	udgṛhṇanto 'varāvaram antarvedy avasthāpya ye dhurāv upāñjanti tayor vartmani vedisaṃdhau hiraṇyaṃ nidhāyābhijuhotīdaṃ viṣṇur vicakrama iti dakṣiṇasminn irāvatī dhenumatīty uttarasmin
2.2.2.19	udgṛhṇanto 'nuvrajanti
2.2.2.20	yady akṣa utkṣvedet suvāg āvada deva duryān iti japet
2.2.2.21	paścād uttaravedes triṣu prakrameṣv atra ramethāṃ varṣman pṛthivyā adhīti nabhyasthe 'vasthāpya paridadhāti
2.2.2.22	vaiṣṇavam asīty uttarām īṣām ārabhya japati
2.2.2.23	viṣṇus tvottabhnātv ity upastabhnoty evam uttaram
2.2.2.24	havirdhānayor īṣe dakṣiṇe methyāv upanihanti divo viṣṇa iti dakṣiṇāṃ viṣṇor nu kam ity uttarām
2.2.2.25	īṣe methyor nibadhnāti granthim akurvan
2.2.2.26	ā vām upastham adruheti prācīnavaṃśaṃ havirdhānaṃ minoti
2.2.2.27	viṣṇoḥ pṛṣṭham asīti madhye chadir ādadhāti / paścāt prathīyaḥ
2.2.2.28	pūrvārdhe chadir anteṣv aṃsadaghnīṃś catasraḥ sthūṇā nihatyodañcaṃ vaṃśam avadadhāty evaṃ paścād dhrasīyasīṣu
2.2.2.29	tejanyāṃ madhye darbhāṇāṃ varasaṃ karoti
2.2.2.30	darbhān pratyupakarṣaṃ rajjvānuparihāraṃ samasya tejanyantau viṣṇo rarāṭam asīti pūrvārdhe vaṃśe 'bhyādadhāti
2.2.2.31	pariśritya dakṣiṇasmin vaṃśānte tejanyāṃ darbhān ādhāya viṣṇoḥ śipre stha ity antau vyavāsyati
2.2.2.32	viṣṇoḥ syūr asīti pravayati
2.2.2.33	viṣṇor dhruvo 'sīti prathamaṃ granthiṃ karoti
2.2.2.34	āntāt pratiṣīvyet
2.2.2.35	aparaṃ vaṃśaṃ pratiṣīvya dvāryāḥ pratiṣīvyati
2.2.2.36	ūrdhvāḥ śamyā utkṛṣya saṃbadhnāti
2.2.2.37	vaiṣṇavam asi viṣṇave tveti saṃmitam abhimantryāhavanīyād yajamānaḥ prācas trīn prakramān prakramya pra tad viṣṇur iti japati
2.2.2.38	dakṣiṇasya havirdhānasya paścād upastambhanasya dviprādeśaṃ caturasraṃ vidhāya
2.2.3.1	uttarato gārhapatyasya devasya tvā savituḥ prasava ity abhrim ādatte
2.2.3.2	abhrir asi nārir asīty abhimantrayate
2.2.3.3	idam ahaṃ rakṣaso grīvā apikṛntāmīti dakṣiṇasmād aṃsād abhipradakṣiṇaṃ prādeśamātrān kuṣṭhāsūparavān parilikhati yathāyūpāvaṭaṃ bāhumātrān khanati
2.2.3.4	auparavāṇāṃ pāṃsūnām agreṇopastambhanaṃ bāhumātraṃ caturasraṃ kharaṃ karoti
2.2.3.5	avokṣya sikatābhiḥ prarocayati
2.2.3.6	bṛhann asi bṛhadrāya ity anupūrvaṃ khanati
2.2.3.7	samrāḍ asīti prathamam udvapati svarāḍ asīti dvitīyaṃ virāḍ asīti tṛtīyaṃ satrarāḍ asīti caturtham
2.2.3.8	bṛhann asi bṛhadrāya ity adhastāt saṃtṛdya sarvarāḍ asīti sarvān udvapati
2.2.3.9	uduptān utkare pravidhyati
2.2.3.10	saṃmṛśa ity uparavān saṃmṛśati
2.2.3.11	anumṛśataḥ pūrvayor dakṣiṇam anv adhvaryur aparayor uttaraṃ yajamānaḥ // kim atreti pṛchati bhadram ity adhvaryus tan nau saheti yajamāna / uttaram anv adhvaryur dakṣiṇayor aparaṃ yajamānaḥ // kim atreti pṛchati bhadram ity adhvaryus tan ma ity āha yajamānaḥ
2.2.3.12	uttarataḥ sadohavirdhānayoḥ samayārdhe catuḥsthūṇaṃ dakṣiṇādvāraṃ prāgvaṃśam āgnīdhraṃ minoti / tasyārdham antarvedy ardhaṃ bahirvedi
2.2.3.13	aparasmād vedyantāt triṣu prakrameṣv aparimite vāvakāśe sado vidadhāti navāratni prācīnaṃ trinavaṃ tiryak tasya madhye dakṣiṇataḥ pṛṣṭhyāyāḥ prakramamātra audumbaryai gartaṃ khanati yathā yūpāvaṭaṃ samānam ā staraṇāt
2.2.3.14	yajamānamātrīm audumbarīm ucchrīyamāṇām udgātānvārabhate
2.2.3.15	uñ śrayasva vanaspata ity ucchrayati
2.2.3.16	nitānas tvā māruto nihantv iti prākkarṇīm avadadhāti
2.2.3.17	brahmavaniṃ tvā kṣatravaniṃ paryūhāmīti pāṃsubhiḥ paryūhati
2.2.3.18	brahma dṛṃha kṣatraṃ dṛṃheti yajamāno dīkṣitadaṇḍena pradakṣiṇaṃ saṃmṛśati
2.2.3.19	apo 'nupariṣiñcati
2.2.3.20	antarā karṇau hiraṇyaṃ nidhāya ghṛtena dyāvāpṛthivī āpṛṇety abhijuhoti
2.2.3.21	ā mūlād avasrāvayati
2.2.3.22	udagvaṃśaṃ sado 'ntarmāyu minoti
2.2.3.23	audumbarī varṣiṣṭhā sthūṇānāṃ hrasīyasyo 'nyā antyā hrasiṣṭhāḥ
2.2.3.24	nava chadīṃṣy agniṣṭoma udaktūlāni pañcadaśokthye saptadaśātirātra ekaviṃśatiḥ sattrāhīnayor ekādaśa ṣoḍaśini vājapeye ca
2.2.3.25	viśvajanasya chāyāsīty audumbaryāṃ madhyamaṃ chadir ādadhāti / pūrvam ādhāyāparam ādadhāti / dakṣiṇair abhinidadhāty uttarāṇy upakarṣati
2.2.3.26	pari tvā girvaṇo gira iti pariśrayati
2.2.3.27	madhyamāparayoḥ saṃdhāv indrāya tvety ārabhya japati
2.2.3.28	indrasya syūr asīti pravayati
2.2.3.29	indrasya dhruvo 'sīti prathamaṃ granthiṃ karoti
2.2.3.30	āntāt pratiṣīvyet
2.2.3.31	aparān saṃdhīn pratiṣīvya dvāryāḥ pratiṣīvyati
2.2.3.32	aindram asīndrāya tveti saṃmitam abhimantrya prokṣaṇīḥ saṃskṛtya rakṣoghno vo valagaghnaḥ prokṣāmi vaiṣṇavān ity uparavān prokṣati
2.2.3.33	rakṣohaṇaṃ tvā valagahanam avasiñcāmīty adbhir ekaikam avasiñcati
2.2.3.34	rakṣohaṇaṃ tvā valagahanam avastṛṇāmīti darbhair ekaikam avastṛṇāti
2.2.3.35	audumbare 'dhiṣavaṇaphalake samopavṛkṇe paścātpurastāt pradhiprakāre bāhumātre / dvyaṅgulaṃ paścād asaṃhatam
2.2.3.36	atihṛtyāntareṇeṣe rakṣoghnī vāṃ valagaghnī upadadhāmīty uparaveṣūpadadhāti
2.2.3.37	rakṣoghnī vāṃ valagaghnī paryūhāmīti pāṃsubhiḥ paryūhati
2.2.3.38	adhivicayanasya carmaṇo 'dhiṣavaṇaṃ karoti
2.2.3.39	atihṛtyāntareṇeṣe rakṣohaṇaṃ tvā valagahanam āstṛṇāmīty adhiṣavaṇaphalakayor āstīrya lomataḥ kuṣṭhāḥ saṃbadhnāti
2.2.4.1	dakṣiṇata āgnīdhrasyāgnīdhrīyāya lakṣaṇaṃ karoti
2.2.4.2	uddhatyāvokṣya cātvālāt pāṃsūn nivapati
2.2.4.3	vyuhyāvokṣya sikatābhiḥ prarocayati
2.2.4.4	evaṃ dhiṣṇyān nivapati ṣaḍ antaḥsadasaḥ / pṛṣṭhyādeśe hotrīyaṃ bāhumātre paścād dvārasya dakṣiṇaṃ maitrāvaruṇīyaṃ yathainayoḥ samayārdha audumbarī bhaviṣyaty udīca itarān bāhumātrāntarān brāhmaṇāchaṃsyaṃ potrīyaṃ neṣṭrīyam achāvakyam
2.2.4.5	yāvati hotrīyād āgnīdhrīyas tāvati dakṣiṇataḥpurastān mārjālīyaḥ
2.2.4.6	dakṣiṇataś cātvālasyāntarvedy āstāvāya saṃstṛṇāti
2.2.4.7	uttarataś cātvālasya śāmitrāya lakṣaṇaṃ karoti
2.2.4.8	uddhatyāvokṣyānuparikrāmantau dhiṣṇyān upatiṣṭhete 'dhvaryur yajamānaś ca vibhūr asi pravāhaṇa itiprabhṛtibhir yathānyuptaṃ samrāḍ asītiprabhṛtibhir āhavanīyam āstāvam antarvedi tiṣṭhantau cātvālaṃ śāmitraṃ sada audumbarīṃ brahmalokam uttareṇāgnīdhrīyaṃ parikramya śālāmukhīyaṃ gārhapatyaṃ dakṣiṇāgniṃ // raudreṇānīkeneti sarvatrānuṣajati
2.2.4.9	tīrtham antarā cātvālam āgnīdhraṃ ca
2.2.4.10	na dhiṣṇyān vyaveyāt / adhvaryuś cet pratyaṅ dhiṣṇyān atikrāmed aindrīṃ nigadet
2.2.4.11	antarāgnīdhram āgnīdhrīyaṃ ca prāgvaṃśāya saṃcaraḥ
2.2.4.12	vediṃ stṛṇanti yathāpadalobhā dhātuśo dhunvanto vānapachādayanto dhiṣṇyān kharoparavottaravediṃ ca
2.2.4.13	ardhavrate pradāyottarata āhavanīyasyedhmābarhir upasādayati
2.2.4.14	pāṇī prakṣālayate 'dhvaryur yajamānaś ca
2.2.4.15	śālāmukhīye 'gnipraṇayanāny ādhāya prāgvaṃśe pāśukāni pātrāṇi prayunakti sruvād dakṣiṇāṃ srucaṃ pracaraṇīṃ / tasyāḥ prathamaṃ tūṣṇīṃ saṃmārjanam
2.2.4.16	siddham ājyagrahebhyaḥ
2.2.4.17	caturgṛhītāny ājyāni pṛṣadājyavanti gṛhṇāti
2.2.4.18	brahmaṇa upasthe rājānam ādadhāti yajamānāya vā
2.2.4.19	praitu brahmaṇaḥ patnī vediṃ varṇena sīdatv iti dīkṣitasaṃcareṇa patnīm abhyudānīyāthāham anugāminī sve loke viśa iheti paścād yajamānasyopaveśayati
2.2.4.20	caturgṛhītaṃ gṛhītvāgnīṣomābhyāṃ praṇīyamānābhyām anubrūhīty anuvācayati
2.2.4.21	trir anūktāyām agnipraṇayanāny udyachati
2.2.4.22	adhvaryur āgnīdhrāya pradāya prāgdaśena vāsasāmātyān yajamānaṃ ca prachādayanti
2.2.4.23	pumāṃso yajamānam anvārabhante striyaḥ patnīm
2.2.4.24	upasaṃyamya daśāṃ srugdaṇḍe tvaṃ soma tanūkṛdbhya iti juhoti // juṣāṇo aptur iti dvitīyām
2.2.4.25	eṣo 'ta ūrdhvaṃ gārhapatyo bhavati / tasya śītabhasmani padārdham upavapati
2.2.4.26	agnim agrato nayanti / yasyopasthe so 'nantarā rājānam anupaścād ājyāny āsandīṃ grāvavāyavyāni droṇakalaśam ajaṃ cāgnīṣomīyam anunayanti
2.2.4.27	uttareṇa sado yanti
2.2.4.28	āgnīdhrīye dhiṣṇye 'gniṃ nidhāyāgne nayety abhijuhoti
2.2.4.29	āgnīdhre yajñapātrāṇi sādayaty āsandīṃ grāvavāyavyāni droṇakalaśam ajaṃ ca badhnāti
2.2.4.30	brahmā rājānam ādāya paścād dhavirdhānayor avatiṣṭhate
2.2.4.31	ājyair uttaravedyanta uru viṣṇo vikramasvety āhavanīye hutvāgrāṇy upapāyya paścād uttaraveder ekavṛd barhiḥ stṛṇāti
2.2.4.32	siddham ājyānāṃ sādanāt
2.2.4.33	evā vandasveti pūrvayā dvārā yajamānaḥ prapadyate 'parayādhvaryū rājānam atiharati
2.2.4.34	urv antarikṣaṃ vīhīti dakṣiṇam ano 'bhipravrajya pūrvārdhe nīḍe 'dityās tvag asīti kṛṣṇājinam āstṛṇāti
2.2.4.35	adityāḥ sada āsīdeti tasmin rājānam āsādayati
2.2.4.36	deva savitar eṣa te soma iti japaty etat tvaṃ deva someti yajamānaḥ
2.2.4.37	idam ahaṃ manuṣyān ity uktvāvartate
2.2.4.38	namo devebhya iti namaskaroti
2.2.4.39	nirvaruṇasya pāśād iti niḥsarpati
2.2.4.40	svar abhivyakśam ity abhivīkṣate 'gnim ādityaṃ vā
2.2.4.41	agne vratapate yā tava tanūr mayy abhūd eṣā sā tvayīti samidham ādadhāti
2.2.4.42	agne vratapate yā mama tanūs tvayy abhūd iyaṃ sā mayīti japati
2.2.4.43	punar nau vratapata iti vratāni visṛjate
2.2.4.44	kṛṣṇājina āsīta / yajuṣā kaṇḍūyeta / haviṣyaṃ patnī prāśnīyāddhavirucchiṣṭaṃ yajamānaḥ
2.2.4.45	agreṇa havirdhāne 'pareṇa srugdaṇḍān dakṣiṇātikramyāparo brahmaṇa upaviśaty eṣa saṃcaraḥ
2.2.5.1	ṣaḍḍhotā pāśuky ārambhaṇīyā dakṣiṇādānaṃ parāṅgabhūteṣu nivarteta
2.2.5.2	dīkṣitasya cet prāk krayād yūpam achaiyāt
2.2.5.3	sruvam araṇī cādāya yūpasyānte 'gniṃ mathitvā yūpāhutiṃ juhuyāt
2.2.5.4	krīte ced āhavanīye hutvā yūpāvatāprabhṛti siddham opākaraṇāt
2.2.5.5	agnīṣomīyam ajam upākaroti
2.2.5.6	siddham ā pravarāt
2.2.5.7	pravṛte maitrāvaruṇāya dīkṣitadaṇḍaṃ prayachati
2.2.5.8	siddham ā vapāyā homāt
2.2.5.9	hutāyāṃ vapāyāṃ cātvāle mārjayitvā subrahmaṇya subrahmaṇyām āhvayeti preṣyati / pitāputrīyāṃ subrahmaṇyām āhvayati
2.2.5.10	nāgnīṣomīye hṛdayaśūlaṃ karoti na savanīye
2.2.5.11	na svarum anupraharati
2.2.5.12	nāntarāpo devayajanaṃ ca panthā vyaveyāt
2.2.5.13	prāg astamayān niṣkramya vasatīvarīr gṛhṇāti
2.2.5.14	vahantīnāṃ pratīpastiṣṭhan haviṣmatīr imā āpa iti pratīpaṃ kalaśam upamārayati chāyātapayoḥ saṃdhāv apidhāya darbhaiḥ pāṇinā vā
2.2.5.15	agner vo 'pannagṛhasya sadasi sādayāmīti paścāc chālāmukhīyasya sādayati
2.2.5.16	yady astamitaḥ syāt somayājinaḥ kumbhād gṛhṇīyāt
2.2.5.17	somayājinaṃ cen na vindeddhiraṇyaṃ haste syād agnim upariṣṭād dhārayeyur atha gṛhṇīyāt
2.2.5.18	yad dakṣiṇāsv adāsyan syāt tasyādhvaryave varaṃ dadyāt
2.2.5.19	paśupuroḍāśaprabhṛti siddham ā paśviḍāyāḥ
2.2.5.20	dakṣiṇena havirdhānamārjālīyamaitrāvaruṇīyānām atihṛtya hotre paśviḍāṃ prayachati
2.2.5.21	siddham opayaḍbhyaḥ
2.2.5.22	śāmitrīyād aṅgārān āgnīdhro hotrīye nivapati
2.2.5.23	iḍāpathena gudajāghanī harati
2.2.5.24	siddham ā saṃsrāvabhāgebhyaḥ
2.2.5.25	sarvāḥ srucaḥ saṃpragṛhṇāti
2.2.5.26	naktaṃ patnīsaṃyājāntaḥ saṃtiṣṭhate
2.2.5.27	pāśubnadhikam idhmābarhiḥ saṃnahyati
2.2.5.28	yā yajamānasya vratadhuktām āśire duhanti yā pantyās tāṃ maitrāvaruṇyai payasyāyai yā pravargyasya tāṃ dadhigharmāya
2.2.5.29	payāṃsi viśiṣya nidadhyād dadhi dadhigrahāya / śṛtaśītaṃ maitrāvaruṇāya / hiraṇyaśakalau śukrāya / saktūn manthine / taptātaṅkyaśītātaṅkye dadhinī ādityagrahāya / dhānā hāriyojanāya
2.2.5.30	āgnīdhre yajñapātrāṇi vāsayati / tasmin yajamāno jāgrad upavasati prāgvaṃśe patnī
2.2.5.31	niśāyāṃ vasatīvarīḥ pariharati / nādīkṣitam abhiparihareyuḥ
2.2.5.32	antarvedi tiṣṭhed yajamānaḥ patnī ca
2.2.5.33	pūrvayā dvārā praviśya vasatīvarīr gṛhṇāti
2.2.5.34	apareṇa vihāraṃ dakṣiṇātikramya pūrvayā dvārā niḥsṛtya dakṣiṇena sadomārjālīyahavirdhānaṃ gatvendrāgnyor bhāgadheyīḥ stheti dakṣiṇasyām uttaravediśroṇau sādayati / yathetaṃ pratyetya pūrvayā dvārā niḥsṛtyottareṇa sadaāgnīdhrīyahavirdhānaṃ gatvā mitrāvaruṇayor bhāgadheyīḥ sthety uttarasyām uttaravediśroṇau sādayati viśveṣāṃ devānām ity āgnīdhre // sumnāyuva iti sarvatrānuṣajati
2.2.5.35	subrahmaṇya subrahmaṇyām āhvayeti preṣyati / pitāputrīyāṃ subrahmaṇyām āhvayatyāhvayati
2.3.1.1	upatiṣṭhate vyuchantyām aindryā sada āgneyyāgnīdhraṃ vaiṣṇavyā havirdhānam
2.3.1.2	āsanyān mā mantrāt pāhi purā kasyāś cid abhiśastyā ity āgnīdhrīye juhoti
2.3.1.3	uttarata āhavanīyasyedhmābarhir upasādayati
2.3.1.4	pāṇī prakṣālayate 'dhvaryuḥ pratiprasthātā ca
2.3.1.5	paścād āgnīdhrīyasya pāśukāni pātrāṇi prayunakti prāgvaṃśe 'parāṇi / sruvād dakṣiṇāṃ srucaṃ pracaraṇīṃ tasyāḥ prathamaṃ tūṣṇīṃ saṃmārjanam
2.3.1.6	agne tvaṃ pārayety etayā sruca upatiṣṭhate
2.3.1.7	siddham ājyagrahebhyaḥ
2.3.1.8	yathā pūrvedyur āgnīdhrīye tu srucāṃ saṃmārjanam ājyānāṃ grahaṇaṃ ca
2.3.1.9	uttaravedyanta ājyāny abhyudāharanti
2.3.1.10	udīraṇaprabhṛti siddham ā staraṇāt
2.3.1.11	barhiṣa itarārdhaṃ saprastaraṃ dakṣiṇataḥpurastāt kharasya stīrtvā tasmin srucaḥ sādayati
2.3.1.12	yunajmi te pṛthivīṃ jyotiṣā saheti dhruvām abhimṛśati yunajmi vāyum antarikṣeṇa tena sahety upabhṛtaṃ yunajmi vācaṃ saha divā saha sūryeṇa tena saheti juhūṃ yunajmi tisro vivṛtaḥ sūryasya ta iti sarvāḥ
2.3.1.13	vāyavyāny ūrdhvapātrāṇi prādeśamātrāṇi saṃsaktamadhyāni tṛtīyoduptāni
2.3.1.14	ko vo yunakti sa vo yunaktv iti khare pātrāṇi prayunakti / dakṣiṇasminn aṃse dadhigrahapātram audumbaraṃ catuḥsrakty uttarasminn upāṃśvantaryāmayor dakṣiṇam upāṃśupātraṃ tayor madhya upāṃśusavanaṃ grāvāṇam
2.3.1.15	aparāṇi dvidevatyapātrāṇi parisragaindravāyavasyājāgalaṃ maitrāvaruṇasya vikarṇam āśvinasya / dakṣiṇottare śukrāmanthinor bailvaṃ śukrasya dakṣiṇaṃ vaikaṅkatam uttaraṃ manthina / āśvatthe ṛtupātre aśvaśaphabudhne yathā srugubhayatomukhe tayor dakṣiṇam adhvaryupātram uttaraṃ pratiprasthātur dakṣiṇasyāṃ śroṇāv āgrāyaṇasthālīm uttarasyām ukthyasthālīm ukthyapātraṃ ca tribhṛṣṭhy aśvaśaphabudhnam agreṇopastambhanam ādityasthālīm ādityapātraṃ cāṣṭābhṛṣṭi / khādiraṃ ṣoḍaśipātraṃ catuḥsrakti
2.3.1.16	vāyav āyāhi darśateme somā araṃkṛtāḥ / teṣāṃ pāhi śrudhī havam / iti vāyavyāny upatiṣṭhate
2.3.1.17	uttarasya havirdhānasyāgreṇopastambhanaṃ dhruvasthālīm
2.3.1.18	dakṣiṇasya havirdhānasya paścādakṣaṃ satsaruṃ droṇakalaśaṃ / tasminn avadadhāti pariplavāṃ srucam adaṇḍikāṃ / daśāpavitre ca śuklānām ūrṇānām amātyote yajamānasyāratnimātraṃ pavitraṃ prādeśamātrī daśā
2.3.1.19	uttarasyādhastāt savanīyakalaśān prayunakti sthaviṣṭhaṃ prātaḥsavanikaṃ paścārdhaṃ pūrvaṃ mādhyaṃdinīyaṃ pūrvārdhaṃ tārtīyasavanikam agniṣṭome hrasiṣṭham ukthyād ūrdhvaṃ varṣiṣṭhaṃ / nīḍa ādhavanīyaṃ / pradhure pūtabhṛtam
2.3.1.20	dakṣiṇasyāvālambe daśa camasān naiyagrodhān rauhitakān vā nānālakṣaṇān tsarumataḥ
2.3.1.21	rakṣoghno vo valagaghnaḥ saṃsādāmi vaiṣṇavān ity adhiṣavaṇe pañca grāvṇaḥ prayunakti teṣām upalaḥ sthaviṣṭho madhye 'bhimukhān itarān
2.3.1.22	vāsasā rājānam atihṛtyāntareṇeṣe hṛde tvā manase tveti grāvasūpāvaharati
2.3.1.23	saptahotrā yajamāno 'bhimṛśati
2.3.1.24	vyuṣṭāyāṃ purā vācaḥ pravaditoḥ prātaranuvākam upākaroti
2.3.2.1	devebhyaḥ prātaryāvabhyo 'nubrūhi brahman vācaṃ yacha subrahmaṇya subrahmaṇyām āhvaya pratiprasthātaḥ savanīyān nirvapasveti preṣyati
2.3.2.2	prāgvaṃśe pratiprasthātā savanīyān nirvapatīndrāya harivate yavān dhānābhya indrāya pūṣaṇvate karambhāyendrāya sarasvatīvate bhāratīvate parivāpāyendrāya vrīhīn puroḍāśāya
2.3.2.3	aṣṭākapālaḥ pātaḥsavanika ekādaśakapālo mādhyaṃdinīyo dvādaśakapālas tārtīyasavanikaḥ
2.3.2.4	ekadugdha āmikṣāṃ karoti / nottarayoḥ savanayoḥ payasyā
2.3.2.5	siddham ādhiśrayaṇāt
2.3.2.6	bhṛjyamānāsu paryagniṃ karoti
2.3.2.7	dhānānāṃ dvibhāgaṃ pinaṣṭi
2.3.2.8	abhūd uṣā ruśat paśur ity ucyamāne śṛṇotv agniḥ samidhā havaṃ ma iti pracaraṇyā juhoti
2.3.2.9	tasyāṃ punar gṛhītvāpa iṣya hotar maitrāvaruṇasya camasādhvarya ādravaikadhanina eta neṣṭaḥ patnīm abhyudānaya pratiprasthātar vasatīvarīṇāṃ hotṛcamasaṃ pūrayitvā dakṣiṇena hotāram abhiprayamya cātvālānte pratyupāsveti preṣyati
2.3.2.10	yathāpreṣitaṃ cātvālam abhyudāyanti
2.3.2.11	ekadhanina iti savanīyakalaśānāṃ saṃpraiṣaḥ
2.3.2.12	pratiprasthātā vasatīvarīṇāṃ hotṛcamasaṃ pūrayitvā dakṣiṇena hotāram abhiprayamya cātvālānte kāṅkṣati
2.3.2.13	ehy udehy agniṣ ṭe agraṃ nayatāṃ vāyuṣ ṭe madhyaṃ nayatāṃ rudrāvasṛṣṭā yuvā nāmāsi namas te astu mā mā hiṃsīr iti neṣṭā patnīm abhyudānayati pānnejanapāṇinīm
2.3.2.14	yatra hotuḥ prātaranuvākam anubruvata upaśṛṇuyāt tad apo 'dhvaryur vahatīnāṃ gṛhṇīyāt
2.3.2.15	yadi dūre syuś cātvālānte gṛhṇīyāt
2.3.2.16	apsu tṛṇaṃ prāsya devīr āpo apāṃ napād ity abhijuhoti
2.3.2.17	kārṣy asīti darbhair āhutim apaplāvayati
2.3.2.18	maitrāvaruṇacamase darbhān antardhāya samudrasya vo 'kṣityā unnaya iti pratīpaṃ camasam upasārayati
2.3.2.19	evam anupūrvaṃ savanīyakalaśān
2.3.2.20	tūṣṇīṃ pānnejanaṃ vasūnāṃ rudrāṇām ity abhimantrya patnyai prayachati
2.3.2.21	adhi cātvālaṃ maitrāvaruṇacamasīyānāṃ hotṛcamasīyāsv avanayati hotṛcamasīyānāṃ maitrāvaruṇacamasīyāsu
2.3.2.22	yathādhuraṃ dhuro dhūrbhiḥ kalpantām iti pracaraṇyā camasau samanakti
2.3.2.23	aparayā dvārā patnī sadaḥ praviśya vasavo rudrā ādityā iti paścān neṣṭrīyasya sādayati pānnejanam
2.3.2.24	havirdhānam abhyudānayanty agrato maitrāvaruṇacamasīyā hotṛcamasīyā vasatīvarīr anupūrvaṃ savanīyakalaśān
2.3.2.25	aver apo 'dhvaryāu iti ced dhotā pṛched utem anannamur utemaṃ paśyeti pratibrūyāt
2.3.2.26	pracaraṇyāgniṣṭome yam agne pṛtsu martyam iti kratukaraṇiṃ juhoti
2.3.2.27	etenokthye paridhim añjyād etena ṣoḍaśini rarātīṃ droṇakalaśaṃ vopaspṛśet
2.3.2.28	havirdhāne pracaraṇīm ādhāya pradhure vaitaj japan havirdhānaṃ prapadyetātirātre vājapeye 'ptoryāmṇi
2.3.2.29	audumbare pavitravaty upayāmagṛhīto 'si prajāpataye tveti dadhigrahaṃ gṛhṇāti
2.3.2.30	asanno hūyate
2.3.2.31	dakṣiṇena hotur gachati
2.3.2.32	uttareṇābhiprayamya grahaṃ dakṣiṇaṃ paridhisaṃdhiṃ pratyavasthāya yena prajā achidrā ity abhijuhoti
2.3.2.33	tisro jihvasyety upatiṣṭhate
2.3.2.34	pratiparikramya yathāsthānaṃ pātraṃ sādayati
2.3.2.35	uduhyādhavanīyaṃ maitrāvaruṇacamasīyā avanīya prātaḥsavanikam avanayati
2.3.2.36	uttarasya havirdhānasya dakṣiṇasyā akṣadhuro 'dhastād vasatīvarīḥ sādayaty uttarau savanīyakalaśau / dakṣiṇasyottarasyā adhastād dhotṛcamasaṃ sādayitvā tasmin nigrābhyāḥ stheti yajamānaṃ vācayati
2.3.3.1	devasya tvā savituḥ prasava ity upāṃśusavanam ādatte
2.3.3.2	grāvāsīty abhimantrya vācaṃ yachati
2.3.3.3	visraṃsya rājānam indrāya tvā suṣuttamam iti sahiraṇyena pāṇinābhimṛśati
2.3.3.4	upāṃśusavanam upale nidhāya tasmin rājānaṃ sarvaṃ mimīta indrāya tvābhimātighna itiprabhṛtibhiḥ pañcakṛtvo yathā kraye
2.3.3.5	śvātrāḥ stha vṛtratura iti hotṛcamasād upasṛjya yat te soma divi jyotir ity abhimarśanena satanuṃ karoti
2.3.3.6	pratiprasthātālpīyo 'rdhaṃ rājño vāsasoddhṛtya kṛṣṇājine nidadhāti
2.3.3.7	avīvṛdhaṃ vo manasā sujātā ṛtaprajātā bhaga id vaḥ syāma / indreṇa devīr vīrudhaḥ saṃvidānā anumanyantāṃ savanāya somam // iti rājānaṃ niryātya dvau dvau ṣaḍ aṃśūn apāyātayati
2.3.3.8	tūṣṇīṃ hotṛcamasād upasṛjya mā bhair mā saṃvikthā ity upāṃśusavanam udyamya japati
2.3.3.9	dhiṣaṇe īḍite īḍethām ity adhiṣavaṇaphalake abhimantrayate
2.3.3.10	yo 'bhiṣutasya prathamo 'ṃśuḥ parāpated ā māskān saha prajayā saha paśubhiḥ saha rāyaspoṣeṇendriyaṃ me vīryaṃ mā nirvadhiṣṭeti tam abhimantrya pratyāharati
2.3.3.11	mūle 'bhiṣuṇoti / yadi mūlaṃ na vindet tṛṇaṃ dāru vāntardadhyāt
2.3.3.12	aṣṭau kṛtvo 'bhiṣutya vācaspataye pavasvety upāṃśupātre 'ñjalinā tṛtīyagraham ānayaty evam ekādaśakṛtvo 'bhiṣutyaivaṃ dvādaśakṛtvaḥ
2.3.3.13	avagṛhītānāṃ pratiprasthātāsicyamāne dvau dvāv aṃśū antardadhāti
2.3.3.14	madhumatīr nā iṣas kṛdhīti japati
2.3.3.15	svāṃkṛto 'sīty ādāyottiṣṭhati
2.3.3.16	urv antarikṣaṃ vīhīti vrajati
2.3.3.17	dakṣiṇena hotur gachati
2.3.3.18	uttareṇābhiprayamya grahaṃ dakṣiṇaṃ paridhisaṃdhiṃ pratyavasthāya viśvebhya indriyebhya iti juhoti
2.3.3.19	yato hutaṃ tataḥ pātrasyordhvam unmṛjyād vṛṣṭikāmasya devebhyas tvā sarīcipebhya iti madhyamasya paridheḥ paścād ūrdhvam unmṛjyād avṛṣṭikāmasyāntarataḥ pātrasyāvamṛjyāt paridher antarato 'vamṛjyāt
2.3.3.20	āgrāyaṇasthālyāṃ saṃpātam avanayati
2.3.3.21	prāṇāya tvety upāṃśupātraṃ sādayati / tasminn aṃśum avadadhāti
2.3.3.22	yat te somādābhyam ity avagṛhītānāṃ pratiprasthātāṃśuṣu dvaudvāv aṃśū pratyavasṛjati
2.3.4.1	abhiṣavāyopaviśanty adhiṣavaṇasya dakṣiṇataḥ pratiprasthātā paścād yajamāna uttarato 'dhvaryuḥ purastād unnetā
2.3.4.2	tūṣṇīṃ hotṛcamasād upasṛjya grāvabhir abhiṣuṇvanti
2.3.4.3	tato nigrābham upaiti
2.3.4.4	abhiṣutān aṃśūn prāg apāg adharāg udag iti hotṛcamase pariplāvayati
2.3.4.5	prapīḍya pratyāharati
2.3.4.6	ata ūrdhvam unnetā vasatīvarīṇām upasṛjati
2.3.4.7	abhiṣuṇvanti
2.3.4.8	punar nigrābham upaiti
2.3.4.9	tataḥ saṃbharati
2.3.4.10	prapīḍyonnetādhavanīye pariplāvayati
2.3.4.11	tato dohayati
2.3.4.12	abhiṣutaṃ hotṛcamase 'vanīya pūrṇasya prātaḥsavanike 'vanayati
2.3.4.13	prāpīḍyonnetādhiṣavaṇe nivapaty upasṛjati
2.3.4.14	abhiṣuṇvanti
2.3.4.15	catur nigrābham upaiti / triḥ saṃbharati
2.3.4.16	yadi navakṛtvo nigrābham upeyād upasarjanaprabhṛti trir nigrābham upaiti saṃbharati dohayati
2.3.4.17	evaṃ dvitīyaḥ paryāyas tathā tṛtīyaḥ
2.3.4.18	ṛjīṣeṇa grāvṇaḥ parivapati
2.3.4.19	prāñcam udgātā droṇakalaśaṃ prohaty atyasyati daśāpavitram antarākṣaṃ viṣkambhaṃ ca / yaṃ dviṣyāt tasyākṣam upahanyāt
2.3.4.20	daśayā droṇakalaśaṃ saṃmārṣṭi vasavastvā saṃmṛjantv iti prātaḥsavane rudrās tveti mādhyaṃdina // ādityās tveti tṛtīyasavane pūtabhṛtam
2.3.4.21	grāvasu droṇakalaśam ādadhāti / tasyopary udgātāro 'dhastān nābhi pavitraṃ vitanvanti / tasmin yajamāno hotṛcamasena saṃtatāṃ śukradhārāṃ srāvayaty ā dhruvagrahaṇāt
2.3.4.22	prātaḥsavanikād unnetā hotṛcamase 'vanayati
2.3.4.23	śukradhārāyā grahān gṛhṇāty upabilān pūrṇān vṛṣṭikāmasya
2.3.4.24	gṛhītvā daśayā parimṛjya yathāsthānaṃ sādayati
2.3.4.25	upayāmagṛhīto 'sy antar yacha maghavann ity antaryāmaṃ gṛhṇāti
2.3.4.26	asanno hūyate
2.3.4.27	uttareṇa hotur gachati
2.3.4.28	dakṣiṇenābhiprayamya graham uttaraṃ paridhisaṃdhiṃ pratyṛjus tiṣṭhan vāk tvāṣṭv iti juhoti
2.3.4.29	vyākhyātam unmārjanam
2.3.4.30	apānāya tvety antaryāmapātraṃ sūdavat sādayati // vyānāya tvety upāṃśusavanam
2.3.4.31	udita upāṃśvantaryāmau juhoti
2.3.4.32	yadi tvareta purodayād upāṃśuṃ juhuyāt
2.3.5.1	ūrdhvam antaryāmād grahāgrāṇi
2.3.5.2	yadi rathaṃtarasāmā somaḥ syād aindravāyavāgrān grahān gṛhṇīyād yadi bṛhatsāmā śukrāgrān yadi jagatsāmāgrāyaṇāgrān
2.3.5.3	yo jyeṣṭhabandhur ity āmnātaṃ grahāgram
2.3.5.4	aindravāyavaṃ gṛhṇāty ā vāyo bhūṣety ardhagraham indravāyū ime sutā iti śeṣam eṣa te yoniḥ sajoṣobhyāṃ tveti sādayati
2.3.5.5	yam anyam aindravāyavāt pūrvaṃ gṛhṇīyād aindravāyavaṃ sādayitvā taṃ sādayet
2.3.5.6	ayaṃ vāṃ mitrāvaruṇeti maitrāvaruṇaṃ gṛhītvā śṛtaśītena payasā śrīṇāty eṣa te yonir ṛtāyubhyāṃ tveti sādayati
2.3.5.7	ayaṃ vena iti śukraṃ gṛhītvā hiraṇyena śrīṇāty eṣa te yonir vīratāyai tveti sādayati
2.3.5.8	taṃ pratnatheti manthinaṃ gṛhītvānabhidhvaṃsayan pātrāṇi saktubhiḥ śrīṇāty eṣa te yoniḥ prajābhyas tveti sādayati
2.3.5.9	ya āgrāyaṇasthālyāṃ somas taṃ hotṛcamase 'vanīya ye devā divy ekādaśa sthety āgrāyaṇaṃ dvābhyāṃ dhārābhyāṃ gṛhṇāty āgrāyaṇo 'si svāgrāyaṇa ity abhimantryopāṃśu hiṅṅ iti trir abhihiṅkṛtya vācaṃ visṛjyaiṣa te yonir viśvebhyas tvā devebhya iti sādayati
2.3.5.10	upayāmagṛhīto 'sīndrāya tvā bṛhadvata ity ukthyaṃ gṛhṇāty eṣa te yonir indrāya tveti sādayati
2.3.5.11	mūrdhānaṃ diva iti dhruvaṃ gṛhṇāti // dhruvo 'si dhruvakṣitir ity abhimantryaiṣa te yonir vaiśvānarāya tveti sādayaty āyuṣkāmasya hiraṇye
2.3.5.12	rājaputro dhruvaṃ gopāyati
2.3.5.13	yaṃ dviṣyāt tasya dhruvaṃ pravartayet
2.3.5.14	yaḥ prātaḥsavanike somas taṃ hotṛcamase 'vanīyātipāvya rājānaṃ prapīḍya pavitraṃ pārśvato nidadhāti
2.3.5.15	pariplavayā droṇakalaśāt pūtabhṛty avanīya daśayā parimṛjya yathāsthānaṃ sādayati
2.3.5.16	upayāmagṛhīto 'si prajāpataye tveti droṇakalaśam abhimṛśaty upayāmagṛhīto 'sīndrāya tvety ādhavanīyam upayāmagṛhīto 'si viśvebhyas tvā devebhya iti pūtabhṛtam
2.3.5.17	drapsaś caskandety abhito droṇakalaśaṃ skannam abhimantrayate
2.3.5.18	saptahotāraṃ manasānudrutya juhoti
2.3.5.19	prastotar vācaṃ yachonnetar ya ādhavanīye rājā taṃ prāñcaṃ saṃpāvayasveti preṣyati
2.3.6.1	havirdhānād adhyāstāvāt prahāṇāḥ sarpanti
2.3.6.2	adhvaryuṃ prastotānvārabhate prastotāram udgātodgātāraṃ pratihartā pratihartāraṃ maitrāvaruṇo maitrāvaruṇaṃ yajamāno yajamānaṃ brahmā
2.3.6.3	mano jyotir vardhatāṃ bhūtir ity etābhyāṃ tūṣṇīm upacaritaṃ pṛṣadājyaṃ juhvati
2.3.6.4	vāg agregā agre yātv ṛjugā devebhyo yaśo mayi dadhatī prāṇān paśuṣu prajāṃ mayi ca yajamāne cety adhvaryur agrato darbhamuṣṭim āyuvānaḥ sarpati
2.3.6.5	āstāvaṃ prāpyopaviśanti prastotuḥ savyam anu yajamāno dakṣiṇam anv adhvaryuḥ
2.3.6.6	prastotre darbhamuṣṭiṃ prayachan somaḥ pavata iti stotram upākaroti
2.3.6.7	nādhvaryur upagāyāt
2.3.6.8	daśahotāraṃ yajamāno japati purastād bahiṣpavamānasya vasvyai hiṅkurv iti ca śyeno 'si gāyatrachandā anu tvārabhe svasti mā saṃpārayeti ca
2.3.6.9	stoṣyamāṇa unnetā pūtabhṛti pavitraṃ vitatyāvanayaty ādhavanīyam
2.3.6.10	dásayā parimṛjya yathāsthānaṃ nyubjati
2.3.6.11	yaṃ dviṣyāt taṃ bahiṣpavamānāt paribādheta
2.3.6.12	stute 'gnīd agnīn vihara barhiḥ stṛṇāhi puroḍāśaṃ alaṃkuru pratiprasthātaḥ paśum upakalpayasveti preṣyati
2.3.6.13	āgnīdhrīyād aṅgārān āgnīdhro hotrīyaprabhṛti yathānyuptaṃ dhiṣṇyeṣu vihṛtya pūrvaiḥ sāṃkāśanadvāraiḥ praviśyottareṇa hotrīyaṃ parikramya saṃtatām ulaparājiṃ stṛṇāti pṛṣṭhyāśaṅkor adhy ottaravedeḥ
2.3.6.14	pariplavayā droṇakalaśād grahaṃ gṛhṇāti yā vāṃ kaśety āśvinam eṣa te yonir mādhvībhyāṃ tveti sādayati
2.3.6.15	viṣṇo tvaṃ no antamaḥ śarma yacha yaśaś ca / pra te dhārā madhuścuta utsaṃ duhrate akṣitim / iti vaiṣṇavyā pātrāṇi saṃmṛśyotkṛṣya raśanāṃ trivṛtā yūpaṃ parivīya paśūn upākaroty āgneyam ajam agniṣṭoma aindrāgnaṃ dvitīyam ukthya aindraṃ vṛṣṇiṃ tṛtīyaṃ ṣoḍaśini sārasvatīṃ meṣīṃ caturthīm atīrātre
2.3.6.16	siddham ā pravarāt
2.3.6.17	aṣṭāv idhmaśakalān ādāyāśrāvam ṛtupraiṣādibhir vṛṇīte / yathāmnātaṃ hotāram aśvinādhvaryū ādhvaryavād ity adhvaryur upāṃśv ātmano nāma gṛhītvā pratiprasthātuś ca mānuṣāv ity uccaiḥ śakalam agnāv adhyasyaty agnir agnīd āgnīdhrād ity āgnīdhraṃ // mitrāvaruṇau praśāstārau praśāstrād iti praśāstāram indro brahmā brāhmaṇād iti brāhmaṇāchaṃsinaṃ // marutaḥ potāraḥ potrād iti potāraṃ // gnāvo neṣṭrīyo neṣṭrād iti neṣṭāram agnir daivīnāṃ viśāṃ puraetāyaṃ sunvan yajamāno manuṣyāṇāṃ tayor asthūri ṇau gārhapatyaṃ dīdāyañ śataṃ himā dvā yū rādhāṃsi saṃpṛñcānā asaṃpṛñcānau tanvas tan ma ity āha yajamānaḥ
2.3.6.18	pravṛtaḥpravṛto juṣṭo vāco bhūyāsam iti sruveṇa svāhā sarasvatyā iti dvitīyam ṛcā stomaṃ samardhayeti tṛtīyam
2.3.6.19	na savanīye paśupuroḍāśam anunirvapati
2.3.6.20	siddham ā vapāyā homāt
2.3.6.21	hutāyāṃ vapāyāṃ cātvāle mārjayitvā dhiṣṇyān upatiṣṭhanta ṛtvijo yajamānaś ca
2.3.7.1	avakāśair yajamāno grāhān avekṣate // prāṇāpānābhyāṃ me varcodasau pavethām ity upāṃśvantaryāmau // vyānāya me varcodāḥ pavasvety upāṃśusavanaṃ // vāce me varcodāḥ pavasvety aindravāyavaṃ // dakṣakratubhyāṃ me varcodāḥ pavasveti maitrāvaruṇaṃ // śrotrāya me varcodāḥ pavasvety āśvinaṃ // cakṣurbhyāṃ me varcodasau pavethām iti śukrāmanthinau // ātmane me varcodāḥ pavasvety āgrāyaṇam aṅgebhyo me varcodāḥ pavasvety ukthyam āyuṣe me varcodāḥ pavasveti dhruvaṃ // viṣṇor jaṭharam asi varcase me varcodāḥ pavasveti droṇakalaśam indrasya jaṭharam asi varcase me varcodāḥ pavasvety ādhavanīyaṃ // viśveṣāṃ devānāṃ jaṭharam asi varcase me varcodāḥ pavasveti pūtabhṛtaṃ // ko 'si katamo 'si katamo vā nāmāsi yaṃ tvā somenātītṛpan yaṃ tvā somenāmīmadan supoṣaḥ poṣaiḥ syāt suvīro vīraiḥ suprajāḥ prajayā sucakṣāś cakṣuṣā tvāvekṣa iti sarvatrānuṣajati
2.3.7.2	tejase me varcodāḥ pavasvety ājyaṃ // paśubhyo me varcodāḥ pavasveti pṛṣadājyam āyur bṛhat tad aśīya tan mām avatu tasya nāmnā vṛścāvo yo asmān dveṣṭi yaṃ ca vayaṃ dviṣma iti havirdhānaṃ // viśvāyur vāmadevyaṃ tad aśīya tan mām avatu tasya nāmnā vṛścāvo yo asmān dveṣṭi yaṃ ca vayaṃ dviṣma ity āgnīdhram āyuḥpatī rathaṃtaraṃ tad aśīya tan mām avatu tasya nāmnā vṛścāvo yo asmān dveṣṭi yaṃ ca vayaṃ dviṣmo bhuvanam asi viprathasva namaḥ sade namaḥ sadasaspataya iti sado // dṛḍhe stho 'śithire samīcī aṃhasas pātaṃ mā mā dyāvāpṛthivī saṃtāptaṃ mā mādyābhi śvaś ca caratam iti dvārye
2.3.7.3	namaḥ pitṛbhyaḥ pūrvasadbhyo namo aparasadbhya āganta pitaraḥ somyāsas teṣāṃ vaḥ prativittā ariṣṭāḥ syāma supitaro vayaṃ yuṣmābhir bhūyāsma suprajaso yūyam asmābhir bhūyāsta pitaro hoyi pitaro hoyi pitaro hoyīti dakṣiṇārdhaṃ sadasaḥ prekṣamāṇā japanti
2.3.7.4	ghorā ṛṣayo namo astvadya yebhyaś cakṣur yeṣāṃ tapa uccabhīmam / bṛhaspate mahiṣa dyuman namo namo viśvakarmaṇe ma u pātv asmān / iti dhiṣṇyān
2.3.7.5	svasti vayaṃ tvayā vasema deva soma sūrya gāyatryā tvā śaṃsīmahīty ādityam
2.3.7.6	upa mā dyāvāpṛthivī hvayetām upāstāvāḥ kalásāḥ somadhānāḥ / upa mā hotrā upahave hvayantām upahūtā gāva upahūto 'haṃ gavām / iti prāṅmukhāḥ kalaśān
2.3.7.7	sadaḥ prasṛpyopaviśanti / dakṣiṇataḥpurastād dhotrīyasya yajamāna upaviśaty uttarāv adhvaryū
2.3.7.8	pratiprasthātā pātryām upastīrya savanīyān udvāsayati pūrvārdhe dhānā dakṣiṇārdhe saktūn karambhāya dadhnā prayutān sarpiṣā vā paścārdhe saktūn parivāpāya madhye puroḍāśaṃ visrāvyāmikṣām uttarārdhe
2.3.7.9	alaṃkṛtya juhūpabhṛtor avadāya prātaḥ prātaḥsāvasyendrāya puroḍāśānām anubrūhīty anuvācayaty āśrāvya prātaḥ prātaḥsāvasyendrāya puroḍāśān preṣyeti pracarati
2.3.7.10	aupabhṛtaṃ juhvām ānīyāgnaye puroḍāśānām anubrūhy agnaye puroḍāśān prasthitān preṣyeti pracarati
2.3.7.11	siddham ā kapālavimocanād anyad iḍopahavāt
2.3.7.12	srucau camasaṃ vāyavyaṃ vādāya vācaṃ yachaty ā yajeti vacanāt
2.3.7.13	āgnīdhre sphyasaṃmārgapāṇir āgnīdhraḥ paścād āsandīm ārabhyordhvas tiṣṭhann astu śrauṣad iti pratyāśrāvayati
2.3.7.14	pratyāśrute dakṣiṇaṃ paridhisaṃdhiṃ pratyavasthāya juhoty adhvaryur uttaraṃ pratiprasthātā madhye 'gner ājyāhutīḥ puroḍāśāhutīḥ paśvāhutīś cābhitaḥ somāhutīḥ
2.3.8.1	dvidevatyaiḥ pracarataḥ
2.3.8.2	pratiprasthātādityapātreṇa pratinigrāhyān grāham asannāñ juhoti
2.3.8.3	upayāmagṛhīto 'si vāyava indravāyubhyāṃ tveti gṛhṇāti
2.3.8.4	mukhyam ādāyādhvaryuḥ pariplavayā droṇakalaśāt / adhvaryo 'yaṃ yajño 'stu devā oṣadhībhyaḥ paśubhyo me dhanāya / viśvasmai bhūtāya dhruvo 'stu devāḥ sa pinvasva ghṛtavad devayajyāyai svāhā / iti somam āghāram āghārayati
2.3.8.5	vāyava indravāyubhyām anubrūhīty anuvācayatyāśrāvya vāyava indravāyubhyāṃ preṣyeti pracarati
2.3.8.6	vaṣaṭkṛte juhutaḥ
2.3.8.7	punarvaṣaṭkṛte hutvā vyavanayataḥ
2.3.8.8	pratiprasthātādhvaryupātre sarvam ānayati
2.3.8.9	tasyāgram adhvaryuḥ pratiprasthāne 'vanīya tvaramāṇo bhakṣaṃ harati
2.3.8.10	ayaṃ vasuḥ purovasur iti hotre prayachati
2.3.8.11	upayāmagṛhīto 'si devebhyas tveti pratiprasthātādityapātreṇādityasthālyāṃ saṃpātam avanayati
2.3.8.12	upayāmagṛhīto 'si mitrāvaruṇābhyāṃ tveti gṛhṇāti
2.3.8.13	mukhyam ādāyādhvaryur yathādevatam anuvācayati
2.3.8.14	siddham ā pradānāt
2.3.8.15	ayaṃ vasur vidadvasur iti hotre prayachati
2.3.8.16	upayāmagṛhīto 'si viśvadevebhyas tveti pratiprasthātādityapātreṇādityasthālyāṃ saṃpātam avanayati
2.3.8.17	upayāmagṛhīto 'sy aśvibhyāṃ tveti gṛhṇāti
2.3.8.18	mukhyam ādāyādhvaryur yathādevatam anuvācayati
2.3.8.19	siddham ā pradānāt
2.3.8.20	ayaṃ vasuḥ saṃyadvasur iti hotre prayachati
2.3.8.21	upayāmagṛhīto 'si viśvebhyas tvā devebhya iti pratiprasthātādityapātreṇādityasthālyāṃ saṃpātam avanayati
2.3.8.22	diteḥ putrāṇām ity ādityasthālīm abhipūrayati pariplavayā droṇakalaśāt
2.3.8.23	upayāmagṛhīto 'si viṣṇos tvorukrame gṛhṇāmīty ādityasthālīm abhimṛśati
2.3.8.24	viṣṇa urukramaiṣa te soma iti pratiprasthātādityapātreṇādityasthālīm apidadhāty apidadhāti
2.4.1.1	pūtabhṛto 'nte madhyataḥkāricamasān upasādayati hotur brahmaṇa udgātur yajamānasya
2.4.1.2	hotṛkacamasāṃś cānyānṛte 'chāvākacamasād unnayati
2.4.1.3	unnīyamānebhyo 'nubrūhīty anuvācayati
2.4.1.4	ubhayataḥśukrān unnetonnayati
2.4.1.5	droṇakalaśād upastīrya pūtabhṛta upabilān kṛtvā droṇakalaśād abhipūrayati
2.4.1.6	tutho 'si janadhāyā devās tvā śukrapāḥ praṇayantv iti śukram ādatte // tutho 'si janadhāyā devās tvā manthipāḥ praṇayantv iti manthinaṃ pratiprasthātā
2.4.1.7	apanuttau śaṇḍāmarkāv iti pāṃsūn apadhvaṃsayataḥ
2.4.1.8	adhastād yūpaśakalāv upayachete
2.4.1.9	prokṣitedhmaśakalābhyām achinnasya te deva somety apidhattaḥ
2.4.1.10	ādānābhyām upaniṣkrāmataḥ
2.4.1.11	āyuḥ saṃdhattaṃ prāṇaṃ saṃdhattaṃ cakṣuḥ saṃdhattaṃ śrotraṃ saṃdhattaṃ manaḥ saṃdhattaṃ vācaṃ saṃdhattam iti paścād uttaravedera vayamya grahāv aratnī saṃdhattaḥ
2.4.1.12	anādhṛṣṭāsīty aṅguṣṭhābhyām uttaravedim ākrāmata upari likhantāv uttaravediṃ parikrāmataḥ
2.4.1.13	śukraṃ yajamāno 'nvārabhate
2.4.1.14	suvīrāḥ prajā iti dakṣiṇenādhvaryuḥ gachati // suprajāḥ prajā ity uttareṇa pratiprasthātā
2.4.1.15	indreṇa manyuneti yajamāno japati
2.4.1.16	purastāt pratyañcāv avatiṣṭhete
2.4.1.17	saṃjagmānāv ity aratnī saṃdhattaḥ
2.4.1.18	śukrasyādhiṣṭhānam asītīdhmaśakalam agnāv adhyasyati // manthino 'dhiṣṭhānam asīti pratiprasthātā
2.4.1.19	nirastaḥ śaṇḍa iti yūpaśakalaṃ bahirvedi nirasyati // nirasto marka iti pratiprasthātā
2.4.1.20	prāñcaś camasaiś caranti pratyañcau śukrāmanthibhyām
2.4.1.21	āśrāvyādhvaryuḥ prātaḥ prātaḥsāvasya śukravato manthivato madhuścuta indrāya somān prasthitān preṣya hotar yaja madhyataḥkāriṇāṃ camasādhvaryavo vaṣaṭkṛtānuvaṣaṭkṛte juhuta hotṛkāṇāṃ camasādhvaryavaḥ sakṛt sakṛd dhutāṃś camasān śukrasyābhyunnīyopāvartadhvam iti preṣyati
2.4.1.22	yathāpreṣitaṃ camasānām
2.4.1.23	śukrāmanthinau pratinigadya homau
2.4.1.24	yā prathamā saṃskṛtir ity ubhau nigadya tasmā indrāya sutam ājuhotety adhvaryuḥ sarvahutaṃ karoti // tasmai sūryāya sutam ājuhoteti pratiprasthātā
2.4.1.25	hutvā rudrāya svāheti śeṣam uttarārdhapūrvārdhe juhoti
2.4.1.26	praitu hotuś camasaḥ pra brahmaṇaḥ prodgātuḥ pra yajamānasyeti preṣyati
2.4.1.27	pratiparikramya yathāsthānaṃ pātre sādayataḥ
2.4.1.28	punarabhyunnītānām ekaikaṃ grāham āśrāvaṃ praśāstar yaja brahman yaja potar yaja neṣṭar yajāgnīd yajeti preṣyati
2.4.1.29	vaṣaṭkṛtānuvaṣaṭkṛte hutvā harati bhakṣān
2.4.1.30	ayāḍ agnīd iti ced dhotā pṛched ayāḍ iti pratyāha
2.4.1.31	somabhakṣān sadasi bhakṣayanti vaṣaṭkartā homābhiṣavakārī camasinaś copahūtopahvayasvety uktvopahūtā upahvayadhvam iti vā
2.4.1.32	dvidevatyān bhakṣayitvā hotā prayachati
2.4.1.33	bhakṣehi māviśa dīrghāyutvāya śaṃtanutvāyaihi vaso purovaso priyo me hito bhavāśvinos tvā bāhubhyāṃ saghyāsam iti pratigṛhṇāti yaṃyaṃ hotā prayachati
2.4.1.34	nṛcakṣasaṃ tvā deva soma sucakṣā avakśeṣam ity avekṣate
2.4.1.35	hinva me gātrā harivo gaṇān me mā vitītṛṣat / śivo me sapta ṛṣīn upatiṣṭha mā me 'vāṅ nābhim atigāḥ / iti dvir aindravāyavaṃ bhakṣayataḥ prāṇeṣūpaniyamya
2.4.1.36	avyatihāraṃ cakṣuṣor upaniyamya maitrāvaruṇaṃ mandrā vibhūtiḥ ketur yajñiyā vāg juṣāṇā somasya pibatv iti bhakṣayataḥ
2.4.1.37	sarvata āśvinaṃ parihāraṃ śrotrayor upaniyamya pratiparyāhṛtya mandrā svarvācy aditir anāhataśīrṣṇī vāg juṣāṇā somasya pibatv iti bhakṣayataḥ
2.4.1.38	hotṛcamase saṃpātam avanayati bhakṣayitvā bhakṣayitvā
2.4.1.39	mā mā rājan vibībhiṣo mā me hārdi dviṣā vadhīḥ / vṛṣaṇaṃ śuṣmam āyuṣe varcase kṛdhi // iti taṃ taṃ bhakṣayitvā hṛdayadeśam ārabhya japati
2.4.1.40	nānavadhāyāvasṛjed aindravāyave puroḍāśavṛgalaṃ maitrāvaruṇe payasyāṃ dhānā āśvine
2.4.1.41	dakṣiṇasya havirdhānasyottarasyā vartanyāḥ paścād dvidevatyapātrāṇi sādayati
2.4.1.42	hotre 'vāntareḍām avadyati
2.4.1.43	upahūyamānāyām asaṃsparśayantaś camasān upodyachanti
2.4.1.44	hotrā samudyamya samupahūya vasumadgaṇasya soma deva te matividaḥ prātaḥsavanasya gāyatrachandaso 'gnihuta indrapītasya madhumata upahūta upahūtaṃ bhakṣayāmīti camasān bhakṣayanti
2.4.1.45	śaṃ no bhava hṛda ā pīta indo piteva soma sūnave suśevaḥ / sakheva sakhya uruśaṃma dhīraḥ pra ṇa āyur jīvase soma tārīḥ // iti taṃ taṃ bhakṣayitvā hṛdayadeśam ārabhya japati
2.4.1.46	āpyāyasva saṃ te payāṃsīti bhakṣaśeṣān āpyāyayanti
2.4.1.47	dakṣiṇasya havirdhānasya paścādakṣaṃ nārāśaṃsacamasān sādayanti
2.4.1.48	upaviśaty achāvāko 'greṇa svaṃ dhiṣṇyaṃ bahiḥ sadasaḥ
2.4.1.49	tasmai puroḍāśavṛgalaṃ pradāyāchāvāka vadety anuvācayati
2.4.1.50	upo asmān brāhmaṇān brāhmaṇā hvayadhvam ity ucyamāne puṇyam ayaṃ brāhmaṇa upahavakāmo vadatīmaṃ hotar upahvayasveti preṣyati
2.4.1.51	unnīyamānāyānubrūhīty anuvācayati
2.4.1.52	ubhayataḥ śukram achāvākacamasam unnayati
2.4.1.53	āśrāvyāchāvāka yajeti preṣyati
2.4.1.54	vaṣaṭkṛtānuvaṣaṭkṛte hutvā harati bhakṣam
2.4.1.55	na tena saṃbhakṣayed yady asminn upahavam iched bhakṣayeti brūyāt
2.4.1.56	vyākhyātaṃ bhakṣaṇam āpyāyanaṃ ca
2.4.1.57	antarā neṣṭuś camasam āgnīdhrasya cāchāvākacamasaṃ sādayati
2.4.1.58	āgnīdhre savanīyān bhakṣayanty antarvedi bahirvedi mārjayante / bahirvedi vā bhakṣayitvāntarvedi mārjayante
2.4.1.59	anusavanaṃ brāhmaṇāṃs tarpayeti preṣyati
2.4.2.1	ṛtugrahaiḥ pracarataḥ
2.4.2.2	upayāmagṛhīto 'si madhave tvetiprabhṛtayo grahaṇāḥ
2.4.2.3	saha prathamau gṛhṇītaḥ / pariplavām uduhya madhave tvety adhvaryur upayāmagṛhīto 'si saṃsarpo 'sy aṃhaspatyāya tveti pratiprasthātā
2.4.2.4	āśrāvya preṣyaty adhvaryus tasya praiṣe yugapaj juhutaḥ
2.4.2.5	na ṛtugraheṣv anuvaṣaṭkaroti
2.4.2.6	hutvā gṛhītvā ca pratiprasthātā dakṣiṇenādhvaryum abhiprayamya pātraṃ harati
2.4.2.7	nānyo'nyam abhiprapadyete
2.4.2.8	śeṣe pūrvasyottaram abhiparigṛhṇītaḥ
2.4.2.9	pūrvaḥ pratiprasthātā mādhavāya tveti gṛhṇāti / vyatyāsam uttaraiḥ / samānam āśrāvayatoḥ sthānam
2.4.2.10	ṛtunā preṣyeti ṣaḍbhiḥ pracarato / yato hutaṃ tataḥ pātre gṛhītvā ṛtubhiḥ preṣyeti caturbhir yathāditas tathā gṛhītvā ṛtunā preṣyeti dvābhyām
2.4.2.11	ekādaśe praiṣe adhvaryū yajatam ity ukte tayor anyataro madhyamasya paridheḥ paścād upaviśya ye3 yajāmahe 'śvinādhvaryū ādhvaryavād ṛtunā somaṃ pibatāṃ vauṣaḍ iti yajed atha ced ṛcā ye3 yajāmahe / aśvinā pibataṃ madhu dīdyagnī śucivratā ṛtunā yajñavāhasā / vauṣaḍ ity anavānaṃ yajati
2.4.2.12	hotar etad yajeti vātipreṣyaty uttame praiṣe yajamānasya yājyātipraiṣo vā
2.4.2.13	sahottamau gṛhṇītas tapasyāya tveti pratiprasthātā saṃsarpeṇādhvaryuḥ
2.4.2.14	dakṣiṇataḥ pratiprasthātāvatiṣṭhate / tasya praiṣe yugapaj juhutaḥ
2.4.2.15	hutvā vyavanayataḥ
2.4.2.16	adhvaryuḥ pratiprasthāne sarvam ānayati
2.4.2.17	tasyāgraṃ pratiprasthātādhvaryupātre 'vanīyendrāgnī āgataṃ sutam iti pratiprasthātādhvaryupātra aindrāgnaṃ gṛhṇāty eṣa te yonir indrāgnibhyāṃ tveti sādayati
2.4.2.18	pratiprasthānenādhvaryurbhakṣaṃ harati
2.4.2.19	vāg devī somasya pibatv iti bhakṣayanti samupahūya yathejyaṃ vyatihāram
2.4.2.20	prasadasi pātram ādadhāti
2.4.2.21	pratiprasthātā savanīyān nirvapati
2.4.2.22	yathā vaiśvadevasya stotropākaraṇakāle haviṣkṛd āhūyeta
2.4.2.23	agreṇa hotāraṃ bahiḥ sadasaḥ prāṅmukhaḥ pratigarāyopaviśati
2.4.2.24	adhvaryo śoṃ3sāvo3m ity ucyamāne śoṃ3sāvo daivóm iti pratiparyāvartate
2.4.2.25	ṛtupātram ārabhyordhvas tiṣṭhan sadobile samānasvaraṃ hotrā vyavasāneṣu pratigṛṇāty othā modaivety apraṇuteṣv othā modaivo3m iti praṇuteṣv ṛganteṣu ca
2.4.2.26	yathā vā hotā brūyād āhutaḥ śoṃ3sāvo daivo3m iti pratyāhvayati
2.4.2.27	samāpte śastre graham ādatte 'dhvaryuś camasādhvaryavaś camasān
2.4.2.28	āśrāvyokthaśā yaja somasyeti preṣyati
2.4.2.29	vaṣaṭkṛtānuvaṣaṭkṛte juhoti
2.4.2.30	camasādhvaryavo dviś camasān anu prāṅ nayanti
2.4.2.31	vāg devī somasya pibatv ity aindrāgnaṃ sarvabhakṣaṃ bhakṣayataḥ
2.4.2.32	narāśaṃsapītasya soma deva te matividaḥ prātaḥsavanasya gāyatrachandasaḥ pitṛpītasyeti vikṛto bhakṣamantraḥ
2.4.2.33	siddham ā sādanāt
2.4.2.34	ṛtupātre mārjālīye prakṣālya yathāsthānaṃ sādayati
2.4.2.35	omāsaś carṣaṇīdhṛta iti śukrapātre vaiśvadevaṃ gṛhṇāty eṣa te yonir viśvebhyas tvā devebhya iti sādayati
2.4.2.36	pratiprasthātā droṇakalaśaṃ pūtabhṛty avanīya daśayā parimṛjya yathāsthānaṃ nyubjati
2.4.2.37	caturhotāraṃ yajamāno japati purastād ājyānām iḍāyai hiṅkurv iti ca
2.4.2.38	dakṣiṇena hotrīyaṃ prastotre darbhau prayachann upāvartadhvam abhisarpa yajamāneti stotram upākaroti
2.4.2.39	evam ata ūrdhvaṃ stotrāṇy upākaroty anyatra pavamānābhyām
2.4.2.40	eṣety ukte pratigarāyopaviśati / sa vyākhyātaḥ
2.4.2.41	praugaṃ śastraṃ pratigīrya grahādānaprabhṛti samānam aindrāgnenā bhakṣaṇāt
2.4.2.42	narāśaṃsapītasyeti vikṛto bhakṣamantraḥ
2.4.2.43	siddham ā sādanāt
2.4.2.44	mārjālīye prakṣālya pūtabhṛto 'nte sādayanti yathāsthānaṃ pātram
2.4.3.1	ukthyavigrahaiḥ pracarataḥ
2.4.3.2	upayāmagṛhīto 'si mitrāvaruṇābhyāṃ tveti gṛhṇāty ukthyasthālyās tṛtīyam ukthyapātra // eṣa te yonir mitrāvaruṇābhyāṃ tveti sādayati
2.4.3.3	upayāmagṛhīto 'si devebhyas tvā devāyuvaṃ gṛhṇāmi punarhavir asīty ukthyasthālīm abhimrśati
2.4.3.4	pūtabhṛto maitrāvaruṇacamasamukhyān unnayati
2.4.3.5	stutaśastre bhavataḥ
2.4.3.6	maitrāvaruṇāya pratigīrya graham ādatte 'dhvaryuś camasādhvaryavaś camasān
2.4.3.7	āśrāvyokthaśā yaja somānām iti preṣyati
2.4.3.8	vaṣaṭkṛtānuvaṣaṭkṛte juhoti camasādhvaryavaś ca
2.4.3.9	sada ālabhya devebhyas tvā devāyuvaṃ pṛṇacmīty ukthyapātreṇa maitrāvaruṇacamase saṃpātam avanayati
2.4.3.10	vāg devī somasya pibatv iti bhakṣayanti
2.4.3.11	mārjālīye prakṣālya yathāsthānaṃ camasān sādayanti
2.4.3.12	pratiprasthātottarābhyāṃ pracarati
2.4.3.13	upayāmagṛhīto 'sīndrāya tveti gṛhṇāty ukthyasthālyā ardham ukthyapātra // eṣa te yonir indrāya tveti sādayati
2.4.3.14	tathaiva punarhaviṣaṃ karoti
2.4.3.15	pūtabhṛto brāhmaṇāchaṃsicamasamukhyān unnayati
2.4.3.16	stutaśastre bhavataḥ
2.4.3.17	brāhmaṇāchaṃsī śaṃsati / tasya camase saṃpātam avanayati
2.4.3.18	samānam anyat
2.4.3.19	savanam abhyāsṛjati
2.4.3.20	ṛjīṣaṃ kṛṣṇājine nidadhāti
2.4.3.21	vāsasā rājānaṃ grāvasūpāvaharati
2.4.3.22	mādhyaṃdinīyaṃ kalaśam ādhavanīye 'vanayati
2.4.3.23	upayāmagṛhīto 'sīndrāgnibhyāṃ tveti gṛhṇāty ukthyasthālyāḥ sarvam ukthyapātra // eṣa te yonir indrāgnibhyāṃ tveti sādayati
2.4.3.24	na punarhaviṣaṃ karoti
2.4.3.25	achāvākacamasamukhyeṣu sarvaṃ pūtabhṛtaḥ
2.4.3.26	achāvākāya pratigīryokthaśā iti brūyāt tasya camase saṃpātam avanayati
2.4.3.27	samānam anyat
2.4.3.28	vasatīvarīṇāṃ hotṛcamasaṃ pūrayitvā yathāsthānaṃ sādayati
2.4.3.29	agniḥ prātaḥsavanād iti savanakaraṇiṃ juhoti
2.4.3.29	yas te drapsa skandati yas te aṃśur bāhucyuto dhiṣaṇāyā upasthāt
2.4.3.29	adhvaryor vā pari vā yaḥ pavitrāt taṃ te juhomi manasā vaṣaṭkṛtam
2.4.3.29	iti dvitīyām
2.4.3.30	praśāstaḥ prasuveti preṣyati
2.4.3.31	prasūtāḥ sarpanti
2.4.4.1	mādhyaṃdināya savanāya prasarpanti
2.4.4.2	nigrābhyāḥ stheti yajamānaṃ vācayitvā somopanahanaṃ grāvastute prayachaty unnetre ca vasane
2.4.4.3	apreṣito grāvastotriyā anvāha
2.4.4.4	niryātya rājānam abhiṣuṇvanti
2.4.4.5	vyākhyāto 'bhiṣavaḥ
2.4.4.6	ihā ihety abhiṣunvanti
2.4.4.7	uttamasya paryāyasya madhyame paryāye bṛhad bṛhad ity abhiṣuṇvanti
2.4.4.8	siddham ā śukradhārāyāḥ
2.4.4.9	śukrāmanthiprabhṛtīn gṛhṇāti
2.4.4.10	ya āgrāyaṇasthālyāṃ somastaṃ hotṛcamase 'vanīyādhavanīyāc codañcanena ye devā divy ekādaśa sthety āgrāyaṇaṃ tisṛbhyo dhārābhyo gṛhṇāty uccaistarāṃ hiṅkaroti
2.4.4.11	ṛtupātrābhyāṃ marutvatīyau gṛhṇīta indra marutva iha pāhi somam ity adhvaryur janiṣṭhā ugra iti pratiprasthātaiṣa te yonir indrāya tvā marutvata iti sādayati
2.4.4.12	ukthyaṃ gṛhītvātipāvya rājānaṃ prapīḍya pavitraṃ siddham ā sarpaṇāt
2.4.4.13	ṛjūdarā mādhyaṃdināya savanāya prasarpanti
2.4.4.14	uttareṇa havirdhāne pūrvayā dvārā sadaḥ praviśya sadasi stuvante
2.4.4.15	anatikrāman dhiṣṇyān adhvaryur upaviśati
2.4.4.16	vyākhyātaṃ saṃpāvanaṃ / tathopākaraṇaṃ pavamānasya
2.4.4.17	pañcahotāraṃ yajamāno japati purastān mādhyaṃdinasya pavamānasya jyotiṣe hiṅkurv iti ca // suparṇo 'si triṣṭubchandā anu tvārabhe svasti mā saṃpārayeti ca
2.4.4.18	stute 'gnīd agnīn vihara barhiḥ stṛṇāhi puroḍāśaṃ alaṃkuru pratiprasthātar dadhigharmāya dadhy upakalpayasveti preṣyati
2.4.4.19	vyākhyātaṃ viharaṇam ulaparājī ca
2.4.4.20	vaiṣṇavyā pātrāṇi saṃmṛśya dadhigharmeṇa pracaranti yadi pravṛñjanti
2.4.4.21	savanīyānām udvāsanaprabhṛti siddham ā saṃpraiṣāt
2.4.4.22	mādhyaṃdinasya savanasyendrāya puroḍāśānām iti vikṛtaḥ saṃpraiṣaḥ
2.4.4.23	savanīyaiḥ pracaryonnīyamānebhyo 'nubrūhīty anuvācayati
2.4.4.24	sāchāvākacamasān unnayati
2.4.4.25	siddham ā saṃpraiṣāt
2.4.4.26	mādhyaṃdinasya savanasya śukravato manthivato niṣkevalyasya bhāgasyendrāya somān prasthitān preṣyeti vikṛtaḥ saṃpraiṣaḥ
2.4.4.27	siddham ā saṃyājanāt
2.4.4.28	pūrvo 'chāvāko yajaty āgnīdhrāt
2.4.4.29	hotrā samudyamya samupahūya rudravadgaṇasya soma deva te mativido mādhyaṃdinasya savanasya triṣṭupchandaso 'gnihuta indrapītasyeti vikṛto bhakṣamantraḥ
2.4.4.30	siddham ā sādanāt
2.4.4.31	āgnīdhre savanīyān bhakṣayanti / tad vyākhyātam
2.4.5.1	śālāmukhīye dākṣiṇau juhoti
2.4.5.2	hiraṇyaṃ baddhvā darbheṇocyartiṃ caturgṛhīte 'vadadhāti
2.4.5.3	vyākhyātaṃ prachādanam
2.4.5.4	upasaṃyamya daśāṃ srugdaṇḍa ud u tyaṃ jātavedasam iti juhoti // citraṃ devānām iti dvitīyām
2.4.5.5	tasyāṃ punar gṛhītvā dyāṃ gacha svar gacheti hiraṇyam uddharati
2.4.5.6	dakṣiṇāṃ vediśroṇiṃ pratyavasthitāsu hiraṇyam ājyaṃ ca dhārayamāṇo rūpaṃ vo rūpeṇābhyemīti dakṣiṇā abhyeti
2.4.5.7	tutho vo viśvavedā vibhajatv iti vibhajati / yāvan madhyataḥkāribhyas tasyārdham ardhibhyas tṛtīyaṃ tṛtīyibhyas tuyaṃ pādibhyaḥ
2.4.5.8	madhyataḥkāriṇo brahmodgātā hotādhvaryus teṣām ardhino brāhmaṇāchaṃsī prastotā maitrāvaruṇaḥ pratiprasthātā tṛtīyina āgnīdhraḥ pratihartāchāvāko neṣṭā pādinaḥ potā subrahmaṇyo grāvastud unnetā
2.4.5.9	ajaṃ dadāty aviṃ māṣāṃs tilān kṛtānnaṃ vāso 'śvaṃ hiraṇyaṃ / gavāṃ saṃkhyā śataṃ dvādaśaṃ vāparimitā vaikaviṃśatyavarā
2.4.5.10	aparārdhād dhiraṇyapāṇir dakṣiṇā nayaty agreṇa gārhapatyaṃ jaghanena sada āgnīdhrabhāgam agrataḥ / saṃhatān itarān
2.4.5.11	etat te agne rādha ity āgnīdhrabhāgam anumantrayate
2.4.5.12	dakṣiṇato 'vasthitāsv ayaṃ no agnir ity āgnīdhrīye juhoti // vaneṣu vy antarikṣam iti dvitīyāṃ yadi cakrīvatprājāpatyāṃ tṛtīyāṃ yadi hastinaṃ puruṣaṃ vā
2.4.5.13	ṛtasya pathā pretety antarā cātvālam āgnīdhraṃ codīcīr utsṛjati
2.4.5.14	brāhmaṇam adya ṛdhyāsaṃ pitṛmantaṃ paitṛmatyam ṛṣim ārṣeyaṃ sudhātudakṣiṇam idaṃ candram imāś ca bhavate dakṣiṇā dadāmīty antarvedi tiṣṭhann ṛtvigbhyaḥ sahiraṇyā dakṣiṇā dadāty agnīdhe prathamaṃ tato madhyataḥkāribhyo 'nupūrvaṃ hotṛkebhyaś cāntataḥ pratihartre
2.4.5.15	prāsarpakaṃ dakṣiṇāpathena nītvā sadasyaprathamebhyo dadyād ātreyāya tato hiraṇyam
2.4.5.16	vi svaḥ paśyeti sadaḥ praviśya yajamānaṃ vācayati
2.4.5.17	asmadrātā iti dakṣiṇā anumantrayate
2.4.5.18	cātvāle kṛṣṇaviṣāṇāṃ pravidhyati
2.4.5.19	nordhvaṃ marutvatīyābhyāṃ dadāti
2.4.5.20	yebhyo 'tra na dadyād anūbandhyāyai hutāyāṃ vapāyāṃ tebhyo dadyāt
2.4.6.1	marutvatīyābhyāṃ pracarataḥ
2.4.6.2	indrāya marutvate 'nubrūhīty anuvācayati
2.4.6.3	āśrāvyendrāya marutvate preṣyeti pracarati
2.4.6.4	vaṣaṭkṛte juhutaḥ
2.4.6.5	punarvaṣaṭkṛte hutvā vyavanayataḥ
2.4.6.6	adhvaryuḥ pratiprasthāne sarvam ānayati / tasyāgra pratiprasthātādhvaryupātre 'vanayati
2.4.6.7	sajoṣā indrety adhvaryuḥ svasmin pātre marutvatīyaṃ grahaṃ gṛhṇāty eṣa te yonir indrāya tvā marutvata iti sādayati
2.4.6.8	pratiprasthānenādhvaryur bhakṣaṃ harati
2.4.6.9	vāg devī somasya pibatv iti bhakṣayanti samupahūya
2.4.6.10	prasadasi pātram ādadhāti
2.4.6.11	pratiprasthātā savanīyān nirvapati saumyaṃ ca carum
2.4.6.12	yathā māhendrasya stotropākaraṇakāle haviṣkṛd āhūyeta
2.4.6.13	pratigarāyopaviśati / sa vyākhyātaḥ
2.4.6.14	marutvatīyaṃ śastraṃ pratigīrya grahādānaprabhṛti samānam aindrāgnenā bhakṣaṇāt
2.4.6.15	narāśaṃsapītasya soma deva te mativido mādhyaṃdinasya savanasya triṣṭupchandasaḥ pitṛpītasyeti vikṛto bhakṣamantraḥ
2.4.6.16	siddham ā sādanāt
2.4.6.17	mahaṃ indro nṛvad iti śukrapātre māhendraṃ gṛhṇāty eṣa te yonir mahendrāya tveti sādayati
2.4.6.18	vaiśvadevena vyākhyātam okthyavigrahebhyo 'nyad yājamānāt
2.4.6.19	upayāmagṛhīto 'sīndrāya tvety ukthyo vigṛhyata // eṣa te yonir indrāya tveti sādayati
2.4.6.20	samānam anyat
2.4.6.21	savanam abhyāsṛjati
2.4.6.22	ṛjīṣaṃ grāvasu nivapati
2.4.6.23	tārtīyasavanikaṃ kalaśam ādhavanīye 'vanayati
2.4.6.24	achāvākacamasamukhyeṣu sarvaṃ pūtabhṛtaḥ
2.4.6.25	achāvākāya pratigīryokthaṃ vācīti brūyāt
2.4.6.26	viśve devā maruta indro asmān asmin dvitīye savane na jahyuḥ / sumedhasaḥ priyam eṣāṃ vadanta vayaṃ syāma patayo rayīṇām / iti savanakaraṇiṃ juhoti / yo drapso aṃśuḥ patitaḥ pṛthivyāṃ parivāpāt puroḍāśāt karambhāt / dhānāsomān manthina indraḥ śukrāt taṃ te juhomi manasā vaṣaṭkṛtam / iti dvitīyām
2.4.6.27	praśāstaḥ prasuveti preṣyati
2.4.6.28	prasūtāḥ sarpanti sarpanti
2.5.1.1	tṛtīyasavanāya prasarpanti
2.5.1.2	ādityagrahaṃ gṛhṇāty apidhāya havirdhāne kadā cana starīr asīty ādityasthālyās tṛtīyam ādityapātre // yajño devānām iti tasmiṃs taptātaṅkyaṃ dadhi
2.5.1.3	kadā cana prayuchasīty ādityasthālyā abhipūrayati
2.5.1.4	yā divyā vṛṣṭis tayā tvā śrīṇāmīti śītātaṅkyena dadhnā śrīṇāti
2.5.1.5	vivasvann ādityaiṣa te somapītha ity upāṃśusavanena paryāsaṃ mekṣayati
2.5.1.6	apidhāyopaniṣkrāmati darbhaiḥ pāṇinā ca
2.5.1.7	ahaṃ parastād iti yajamāno 'nvārabhate
2.5.1.8	ādityebhyaḥ priyebhyaḥ priyadhāmabhyaḥ priyavratebhyo mahaḥ svasarasya patibhya uror antarikṣasyādhyakṣebhyo 'nubrūhīty anuvācayati
2.5.1.9	āśrāvyādityebhyaḥ priyebhyaḥ priyadhāmabhyaḥ priyavratebhyo mahaḥ svasarasya patibhya uror antarikṣasyādhyakṣebhyaḥ preṣyeti pracarati
2.5.1.10	prāsya darbhān anyatrekṣamāṇa unnambhayeti pratinigadya vaṣaṭkṛte na sarvaṃ juhoti
2.5.1.11	abhiṣotāro 'bhiṣuṇutāgnīd āśiraṃ vinaya pratiprasthātar ya upāṃśupātre 'ṃśus tam ṛjīṣe 'pyasyābhiṣutyodañcaṃ hṛtvādhavanīye praskandayasveti preṣyati
2.5.1.12	vasatīvarībhir abhiṣuṇvanti
2.5.1.13	paścād āgnīdhrīyasyāśiraṃ manthati
2.5.1.14	pūtabhṛti pavitraṃ vitatya śukradhārāṃ saṃpragṛhṇāti
2.5.1.15	adhi viparyasyaty āgrāyaṇasthālīm ādityasthālīm ādityapātraṃ ca
2.5.1.16	ādhavanīyāc codañcanena ye devā divy ekādaśa sthety āgrāyaṇaṃ catasṛbhyo dhārābhyo gṛhṇāti / sūccaistarāṃ hiṅkaroti
2.5.1.17	nāgniṣṭome tṛtīyasavana ukthyaṃ gṛhṇāti
2.5.1.18	yadi ṣoḍaśy ukthyaṃ gṛhītvendram id dharī vahata ity āgrāyaṇāt ṣoḍaśinaṃ gṛhṇāti
2.5.1.19	aṣoḍaśika ukthyaṃ gṛhītvātipāvya rājānaṃ prapīḍya pavitraṃ siddham ā sarpaṇāt
2.5.1.20	ṛjudehīyāḥ sarpanty ārbhavaṃ pavamānaṃ yena mādhyaṃdinam
2.5.1.21	vyākhyātaṃ saṃpāvanaṃ / tathopākaraṇaṃ pavamānasya
2.5.1.22	saptahotāraṃ yajamāno japati purastād ārbhavasya pavamānasyāyuṣe hiṅkurv iti ca // sakhāsi jagacchandā anu tvārabhe svasti mā saṃpārayeti ca
2.5.1.23	stute 'gnīd agnīn vihara barhiḥ stṛṇāhi puroḍāśāṃ alaṃkuru pratiprasthātaḥ paśuṃ saṃvadasveti preṣyati
2.5.1.24	vyākhyātaṃ viharaṇam ulaparājī ca
2.5.1.25	vaiṣṇavyā pātrāṇi saṃmṛśya pratiprasthātā patnī ca pūtabhṛti pavitraṃ vitatyāśīr nā ūrjam ity āśiram avanayataḥ
2.5.1.26	apaśunā pracarati saṃvādaprabhṛtīḍāntena
2.5.1.27	savanīyānām udvāsanaprabhṛti siddham ā saṃpraiṣāt
2.5.1.28	tṛtīyasya savanasyendrāya puroḍāśānām iti vikṛtaḥ saṃpraiṣaḥ
2.5.1.29	savanīyaiḥ pracaryonnīyamānebhyo 'nubrūhīty anuvācayati
2.5.1.30	sāchāvākacamasān unnayati
2.5.1.31	siddham ā saṃpraiṣāt
2.5.1.32	tṛtīyasya savanasya ṛbhumato vibhumato vājavato bṛhaspativato viśvadevvyāvatas tīvraṃ āśīrvata indrāya somān prasthitān preṣyeti siddhaṃ yathā mādhyaṃdine
2.5.1.33	ādityavadgaṇasya soma deva te matividas tṛtīyasya savanasya jagacchandaso 'gnihuta indrapītasyeti vikṛto bhakṣamantraḥ
2.5.1.34	siddham ā sādanāt
2.5.1.35	dakṣiṇasya havirdhānasya paścān mārjālīyadeśe prācīnāvavītinaḥ puroḍāśapiṇḍān aṇumiśrān atra pitaro mādayadhvaṃ yathābhāgam āvṛṣāyadhvam iti paścāt praticamasaṃ trīṃstrīn piṇḍān upāsyanti svaṃsvaṃ camasaṃ hotṛcamasam adhvaryavaḥ
2.5.1.36	visraṃsya prācīnāvavītāni yathāsthānaṃ camasān sādayanti
2.5.1.37	āgnīdhre savanīyān bhakṣayanti / tad vyākhyātam
2.5.1.38	antaryāmapātre sāvitram āgrayaṇād adabdhebhiḥ savitar iti gṛhṇāti
2.5.1.39	asanno hūyate
2.5.1.40	devāya savitre 'nubrūhīty anuvācayati
2.5.1.41	āśrāvya devāya savitre preṣyeti pracarati
2.5.1.42	vaṣaṭkṛte na sarvaṃ juhoti
2.5.1.43	sāvitrasaṃsrave pūtabhṛto vaiśvadevaṃ gṛhṇāti
2.5.1.44	upayāmagṛhīto 'si suśarmāsi supratiṣṭhāna iti gṛhṇāty eṣa te yonir viśvebhyas tvā devebhyas iti sādayati
2.5.1.45	vaiśvadevaṃ pratigṛṇāti
2.5.1.46	ekayā ca daśabhiś cety ucyamāne pratiprasthātā dvidevatyapātrāṇi prakṣālya khare sādayati
2.5.1.47	pra dyāvā yajñaiḥ pṛthivī ṛtāvṛdheti dyāvāpṛthivīyaṃ tasmin madā modaiva modā modaiveti madvān pratigaraḥ
2.5.1.48	kṛtākṛtaḥ surūpakṛtnum ūtaya itiprabhṛti samāpadyate pratigaraḥ
2.5.1.49	samāpte śastre grahādānaprabhṛti samānam aindrāgnenā bhakṣaṇāt
2.5.1.50	narāśaṃsīpītasya soma deva te matividas tṛtīyasya savanasya jagacchandasaḥ pitṛpītasyeti vikṛto bhakṣamantraḥ
2.5.1.51	siddham ā sādanāt
2.5.2.1	abhyudāharati saumyam
2.5.2.2	ājyasyāvadāyāpareṇa srugdaṇḍān dakṣiṇātikramya dakṣiṇaṃ paridhisaṃdhiṃ pratyavasthāyāśrāvya ghṛtasya yajeti preṣyati / dakṣiṇārdhe juhoti
2.5.2.3	ata eva tiṣṭhan prācīnāvavītī saumyasyāvadāyodaṅṅ atikramyottaraṃ paridhisaṃdhiṃ pratyavasthāyāśrāvya saumyasya yajeti preṣyati / dakṣiṇā tiṣṭhan madhye juhoti
2.5.2.4	pratiparikramya visraṃsya prācīnāvavītam ājyasyāvadāyodaṅṅ atikramyottaraṃ praidhisaṃdhiṃ pratyavasthāyāśrāvya ghṛtasya yajeti preṣyaty uttarārdhe juhoti
2.5.2.5	vyuduhya saumyam ājyasyābhipūrayati
2.5.2.6	satrā ta etad yad u ta iheti yajamāno 'vekṣate
2.5.2.7	yadi na paripaśyed yan me mano yamaṃ gatam iti japet
2.5.2.8	avekṣyodgātṛbhyaḥ prayachati
2.5.2.9	darbhamuṣṭīn aṣṭau śalākodgāḍhān kṛtvā pracaraṇyām aṣṭagṛhītenādhyadhi dhiṣṇyāñ jvalato dhriyamāṇān pratyaṅṅ āsīna upasthānair vyāghārayati
2.5.2.10	upāṃśupātre pātnīvatam āgrāyaṇād upayāmagṛhīto 'si bṛhaspatisutasya ta iti gṛhṇāti
2.5.2.11	asanno hūyate
2.5.2.12	agnā3 patnīvān iti dhiṣṇyavyāghāraṇasaṃpātena śrīṇāti
2.5.2.13	āśrāvyāgnīt pātnīvatasya yajeti preṣyati
2.5.2.14	vaṣaṭkṛte na sarvaṃ juhoti
2.5.2.15	bhakṣam āgnīdhrāya prayachati
2.5.2.16	neṣṭur upastham āruhyodaṅṅ avasṛpya paścān neṣṭrīyasya vāg devī somasya pibatv iti bhakṣayati
2.5.2.17	hotṛcamasamukhyā agniṣṭomacamasās teṣu sarvam unnayaty agniṣṭome
2.5.2.18	atiśaṃsyād ukthye
2.5.2.19	hotṛcamase dhrauvasyāvakāśaṃ kṛtvāgniṣṭomastotram upākaroti / tasya purastāt saptahotāraṃ yajamāno japati
2.5.2.20	ākarṇaprāvṛtāḥ stūyamāne sadasy āsīran
2.5.2.21	prastute patnī pānnejanaṃ kalaśam antarata ūruṇā dakṣiṇena samudraṃ gandharveṣṭhām ity udañcaṃ pravartayati
2.5.2.22	neṣṭā patnīm udgātrā tisṛṣu stotriyāsūdgīthaṃ prati prāk pratihārād vāmī te saṃdṛśīti triḥ samīkṣayati
2.5.2.23	abhyagram āgnimārutaṃ pratigṛṇāti / viyatam āpohiṣṭhīyaṃ / tasmin hotāram anvārabhante
2.5.2.24	svāduṣ kilāyam itiprabhṛti svāduṣkilīyaṃ / tasmin madvat pratigṛṇāti
2.5.2.25	yayor ojasā skabhitā rajāṃsītiprabhṛti samāpadyate pratigaraḥ
2.5.2.26	evā na indro maghavā virapśīti paridhānīyā / tasyāḥ punarukte 'rdharce pratiprasthātā pratyaṅmukha ūrdhvas tiṣṭhann anvārabdhe yajamāne vācayan dhruvaṃ dhruveṇeti hotṛcamase dhruvam avanayati svayaṃbhūr asi śreṣṭho raśmir iti caivam ahaṃ viśvadarśato bhūyāsam ityantena
2.5.2.27	uttamaṃ śastraṃ pratigīryokthaṃ vācīndrāyeti brūyāt
2.5.2.28	hotṛcamasam ādatte 'dhvaryuś camasādhvaryavaś camasān
2.5.2.29	āśrāvyokthaśā yaja somānām iti preṣyati
2.5.2.30	vaṣaṭkṛtānuvaṣaṭkṛte juhoti camasādhvaryavaś ca
2.5.2.31	evam ata ūrdhvaṃ praiṣaḥ somānāṃ homaś ca
2.5.2.32	vāg devī somasya pibatv iti sarvabhakṣān bhakṣayanti
2.5.2.33	mārjālīye prakṣālya cātvālānte sādayanty agniṣṭome / pūtabhṛto 'nte yady ukthyaḥ
2.5.3.1	yady ukthya ukthyo vigṛhyata upayāmagṛhīto 'sīndrāvaruṇābhyāṃ tveti prathamam upayāmagṛhīto 'sīndrābṛhaspatibhyāṃ tveti dvitīyam upayāmagṛhīto 'sīndrāviṣṇubhyāṃ tveti tṛtīyam
2.5.3.2	samānam anyat
2.5.3.3	sarvam unnayaty ukthye
2.5.3.4	atiśaṃsyāt ṣoḍaśini
2.5.3.5	ṣoḍaśicamaseṣu sarvam unnayati
2.5.3.6	atiśaṃsyād atirātre
2.5.3.7	samayādhyuṣite sūrye darbhābhyāṃ hiraṇyena caindraṃ saho 'sarjy upāvartadhvam abhisarpa yajamāneti ṣoḍaśini stotram upākaroti
2.5.3.8	prothann aśvaḥ śyāva upatiṣṭhate
2.5.3.9	stotrāpavarga udgātre 'śvatarīṃ dadāti
2.5.3.10	śikṣyaḥ pratigaras tārtīyasavanikaḥ
2.5.3.11	ata ūrdhvaṃ bhakṣamantro 'nuṣṭupchanadaso 'gnihuta indraharivatpītasyeti vikṛtaḥ ṣoḍaśini
2.5.3.12	yady aṣoḍaśiko 'tirātra ukthyaiḥ pracaryāstamite rātriparyāyeṇa pracarati
2.5.3.13	catvāraś camasagaṇāḥ stutaśastravantaḥ / teṣāṃ hotuḥ prathamas tato maitrāvaruṇasya brāhmaṇāchaṃsino 'chāvākasya ca
2.5.3.14	upayāmagṛhīto 'sīndrāya tvābhiśarvarāya juṣṭaṃ gṛhṇāmīti mukhyaṃmukhyaṃ camasam unnayati
2.5.3.15	anuṣṭupchandaso 'gnihuta indrābhiśarvarapītasyeti vikṛto bhakṣamantraḥ
2.5.3.16	evaṃ dvitīyaḥ paryāyo niśāyāṃ mahārātre tṛtīyaḥ
2.5.3.17	hotṛcamasamukhyāḥ saṃdhicamasās teṣu sarvam unnayaty atirātre
2.5.3.18	atiśaṃsyād aptoryāmṇi
2.5.3.19	upākṛte stotre pratiprasthātāśvinaṃ dvikapālaṃ tūṣṇīm upacaritaṃ saṃskaroti
2.5.3.20	mahadāśvinaṃ pratigṛṇāti / paraṃ sahasrāc chaṃsaty ākramaṇād udite sauryāṇi
2.5.3.21	samāpte śastre pratiprasthātāśvinaṃ sakṛt sarvam avadyati
2.5.3.22	hotṛcamasam ādatte 'dhvaryuś camasādhvaryavaś camasān
2.5.3.23	aśvibhyāṃ tiro'hnyānāṃ somānām anubrūhīty anuvācayati
2.5.3.24	āśrāvyāśvibhyāṃ tiro'hnyān somān prasthitān preṣyeti pracarati
2.5.3.25	pūrvasmin vaṣaṭkāre pratiprasthātāśvinaṃ sarvahutaṃ karoti
2.5.3.26	paṅktiś chandaso 'gnihuto 'śvipītasyeti vikṛto bhakṣamantraḥ
2.5.3.27	aptoryāmā yathaiko rātriparyāyaḥ
2.5.3.28	tūṣṇīṃ mukhyān unnayati
2.5.3.29	atichandāś chandaso 'gnihutaḥ prajāpatipītasyeti vikṛto bhakṣamantraḥ
2.5.3.30	saṃsthācamasāṃś cātvālānte sādayanti
2.5.4.1	ānuyājikīprabhṛti siddham ā srucāṃ vimocanāt
2.5.4.2	unnetā droṇakalaśe hāriyojanam āgrāyaṇād upayāmagṛhīto 'si harir asi hāriyojana iti sarvaṃ gṛhṇāti
2.5.4.3	haryor dhānā harivatīr iti dhānābhiḥ śrīṇāti
2.5.4.4	unnetā droṇakalaśaṃ śirasy avadhāyendrāya harivate dhānāsomānām anubrūhīty anuvācayati
2.5.4.5	āśrāvyendrāya harivate dhānāsomān prasthitān preṣyeti vikaṭībhūya pracarati
2.5.4.6	vaṣaṭkṛtānuvaṣaṭkṛte juhoti
2.5.4.7	vyunmarśaṃ hāriyojanaṃ sarve bhakṣayantaś cuścūṣākāraṃ dhānāḥ saṃdaśya rayyai tvā poṣāya tvety uttaravedyām upavapanti
2.5.4.8	devakṛtasyainaso 'vayajanam asi pitṛkṛtasyainaso 'vayajanam asi manuṣyakṛtasyainaso 'vayajanam asy ātmakṛtasyainaso 'vayajanam asy anyakṛtasyainaso 'vayajanam asy enasaenaso 'vayajanam asi svāhety āhavanīye ṣaṭṣaḍ yūpaśakalāny abhyādadhate
2.5.4.9	yad vo devāś cakṛma jihvayā guru manaso vā prayutī devaheḍanam / arāvā yo no abhi duchunāyate tasmiṃs tad eno vasavo nidhetana / ity āhavanīyam upatiṣṭhante
2.5.4.10	dūrvāś camaseṣu saṃplavaṃplāvam apsu dhautasya te deva somety avaghreṇa bhakṣayanti
2.5.4.11	svadhā pitre svadhā pitāmahāya svadhā prapitāmahāyeti barhiṣy adhi cātvālaṃ prati camasaṃ ninayanti
2.5.4.12	samudraṃ vaḥ prahiṇomi / achāyaṃ vo marutaḥ śloka etv achā viṣṇuṃ niṣiktapām avobhiḥ / uta prajāyai gṛṇate vayo dhur yūyaṃ pāta svastibhiḥ sadā naḥ / iti ninītā anumantrayate
2.5.4.13	mahā kavī yuvānā satyād ā dharmaṇas pari / satyasya dharmaṇā vi sakhyāni visṛjāvahai / iti dakṣiṇata āhavanīyasya sakhyāni visṛjante
2.5.4.14	dadhikrāvṇo akāriṣam ity āgnīdhre dadhi bhakṣayanti
2.5.4.15	patnīsaṃyājaprabhṛti siddham ā samiṣṭayajurbhyaḥ
2.5.4.16	navakṛtvo dhruvām āpyāyya dhātā rātir ity etena saṃtataṃ nava samiṣṭayajūṃṣi juhoti
2.5.4.17	idaṃ tṛtīyaṃ savanaṃ kavīnām ṛtena ye camasam airayanta / saudhanvanā amṛtam ānaśānāḥ sviṣṭaṃ no 'bhi vasyo nayantu / iti savanakaraṇiṃ juhoti // drapsaś caskandeti dvitīyām
2.5.4.18	vāruṇam ekakapālaṃ nirvapati
2.5.4.19	siddham odvāsanāt
2.5.4.20	āyurdā deva jarasaṃ vṛṇāna ity abhijuhoti
2.5.4.21	upasṛjan dharuṇaṃ mātre mātaraṃ dharuṇo dhayan / rāyaspoṣam iṣam ūrjam asmāsu dīdharat / ity audumbarīm utkhanaty udgātā vā
2.5.4.22	cātvāle 'vabhṛthāya samāyanti
2.5.4.23	audumbarīm adhiṣavaṇaphalake cāsandyām ādadhāti somaliptāni cānyat somasthālībhyaḥ
2.5.4.24	abhūd devaḥ savitā vandyo nu na idānīm ahna upavācyo nṛbhiḥ / vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhat / ā śarīraṃ payasā parādād anyadanyad bhavati rūpam asya / tasmin vayam upahūtās tava smā no vīraṃ vahatā jāyamānāḥ / yat te grāvṇā vichindat soma rājan dhruvam aṅgaṃ priyaṃ yat tanūs te / tat saṃdhatsvota rohayasva viśvair viśvāṅgaiḥ saha saṃbhavāmi / mā naḥ soma hvarito vihvaras tvaṃ mā naḥ param adhanaṃ mā rajo naiḥ / mā no andhe tamasy antarādhān mā no rudrāso adhigur vadhe nu / sucakṣāḥ soma uta suśrud astv aṃśuś cāsya punar āpīno astu / sa no rayim iha graheṣu dadhātūrjā saṃrabdhā irayā madema / ity etābhir ṛjīṣam adhiṣavaṇe dadhnābhijuhoti
2.5.4.25	udgātaḥ sāma gāyeti preṣyati prastotar iti vā
2.5.4.26	tasya sarve nidhanam upayanti / samayārdhe dvitīyaṃ prāpya tṛtīyam
2.5.4.27	vāruṇapraghāsiko 'vabhṛthaḥ
2.5.4.28	ekakapālena varuṇaṃ yajaty āśayenāgnīvaruṇau
2.5.4.29	ṛjīṣaṃ srucy avadhāya samudre te hṛdayam apsv antar iti saha srucopamārayati
2.5.4.30	avabhṛtha nicuṅkuṇety āsandīṃ prakirati somaliptāni ca
2.5.4.31	utplutam ṛjīṣam apsu dhautasya te deva somety avaghreṇa bhakṣayanti
2.5.4.32	āsyadeśe nigṛhṇāti
2.5.4.33	priyatamāya kṛṣṇājinaṃ prayachati / tad adhi peṣaṇaṃ kurvanti
2.5.4.34	vicṛtto varuṇasya pāśa iti mekhalāṃ viṣyati vasanaṃ ca / tūṣṇīṃ patnī yoktraṃ jālaṃ ca
2.5.4.35	avabhṛthe snātāv anyo'nyasya pṛṣṭham prakṣālayataḥ
2.5.4.36	somopanahanaṃ yajamānaḥ paridhatte paryāṇahanaṃ patnī / te udavasānīyāyāṃ dakṣiṇākāle 'dhvaryave dattaḥ
2.5.4.37	unnetar vasīya ity āhonnetāraṃ yajamānaḥ
2.5.4.38	udut te madhumattamā gira ity unnetā prakramayati
2.5.4.39	vyākhyātaṃ pratyasanaṃ mārjanaṃ ca
2.5.4.40	apāma somam amṛtā abhūmāganma jyotir avidāma devān / kiṃ nūnam asmān kṛṇavad arātiḥ kim u dhūrtir amṛta martyasya / iti japanti
2.5.4.41	unnetāraṃ puraskṛtyānapekṣamāṇāḥ pratyāyanti / tad vyākhyātam
2.5.5.1	prāyaṇīyenodayanīyo vyākhyātaḥ
2.5.5.2	niṣkāṣe prāyaṇīyasyodayanīyam anunirvapati
2.5.5.3	śālāmukhīye pracarati
2.5.5.4	prāg aditeḥ pathyāṃ svastiṃ pūrvārdhe yajati
2.5.5.5	anūbandhyāyai vedaṃ nidadhāti
2.5.5.6	pāśubandhikam idhmābarhiḥ saṃnahyati
2.5.5.7	maitrāvaruṇīṃ vaśām anūbandhyām ālabhate
2.5.5.8	chāgakāla usrāyā iti saṃpraiṣaḥ
2.5.5.9	siddham ā vapāyā homāt
2.5.5.10	hutāyāṃ vapāyāṃ cātvāle mārjayitvā dakṣiṇasyāṃ vediśroṇau pariśrite keśaśmaśru yajamāno vāpayate
2.5.5.11	paśupuroḍāśam anu devikāhavīṃṣi nirvapaty anumatyai carū rākāyai sinīvālyai kuhvai dhātre dvādaśakapālaṃ somasthālīṣu śrapayati
2.5.5.12	siddham ā pracaraṇāt
2.5.5.13	paśupuroḍāśena pracaryopāṃśu devikāhavirbhiḥ pracarati
2.5.5.14	eṣo 'nvayane kalpaḥ
2.5.5.15	paśupuroḍāśasya devikāhaviṣāṃ ca samavadāyāniruktena sviṣṭakṛtā pracarati
2.5.5.16	siddhaḥ paśubandhaḥ / payasyā vā
2.5.5.17	havirdhānayoḥ prathamakṛtān granthīn visraṃsyodīcī pravartayanti pūrvārdhenānyad āhavanīyasya paścārdhenānyat
2.5.5.18	yat kusīdam apratītaṃ mayeha yena yamasya nidhinā carāvaḥ / etat tad agne anṛṇo bhavāmi jīvann eva pratidatte dadāmi / ity āhavanīyād yajamāno vediṃ paryoṣati
2.5.5.19	viśloka viśvadāvye tvā saṃjuhomi svāheti pradāvye yajamānaḥ saktvañjaliṃ juhoti
2.5.5.20	adhvād eko 'ddhād eko hutād eko 'hutād ekaḥ kṛtād ekaḥ kṛtākṛtād ekaḥ sanād ekaḥ sanāsanād ekas te naḥ kṛṇvantu bheṣajaṃ sadaḥ saho vareṇyam iti pradāvye yajamāna upatiṣṭhate
2.5.5.21	etaṃ sadhastha pari te dadāmi yam āvahāc chevadhiṃ jātavedāḥ / anvāgantā yajñapatir vo atra taṃ sma jānīta parame vyoman / jānītād enaṃ parame vyoman devāḥ sadhasthā vida rūpam asya / ya āgachāt pathibhir devayānair iṣṭāpūrte kṛṇutād āvir asmāt / iti yajamānaḥ paridadāti
2.5.5.22	anṛṇā asminn anṛṇāḥ parasmiṃs tṛtīye loke anṛṇāḥ syāma / ye devayānāḥ pitṛyāṇāś ca lokāḥ sarvāṃl lokān anṛṇāḥ saṃcaremahi / iti japati yajamānaḥ
2.5.5.23	samāropayaty aparāvagnī / yadi gataśrīḥ śālāmukhīyaṃ ca
2.5.5.24	udaṅṅ udavasāyāraṇibhyām agniṃ mathitvodavasānīyām iṣṭiṃ nirvapati
2.5.5.25	āgneyam eva pañcakapālaṃ vibhaktīḥ prayājānuyājeṣv āgneyāv ājyabhāgau
2.5.5.26	anaḍvān dakṣiṇā
2.5.5.27	api vā vaiṣṇavīṃ pūrṇāhutiṃ hutvā
2.5.5.28	agnir ajahitaḥ praitu prathamo yajñiyānām / avasānaṃ me 'vasānapatir vindat / dīdivāṃsaṃ tvā vyam anvāgamemahi / iti yajamāno vihāraṃ puraskṛtya gṛhān āgachaty āgachati
3.1.1	brahmā prāyaścittāni sruveṇa juhoty ṛkto bhreṣe bhuḥ svāheti gārhapatye yajuṣṭo bhuvaḥ svāheti dakṣiṇāgnau sāmataḥ svaḥ svāhety āhavanīye sarvato bhūr bhuvaḥ svaḥ svāhety āhavanīya eva
3.1.2	duṣṭam apo 'bhyavahared atha pātrāṇi parimṛjyāl lohaṃ nirlikhed dārumayaṃ niṣṭapen mārtikam adbhiḥ sauvarṇaṃ rājatam
3.1.3	dravyāpacāre sāmānyaṃ yajñiyaṃ pratinidadhyāt
3.1.4	karmāntaritaṃ kuryāt saṃskārāntare prāyaścittam eva juhuyāt
3.1.5	dravyāvṛttau sahamantram āvartayet tūṣṇīṃ vā
3.1.6	devatāvadānayājyānuvākyāhavirmantrakarmaviparyāse 'nāmnātaprāyaścittānāṃ cāpadi tvaṃ no agne sa tvaṃ no agne ayāś cāgne 'sīty etābhir juhuyād vyāhṛtibhiś cāthavā vyāhṛtibhir eva / homakāle 'pi sarvatrānāmnātaprāyaścitteṣu vyāhṛtibhir eva juhuyāt
3.1.7	akāle vācaṃ visṛjya vaiṣṇavīṃ nigadya punar yachet
3.1.8	vratopetasya ced āhavanīyo 'nugachet praṇīte manasā vratam upetya bhūr ity upatiṣṭheta
3.1.9	yadi vatsā apākṛtā dhayeyur vāyavyā yavāgvā pracarya prātardohena pracared yadi prātardohe 'paraṃ vāyavyā
3.1.10	yadi sāyaṃdoham apahared duṣyed vā prātardohaṃ dvaidhaṃ dohayitvārdham ātacya pracaret
3.1.11	yadi sāyaṃdoha ārtim iyād indrāya vrīhīn nirvapec chvobhūte teṣv anunirpavet
3.1.12	yadi prātardoha aindraṃ puroḍāśaṃ yady ubhāv aindraṃ pañcaśarāv amodanaṃ paced ājyenāgniṃ prathamaṃ yajeta
3.1.13	hīneṣv ārtigate vā vatsān apākṛtya punar yajeta
3.1.14	yasya sāṃnāyyaṃ candramā abhyudiyād vatsān pratinudet
3.1.15	sāyaṃdoho havirātañcanaṃ tadvrato yathākālaṃ yajeta
3.1.16	vratam anutsahamānasyābhyuditeṣṭir nirupteṣu ca vatsān apākṛtya punar yajeta
3.1.17	yadi havīṃṣy apahareyur duṣyeyur vājyena saṃsthāpya punar yajeta
3.1.18	yadi havīṃṣi muhyeyuḥ pātryāṃ samadhā vibhajyānupūrveṇa pracaret
3.1.19	sarvaskanne naṣṭe duṣṭe vā yathāpūrvaṃ punaḥ saṃskaraṇam
3.1.20	devāñ janam agan yajña iti skannam abhimantryāpo ninayet
3.1.21	ājye skanne dadāty anutpūte citram utpūyamāne prāṇy utpūte varam
3.1.22	duḥśṛtayor avadānamātre suśṛtena prāyaścittaṃ tathā kṣāmayoḥ
3.1.23	adakṣiṇeneṣṭvorvarāṃ samṛddhāṃ dadyāt
3.1.24	yadi kapālaṃ bhidyeta gāyatryā tvā śatākṣarayā saṃdadhāmīti saṃdhānakaraiḥ śucidravyaiḥ saṃdhāyāthaitat kapālaṃ dhātā dhātuḥ pituḥ pitābhinno gharmo viśvāyur yato jātaṃ tad apyagāt svāhety apsu prahared athānyat kapālam āhṛtya sādanābhimarśanaprokṣaṇādi kṛtvā pūrvayukteṣu kapāleṣv apisṛjet / upahitasya bhede tu tasya saṃdhānādi pūrvavat kṛtvānyat saṃskṛtyopahitaṃ kapālam upadhānakāle yena mantreṇopahitaṃ tenaivopadadhyāt tatsthāne
3.1.25	yadi kapālaṃ naśyed brāhmaṇavyākhyātaṃ // dhātā dhātuḥ pituḥ pitānaṣṭo dharma iti naṣṭādhigatam apsu prahṛtya namas te rudrāyate namo 'stu parāyate namo yatra niṣīdasīti cābhimantrayeta
3.1.26	yadi prāk prayājebhyo bahiṣparidhy aṅgāraḥ skandet tam abhimantrayetādhvaryuṃ mā hiṃsīr yajñaṃ mā hiṃsīr iti purastād brahmāṇaṃ mā hiṃsīḥ prajāṃ mā hiṃsīr iti dakṣiṇato hotāraṃ mā hiṃsīḥ patnīṃ mā hiṃsīr iti paścād āgnīdhraṃ mā hiṃsīḥ paśūn mā hiṃsīr ity uttarato yajamānaṃ mā hiṃsīr iti sarvatrānuṣajati
3.1.27	sruvabudhnenāktvā / āhaṃ yajñaṃ dadhe nirṛter upasthāt taṃ deveṣu paridadāmi vidvān / suprajāstvaṃ śataṃ hi māmadanta iha no devā mayi śarma yachata / ity ādatte
3.1.28	sahasraśṛṅgo vṛṣabho jātavedā ghṛtāhutaḥ stomapṛṣṭhaḥ suvīraḥ / mā mā hāsīr nāthito na tvā jahāmi gopoṣaṃ ca no vīrapoṣaṃ ca dhehi / mā no mahāntam uta mā no arbhakaṃ mā na ukṣantam uta mā na ukṣitam / mā no vadhīḥ pitaraṃ mota mātaraṃ mā naḥ priyās tanvo rudra rīriṣaḥ / ity anupraharati
3.1.29	vṛṣabhaṃ carṣaṇīnāṃ viśvarūpam adābhyaṃ bṛhaspatiṃ vareṇyaṃ // ud uttamaṃ varuṇa pāśam asmat ud uttamaṃ mumugdhi mad vi pāśaṃ madhyamaṃ cṛta / avādhamāni jīvase / iti ṣaḍbhir abhijuhoti
3.1.30	yady anabhiniruptām āvāhayed yathāvāhitam ājyenopāṃśu yajeta / bhāginīṃ cen nāvāhayed upotthāyāvāhayet
3.1.31	yadi bahiṣparidhy āhutiḥ skanded agnīdhaṃ brūyād etāṃ saṃkuṣya juhudhīti / sa yathāvadānaṃ saṃpādya vaṣaṭkṛte madhye pāṇinā juhoti / tasmai pūrṇapātraṃ dadyāt
3.1.32	bhūpataye svāhā bhuvanapataye svāhā bhūtānāṃ pataye svāheti bahiṣparidhi skannam abhimantrayate
3.1.33	kālātipattau pāthikṛty anāgate ca
3.1.34	yadi prāṅ nirvapaṇāt paurṇamāsyām amāvāsyāyāṃ vā kālapravṛttiṃ sparśayed āgneyam aṣṭākapālaṃ pathikṛtā vyañjayet
3.1.35	utsṛṣṭe ced brāhmaudanike sahāgniḥ prayāyād anugachet kālaṃ vātinayet punar brahmaudanaṃ paktvānaktāḥ samadhi ādadhyāt
3.2.1	agnihotrāya ced upasṛṣṭā niṣīdet / yasmād bhītā niṣīdasi tato no abhayaṃ kṛdhi / paśūn asmākaṃ mā hiṃsīr namo rudrāya mīḍhuṣe / ity abhimantrayate / udasthād devy aditir āyur yajñapatāv adhāt / indrāya kṛṇvatī bhāgaṃ mitrāya varuṇāya ca / ity utthāpyodapātram ūdhasi mukhe copagṛhṇīyād yasyānnaṃ nādyāt tasmai tāṃ dadyāt
3.2.2	agnihotraṃ cet prāg adhiśrayaṇāt skandet samudraṃ vaḥ prahiṇomīty apa upaninīya / yad adya dugdhaṃ pṛthivīm abhakta yad oṣadhīr atyasṛpad yad āpaḥ / payaḥ pṛthivyāṃ paya oṣadhīṣu payo aghnyāsu payo vatseṣu / payo gṛheṣu payo 'stu tan naḥ / ity abhimantrayate
3.2.3	yadi duhyamānāvabhindyād anyām āryakṛtīṃ prakṣālya punar dohayet
3.2.4	yady adhiśritaṃ skanded iti vyākhyātaṃ vāruṇīṃ nigadya vāruṇyājyaṃ juhuyāt
3.2.5	yadi prācīnaṃ hriyamāṇaṃ skandet prajāpater viśvabhṛti tanvāṃ hutam asi svāhety abhimṛśec chvāvalīḍhavac ca ninayet
3.2.6	yady adhiśritaṃ śiraśirāyat syāt samoṣāmum iti brūyād yaṃ dviṣyāt
3.2.7	viṣyaṇṇaṃ madhyamaparṇena dyāvāpṛthivyayarcāntaḥparidhy avanayet kīṭāvapannaṃ prājāpatyarcā valmīkavapāyām avanīya bhūr ity upatiṣṭheta / viṣyaṇṇaṃ vā valmīkavapāyāṃ kīṭāvapannam antaḥparidhi
3.2.8	avavṛṣṭe / mitro janān yātayati bruvāṇo mitro dādhāra pṛthivīm uta dyām / mitraḥ kṛṣṭīr animiṣābhicaṣṭe mitrāya havyaṃ ghṛtavaj juhota / iti pūrvām āhutiṃ juhuyād anyāṃ dugdhvātha punar agnihotraṃ juhuyāt
3.2.9	yadi pūrvasyāṃ hutāyām āhavanīyo 'nugached agnir dārau dārāv agnir iti hiraṇyaṃ nidhāyottarāṃ juhuyād anyāṃ dugdhvātha punar agnihotraṃ juhuyāt
3.2.10	yadi pūrvasyāṃ hutāyāṃ skandet / yatra vettha vanaspate devānāṃ guhyā nāmāni / tatra havyāni gāmaya / iti samidham ādhāyottarāṃ juhuyād anyāṃ dugdhvātha punar agnihotraṃ juhuyāt
3.2.11	yadi rudraḥ paśūn abhimanyeta dvayor gavoḥ sthālyā dohanena ca dohayitvā samānīya sajūr jātaveda iti pūrvām āhutiṃ juhuyād anyāṃ dugdhvātha punar agnihotraṃ juhuyāt
3.2.12	yadi saptāham atiśamāyetāgne duḥśīrtatano iti purastāj juhuyād anyāṃ dugdhvātha punar agnihotraṃ juhuyād yadi tad atiśamāyeta dvādaśa rātrīḥ sāyaṃsāyam ājyaṃ juhuyāt
3.2.13	yadi rudraḥ prajā abhiśamayetottarapūrvasyāṃ diśi śatarudriyaṃ japaṃś caṅkramyeta
3.2.14	yasyāgnim anuddhṛtaṃ sūryo 'bhinimroced unnīte 'gnihotre brāhmaṇo bahuvid uddhared dhiraṇyaṃ baddhvā darbheṇāgrato haret paścād agnihotreṇānviyād varo dakṣiṇā
3.2.15	anuddhṛtaṃ ced abhyudiyād vyākhyātaṃ praṇayanaṃ / caturgṛhītam ājyam agrato hared uṣāḥ ketunā juṣatāṃ svāheti purastāt pratyaṅmukha ājyaṃ juhuyād upasādyā tamitor āsītā homāt
3.2.16	yasyobhā anugatā iti vyākhyātam
3.3.1	yasyāhute 'gnihotre pūrvo 'gnir anugached agninā ca sahāgnihotreṇa coddraved ita eva prathamaṃ jajña ity uddhṛtam abhimantrayata // iṣe rāye ramasvety ādhāsyamāne samrāḍ asīty ādadhāti // sārasvatau tvotsau prāvatām ity āhitaṃ hute 'gnihotre 'gnaye jyotiṣmate 'ṣṭākapālaṃ nirvaped vāruṇaṃ yavamayaṃ carum
3.3.2	yasyāhute 'gnihotre 'paro 'gnir anugached anugamayya pūrvam aparasmān mathitvā praṇayed yadi tvareta tata eva prāñcam uddhṛtya dakṣiṇāgnim anvānīya sāyaṃprātar juhuyāc chvo bhūte 'gniṃ samāropya mathitvāgnaye tapasvate janadvate pākkavate 'ṣṭākapālaṃ nirvapet
3.3.3	sarvānugameṣu ca / yo agniṃ devavītaye haviṣmaṃ āvivāsati / tasmai pāvaka mṛḍaya / ity etayā sadyaḥ pūrṇāhutiṃ juhuyāt
3.3.4	yasyāgnā agnim abhyuddhareyur bhavataṃ naḥ samanasāv ity abhimantryāgnaye 'gnimate 'ṣṭākapālaṃ nirvapet
3.3.5	sāyam agnihotrasya cet kālo 'tipadyeta doṣā vastor namaḥ svāheti pūrvasyām āhutāv antato 'nuṣajet
3.3.6	prātar agnihotraṃ ced abhyudiyād anv agnir uṣasām agram akśad ity unnītam abhimantrayata āhavanīyaṃ yajamāna ihaiva kṣemya edhi mā prahāsīr mām amum iti nāma gṛhṇāty āmuṣyāyaṇam iti gotraṃ // prātar vastor namaḥ svāheti pūrvasyām āhutāv antato 'nuṣajed dhute 'gnihotre maitraṃ caruṃ nirvapet sauryam ekakapālam api vendhānau daṃpatī vāgyatāv anaśnantau sarvāhṇam upāsīyātāṃ / dvayor gavoḥ sāyam agnihotraṃ juhuyāc chvobhūte 'gnaye vratapataye 'ṣṭākapālaṃ nirvapet
3.4.1	yady arvāk śamyāprāsād agnir apakṣāyet / idaṃ ta ekaṃ para ū ta ekaṃ tṛtīyena jyotiṣā saṃviśasva / iti sarvaṃ saṃbhṛtyāharati / saṃveśanas tanve cārur edhi priyo devānāṃ parame janitre / iti nivapati
3.4.2	yadi parastaram itarāv anvānīya sāyaṃprātar juhuyāc chvo bhūte 'gnaye pathikṛte 'ṣṭākapālaṃ nirvapet patho 'ntikād barhir anaḍvāṃś ca dakṣiṇā
3.4.3	yo 'nyāgniṣu yajeta yasya vānye 'gniṣu yajeran so 'gnaye vaiśvānarāya dvādaśakapālaṃ [ puroḍāśaṃ ] nirvapet
3.4.4	yasyāgnayaḥ saṃsṛjyeran mitho 'nyair veṣṭisaṃnipāte vaivicī pūrvā
3.4.5	agnaye śucaya iti vyākhyātam
3.4.6	yasyāhitāgner iti vyākhyātam
3.4.7	yasyāgnir anugached iti vyākhyātam
3.4.8	yasyājasram avachidyetāntaritān homān hutvāgnaye tantumate 'ṣṭākapālaṃ puroḍāśaṃ nirvaped api vā pūrṇāhutiṃ hutvā nādriyeta homān sāyaṃhomena pratipadyeta
3.4.9	yasyādhiśrite 'gnihotre haviṣi vā nirupte some vā pratate 'no ratho 'śvaḥ puruṣaḥ śvā kṛṣṇaḥ śakunir anyad vā sattvam antarā viyāyāt trayastriṃśat tantava ity āhavanīye hutvā gām anvāvṛtyāvartayatīdaṃ viṣṇur vicakrama iti padaṃ yopayaty apo 'nvatiṣiñced api vā gārhapatyād bhasmādāya vaiṣṇavyarcāhavanīyāt padam anudhvaṃsayann uddravet
3.4.10	anugamayya pūrvam aparasmāt praṇayet / yad agne pūrvaṃ nihitaṃ padaṃ hi te sūryasya raśmīn anvātatantha / tatra rayiṣṭhām anusaṃbharetāṃ saṃ naḥ sṛja sumatyā vājavatyā / ity ādadhāti
3.5.1	yadi pṛṣadājyaṃ skanded dhiraṇyam antardhāya bhūyo 'bhyunnīyāśvenopaghrāpya mano jyotir vardhatāṃ bhūtir ity etābhyām āhutī juhuyāt
3.5.2	yadi paśur upākṛtaḥ palāyetānyaṃ vā bhāvam āpadyeta vāyavyāṃ yavāgūṃ nirupyāthānyaṃ tadrūpaṃ tadvarṇaṃ tadvayasam upākaroti / vāyavyayā yavāgvā pracarya paśupuroḍāśena pracaret saha sviṣṭakṛdiḍāṃ vāyavyāyāḥ paśupuroḍāśasya caiṣa eva mṛte kalpaḥ
3.5.3	sa cet pratyānīyeta tvaṃ no agne sa tvaṃ no agna ity etābhyām āhutī juhuyād etāv ādinoptasya paśor avadyet sa tāvantam eva kālaṃ tiṣṭhed yāvad itaraḥ śeṣo bhavati
3.5.4	yady ūrdhvam utpated ud u tiṣṭha svadhvarordhva ū ṣu ṇa ity etābhyām āhutī juhuyāt
3.5.5	yadi yūpam ābṛhec cālayed vā nitānas tvā māruto nihantv iti yathāvasitam asya pariṣekaṃ kuryāt
3.5.6	yadi raśanāṃ bhindyād druhyed daśed vā trayastriṃśat tantava ity etayā granthiṃ saṃdhāyaitayaiva juhuyāt
3.5.7	yadi svarur naśyet svadhitir vānyaṃ yūpaśakalaṃ juhvām aktvā svaruṃ kuryāt tathā svadhitim añjyād evam eva caṣālam / iṣṭasya duriṣṭasya ye yajñam abhirakṣantaḥ / paśūn asmākaṃ mā hiṃsīr yajñam anvabhirakṣatām / iti juhuyāt
3.5.8	yadi śakṛn mūtraṃ vā kuryāt punar upapāyyābhyukṣya vyāhṛtibhir eva juhuyāt
3.5.9	yasmād bhīta udaproṣṭety utplavamāne juhuyāt
3.5.10	yasmād bhīta udavepiṣṭety udvepamāne
3.5.11	yasmād bhīta udvāśiṣṭety udvāśyamāne
3.5.12	yasmād bhīto niṣīdasi tato no abhayaṃ kṛdhi / paśūn asmākaṃ mā hiṃsīr namo rudrāya mīḍhuṣe / iti niṣaṇṇe
3.5.13	agnir bhagaḥ savitedaṃ juṣantāṃ prajāpatir varuṇo ... ya ... mahyam / yo no dveṣṭi tanūṃ rabhasvānāgaso yajamānasya vīrān / iti ramamāṇe juhuyāt
3.5.14	yadi paśūkhā sravet / ukhāṃ sravantīm agadām akarmāgnir hotā pṛthivy antarikṣam / yatra cuścutad agnāv eva tan nābhiprāpnuyur nirṛtiṃ parastāt / ity abhimantrayate
3.5.15	yadi śyeno vapāṃ hared anyad vā sattvam anyad vāvadānam / yad avāmṛkṣac chakunir mukhena nirṛte tava / agniṣ ṭad rakṣatu havyavāḍ ghṛtasūdanaḥ / iti juhuyāt
3.5.16	yad avadānaṃ na vindet tad ājyasyāvadyed dhṛdayanāśe 'nyaṃ paśum ālabheta / hiraṇye dvir ājyasyāvadyet
3.5.17	yadi kāmayeta te paśuṃ vyamathiṣata ta ārtim ārcheyur iti kuvid aṅga yavamanto yavaṃ cid iti namauktim atyarcāgnīdhrīye juhuyāt
3.5.18	yady aṣṭāpadī syād aṣṭāpadyā garbhaṃ śūle kṛtvā mṛdā pralipya śāmitrīye nikhānayet tasyādhastād ayaspātram upakṛṣya śrapayet tasya rasena prāk sviṣṭakṛto hiraṇyagarbha ity aṣṭābhiḥ pratyṛcam ājyāhutīr juhuyād dhiraṇyam aṣṭāpṛḍaṃ dakṣiṇā / saṃsthite mahī dyauḥ pṛthivī ca na iti paśuśrapaṇe garbham upavapati // namo mahimna iti pañcabhir upatiṣṭhate
3.6.1	sattre cet prāg apavargād yūpo virohet tvāṣṭraṃ bahurūpam ālabheta
3.6.2	prajāpatir manasi sārasvato vāci visṛṣṭāyāṃ dhātā dīkṣāyāṃ brahma vrata itiprabhṛtibhir yajñatanūr yadi pūrvasyām ārtiḥ syāt tām uttarayā saṃsṛjya juhuyāt prajāpatir manasi sārasvato vāci visṛṣṭāyāṃ svāheti / yady uttarasyāṃ sārasvato vāci visṛṣṭāyāṃ dhātā dīkṣāyāṃ svāhety evaṃ yasyāṃyasyām ārtiḥ syāt tām uttarayā saṃsṛjya juhuyād api vā tribhir anuvākais trīṇi caturgṛhītāni juhuyāt
3.6.3	yadi rājānam apahared yo nediṣṭhī somaḥ syāt tam abhiṣuṇuyāt somavikrayiṇe kiṃcid dadyāt
3.6.4	yadi somaṃ na vindet pūtīkān abhiṣuṇuyād yadi na pūtīkān athārjunāni rohitatūlāni haimavatasya sthāne babhrutūlāni maujavatasya / yadi nārjunāny atha yāḥ kāścāraṇyā oṣadhīr abhiṣuṇuyāt
3.6.5	pratiduhā prātaḥsavane somāñ śrīṇanti śṛtena madhyaṃdine dadhnā tṛtīyasavane
3.6.6	pañca dakṣiṇā dadāti
3.6.7	saṃsthāpya yena kāmayeta tena punar yajeta / tatra yat kāmayeta tad dadyāt
3.6.8	yad dakṣiṇāsv adāsyan syāt tasyādhvaryave varaṃ dadyāt
3.6.9	yadi sarpatāṃ prastotā vichidyeta brahmaṇe varaṃ dattvā tam eva punar vṛṇīte / yady udgātādadkṣiṇeneṣṭvā tena punar yajeta / yadi pratihartā sarvavedasaṃ dadyāt
3.6.10	yadi prātaḥsavane grāvā śīryeta dyutānasya mārutasya sāmnā stuyur yadi mādhyaṃdine bṛhatā yadi tṛtīyasavane 'nuṣṭubhā
3.6.11	yadi prātaḥsavane kalaśo dīryeta vaṣaṭkāranidhanaṃ brahmasāma kuryād yadi mādhyaṃdine śrāyantīyaṃ brahmasāma kuryād yadi tṛtīyasavane nāravantīyam agniṣṭomasāma kuryāt
3.6.12	yadi nārāśaṃsā upadasyeyur yaṃyaṃ graham upatiṣṭheraṃs tasyatasya bindum avanayet
3.6.13	yadi hutāhutau pītāpītau vā somau saṃsṛjyeyātām antaḥparidhy aṅgāraṃ dakṣiṇāpohya / hutasya vāhutasya vā pītāpītasya somasyendrāgnī pibataṃ sutaṃ svāhā / iti juhuyāt
3.6.14	prajāpataye svāhety abhakṣaṇīyam uttarayoḥ pūrvasminn uparave 'vanayet
3.6.15	indur indum upāgāt tasya ta indav indrapītasyendriyāvato madhumato madhumataḥ sarvagaṇasya sarvagaṇa upahūtasyopahūtaṃ bhakṣayāmīty avavṛṣṭaṃ bhakṣayet
3.6.16	yadi kūrmaṃ na vindet karkaṃ kachapam upadadhyād yadi taṃ na vindet puroḍāśaṃ kūrmākṛtiṃ śrapayitvā hiraṇyapṛḍam upadadhyād ubhayato hiraṇyam ity eke
3.6.17	yady āgrāyaṇaḥ skanded upa vā dasyed itarebhyo grahebhyo nirgṛhṇīyād yadītare grahāḥ skandeyur upa vā dasyeyur āgrāyaṇān nirgṛhṇīyāt
3.6.18	droṇakalaśe cen na vindet pūtabhṛti vā hiraṇyam ṛjīṣe 'pyasyābhiṣuṇuyād dhiraṇyam abhyunnayed dhiraṇyena saha juhuyāt
3.6.19	sadasi avasthitaṃ cec camasam abhyupākuryāddhiraṇyagarbha ity āgnīdhrīye pūrṇāhutiṃ juhuyāt
3.6.20	yadi dhruvaḥ skandet pravartayed āyurdhā asīty abhimantrya varaṃ dattvāvasthāpayed yady upadasyet svāhā diva āpyāyasveti paryāyais triḥ somam āpyāyayet
3.6.21	yadi somaḥ skanded vyākhyātaṃ pṛṣadājyena / yady upadasyed dhiraṇyam ṛjīṣe 'pyasyābhiṣuṇuyād dhiraṇyam abhyunnayed dhiraṇyena saha juhuyāt
3.6.22	yadi rājābhidahyeta grahān adhvaryuḥ sparśayet stotrāṇy udgātā śastrāṇi hotātha yajñaṃ saṃbhṛtyānupūrvaṃ ceṣṭeran
3.6.23	pañca dakṣiṇā dadāti
3.6.24	saṃsthāpya yena kāmayeta tena punar yajeta / tatra yat kāmayeta tad dadyāt
3.6.25	yad dakṣiṇāsv adāsyan syāt tasyādhvaryave varaṃ dadyāt
3.6.26	purā dvādaśyā dīkṣeraṃs tayaivainam ṛtvijo yājayeyuḥ
3.7.1	yady arvāk stuyur yāvatībhir na stuyus tāvatībhir atistuyur bhūyo'kṣaratarābhir vā traidhaṃ vāgniṣṭomasāma kuryāt
3.7.2	yadi sarvaiḥ paryāyair astutam abhivyuchet pañcadaśabhir hotre stuyuḥ pañcabhiḥ pañcabhir itarebhya / yadi dvābhyāṃ hotre maitrāvaruṇāya cānyatareṇa brāhmaṇāchaṃsine 'chāvākāya cānyatareṇa / yady ekena pañcabhir hotre stuyus tisṛbhistisṛbhir itarebhyaḥ
3.7.3	yasyāśvine śasyamāne sūryo nodiyād aśvaṃ śvetaṃ rukmapratimuktaṃ purastāt pratyaṅmukham avasthāpayaty ādityaṃ bahurūpam ālabheta / sauryo 'jaḥ śveta upālambhyaḥ
3.7.4	upāṃśudevatā samṛtayajñe / saṃbhārayajūṃṣi vyākhyātāni / vṛṣaṇvatī pratipad ubhayavanty ājyāni prativanti vā
3.7.5	saṃveśāyopaveśāya gāyatryābhibhave chandase svāheti purastāt prātaḥsavanasya juhuyāt saṃveśāyopaveśāya triṣṭubhābhibhave chandase svāheti purastān mādhyaṃdinasya savanasya juhuyāt saṃveśāyopaveśāya jagatyābhibhave chandase svāheti purastād ārbhavasya pavamānasya juhuyāt
3.7.6	yadi rathaṃtarasāmā somaḥ syād ārbhave pavamāne bṛhat kuryād yadi bṛhatsāmā mādhyaṃdine pavamāne rathaṃtaram
3.7.7	yadi samāne janapade vidviṣāṇayoḥ sutyāḥ saṃnivapeyur yady agniṣṭomaḥ parasyokthyaṃ kuryād yady ukthyaḥ ṣoḍaśinaṃ yadi ṣoḍaśyatirātraṃ yady atirātro viśvajitam abhijitaṃ vā sarvastomaṃ kuryāt
3.7.8	yadi somo 'tiricyeta hotṛcamasamukhyān unnīya stotram upākaroty aindrāvaiṣṇavaṃ hotānuśaṃsati
3.7.9	yadi prātaḥsavane 'sti somo ayaṃ sutas iti marutvatīṣu gāyatreṇa stuyur yadi mādhyaṃdine baṇ mahaṃ asi sūryety ādityavatīṣu gaurīvitena stuyur yadi tṛtīyasavane viṣṇoḥ śipiviṣṭavatīṣu gaurīvitena stuyuḥ
3.7.10	ukthyāni vātipraṇayed yady ukthye vātiricyeta ṣoḍaśinaṃ yadi ṣoḍaśini vātirātraṃ / yady atirātre viṣṇoḥ śipiviṣṭavatīṣu bṛhatā stuyuḥ
3.8.1	yady ukhyo 'nugachet praṇīya punaḥ pravṛñjyān nityāḥ samidha ādhāya yās te agna ārdrā yonayaḥ / kāmayamāno vanā tvaṃ yan mātṝr ajagann apaḥ / na tat te agne pramṛṣe nivartanaṃ yad dūre sann ihābhavaḥ / sākaṃ hi śucinā śuciḥ praśāstā kratunājani / vidvaṃ asya vratā dhruvā vayā ivānurohate / iti tisṛbhiḥ / kṛṣṇaṃ vāso deyaṃ kṛṣṇā vā gauḥ
3.8.2	yady ukhā bhidyeta mahāvīro vā kapālāni cūrṇayet peṣaṃ piṣṭvānyayā mṛdā saṃsṛjya ya ṛte cid abhiśriṣa ity ukhāṃ kuryāt tathā mahāvīram
3.8.3	yadi dīkṣitasyopataped udakāṃsya ekaviṃśatiṃ yavān opyaikaviṃśatiṃ darbhapiñjūlāni cāvadhāya jīvā nāma stha tā imaṃ jīvayateti dīkṣitasya nāmagrāhaṃ paryāyair udakāṃsyam abhimṛśet prāṇāpānau ta upāṃśvantaryāmau pātām asāv iti dīkṣitam abhimantrya puṣṭapata ity āgnīdhrīye pūrṇāhutiṃ juhuyād yā oṣadhayaḥ prathamajā ity anuvākena catvāro brāhmaṇā nānāgotrā udakāṃsyena dīkṣitam abhiṣiñceyur na punaḥ kuryāt
3.8.4	yadi dīkṣitaḥ pramīyeta tīrthenāraṇī hṛtvātīrthena śarīraṃ dakṣiṇato vihārasya nirmanthyena dagdhvā kṛṣṇājine 'sthīny upanahya pretāgniṣu putraṃ bhrātaraṃ vā dīkṣayitvā yajeyur dakṣiṇasyāṃ śroṇāv asthīny upanidhāya yāmena sārparājñīṣu parācīṣu pratihitāsu stuyus tā japanto dīkṣitā hotṛpramukhāḥ savyān ūrūn āghnānā mārjālīyaṃ savyaṃ triḥ pariyantyy agna āyūṃṣi pavasa iti pratipadaṃ rathaṃtaraṃ pṛṣṭham
3.8.5	yady ekāho bhavati saṃsthite dahanam asthīni hareyuḥ
3.8.6	yadi sattre saṃsthite saṃvatsaraṃ vihāram indhītā juhvato yajamānāḥ
3.8.7	samāpte saṃvatsare jyotiṣṭomo 'sthiyājanīya / aindravāyavāgrā grahā maitrāvaruṇāgrā vā / stotreṣv asthīny upanidadhyuḥ / trivṛtaḥ pavamānāḥ / saptadaśaṃ śeṣaḥ / samānam anyat
3.8.8	yady āhavanīyo 'nugached āgnīdhrīyāt praṇayed yady āgnīdhrīyaḥ śālāmukhīyād yadi śālāmukhīyo gārhapatyād yadi gārhapatyas tata eva mathyaḥ
3.8.9	yadi sattrāya dīkṣetātha sāmy uttiṣṭhet somam api vibhajya viśvajitātirātreṇa sarvastomena sarvapṛṣṭhena sarvavedasadakṣiṇena yajeta yajeta
4.1.1	athātaḥ pravargyakalpaṃ vyākhyāsyāmaḥ / pravargyaṃ saṃbhariṣyann amāvāsyāyāṃ paurṇamāsyām āpūryamāṇapakṣasya vā puṇye nakṣatre so 'yaṃ svavidhānaprakṛtiḥ
4.1.2	yathopadiṣṭaṃ mantrānupūrvyād dravyair abhisaṃbandhaḥ
4.1.3	na prathamayajñe jyotiṣy ukthye ca prajākāmaḥ paśukāmaḥ / prajākāmānāṃ ca bṛhaspatisavo vihitaḥ
4.1.4	vijñāyate 'paśirā vā etasya yajño yasya na pravṛñjanti
4.1.5	na dvādaśātipravṛñjyād ity upadeśaḥ
4.1.6	paścād gārhapatyasya kāṃsye camase vā dadhi gṛhītvā gāyatrīṃ chanda iti prapadya dadhikrāvṇo akāriṣam iti dadhi triḥ prāśya yuñjata iti samidham ādadhāti dīkṣitasya
4.1.7	āhutiṃ juhuyād adīkṣitasya
4.1.8	uttarato gārhapatyasya saṃstīrṇe catasro 'bhrīḥ prayunakti khādirīṃ vaiṇavīṃ vaikaṅkatīm audumbarīm audumbaraṃ sruvaṃ cādatte sāvitreṇa devasya tveti tāṃtām api vohen mantram
4.1.9	uttiṣṭhety upotthāya praitu brahmaṇaspatir ity abhipravrajyāgreṇāhavanīyaṃ kṛṣṇājinam āstīrya tasmin saṃbhārān nivapati paścārdhān mṛdaṃ valmīkavapāṃ varāhavihataṃ pūtīkaṃ piṣṭaṃ pūrvārdham ajāpayaḥ
4.1.10	khādiryā mṛdaṃ praharati devī dyāvāpṛthivī iti // makhāya tvety apādāya makhasya tvety uttarasmin kṛṣṇājinānte nivapati
4.1.11	devīr vamrīr iti vaiṇavyā valmīkavapām itīyaty agra āsīd iti vaikaṅkatyā varāhavihataṃ // devī ūrjāhutī ity audumbaryā pūtīkam indrasyaujo 'sīti sruveṇājāpayasaḥ
4.1.12	agnes tanūr asīti sarvebhyo 'pādānebhya upanivapati yāvadāptam
4.1.13	avaśiṣṭām ukhāsaṃbhāraiḥ saṃsṛjya madhu tveti saṃnayati
4.1.14	piṇḍaṃ samavadānīkṛtvāyur dhehīty aśvenopaghrāpya traidhaṃ kṛtvā gharmakapāle lepaṃ nimārṣṭi
4.1.15	makhasya śiro 'sīti tam abhimṛśati
4.1.16	yajñasya pade stha ity aṅguṣṭhābhyāṃ mukhaṃ karoti yāvan medāhutibhakṣebhyaś ca bhaviṣyati
4.1.17	vāyavyaprakārān tryuddhau mahāvīrān karoti gāyatro 'sīti prathamaṃ traiṣṭubho 'sīti dvitīyaṃ jāgato 'sīti tṛtīyaṃ sarvān vā sarvaiḥ
4.1.18	makhasya rāsnāsīti rāsnāṃ karoti dvyaṅgule 'dhastād dvārasya
4.1.19	sūryasya haraseti sikatāsu pratiṣṭhāpanam
4.1.20	avaśiṣṭāyā mṛdo dogdhriye ukhe karoti śakaṭīprakāre hrasīyasīm anyāṃ varṣīyasīm anyām ājyasthālīṃ gharmeṣṭakāṃ catvāri rauhiṇakapālāni dve lakṣaṇavatī / lekhanavelāyāṃ likhati / mārjanavelāyāṃ mārjajati
4.1.21	yadā niṣṇātāḥ śoṣaṇena bhavanty athainān udīco 'ṅgārān upohya vṛṣṇa ity aśvaśakena kharadeśe dhūpayati / pūrvo vā garto vyākhyātaḥ / pacanaṃ cottarato gārhapatyasyottarataḥpurastād devayajanasya vā
4.1.22	abhribhiḥ śalaparicāyyaṃ paricityāgnimanthena paced gārhapatyād vārciṣa ity ādīpanaḥ
4.1.23	abhīmāṃ mahinā divaṃ mitrasya carṣaṇīdhṛta ity etābhyām upacarati / yatra kvacopacared etābhyām evopacaret
4.1.24	yadā niṣṇātāḥ pacanena bhavanty athainān udagbhasmāpohati vyardhayāmīty abhicaran samardhayāmīty anabhicaran
4.1.25	devas tvety udvāsanam
4.1.26	sūryasya tvety anvīkṣaṇam
4.1.27	ṛjave tvety ucchrayaṇam
4.1.28	idam aham amum āmuṣyāyaṇam itiprabhṛtibhir ekaikena paryāyeṇaikaikaṃ mahāvīraṃ darbhais triḥ parimārṣṭi
4.1.29	chṛṇattu tvā vāg itiprabhṛtibhir ekaikam ajāpayasāchṛṇatti
4.1.30	āsandyāṃ kṛṣṇājinam āstīrya deva puraścareti tasyāṃ mahāvīrān sādayaty aparamaparaṃ pūrvaṃpūrvaṃ vottaramuttaraṃ vā tasyāṃ ca parigharmyāṇi
4.1.31	darbhaiḥ prachādya kṛṣṇājinena ca dīkṣitasaṃcareṇātihṛtya dakṣiṇata āhavanīyasyāsandīm upakṛṣya namo vāca ity oṣadhipāṇir mārjayate
4.1.32	mahāvīreṣv eva mantraprayogaḥ
4.1.33	prajākāmo nekṣeta prajākāmo nekṣeta
4.2.1	pūrva upasatprayogaḥ
4.2.2	sa upakalpayate sauvarṇarājatau rukmau śātamānikāv upadiṣṭāv audumbaraṃ dārumayaṃ sapta samidhaḥ / trayodaśa vaikaṅkatyo bāhumātrā dhavitradaṇḍās trayo vaiṇavāgrāṇy anudālya teṣu prādeśamātrāṇi kṛṣṇājinapuṭāny upakarṣati / srucau dve 'nudupte / parigrāhāv upayāmaḥ saumiky āsandī mauñjo vedaḥ saumiko vāharaṇaṃ vyākhyātam
4.2.3	uttarato gārhapatyasya sikatānāṃ kharaṃ karoty uttarato 'nyam āhavanīyasyottarataḥpurastād bahir adhinirṇejanīyam
4.2.4	saṃprasārya dvārāṇi pracarati pariśrayaṇāvṛtā
4.2.5	vihāraṃ paristīrya dakṣiṇato brahmayajamānābhyāṃ patnyā udgātre ca paścād dhotre tridhātūpastṛṇāti
4.2.6	agreṇa gārhapatyaṃ bahirvedi pātrebhyaḥ saṃstīrya pātrāṇi prayunakti sruvaṃ jyeṣṭhaṃ mahāvīraṃ parigrāhāv upayāmaṃ dhavitrāṇi nidāne dogdhryau methīm abhidhānīm ājyasthālīm aparāṇi ca parigharmyāṇi srukkapāle 'nudupte rukmau vedapralavān vedaṃ samidhaḥ
4.2.7	vedapralavāṇāṃ pavitre kurute darbhapavitre iti
4.2.8	agreṇa gārhapatyam antarvedi prokṣaṇīnām āvṛtā prokṣaṇīḥ saṃskṛtya paścād gārhapatyasya gāyatrīṃ chanda iti prapadyanta ṛtvijo yajamānaś ca
4.2.9	upotthāyoccaiḥ pravargyeṇa pracaratnti
4.2.10	brahman pracariṣyāmo hotar gharmam abhiṣṭuhy udgātaḥ sāmāni gāyeti preṣyati
4.2.11	yajur yuktam ity anujñāto brahmaṇā deva puraś careti trir mahāvīraṃ prokṣya pātrāṇi prokṣati samidhaḥ kharau ca
4.2.12	vedam antardhāya sāvitreṇa mahāvīram ādatte tūṣṇīṃ sruvam ājyasthālīm
4.2.13	paścād gārhapatyasya tūṣṇīm ājyaṃ saṃskṛtyāyuṣe svāhetiprabhṛtibhiḥ sruveṇa gārhapatye juhoti
4.2.14	vedena mahāvīraṃ triḥ parimārṣṭi // yamāya tveti budhnaṃ makhāya tveti madhyaṃ sūryasya harase tvety agram
4.2.15	devas tvā saviteti mahāvīre sarpir ānayati
4.2.16	pṛthivyā iti rājataṃ rukmam adhastāt kharasyopakarṣati
4.2.17	arciṣe tvetiprabhṛtibhir viṣvagagrān vedapralavān ādīpyārcir asīti tair mahāvīram upajvālayati
4.2.18	sūryasya tapas tapa iti tān khare sādayati
4.2.19	añjantīty aktvā saṃsīdasveti teṣu mahāvīraṃ pratiṣṭhāpayati
4.2.20	anādhṛṣṭetiprabhṛtibhiḥ prādeśenādhyadhi pratidiśaṃ pradakṣiṇaṃ mahāvīraṃ sarvato vyuddiśati // manor iti dakṣiṇataḥprācīnaṃ bhūmyām
4.2.21	cid asīti gārhapatyād aṅgārān abhyūhati
4.2.22	svāhā marudbhya iti sarvataḥ pariśrayati / [ tūṣṇīṃ rukmam apidadhāti ]
4.2.23	māsītiprabhṛtibhir dvādaśabhir vaikaṅkatībhir dvābhyāṃdvābhyāṃ śalaparicāyyaṃ paricitya trayodaśyāṃ rukmaṃ pratimucya mahāvīraṃ sarpiṣaḥ pūrayitvāntarikṣasyāntardhir asīti tayā mahāvīram apidadhāti
4.2.24	arhan bibharṣīty upatiṣṭhanta ṛtvijo yajamānaś ca
4.2.25	gāyatram asīty etair dhavitrāṇy ādatte
4.2.26	tair mahāvīram upavījayati madhv iti trir avācīnaṃ jinveti trir ūrdhvam api vā jinveti trir avācīnaṃ madhv iti trir ūrdhvam
4.2.27	teṣāṃ traiṣṭubhajāgate pratiprasthātre prayachati pratiprasthātā jāgatam āgnīdhrāya
4.2.28	pari tvā girvaṇo gira iti śrutvā prāṇo 'sīty adhvaryuprathamā dhūnvantaḥ pradakṣiṇaṃ mahāvīraṃ tirḥ pariyanti / vaikalpikaś caturtha āyuṣ ṭa iti yajamānaḥ
4.2.29	śukraṃ ta iti śrutvā samidham agnau prahṛtya rukmaṃ pātryāṃ nidadhāti
4.2.30	ata ūrdhvam adhvaryuḥ praṇavepraṇava ājyena gharmaṃ rocayate
4.2.31	samyak samyañca iti śrutvā sarve dhūnvanta ā pavitravatyāḥ
4.2.32	etasmin kāle pratiprasthātā piṣṭānāṃ rauhiṇau nirvapati / tūṣṇīṃ puroḍāśau kṛtvā saṃskṛtya grāvāṇeti śrutvānuduptayor āsādayati
4.2.33	īḷe dyāvāpṛthivī iti śrutvottareṇa mahāvīraṃ gatvā haviṣpathena dakṣiṇaṃ paridhisaṃdhiṃ pratyavasthāpayaty uttaram anyam
4.2.34	yābhiḥ kṛśānum iti śrutvāgnīdhraprathamā dhūnvantaḥ prasavyaṃ mahāvīraṃ triḥ pariyanti
4.2.35	apnasvatīm iti śrutvā rucito gharma iti preṣyati
4.2.36	daśa prācīr iti sarvata upatiṣṭhanta ṛtvijo yajamānaś ca
4.2.37	tvaṣṭrimantas tveti patnyā sahāvekṣate
4.3.1	sāvitreṇa nidāne ādatte tūṣṇīṃ dogdhrīṃ methīm
4.3.2	abhidhānīm ādāyeḍā ehīti trir ahanyahany upāṃśv āhvayati
4.3.3	pūrvayā dvārā niḥsṛtyāsāv iti trir uccair yas te stana ity āhvayati
4.3.4	uttarataḥ pṛṣṭhyādeśasya methīṃ nihatya tasyāṃ nibadhnāti
4.3.5	adityā uṣṇīṣam asīty abhinidadhānaḥ
4.3.6	pūṣā tvety upasarjane
4.3.7	vāyur asīty āvrajataḥ
4.3.8	gharmāya tvety ucchaṃṣaṇe
4.3.9	adityā rāsnāsīti nidīyamāne
4.3.10	bṛhaspatiṣ ṭvopasīdatv ity upasīdati
4.3.11	dānavaḥ stha peravaḥ stheti stanān saṃmṛśati
4.3.12	aśvibhyām iti dohane
4.3.13	etasmin kāle pratiprasthātā tūṣṇīṃ dogdhrīm ajāṃ pinvati
4.3.14	uttiṣṭheti śrutvopa mehīty āvrajataḥ
4.3.15	ā gharme siñcasveti śrutvā madhu havir asīti dogdhryā mahāvīra ānayati
4.3.16	etena dharmeṇa vyatyāsaṃ trir adhvaryus triḥ pratiprasthātā
4.3.17	tūṣṇīṃ pratiprasthātādhvaryupātre sarvam ānīya śeṣam ādhāya gāyatro 'sīti parigrāhāv ādatte // jāgato 'sīty upayāmam
4.3.18	dyāvāpṛthivībhyāṃ tvā parigṛhṇāmīti parigṛhyāntarikṣeṇopayachāmīty upayāme niyachati
4.3.19	devānām iti dhārayamāṇo japati
4.3.20	divispṛg iti yathālokaṃ niyachati
4.3.21	tejo 'sīti saptadaśa preṅkhaṇe
4.3.22	divi dhā ity upotthāya devaṃ savitāram ity abhipravrajya nāke suparṇam iti śrutvā viśvā āśā iti dakṣiṇātikrāmati
4.3.23	viśvān devān ayāḍ iheti yajamānaṃ vācayati
4.3.24	sthānaṃ gatvāśrāvayati
4.3.25	pratyāśrute gharmasya yajeti preṣyati
4.3.26	aśvinā gharmam iti nigadya vaṣaṭkṛte na sarvaṃ juhoti // svāhendrāya vaṣaḍ ity anuvaṣaṭkṛte
4.3.27	etasmin kāle pratiprasthātāhaḥ ketuneti rauhiṇau juhoti purastād anyaṃ vaṣaṭkārasya purastād anyam anuvaṣaṭkārasya
4.3.28	svāhākṛtasya gharmasyeti yajamānaṃ vācayati
4.3.29	iṣa iti pratiprasthātā dogdhryā mahāvīra ānayati
4.3.30	tviṣe tvā dyumnāya tvendriyāya tvā bhūtyai tvā svāheti pratidiśaṃ sarvato vyuttārayati
4.3.31	gharmo 'sīty upayāme śeṣam ānīyāmuṣmai tveti mahāvīraṃ khare sādayati / yaṃ dviṣyāt tasya nāma gṛhṇīyāt tūṣṇīm anabhicaran
4.3.32	upayāme 'ñjan samidha ādadhāti pūṣṇa iti pañcabhiḥ
4.3.33	ṣaṣṭhīm upayāme 'nuduptayoḥ parigrāhayor mahāvīre 'ktāṃ rudrāya rudrahotre svāhety uttarapūrvasyāṃ diśi pravidhyāya upaspṛśyānaktām ādāyāpīparo māhna iti samidham ādadhāti
4.3.34	hutaṃ havir iti prātaragnihotradharmeṇa juhoti
4.3.35	aśyāma te deva gharmeti samupahūya bhakṣayanty ṛtvijo yajamānaś ca / prāṇabhakṣeṇādīkṣitā bhakṣayanti
4.3.36	upayāmam adhinirṇejanīye prakṣālya ninayanaprabhṛti siddham ā bhakṣaṇāt
4.3.37	āyurdā iti rukmavatībhir antarvedi mārjayante
4.3.38	parigrāhābhyāṃ mahāvīram ādāya saṃsādyamānāyānubrūhīty anuvācayati
4.3.39	aparamaparaṃ pūrvaṃpūrvaṃ vottaramuttaraṃ vā tasyāṃ ca parigharmyāṇi // svāhā tvā sūryasya raśmibhya iti darbhaiḥ prachādya kṛṣṇājinena ca dīkṣitasaṃcareṇātihṛtya dakṣiṇata āhavanīyāsyāsandīm upakṛṣya namo vāca ity oṣadhipāṇayo 'dhinirṇejanīye mārjayante
4.3.40	iḍāyās padam asīti prādeśaiḥ pratyaksavyair loṣṭāny upāsyanti
4.3.41	apa upaspṛśya pṛthivī śāntir ity abhyukṣyod vayaṃ tamasas parīty ādityam avekṣate
4.3.42	mitrasyeti prekṣamāṇasamīkṣaṇe
4.3.43	brahmaṇa upastaraṇam asīti mārjanāny avasṛjya vāmadevyaṃ japitvā pañcaindrīṃ japitvā svasti na indro vṛddhaśravā [ japitvā ] āpo hi ṣṭheti śāntikarmaṇa āntād anuvākasya
4.3.44	etena dharmeṇāparāhṇiko vyākhyāto 'nyayoḥ kapālayo rauhiṇayoḥ
4.3.45	rātrir iti rauhiṇastomaḥ
4.3.46	apīparo mā rātryā iti samidham ādadhāti
4.3.47	hutaṃ havir iti sāyamagnihotradharmeṇa juhoti
4.3.48	svāhā tvā nakṣatrebhya iti prachādya śaṃ no vāta ity abhyastamite homaḥ
4.3.49	etena dharmeṇa trirupasatko vyākhyāto 'hanyahany ekaiko mahāvīro bhavati
4.3.50	etena dharmeṇa ṣaḍupasatko vyākhyāto dvyahaṃdvyaham ekaiko mahāvīro bhavati
4.3.51	etena dharmeṇa dvādaśopasatko vyākhyātaś caturahaṃcaturaham ekaiko mahāvīro bhavati mahāvīro bhavati
4.4.1	athāta utsādanam
4.4.2	upayāmaṃ dadhigharmāya nidadhāti
4.4.3	kharāv antarīkṛtya saṃvapaty ayutaṃ bahir adhinirṇejanīyam
4.4.4	saṃpraiṣaḥ sakṛd uttareṇa vedīm āharaty ṛtvijāṃ gatyā
4.4.5	agreṇāhavanīyam āsandīm avasthāpya tasyāṃ mahāvīrān nidadhāty aparamaparaṃ pūrvaṃpūrvaṃ vottaramuttaraṃ vā tasyāṃ ca parigharmyāṇi
4.4.6	paścād āhavanīyasya gāyatrīṃ chanda iti prayadyanta ṛtvijo yajamānaś ca
4.4.7	paśūnāṃ jyotir asīti mahāvīre sarpir ānayaty uttarābhyāṃ madhudadhītarayoḥ
4.4.8	ājyaṃ saṃskṛtya darbhakūrcān ādīpyāsyadaghne dhārayamāṇo gharma yā te divi śug iti juhoty uttarābhyāṃ nābhidaghnajānudaghnayoḥ
4.4.9	anv adya na ity upaviśati
4.4.10	pūṣṇa iti pañcāhutīr juhoty uttarābhyāṃ pratidiśaṃ pratyeti
4.4.11	upotthāyodgātaḥ sāma gāyeti preṣyati prastotar iti vā / tasya sarve nidhanam upayanti
4.4.12	anv adya no anumatir anv id anumata iti sarve japanti
4.4.13	brahmaṇas tvā paraspāyā ity anuniṣkrāmati // prāṇasya tveti samayārdhe dvitīyaṃ // divas tveti prāpya tṛtīyam
4.4.14	apa dveṣa iti cātvāle 'dhinirṇejanīyaṃ pratiṣṭhāpyāpa upaspṛśyottarata uttavedeḥ svayamātṛṇṇāyā vā kharau nyupya puruṣākṛtiṃ vidadhāty ādityākṛtiṃ vā
4.4.15	vyuhyāvokṣyāvakām āstīrya tasyāṃ vyāhṛtibhir hiraṇyaśakaleṣu mahāvīrān sādayaty aparamaparaṃ pūrvaṃpūrvaṃ vottaramuttaraṃ vā tasyāṃ ca parigharmyāṇi
4.4.16	dadhnaḥ pātrāṇi pūrayitvābhito nidadhāti
4.4.17	vedaṃ pramucyābhitaḥ saṃstṛṇāti
4.4.18	darbhaiḥ prachādya kṛṣṇājinena ca catuḥsraktir ity āsandyābhivikramayati
4.4.19	gharmaitat te kṛtam ity upatiṣṭhanta ṛtvijo yajamānaś ca // vy asāv iti ca yaṃ dviṣyāt tasya nāma gṛhṇīyāt tūṣṇīm anabhicaran
4.4.20	valgur iti pariṣecanaṃ samudrasya tvāvakayā himasya tvā jarāyuṇeti ca
4.4.21	punar ūrjā saha rayyā nivartasvety uktvāvartate
4.4.22	etasmin kāle yajamāna uttarata uttaravedeḥ prāṅmukha ūrdhvas tiṣṭhan sumitrā na ity apo 'ñjalinā gṛhītvā durmitrā iti prācīr bahirvedi nirasyati
4.4.23	trir eṣa kalpaḥ pariṣicyamāne
4.4.24	apa upaspṛśya vārṣāharaṃ sāma gāyeti preṣyati
4.4.25	pariṣikta iṣṭāhotrīyam
4.4.26	pariṣikte rantir nāmāsīti gandharvanāmabhiḥ sarvata upatiṣṭhanta ṛtvijo yajamānaś ca
4.4.27	etat tvaṃ deva gharmeti yajamānaḥ [ japati ]
4.4.28	idam aham āvarta ity uktvāvartate
4.4.29	namo devebhya iti namaskaroti
4.4.30	punar ūrjā saha rayyā nivartasveti pratiparyāvartate
4.4.31	ājyasthālīṃ sruvaṃ cādāya śyaitaṃ sāma gāyeti preṣyati
4.4.32	āvrajan gāyate / tasya yajamāno nidhanam upaiti
4.4.33	idaṃ viṣṇur iti padalobhanaḥ
4.4.34	tvam agne gṛhapatir iti dvābhyāṃ gārhapatyam upatiṣṭhate
4.4.35	pra tad viṣṇur iti homa // imam ū ṣu tvam asmākam iti dvitīyo / vyāhṛtibhiś catvāraḥ
4.4.36	vāmadevyaṃ sāma gāyeti preṣyati
4.4.37	ājyasthālīṃ sruvaṃ ca dadhnaḥ pūrayitvāsandīm upakṛṣya namo vāca ity oṣadhipāṇayaś cātvāle mārjayante
4.4.38	yadi mahāvīra upadasyet pra vāṃ daṃsāṃsīty upadasta āpyāyyamānaḥ
4.4.39	yadi mahāvīro bhidyeta mā no gharma hvarita ity etābhyāṃ pratyṛcam āhutīr juhuyād vyāhṛtibhiś ca
4.4.40	vyākhyātaṃ karaṇam
4.4.41	gharmaḥ śira iti yathākālaṃ gharmeṣṭakām upadadhāti
4.4.42	pūṣṇa āghṛṇaye svāheti yathākālaṃ svayam eva pañcāhutīr juhoti
4.4.43	ugraś ca bhīmaś ceti yathākālam araṇye 'nuvākyo gaṇo gaṇaḥ
4.5.1	athāto dadhigharmeṇa caranti
4.5.2	mādhyaṃdine savane grahān saṃmṛśyopayāmaṃ darbhaiḥ prakṣālya paścād āgnīdhrīyasya gāyatrīṃ chanda iti prapadyanta ṛtvijo yajamānaś ca
4.5.3	hotar vadasvety uktvā jyotir asīty upayāme dadhy ānīya śrātaṃ haviḥ śrātaṃ devebhya iti preṣyati
4.5.4	yadi śrāto juhotana yady aśrāto mamattaneti śrutvā sthānaṃ gatvāśrāvayati
4.5.5	pratyāśrute dadhigharmasya yajeti preṣyati
4.5.6	yam indram iti pratinigadya vaṣaṭkṛte na sarvaṃ juhoti // tābhyāṃ svāhā vaṣaḍ ity anuvaṣaṭkṛte
4.5.7	upayāme bhakṣaṃ harati
4.5.8	sado gatvopahūtopahvayasvety uktvopahūtā upahvayadhvam iti vā
4.5.9	bhūr bhuvaḥ svar mayi tyad iti bhakṣayanti
4.5.10	gharmam upayāmaṃ mārjālīye darbhaiḥ prakṣālya dadhnā pūrayitvodasya śuṣmād ity āhavanīya ādadhāti
4.5.11	uttame 'hany ahargaṇāḥ
4.5.12	namo vāca ity oṣadhipāṇayaś cātvālānte mārjayante
4.6.1	athāsurigavyaḥ
4.6.2	vijre vikṣipe vidhama iti tisro vijra ehīty aṣṭau
4.6.3	yaṃ dviṣyāt tasya gavāṃ madhye vijre vikṣipe vidhama ity āhūya prāgudayān niṣkramya dakṣiṇato grāmasya paścād vā śucau deśe svakṛta iriṇe 'gniṃ prajvālya kṛṣṇāyāḥ kṛṣṇānāṃ vrīhīṇāṃ payasi sthālīpākaṃ śrapayitvā / tasminn upasamādhāya parisamuhya paryukṣya śaraiḥ paristīryāsṛṅmukha iti sthālīpākasya hutvā / prāk sviṣṭakṛtaḥ śarabhṛṣṭinā dakṣiṇasyoror deśasya savyam asyāṅge dakṣiṇā niḥkāsya sthalam
4.6.4	vṛkṣam āruhya grāmaṃ nagaraṃ janapadaṃ vā yaṃ dviṣyāt taṃ dhruvor ity avekṣeta sa sadyo vinaśyati
4.6.5	ud vayaṃ tamasas parīty ādityam avekṣate
4.6.6	pratyetya namo vāca ity oṣadhipāṇir mārjayate mārjayate
4.7.1	avāntaradīkṣām upaiṣyann udagayane jyautsne puṇye nakṣatre 'nyatra navamyāḥ prāg astamayān niṣkramyottarato grāmasya purastād vā śucau deśe 'hatena vāsasā pariṇaddhaḥ sarvarātraṃ tiṣṭhet strīśūdram anabhibhāṣamāṇaḥ
4.7.2	śvobhūte 'gniṃ sūryaṃ gāṃ hiraṇyaṃ brāhmaṇam udakāṃsyaṃ ca kanyāṃ patikāmām iti nidarśayet
4.7.3	tatraivāgnim upasamādhāya caityasyāśvatthasyārdrāś catasraḥ samidhaḥ stibhigavatīḥ sahapalāśāḥ prādeśamātrīḥ sarpiṣi paryastāḥ pṛthivī samid iti svāhākārāntābhir ādadhāti
4.7.4	agne vratapata iti vrataṃ pradāyāditaḥ pañcaviṃśatim anuvākān anuvācayet
4.7.5	pariṇahanaṃ gāṃ kāṃsyaṃ ca gurave dadyāt
4.7.6	na naktaṃ bhuñjīta / yadi bhuñjītāpajvalitaṃ bhuñjīta
4.7.7	ahas tiṣṭhed rātrāv āsīnaḥ / parvasu caivaṃ syāt
4.7.8	evaṃyuktaḥ saṃvatsaraṃ caret trīn pañca sapta vā / traividyakaṃ ca caret
4.7.9	samāpte ca tāny utsṛjya namo vāca ity oṣadhipāṇir mārjayate mārjayate
4.8.1	āraṇyaṃ svādhyāyam adhyeṣyamāṇa udagayane jyautsne śukriyaṃ pūrvāhṇe na naktaṃ na bhuktvā na yāme na śoṇitaṃ dṛṣṭvāmaṃ vā māṃsam anyad vāmedhyaṃ parvasu ca partiṣiddham
4.8.2	prāg astamayād dhaviṣyam annam upayuñjānaḥ
4.8.3	prāg udayān niṣkramyottarato grāmasya purastād vā śucau deśe viṣṭarapāṇayo 'bhimukhās tad anucakṣuṣo yathākālaṃ svādhyāyam adhītya namo vāca ity oṣadhipāṇayo mārjayante
4.8.4	sarvatra rahasyamantraprayoge pratipattir mārjanaṃ ca pratipattir mārjanaṃ ca
5.1.1.1	iṣṭibhir yajeta paurṇamāsyām amāvāsyāyāṃ vā pūrvapakṣe vā puṇye nakṣatre 'nyatra navamyāḥ
5.1.1.2	prāyaścitteṣṭir āpatkālā / sadyaḥ kuryāt
5.1.1.3	tūṣṇīm agniṣv anvādhāya vratam upaity anyatra niyatakālābhyaḥ samṛtayajñāc ca
5.1.1.4	āhavanīyotkarāv antarā tīrthaṃ cātvālotkarāv antarā sacātvālāsu
5.1.1.5	saptadaśa sāmidhenyaḥ
5.1.1.6	pṛthupājās taṃ sabādha iti pṛthupājavatyau dhāyye / samidvatyāvantarā dhāyyāsthānam
5.1.1.7	ājyabhāgasviṣṭakṛtāv antarejyānāmāv āpaḥ
5.1.1.8	nigadamāvāhana uttame prayāje sviṣṭakṛti sūktavāke ca
5.1.1.9	avyavahitāḥ samānadevatāḥ sakṛd āvapet pratīcyaṃ vyavahitāḥ
5.1.1.10	vājino nāvāhayati
5.1.1.11	paśupuroḍāśaṃ yāni cānvāyatante trimātrāṇi bhavati // ye3 yajāmaha ādir ehy āvaheti co śrāvayety ādito dve brūhipreṣyaśrauṣaḍvauṣaṭsūpottamaṃ yājyāntaś ca / tasmin saṃdhyakṣarāṇy apragṛhyāṇi vivekena plavante
5.1.1.12	śastrānuvacanayor uttamam akṣaraṃ svarādy okārī bhavati
5.1.1.13	ṛksamavāye triḥ prathamottame
5.1.1.14	praṇavenarcaḥ saṃdadhāti
5.1.1.15	agnyādheyeṣṭiṣv ārambhaṇīyānunirvāpyā
5.1.1.16	anīkavatasāṃtapanakrīḍineṣu pañcadaśa sāmidhenyaḥ
5.1.1.17	rājanyāśrivadhryaśvavasiṣṭhavaiśyaśunakānāṃ kaṇvakaśyapasaṃkṛtīnāṃ narāśaṃso dvitīyaḥ prayājas tanūnapād anyeṣām ubhau yatra samāmnātau
5.1.1.18	yasyai devatāyai vaṣaṭkuryāt tāṃ manasā dhyāyet
5.1.1.19	āgneyenāṣṭākapālena svargakāmo yajeta paurṇamāsatantreṇa
5.1.1.20	agnir vṛtrāṇi jaṅghanat tvaṃ somāsi satpatir iti vārtraghnāv ājyabhāgau
5.1.1.21	agnir mūrdhā bhuvo yajñasyeti haviṣaḥ
5.1.1.22	piprīhi devān agne yad adyeti sviṣṭakṛtaḥ saṃyājye
5.1.1.23	paurṇamāsatantram anādeśe
5.1.1.24	kapāle naṣṭe prayuktānāṃ prāg udvāsanād agnaye vaiśvānarāya dvādaśakapālaṃ nirvapet
5.1.1.25	bhārgavo hotā
5.1.1.26	ekahāyano gaur dakṣiṇā
5.1.1.27	prāyaścittiḥ kalpaḥ
5.1.1.28	agne rakṣā ṇas tvaṃ naḥ someti rakṣitavantāv ājyabhāgau
5.1.1.29	vaiśvānaro na ūtyā pṛṣṭo divīti haviṣaḥ
5.1.1.30	viśvāni no 'gne tvaṃ pārayeti pārayadvatyau saṃyājye
5.1.1.31	sarvāsv ārambhaṇīyāsu paurṇamāsatantram
5.1.1.32	agnyādheye trihavir ārambhaṇīyā caturhavir vā
5.1.1.33	agnāviṣṇū sajoṣaseti ṣaṭtrihaviṣaḥ
5.1.1.34	tvam agne vīravat tvaṃ bhago na ity āgnāvaiṣṇavād anantare caturhaviṣaḥ
5.1.1.35	yadi kāmyo bhagī nānātantraḥ
5.1.1.36	vairājaḥ kalpaḥ
5.1.1.37	agniḥ pratnena manmanā soma gīrbhiṣ ṭvā vayam iti vṛdhanvantāv ājyabhāgau
5.1.1.38	āmnāte haviṣaḥ
5.1.1.39	preddho agna iti virājau saṃyājye
5.1.2.1	agnyādheyeṣṭīnāṃ pavamānasyāgna āyūṃṣi pavasa iti dve haviṣa uttare sviṣṭakṛtaḥ
5.1.2.2	agne pāvaka rociṣety uttarayoś catasra uttare sviṣṭakṛtaḥ
5.1.2.3	caturhaviṣo vairājaḥ kalpaḥ
5.1.2.4	āgnāvaiṣṇavasyāmnāte
5.1.2.5	kim it te viṣṇa iti ṣaḍ uttareṣām
5.1.2.6	punarādheye prayājānuyājānāṃ purastād vopariṣṭād vā vibhaktīḥ kuryād ye3 yajāmahe samidhaḥsamidho 'gnā ājyasya vyantv agnir agnis tanūnapād agnā ājyasya vetv agnimagnim iḍo 'gnā ājyasya vyantv agneragner barhir agnā ājyasya vetv agneragner iti / yathāmnāta uttamaḥ
5.1.2.7	agniṃ stomena bodhayeti ṣaḍ ājyabhāgahaviḥsviṣṭakṛtām
5.1.2.8	āgneyāvājyabhāgav agnir mūrdheti prajākāmasya paśukāmasya vā somasya loke kuryāt
5.1.2.9	devaṃ barhir vasuvane vasudheyasya vetv agneragner devo narāśaṃso vasuvane vasudheyasya vetv agneragner iti / yathāmnāta uttamaḥ
5.1.2.10	agnaye jyotiṣmate 'ṣṭākapālaṃ nirvaped vāruṇaṃ yavamayaṃ carum
5.1.2.11	tvam agne saprathā asi vṛṣā someti vṛṣaṇvantāv ājyabhāgau
5.1.2.12	agnir jāto arocateti haviṣaś catasraḥ
5.1.2.13	agnaye 'gnimate 'ṣṭākapālaṃ nirvapen maitraṃ caruṃ sauryam ekakapālam agnaye vratapataye 'gnaye pathikṛte 'gnaye śucaye 'gnaye kṣāmavate 'gnaye tapasvate janadvate pāvakavate 'gnaye tantumate 'gnaye vivice 'ṣṭākapālān
5.1.2.14	prāyaścittiḥ kalpaḥ
5.1.2.15	agnināgniḥ samidhyata iti ṣoḍaśa haviṣām
5.1.2.16	svayaṃ kṛṇvānas tvaṃ tantur iti tantumatyau
5.1.2.17	vi te viṣvag vātajūtāso agne bhāmāsaḥ śuce śucayaś caranti / tuvimrakṣāso divyā navagvās vanā vananti dhṛṣatā rujantaḥ / tvām agne mānuṣīr īḍate viśo hotrāvidaṃ viviciṃ ratnadhātamam / guhā santaṃ subhaga viśvadarśataṃ tuviṣvaṇasaṃ suyajaṃ ghṛtaśriyam / iti vaivicyau
5.1.3.1	vaiśvadeve 'gnaye mathyamānāyānubrūhīty ukte 'bhi tvā deva savitar iti pratipadyate // dasyuhantamam iti viramati
5.1.3.2	agnaye jātāyānubrūhīty ukte dhanaṃjayaṃ raṇeraṇo3m iti pratipadyate // bibhratīti viramati
5.1.3.3	agnaye prahriyamānāyānubrūhīty ukte viśām agniṃ svadhvaro3m iti pratipadyate
5.1.3.4	yajñena yajñam iti paridadhāti
5.1.3.5	atraiva tiṣṭhan sāmidhenīr anvāha
5.1.3.6	samidho agna iti nava prayājāḥ
5.1.3.7	agne yaṃ tvaṃ naḥ someti viśvatavantāv ājyabhāgau
5.1.3.8	agnir mūrdhā bhuvo yajñasyeti ṣoḍaśa haviṣām
5.1.3.9	sa havyavāḍ agniṃ stomeneti gāyatryau saṃyājye
5.1.3.10	devaṃ barhir iti navānuyājāḥ
5.1.3.11	śaṃ no vājevāja iti vājinasyāvyavānaṃ hotordhvajñur āsīno yajati / vājinasyāgne vīhīty anuvaṣaṭkaroti
5.1.3.12	varuṇapraghāseṣv agnipraṇayanakāle paścād āhavanīyasyopaviśati
5.1.3.13	agnaye praṇīyamānāyānubrūhīty ukte pra devam iti pratipadyate / trir vacanasyārdharcaṃ śiṣṭvā viramati
5.1.3.14	hute havyā no vakṣad ānuṣag ity upottiṣṭhaty amṛtād iva janmana iti viramati
5.1.3.15	tūṣṇīm anvety ādhānavelāyāṃ sahasaś cit sahīyān iti pratipadyate
5.1.3.16	tvaṃ dūta iti paridadhāti
5.1.3.17	agnimanthanaprabhṛti vaiśvadevena vyākhyātam
5.1.3.18	agninā rayim aśnavad gayasphāna iti rayimantāv ājyabhāgau
5.1.3.19	ūrdhvaṃ pañca saṃcarebhyaḥ / caturṇām indrāgnī rocanety aṣṭau
5.1.3.20	piprīhi devān agne yad adyeti sviṣṭakṛtaḥ saṃyājye
5.1.3.21	avabhṛthe 'ṣṭau dhvānena carati
5.1.3.22	prayājaprabhṛti yajati
5.1.3.23	barhiṣmantam udūhati
5.1.3.24	svāhāgnīvaruṇau hotārāv iti sviṣṭakṛtsthāne
5.1.3.25	apsv agne sadhiṣ ṭavāpsu me soma ity apsumantāv ājyabhāgau
5.1.3.26	ud uttamam ava te heḍa iti haviṣaḥ
5.1.3.27	tvaṃ no agna ity anūcya ye3 yajāmahe 'gnīvaruṇau sviṣṭakṛtav ayāṣṭām agnīvaruṇāv agneḥ priyā dhāmāny ayāṣṭāṃ somasya priyā dhāmāny ayāṣṭāṃ varuṇasya priyā dhāmāny ayāṣṭāṃ devānām ājyapānāṃ priyā dhāmāni yakṣato 'gnīvaruṇayor hotroḥ priyā dhāmāni yakṣataḥ svau mahimānav āyajeyātām ejyā iṣaḥ kṛṇutāṃ tāv adhvarā jātavedasau juṣetāṃ haviḥ sa tvaṃ na iti yajati
5.1.4.1	sākamedheṣv agnir vṛtrāṇi jaṅghanad iti ṣaḍ anīkavatasyaiṣa eva mṛte kalpaḥ
5.1.4.2	sāṃtapanasyottare haviṣaḥ
5.1.4.3	agniḥ pratnena manmaneti ṣaḍ gṛhamedhīyasya
5.1.4.4	ājyabhāgaprabhṛti yajati
5.1.4.5	ṛcam anūcyarcā sviṣṭakṛtam
5.1.4.6	iḍāntā saṃtiṣṭhate
5.1.4.7	agnim īḍa iti ṣaṭ krīḍinasya
5.1.4.8	vaiśvakarmaṇāntānāṃ vārtraghnaḥ kalpaḥ
5.1.4.9	agnipraṇayanaprabhṛti siddhaṃ yathā varuṇapraghāseṣu
5.1.4.10	ūrdhvaṃ pañca saṃcarebhya // indrāgnī navatim iti ṣaṭ trayāṇām
5.1.4.11	pitṛyajña uśantas tvā havāmaha ity ekāṃ sāmidhenīṃ trir anvāha
5.1.4.12	agne mahaṃ asi brāhmaṇa bhārata mānuṣeti na pravṛṇīte
5.1.4.13	deveddho manviddha iti yathāmnātam
5.1.4.14	agniṃ kavyavāhanam āvaheti sviṣṭakṛtpravāde kavyavāhanapravādaḥ
5.1.4.15	apabarhiṣaḥ prayājānuyājān yajati
5.1.4.16	ā no agne tvaṃ someti jīvitavantāv ājyabhāgau
5.1.4.17	uttarā dvādaśa haviḥsviṣṭakṛtām
5.1.4.18	idaṃ pitṛbhya udīratām ity udūhyete
5.1.4.19	dvedve puronuvākye
5.1.4.20	tāsām ṛcam adharmarcabhāgaṃ karoti
5.1.4.21	tṛtīyayā yajati
5.1.4.22	ye svadhāmaha ity āgūḥ
5.1.4.23	svadhā nama iti vaṣaṭkaroti
5.1.4.24	ādityasya paurṇamāsatantram
5.1.4.25	sutrāmāṇaṃ mahīm ū ṣv ity upāṃśuhaviṣaḥ
5.1.4.26	śunāsīryaṃ vaiśvadevena vyākhyātam
5.1.4.27	ūrdhvaṃ pañca saṃcarebhyaḥ // pra vāyum iti ṣaṭ trayāṇām
5.1.4.28	upāṃśudevatānām upāṃśudevatām ādiśati yājyānuvākye cājuṣatāvīvṛdhatākṛteti copāṃśuvāyavyāḥ
5.1.5.1	kāmyā upāṃśudevatāḥ / tāsv ekadhanam anādiṣṭadakṣiṇāsu dadyāt
5.1.5.2	sāṃgrāmikīṣu vārtraghnaḥ kalpaḥ
5.1.5.3	abhicaraṇīyāsu ca sa yadādīnāṃ prāyaścittikalpaḥ
5.1.5.4	grāmakāmabhūtikāmapaśukāmānāṃ rayimantāv ājyabhāgau
5.1.5.5	grāmakāmabhūtikāmayoḥ saṃvatyau saṃyājye sahasravatyau paśukāmasya
5.1.5.6	grāmakāmatantreṇaindrāgnena viyātsu viyāteṣu vā sajāteṣu yajeta
5.1.5.7	tasyā indrāgnī rocaneti dve haviṣaḥ
5.1.5.8	vārtraghnakalpena bhrātṛvyavān
5.1.5.9	vārtraghnāv ājyabhāgau
5.1.5.10	indrāgnī navatim iti dve haviṣaḥ
5.1.5.11	juṣṭo damūnā agne śardheti śardhavatyau saṃyājye
5.1.5.12	prajākāmasya vṛṣaṇvantāv ājyabhāgau
5.1.5.13	pra vām arcantīti dve haviṣa / uttare sviṣṭakṛtaḥ
5.1.5.14	saṃgrāmam abhiprayān saṃgrāmasaṃyājye / saṃyatyaitābhyām iṣṭvā vāniṣṭvā vā / jitvottarayā yajeta
5.1.5.15	tasyā indrāgnī rocaneti dve haviṣa / uttare pūrvayoḥ
5.1.5.16	paraṃ janapadam abhiprayān dvihaviṣā yajeta / yadi senayā vārtraghnaḥ kalpa / yadi janena grāmakāmaṃ tantram
5.1.5.17	yā vāṃ santīti dvihaviṣoś catasraḥ
5.1.5.18	kṣetram adhyavasyaṃs trihaviṣā yajeta
5.1.5.19	tasyā grāmakāmaṃ tantram
5.1.5.20	yā vāṃ santīti ṣaḍḍhaviṣām
5.1.5.21	saṃsam it sakhāya iti saṃvatyau saṃyājye
5.1.5.22	agnaye vaiśvānarāya dvādaśakapālaṃ nirvapet kāmāya sarvakāmāya
5.1.5.23	yathākāmaṃ tantram
5.1.5.24	vaiśvānaro na ūtyā pṛṣṭo divīti haviṣo / 'nāmnātayājyānuvākyānām ete vaiśvānarīyāṇām
5.1.5.25	agnir mūrdhā bhuvo yajñasyety āgneyānām
5.1.5.26	agnīṣomā savedasā yuvam etānīty agnīṣomīyāṇām
5.1.5.27	liṅgavatyo 'nyāsām
5.1.5.28	arvāk kālāt saṃdhāv abhidhrokṣyan yajeta
5.1.5.29	prāyaścittiḥ kalpaḥ
5.1.5.30	sanim abhyutthāsyan yajeta
5.1.5.31	rayimantāv ājyabhāgau
5.1.5.32	ṛtāvānam iti dve haviṣaḥ
5.1.5.33	iḍām agne tvaṃ no agna iti sanimatyau saṃyājye
5.1.5.34	sa yadā vanvītāthottarayā yajeta
5.1.5.35	yaṃ dviṣyāt tasmai saniṃ sātāṃ gāṃ kaṇṭhabandham ekahāyanaṃ dadyāt
5.1.5.36	vaiśvānarasyeti dve haviṣaḥ
5.1.5.37	duṣṭam abhojyasya vānnam aśiṣyan yajeta
5.1.5.38	sīsaṃ dakṣiṇā kṛṣṇaṃ vā vāsaḥ
5.1.5.39	rakṣitavantāv ājyabhāgau
5.1.5.40	viśvaṃ vivyāceti dve haviṣa / uttare sviṣṭakṛtaḥ
5.1.5.41	etayeṣṭvā vāniṣṭvā vā jagdhvottarayā yajeta
5.1.5.42	samānīya dakṣiṇā
5.1.5.43	yājyānuvākye ca vyākhyāte
5.1.5.44	tathā sāṃgrāmikyau ya iched ayam eva rājā syād yāvad imān yavān vrīhīn vādadhīyet
5.1.5.45	tasya ced aparo dhāveta vārtraghnaḥ kalpaḥ / yadi mṛtyor jīvitavān
5.1.5.46	dvihavir āmayāvinaḥ
5.1.5.47	jīvitavantāv ājyabhāgau
5.1.5.48	pārayadvatyau saṃyājye
5.1.5.49	jīvitavān kalpaḥ
5.1.5.50	dvihavir bhūtikāmasya
5.1.5.51	iyāṃś caruḥ / prādeśamātram
5.1.5.52	āmnātā haviṣām
5.1.5.53	sarvasvaṃ dattvāgnaye jātavedasa iti trihaviṣā yajeta
5.1.5.54	tasyāḥ paśukāmaṃ tantram
5.1.5.55	ny agniṃ jātavedasam iti dvihaviṣoś catasraḥ
5.1.5.56	āmnāte vaiśvānarīyasya
5.1.5.57	abhiśasyamānasya
5.1.5.58	upavatsv aśanaṃ bhuktvā saṃsrave grāmasya purastād vāgyato vasati
5.1.5.59	śvobhūte 'gniṃ samāropya mathitvā yajñāyudhair anvetyāgnaye surabhimate 'ṣṭākapālaṃ nirvapet
5.1.5.60	rakṣitavantāv ājyabhāgau
5.1.5.61	dve haviṣa / uttare sviṣṭakṛtaḥ
5.1.5.62	agnaye pavamānāyeti trihaviṣā gṛhān etya yajeta
5.1.5.63	prāyaścittiḥ kalpaḥ
5.1.5.64	āmnātā haviṣām
5.1.5.65	āgneyam aṣṭākapālam iti trihaviṣā
5.1.5.66	āmnātaḥ kāmaḥ
5.1.5.67	yaḥ parajanapadāt senayābhinirjitya harati sa nṛjyāyaṃ jitvottarayā yajeta
5.1.5.68	tasyāṃ mahī dyauḥ pṛthivī ca no ghṛtavatī bhuvanānām iti dyāvāpṛthivīyasya
5.1.5.69	agnīṣomīyam ekādaśakapālaṃ nirvaped brāhmaṇaḥ kāmāya sarvakāmāya
5.1.5.70	yathākāmaṃ tantram
5.1.5.71	uttarā bhūtikāmasya
5.1.5.72	agnīṣomīyam ekādaśakapālaṃ nirvapec chyāmākaṃ vasantā brahmavarcasakāmaḥ
5.1.5.73	pṛthupājāstaṃ sabādha iti ṣaḍ dhāyyāḥ / ṣaḍ uttarā ājyabhāgahaviḥsviṣṭakṛtām
5.1.5.74	saumāpauṣṇaṃ caruṃ nirvaped ardhapiṣṭaṃ paśukāmaḥ
5.1.5.75	somāpūṣaṇeti dve haviṣaḥ
5.1.5.76	uta no brahman nū no rāsveti sahasravatyau saṃyājye
5.1.5.77	saumendraṃ caruṃ nirvapet purodhākāmaḥ
5.1.5.78	tasyā grāmakāmaṃ tantram
5.1.5.79	tvā yujā tava tat someti dve haviṣaḥ
5.1.5.80	āgnivāruṇaṃ caruṃ nirvapet samāntam abhidruhyāmayāvī vā
5.1.5.81	yathākāmaṃ tantram
5.1.5.82	tvaṃ no agne sa tvaṃ no agna iti haviṣaḥ
5.1.6.1	saumāraudraṃ ghṛte caruṃ nirvapec chuklānāṃ vrīhīṇāṃ prādeśamātraṃ brahmavarcasakāmaḥ
5.1.6.2	śvetānāṃ gavām ājyam
5.1.6.3	taiṣyāṃ paurṇamāsyāṃ yajeta
5.1.6.4	nāsya tāṃ rātrīm apo gṛhān prahareyuḥ
5.1.6.5	ājyasyodakārthān kurvantīṣṭyām agnihotre ca
5.1.6.6	pariśrityodyatsu raśmiṣu pracarati
5.1.6.7	agniṃ vaḥ pūrvyaṃ girā makṣū devavata iti manor ṛcaḥ ṣaḍdhāyyāḥ
5.1.6.8	vārtraghnāv ājyabhāgau
5.1.6.9	somārudrā yuvam iti dve haviṣaḥ
5.1.6.10	gāyatryau saṃyājye
5.1.6.11	sadyaḥ saumāpauṣṇena yajetāntataḥ paurṇamāsyā
5.1.6.12	saumāraudraṃ caruṃ nirvapet kṛṣṇānāṃ vrīhīṇām abhicaran
5.1.6.13	śaramayaṃ barhir vaibhīdaka idhmaḥ
5.1.6.14	somārudrā vivṛhatam iti dve haviṣaḥ
5.1.6.15	saumāraudraṃ caruṃ nirvapet kṛṣṇaśuklānāṃ vrīhīṇāṃ yaḥ kāmayeta dvitīyo 'sya sapatno viṣaye syād iti
5.1.6.16	ardhaṃ śaramayaṃ barhir bhavaty ardho vaibhīdaka idhmaḥ
5.1.6.17	kṣīrotsikte śrapayati
5.1.6.18	saumāraudrīm āmikṣāṃ nirvapet
5.1.6.19	āmayāvinaṃ yājayet
5.1.6.20	jīvitavān kalpaḥ
5.1.6.21	sāmidhenīr anuvakṣyan hotā svapāṭhaḥ saṃmukhaṃ pariṇahyate / samāpte 'raṇyaṃ parāṇīya vidarśayet
5.1.6.22	tasmā anaḍvāhaṃ dadyāt taṃ ghnīta tasyāśnīyād anneṣṭidakṣiṇā
5.1.6.23	āgnāvaiṣṇavam ekādaśakapālaṃ nirvaped abhicarann abhicaryamāṇo vā
5.1.6.24	sarasvatīm apy ājyasya yajet
5.1.6.25	abhicaryamāṇasya prāyaścittiḥ kalpo vārtraghno 'bhicarataḥ
5.1.6.26	agnāviṣṇū sajoṣasāgnāviṣṇū mahi dhāma priyaṃ vām ity āgnāvaiṣṇavasya // pāvakā naḥ sarasvatī sarasvaty abhi no neṣi vasya iti sārasvatasya
5.1.6.27	cakṣuṣkāmasya viśvavantāv ājyabhāgau
5.1.6.28	virājau saṃyājye
5.1.6.29	śatamāno dakṣiṇā
5.1.6.30	āgnāvaiṣṇavam ekādaśakapālaṃ nirvaped abhicaryamāṇasya vyākhyātāḥ
5.1.6.31	tathā sāṃgrāmikīṃ yadi manyeta prati purastāc carantīty agnāviṣṇū sajoṣaseti tisraḥ / tāsāṃ dve puronuvākye kuryād ekāṃ yājyāṃ tathā sārasvatasya
5.1.6.32	āgnāvaiṣṇavaṃ prātaraṣṭākapālam ity adhvarakalpāhnaḥ kāleṣu / pṛthaktantrānūbandhyākāle maitrāvaruṇa ekakapālaḥ payasyā vā
5.1.6.33	yasya bhrātṛvyaḥ somena yajeta sutyādhvarakalpaṃ saṃdadhyāt
5.1.6.34	vārtraghnaḥ kalpaḥ
5.1.6.35	āgnāvaiṣṇavasyāmnāte / tathā sārasvatasya
5.1.6.36	bṛhaspate juṣasva na evā pitra iti bārhaspatyasyottare maitrāvaruṇasya
5.1.6.37	aṣṭame catasro nigadavyākhyātāḥ
5.1.6.38	vṛṣṭikāmasyāurvabhṛguvad āsavam iti dhāyye / ṣaḍ uttarā ājyabhāgahaviḥsviṣṭakṛtām
5.1.6.39	mārutam adhiśritya prāk paryagnikaraṇāt priyaṅgave gomūtrasyāścotayet
5.1.6.40	priyā vo nāma śriyasa iti dve haviṣaḥ
5.1.6.41	trayodaśakapāle yadi gauḥ sā dakṣiṇā / yathākāmaṃ putrayoḥ
5.1.6.42	prāyaścittiḥ kalpaḥ
5.1.6.43	maruto yad dha vo divaḥ praiṣām ajmeṣv iti haviṣaḥ
5.1.6.44	saptakapāle kayāśubhīyasyaikādaśa sāmidhenīḥ / triḥ prathamottame
5.1.6.45	agnī rakṣāṃsi sedhatīty ājyabhāgau
5.1.6.46	catasro 'tiśiṣṭā haviḥsviṣṭakṛtām
5.1.7.1	aindram ekādaśakapālaṃ nirvapen mārutaṃ saptakapālaṃ rājanyaṃ bhūtikāmaṃ yājayet
5.1.7.2	indraṃ vo viśvatas pary ā te śuṣma ity aindrasyottare mārutasya
5.1.7.3	aindram ekādaśakapālaṃ nirvapen mārutaṃ saptakapālaṃ yaḥ kāmayeta viṭ ca kṣatraṃ ca samāsādyeyātām iti
5.1.7.4	yadi kāmayetāturmuhyaṃ syād iti haviṣī āsādya pūrvārdhe 'nyāṃ grāmasya gām apākuryāt paścārdhe 'nyām api / te saṃgachete
5.1.7.5	vārtraghnaḥ kalpaḥ
5.1.7.6	aindrasyāvadāyendrāyānubrūhīty anuvācayati
5.1.7.7	ā tū na indrety anvāha
5.1.7.8	āśrāvya maruto yajeti preṣyati
5.1.7.9	ṛṣṭayo vo maruta iti yajati
5.1.7.10	mārutasyāvadāya marudbhyo 'nubrūhīty anuvācayati
5.1.7.11	maruto yad dha vo balam ity anvāha
5.1.7.12	āśrāvyendraṃ yajeti preṣyati
5.1.7.13	tvaṃ mahaṃ indreti yajati
5.1.7.14	purutrā hi sadṛṅṅ asīti saṃyājye
5.1.7.15	yathejyam upalakṣyate sviṣṭakṛti sūktavāke ca
5.1.7.16	yadi kāmayeta kalpetety ete eva haviṣī nirupya yathāyathaṃ yajet / kalpate 'ha
5.1.7.17	aindram ekādaśakapālaṃ nirvapen mārutaṃ saptakapālam abhicaran
5.1.7.18	upariṣṭād aindrasyāvadyed aparyāvartayann adhastān mārutasya
5.1.7.19	aindram ekādaśakapālaṃ nirvapen mārutīm āmikṣāṃ rājanyaṃ grāmakāmaṃ yājayet
5.1.7.20	pātryāṃ vyuduhyāmikṣāmadhye puroḍāśaṃ nidhāya samavadāya pracarati
5.1.7.21	indramarudbhyo 'nubrūhīty anuvācayati
5.1.7.22	āśrāvyendramaruto yajeti preṣyati
5.1.7.23	aindrāmārutyau yājyānuvākye
5.1.7.24	mārutam ekaviṃśatikapālaṃ nirvaped abhicaran
5.1.7.25	ājyabhāgābhyāṃ pracarya barhiṣi puroḍāśaṃ nidhāya sphyenedam aham amuṣyāmuṣyāyaṇasyeti sphyena prāñcaṃ saṃbhinatti
5.1.7.26	enā vyāghram iti sphyaṃ saṃstauti
5.1.7.27	kālātipattau pāthikṛtī paśau darśapūrṇamāsayoś cāturmāsyaparvasu navāśane vāgrāyaṇasya
5.1.7.28	vrātapatyakāmāśruṣu vrātapatī
5.1.7.29	catasṛṇāṃ prāyaścittiḥ kalpo vārtraghnas tisṛṇām
5.1.7.30	agne nayeti ṣoḍaśa haviṣām
5.1.7.31	viṣṇum apyājyasya yajet
5.1.7.32	agnaye rudravate 'ṣṭākapālaṃ nirvaped yaḥ kāmayetarudrāyāsya paśūn apidadhyād iti
5.1.7.33	yadi kāmayeta śāmyed ity agnaye surabhimate 'ṣṭākapālaṃ nirvapet
5.1.7.34	vyākhyātam ājyabhāgahaviḥsviṣṭakṛtām
5.1.7.35	agnaye 'nnavate 'nnādāyānnapataye 'ṣṭākapālam aṣṭākapālān vā
5.1.7.36	vairājaḥ kalpaḥ
5.1.7.37	ukṣānnāya vātopadhūta iti haviṣaḥ
5.1.7.38	agnaye rakṣoghne 'ṣṭākapālaṃ nirvaped yo rakṣobhyo bibhīyāt
5.1.7.39	naktaṃ yājayet
5.1.7.40	kṛṇuṣva pāja ity ekādaśa sāmidhenīḥ / triḥ prathamottame
5.1.7.41	agnī rakṣāṃsi sedhatīty ājyabhāgau
5.1.7.42	catasro 'tiśiṣṭā haviḥsviṣṭakṛtām
5.1.7.43	āgneyam aṣṭākapālaṃ nirvaped yo rāṣṭre spardhetānnādyakāmo vā
5.1.7.44	siddham āsādanāt
5.1.7.45	ojo 'sīti havīṃṣy āsannāny abhimṛśet
5.1.7.46	etenaiva prāk sviṣṭakṛto juhoti
5.1.7.47	yukṣvā hi devahūtamān iti nava dhāyyāḥ / ṣaḍ uttarā ājyabhāgahaviḥsviṣṭakṛtām
5.1.7.48	aindrābārhaspatyaṃ havir nirvaped yo rāṣṭrīyo na vijayeta
5.1.7.49	bṛhaspataye nirupyendrāya saṃskṛtyobhābhyāṃ pracaret
5.1.7.50	vārtraghnaḥ kalpaḥ
5.1.7.51	idaṃ vām āsya iti dve haviṣaḥ
5.1.8.1	ādityaṃ ghṛte caruṃ nirvapen niruddhaṃ yājayet
5.1.8.2	siddham ā nirvapaṇāt
5.1.8.3	purastāt sāvitrasya japet
5.1.8.4	ādityā bhāgaṃ vaḥ kariṣyāmy amum āmuṣyāyaṇam avagamayateti niruddhasya nāma gṛhṇīyāt
5.1.8.5	havīṃṣy āsādya saptāśvatthān mayūkhān antarvedi purastāt prakṣṇutān nidadhāti
5.1.8.6	tān saṃsthite rathavāhanasya madhyameṣāyām atihanyāt
5.1.8.7	idam aham ādityān badhnāmy āmuṣyāvagama iti niruddhasya nāma gṛhṇīyāt
5.1.8.8	yadi saptāhe nāvagached idhme mayūkhān upasaṃnahyaivaṃ dviḥ saptāhe saptāhe yajeta
5.1.8.9	yadi prathame nāvagached uttarābhyām iṣṭvā dhārayadvatyā yajeta
5.1.8.10	yadi dvitīya uttarayā yajeta / yady uttame 'ntato dhārayadvatyā
5.1.8.11	dārśapaurṇamāsika idhme mayūkhān upasaṃnahyāpi vādite 'numanyasva satyāśīr iha mana iti niruddhasya dakṣiṇāt padāt pāṃsūn apādadīta / tadyaḥ purastādgrāmyavādīva syāttasminsabhāyāmupapiṣṭe 'bhivātaṃ pāṃsūndhvaṃsayeyuḥ preta marutaḥ svatavasa enā viśpatyāmuṃ rājānamabhīti
5.1.8.12	grāmyavādino gṛhād vrīhīn āhṛtya tredhā tān vicinuyād ye kṛṣṇās tān kṛṣṇājina upanahya nidadhyād ye śuklās tam ādityaṃ ghṛte caruṃ nirvapet
5.1.8.13	ādityaṃ saṃsthāpya yebhyo 'dhi vicinuyāt tān udaṅ paretya valmīkavapām udrujya yad adya te ghora āsann iti juhoti
5.1.8.14	pratyetya vāruṇena yajetāntato dhārayadvatyā
5.1.8.15	tāsām ehy ū ṣu bravāṇi ta imaṃ yajñam iti hūtavantāv ājyabhāgau
5.1.8.16	tyān nu kṣatriyān yebhyo māteti haviṣaḥ
5.1.8.17	nitye saṃyājye
5.1.8.18	dhārayadvatyāṃ vārtraghnaḥ kalpaḥ
5.1.8.19	dhārayanta ādityāsa iti dve haviṣaḥ
5.1.9.1	sauryaṃ ghṛte caruṃ nirvapec chuklānāṃ vrīhīṇāṃ brahmavarcasakāmaḥ
5.1.9.2	udvāsayañ śātamānikau rukmau rājatam adhastāt kuryād dharitam upariṣṭāt
5.1.9.3	prayājeprayāje triyavaṃ kṛṣṇalaṃ juhoti
5.1.9.4	saumāraudraṃ tantram
5.1.9.5	tat sūryasya bhadrā aśvā iti haviṣaḥ
5.1.9.6	śatakṛṣṇalāyāṃ catvāricatvāri kṛṣṇalāny avadānam ekaṃ prāśitram ekam avāntareḍā
5.1.9.7	caruṃ brahmaṇe pariharati
5.1.9.8	niścūṣya bhakṣān upayachanti
5.1.9.9	jīvitavān kalpaḥ
5.1.9.10	hiraṇyagarbho yaḥ prāṇata iti haviṣaḥ
5.1.9.11	bārhaspatyaṃ caruṃ nirvapet purodhākāmaḥ
5.1.9.12	tasyā grāmakāmaṃ tantram
5.1.9.13	aindrābārhaspatyasyāmnāte
5.1.9.14	bārhaspatyaṃ caruṃ nirvapet payasi grāmakāmaḥ paśukāmo vā
5.1.9.15	bahupuṣṭasya gṛhāt kṣīram āhṛtya svāsāṃ ca gavāṃ praṇītodakena saṃsṛjya caruṃ śrapayati
5.1.9.16	brāhmaṇaspatyaṃ caruṃ nirvapet saṃgrāmaṃ jigīṣan senayoḥ saṃdṛśyamānayoḥ
5.1.9.17	udbarhiḥ prastara iṣuṇāṃ bāṇavantaḥ paridhayaḥ pattrato mūlāni
5.1.9.18	prastaram anupraharan pātryām upādadhīta
5.1.9.19	brāhmaṇaspatyaṃ caruṃ nirvaped yatra kāmayeta brahmabalaṃ syād iti
5.1.9.20	bṛhaspatiḥ prathamaṃ jāyamāna ity aṣṭau haviṣām
5.1.9.21	na bṛhatyā vaṣaṭkaroti
5.1.9.22	anuvākyāyāś catvāry akṣarāṇi yājyām abhyatyūhati
5.1.9.23	uttiṣṭha brahmaṇaspate devayantas tvemahe / upa prayantu marutaḥ sudānavās indra prāśom / ity anvāha // bhavā sacāgnir uktha iti yaja
5.1.9.24	gārmute bṛhaspate juṣasva na evā pitra iti bārhaspatyasya / saumāpauṣṇasyāmnāte
5.1.9.25	prājāpatyam adhiśritya prāk paryagnikaraṇād gārmute gomūtrasyāścotayet
5.1.9.26	vāstvamayaḥ kaṇikaḥ
5.1.9.27	prāyaścittiḥ kalpaḥ
5.1.9.28	namas te rudra manyava imā rudrāyeti haviṣaḥ
5.1.9.29	niṣādasthapater iṣṭiḥ
5.1.9.30	āmnātā dakṣiṇā
5.1.9.31	rājā parameṣṭhikāmaḥ parameṣṭhine dvādaśakapālaṃ nirvapet
5.1.9.32	prāk sviṣṭakṛto 'dhijyaṃ dhanus tisraś ceṣūr agniṣ ṭe teja iti yajamānāya prayachati / sā dakṣiṇā
5.1.9.33	vaiśvadevaṃ dvādaśakapālaṃ nirvaped bhrātṛvyavān
5.1.9.34	ājyabhāgābhyāṃ pracarya barhiṣi puroḍāśaṃ nidhāya sphyenedam ahaṃ māṃ cāmuṃ ca vyūhāmīti yaṃ dviṣyāt tasya nāma gṛhṇīyād barhiṣy avasannaṃ sphye ca śliṣṭaṃ tad viṣṇava urukramāyāvadyet
5.1.9.35	taṃ punaḥ samūhed idam ahaṃ māṃ cāmuṃ ca samūhāmīti yo 'sya priyaḥ syāt tasya nāma gṛhṇīyād anāvāhya pūrvaṃ viṣṇum urukramaṃ yajet
5.1.9.36	indrāṇyai caruṃ nirvapet senāyām uttiṣṭhantyām idhme balbajān upasaṃnahya
5.1.9.37	śrīkāmasya bhūtikāmaṃ tantram
5.1.9.38	ko addhā vedeti daśa haviṣām
5.1.10.1	agnaye vasumata iti caturhaviṣaḥ saṃjñānī
5.1.10.2	ya ichet samānaṃ mā śreṣṭhibhiḥ saṃmanyerann iti sa etayā yajeta
5.1.10.3	tasyā grāmakāmaṃ tantram
5.1.10.4	samavadāya pracarati
5.1.10.5	agnaye vasumate somāya rudravata indrāya marutvate varuṇāyādityavate 'nubrūhīty anuvācayati
5.1.10.6	āśrāvyāgniṃ vasumantaṃ somaṃ rudravantam indraṃ marutvantaṃ varuṇam ādityavantaṃ yajeti preṣyati
5.1.10.7	agniḥ prathamaḥ sam agnir iti haviṣaḥ
5.1.10.8	saṃjñāta evaindreṇa yajeta
5.1.10.9	saṃjñānaṃ no divety etābhir ubhayoḥ prāksviṣṭakṛto juhoti
5.1.10.10	āgneyam aṣṭākapālam iti caturhaviṣā hiraṇye naṣṭe yajeta
5.1.10.11	rayimantāv ājyabhāgau
5.1.10.12	agne dā ity aṣṭau haviṣām
5.1.10.13	sanimatyau saṃyājye
5.1.10.14	vindetaiva punar yajeta
5.1.10.15	rājayakṣmagṛhīto 'māvāsyāyām ācamanāntaṃ kṛtvānyad idhmābarhiḥ saṃnahya niśi vaiśvadevena yajeta
5.1.10.16	prāyaścittiḥ kalpaḥ
5.1.10.17	pūrvāparam iti dve haviṣaḥ
5.1.10.18	yathādityā iti prāk sviṣṭakṛto juhoti
5.1.10.19	indrāya rājña iti trihaviṣarddhir uttarauttaraḥ puroḍāśo varṣīyān
5.1.10.20	tasyā grāmakāmaṃ tantram
5.1.10.21	prācyāṃ diśīti tisro haviṣām
5.1.10.22	indrāya rājñe 'nubrūhī-- prathamām anvāhendraṃ svarājānaṃ yaja madhyamayā yajati
5.1.10.23	indrāya svarājñe 'nubrūhī-- madhyamām anvāhendram adhirājānaṃ yaja uttamayā yajati
5.1.10.24	indrāyādhirājāyānubrūhy etām evānvāhendraṃ rājānaṃ yaja pūrvayā yajati
5.1.10.25	yathejyam upalakṣyate sviṣṭakṛti sūktavāke ca
5.1.10.26	tejaskāmasya bhūtikāmaṃ tantram
5.1.10.27	uttarā paśukāmasya
5.1.10.28	ā yasminn iti haviṣoś catasraḥ
5.1.10.29	ārkavatasyottaraḥ
5.1.10.30	indrāyārkavata iti catasraḥ
5.1.10.31	niruddhasya hūtavantāv ājyabhāgau
5.1.10.32	nitye saṃyājye
5.1.10.33	vaśā dakṣiṇā
5.1.10.34	yaḥ kāmayeta parajanapade ma ṛdhyeteti / tasyā grāmakāmaṃ tantram
5.1.10.35	gataśrīḥ śriyo na vyacyeyeti yajeta
5.1.10.36	prāyaścittiḥ kalpaḥ
5.1.10.37	yaḥ kāmayeta bahudakṣiṇena yajñena yajeyeti / tasyāḥ paśukāmaṃ tantram
5.1.10.38	indrāya gharmavata iti caturhaviḥ
5.1.10.39	ā te maho yo jāta eveti manasvataḥ / āmnāta itareṣām
5.1.10.40	indrāyāṃhomuca iti sapta
5.1.10.41	tṛtīyayā jyeṣṭhaḥ kulīnaḥ saṃpanno yajeta
5.1.10.42	dvayoḥ prāyaścittiḥ kalpo / grāmakāmaṃ tantram ekasyāṃ / vārtraghna uttarāsām
5.1.10.43	viveṣa yad iti caturdaśa haviṣām
5.1.10.44	aindram ekakapālam iti sapta
5.1.10.45	indrāya vajriṇa iti trihavir yasya bhrātṛvyaḥ somena yajeta
5.1.10.46	sutyeṣṭiṃ saṃdadhyāt
5.1.10.47	hūtavantau pūrvayor vārtraghna uttarāsām
5.1.10.48	arvāvato na āgahīti caturdaśa haviṣām
5.1.10.49	indraṃ nara iti trayodaśakapāle prāk sviṣṭakṛto juhoti
5.1.10.50	indrāya manyumata iti tisraḥ
5.1.10.51	yaṃ jīvagrāhaṃ gṛhṇīyus taṃ vikṛnteyuḥ
5.1.10.52	ya iched āḍhyo 'nupavādaḥ syām iti sa yakṣyamāṇaḥ saṃvatsaraṃ mana iti na brūyāt
5.1.10.53	ā te maho yo jāta eveti catasro haviṣām
5.1.10.54	pūrve prathamottamayoḥ
5.1.10.55	yasya sāṃnāyyaṃ candramā abhyudiyād vaikṛtībhyo nirupya taṇḍulāṃs tredhā vibhajet
5.1.10.56	tūṣṇīṃ prātardohaṃ piṣṭeṣu piṣṭacarum
5.1.10.57	śṛte vibhajya pracarati
5.1.10.58	prāyaścittiḥ kalpaḥ
5.1.10.59	agne dā dā no agna ity āgneyasya
5.1.10.60	kim it te viṣṇa ity uttarayoś catasra uttare pūrvasya
5.1.10.61	paśukāmo 'māvāsyāyām iṣṭvā tūṣṇīṃ sarvān vatsān apākaroti
5.1.10.62	iḍām agna iti ṣaḍ ḍhaviṣām
5.1.10.63	āgneyam aṣṭākapālam iti trihaviḥ
5.1.10.64	uttamāyāṃ girim upanipīḍya yajetāpo vā
5.1.10.65	somavāminaḥ prāyaścittiḥ kalpaḥ
5.1.10.66	tvā yujā tava tat someti dve haviṣaḥ
5.1.10.67	āmnātaṃ śrayaṇam āmnātaṃ śrayaṇam
5.2.1.1	āgneyam aṣṭākapālaṃ nirvapen maitrāvaruṇīṃ payasyāṃ / tasyāḥ samānadevatam ekādaśakapālaṃ dvādaśakapālaṃ vā / tūṣṇīm upacaritāṃś caikakapālān
5.2.1.2	siddham ā pracaraṇāt
5.2.1.3	āgneyena pracaryottaraṃ puroḍāśam ābhikṣayā prachādya tāṃ caturdhā vyudūhati yā vāṃ mitrāvaruṇā ojasvyetiprabhṛtibhiḥ prācīnaṃ prathamaṃ pradakṣiṇaṃ brāhmaṇasyendrāvaruṇau iti rājanyasyāgnivaruṇāv iti vaiśyasya / samavadāya pracaraty upastaraṇābhighāraṇaiḥ saṃpātam ekakapālāñ juhoti yas te rājan varuṇa deveṣv anne dvipātsu catuṣpātsu paśuṣv oṣadhīṣu vanaspatiṣv apsu pṛthivyāṃ dikṣu yas te rājan varuṇeti sarvatrānuṣajati
5.2.1.4	yā vāṃ mitrāvaruṇā ojasyetiprabhṛtibhiḥ samuhya sviṣṭakṛte samavadyatīḍāyai ca
5.2.1.5	yathākāmaṃ tantram
5.2.1.6	indrāvaruṇā samrāḍ ity aindravāruṇasya
5.2.1.7	vaiśvadevaṃ caruṃ nirvaped bhrātṛvyavān
5.2.1.8	navanītena śrapayati
5.2.1.9	viśvāhendra iti dve haviṣaḥ
5.2.1.10	etayā grāmakāmo yajeta
5.2.1.11	sarveṣāṃ grāmiṇāṃ gṛhād ājyam āhṛtya caruṃ śrapayati
5.2.1.12	siddham ā paridhīnāṃ paridhānāt
5.2.1.13	paridhīn anumantrayate dhruvo 'sīti madhyamam ugro 'sīti dakṣiṇam abhibhūr asīty uttaraṃ // paribhūr asīty āhavanīyaṃ sūrir asīty ādityam
5.2.1.14	siddham odvāsanāt
5.2.1.15	śuktyākṛtyāmanapātraṃ mṛnmayaṃ dārumayaṃ vā tasmiṃś caror avasrāvayati
5.2.1.16	āmanasya deva ye sajātāḥ samanasa itiprabhṛtibhir āmanapātreṇa prāk sviṣṭakṛtaś catasra āhutīr juhoti
5.2.1.17	kutrā cid iti saṃyājye
5.2.1.18	pṛṣatī gaur dhenur dakṣiṇā
5.2.1.19	yāvato 'śvān pratigṛhṇīyāt tāvataś catuṣkapālān vāruṇān nirvaped ekaṃ cādhyaponaptrīyaṃ carum
5.2.1.20	yas te rājan varuṇa gāyatrachandā itiprabhṛtibhiḥ prāk sviṣṭakṛtaś catasra āhutīr juhoti
5.2.1.21	evaṃ yadi punaḥ pratigrahīṣyan syād atha ca punaḥ pratigṛhṇīyād ardhān vāruṇān nirvapet sauryavāruṇān ardhān
5.2.1.22	yukṣvādhikaḥ sauryavāruṇānām ity aponaptrīyaḥ
5.2.1.23	samānam anyat
5.2.1.24	ekaviṃśatiḥ sāmidhenīḥ
5.2.1.25	pṛthupājās taṃ sabādha iti ṣaḍ dhāyyāḥ
5.2.1.26	prāyaścittiḥ kalpaḥ
5.2.1.27	āmnāte vāruṇānām
5.2.1.28	yad adya sūryeti sauryavāruṇānām
5.2.1.29	upemasṛkṣītyaponaptrīyasya
5.2.1.30	uttarābhyām apsu juhoti
5.2.2.1	āmayāvyāyuṣkāmeṣṭyā yajeta
5.2.2.2	āgnāvaiṣṇavam ekādaśakapālam iti trihaviḥ pūrvedyuḥ pañcahavir aparedyuḥ
5.2.2.3	tasyāṃ prāk sviṣṭakṛtaḥ kāṃsye camase vā pañcagṛhītaṃ gṛhṇāti
5.2.2.4	hiraṇyaṃ baddhvā darbheṇāgner āyur asīti pañcagṛhīte 'vadadhāti
5.2.2.5	indrasya prāṇo 'sīti pūrvārdhe juhoti pradakṣiṇam uttarair anuparikrāman pratiparikramya pañcamena madhye
5.2.2.6	yan navam aid iti pānāya ghṛtam ānīya hiraṇyam uddharati pāvamānasyeti tṛtīyamātraṃ bṛhatā tveti dvibhāgam agneṣ ṭvety uddhṛtya tīre nidadhāti
5.2.2.7	agreṇāhavanīyaṃ paryāhṛtya tejo 'sīti yajamānāya prayachati
5.2.2.8	idaṃ varca iti yajamānaḥ pratigṛhṇāti
5.2.2.9	hiraṇyam abhivyādāya nirdhayan pibati
5.2.2.10	prakṣālyemam agna iti yajamānāya badhnāti
5.2.2.11	agnir āyur iti brahmaṇo hastam ālabhya sarva ṛtvijaḥ paryāhur brahmā yajamānasya
5.2.2.12	dakṣiṇākāle daśataṃ dadāti
5.2.2.13	jīvitavān kalpaḥ
5.2.2.14	agna āyūṃṣy āyurdā deveti daśa haviṣām
5.2.2.15	āgneyam aṣṭākapālam iti caturhaviḥ pañcahavir vā ye paśavo ya ichet prajananena me paśavo bahavaḥ syur iti
5.2.2.16	atha ced upanameta purastāt saṃsṛṣṭasyendrāyaikādaśakapālaṃ nirvapet prājāpatyaṃ saṃsṛṣṭam
5.2.2.17	udvāsanavelāyāṃ kāṃsye camase vopastīrya dadhi madhu ghṛtaṃ dhānā udakaṃ pavitrāntarhita ānayati
5.2.2.18	ā no agne sucetunā no agne rayiṃ bhareti daśa haviṣām
5.2.2.19	agnaye bhrājasvata iti trihaviś cakṣuṣkāmasya
5.2.2.20	śuklā vrīhayo bhavanti śvetānāṃ gavām ājyaṃ payasi caruḥ
5.2.2.21	brahmabhāgayajamānabhāgābhyāṃ saha sauryaṃ caruṃ brahmaṇe pariharati
5.2.2.22	hute samiṣṭayajuṣi sauryaṃ carum
5.2.2.23	catasraḥ piṇḍīḥ kṛtvā saurībhir hasta ādadhāti
5.2.2.24	tāḥ prāśya yajamānabhāgaṃ prāśnāti
5.2.2.25	ud agne śucayas tavāyam agnir iti catasro haviṣām
5.2.2.26	pūrve prathamottamayor ādānīyā uttarāḥ
5.2.3.1	sarvapṛṣṭhayā bhūtikāmo yajetābhiśasyamāno vā
5.2.3.2	dvādaśa kapālāni prayunakti
5.2.3.3	siddham ā nirvapaṇāt
5.2.3.4	indrāya rāthaṃtarāyendrāya bārhatāyendrāya vairūpāyendrāya vairājāyendrāya raivatāyendrāya śākvarāyety ekaikasyai devatāyai caturaścaturo muṣṭīn nirvapati sarvā vā devatā anuhṛtya catura eva muṣṭīn
5.2.3.5	siddham opadhānāt
5.2.3.6	uttānāni kapālāny upadadhāti / tat svic caruḥ
5.2.3.7	siddham ā pracaraṇāt
5.2.3.8	madhyamasya pūrvārdhād avadāya pūrvārdhāc cendrāya rāthaṃtarāyānubrūhi / abhi tvā śūra nonumo 'dugdhā iva dhenavaḥ / īśānam asya jagataḥ svardṛśam īśānam om / ity anvāha
5.2.3.9	indraṃ bārhataṃ yaja // ye yajāmaha indraṃ bārhatam / indra tasthuṣas tvām id dhi havāmahe sātā vājasya kāravaḥ / tvāṃ vṛtreṣv indra satpatiṃ naras tvāṃ kāṣṭhāsv arvatā vā / iti yajati
5.2.3.10	pratiparikṛṣyābhiparikarṣan pradakṣiṇam uttarābhyo 'vadyati
5.2.3.11	idrāya bārhatāyānubrūhi / tvām id dhi havāmahe sātā vājasya kāravaḥ / tvāṃ vṛtreṣv indra satpatiṃ naras tvāṃ kom / ity anvāha
5.2.3.12	indraṃ rāthaṃtaraṃ yaja // ye yajāmaha indraṃ rāthaṃtaram / ṣṭhāsv arvata abhi tvā śūra nonumo 'dugdhā iva dhenavaḥ / īśānam asya jagataḥ svardṛśam īśānam indra tasthuṣā vā / iti yajati
5.2.3.13	indrāya vairūpāyānubrūhy āpaprāthety anvāha
5.2.3.14	indraṃ vairājaṃ yaja // bodhā su ma iti yajati
5.2.3.15	indrāya vairājāyānubrūhy etām evānvāha
5.2.3.16	indraṃ vairūpaṃ yajāpaprātheti yajati
5.2.3.17	indrāya raivatāyānubrūhi // revatīr na ity anvāha
5.2.3.18	indraṃ śākvaraṃ yaja // pro ṣv asmā iti yajati
5.2.3.19	indrāya śākvarāyānubrūhy etām evānvāha
5.2.3.20	indraṃ raivataṃ yaja / pūrvayā yajati
5.2.3.21	yathejyam upalakṣyate sviṣṭakṛti sūktavāke ca
5.2.3.22	pratiparikṛṣyābhiparikarṣan sviṣṭakṛte samavadyatīḍāyai ca
5.2.3.23	yathākāmaṃ tantram
5.2.4.1	aiṣṭikyā sautrāmaṇyā yajeta somātipavito rājasūyenābhiṣiṣicāno bhūtikāmo jyogāmayāvī vā
5.2.4.2	sīsena klībāt pariśrite surādravyaṃ krīṇāti nagnahuvrīhiyavagodhūmaśaṣpāṇi
5.2.4.3	surāsomavikrayinn etena te sīsena surāsomān krīṇānīty uktvā krīṇāti
5.2.4.4	svādvīṃ tvā svāduneti saṃdadhāti
5.2.4.5	somo 'sy aśvibhyāṃ pacyasvety abhimṛśati
5.2.4.6	śvaḥ surā janiteti paśubandhāyopavasati
5.2.4.7	siddham ā vedikālāt
5.2.4.8	vedikāle pratiprasthātā dakṣiṇato vedirūpaṃ kharaṃ karoty uttarato 'dhvaryuḥ payograhebhyo hrasīyāṃsam
5.2.4.9	agnī praṇayataḥ
5.2.4.10	dakṣiṇato dakṣiṇāgneḥ pratiprasthātā kharād upayamanīḥ kṛtvāvokṣya pūrvārdhe kharasya sādayati
5.2.4.11	pāśukāni pātrāṇi prayunakti / dakṣiṇasmin khare pratiprasthātā trīn mārttikān upayāmān vālaṃ droṇaṃ śatātṛṇṇāṃ trīṇi vāyavyāny uttarasminn adhvaryuḥ śaṣpapavitre trīṇi vāyavyāni
5.2.4.12	ājyaṃ payaś cābhyudāharati
5.2.4.13	vedyām ājyaṃ sādayati khare payaḥ
5.2.4.14	surākalaśaṃ pratiprasthātotkaradeśa āgnīdhrasya mūrdhani sādayitvāpareṇa vihāraṃ dakṣiṇātikramya svasmin khare sādayati
5.2.4.15	siddham ājyagrahebhyaḥ
5.2.4.16	caturgṛhītāny ājyāni pṛṣadājyavanti gṛhṇāti
5.2.4.17	siddham ājyānāṃ sādanāt
5.2.4.18	droṇe vālaṃ vitatya pratiprasthātā punātu te parisrutam iti surām atipāvayati
5.2.4.19	kuvid aṅga yavamanta iti gṛhṇīto 'dhvaryuḥ payograhān adhyadhi śaṣpapavitre dhārayamāṇa āśvinaṃ sārasvatam indrāya sutrāmṇe
5.2.4.20	yathādevatam upayāmasādanaṃ ca
5.2.4.21	upayāmagṛhīto 'sy achidrāṃ tvāchidreṇeti pratiprasthātopayāmeṣu surāgrahān kuvalasaktubhir āśvinaṃ śrītvā sādayati karkandhusaktubhiḥ sārasvataṃ badarasaktubhir aindram
5.2.4.22	yūpāvaṭaprabhṛti siddham opākaraṇāt
5.2.4.23	āśvinam ajam upākaroti sārasvatīṃ meṣīm aindram ṛṣabham
5.2.4.24	siddham ā mārjanāt
5.2.4.25	upayāmān vāyavyeṣv avanīyāntarāgnī grahān ādāyāvatiṣṭhante dakṣiṇaiḥ surāgrahān savyaiḥ payograhān pūrvo 'dhvaryur aparaḥ pratiprasthātāparo yajamānaḥ
5.2.4.26	aśvibhyāṃ sarasvatyā indrāya sutrāmṇe somānāṃ surāmṇām anubrūhīty anuvācayati
5.2.4.27	āśrāvyāśvibhyāṃ sarasvatyā indrāya sutrāmṇe somān surāmṇaḥ prasthitān preṣyeti pracarati
5.2.4.28	vaṣaṭkṛtānuvaṣaṭkṛte hutvā dhyānāni dhyāyati siṃhayor imaṃ yaśa āgachatv ity adhvaryur vyāghrayor iti pratiprasthātā vṛkayor mām iti yajamānaḥ
5.2.4.29	mukhyayoḥ saṃpātān avanīyāgreṇāgnī paryāhṛtya dakṣiṇato yajamāno bhakṣayati yad atra śiṣṭam iti payograhān nānā hi vām iti surāgrahān avaghreṇa surāpaḥ
5.2.4.30	dve srutī itiprabhṛtibhiḥ prāk sviṣṭakṛtaś catasra āhutīr juhoti
5.2.4.31	pratiprasthātādhyadhi dakṣiṇam agniṃ śatātṛṇṇām avasthāpya surāśeṣam ānīya tvaṃ soma pracikita itiprabhṛtibhir dvādaśabhiḥ kṣarantīm anumantrayate tisṛbhistisṛbhir ekaiko dakṣiṇato brahmā paścād yajamāna uttarato 'dhvaryuḥ purastāt pratiprasthātā
5.2.4.32	ekādaśakapālān paśupuroḍāśān nirvapatīndrāya sutrāmṇe savitre varuṇāya
5.2.4.33	ṛte sviṣṭakṛtaḥ paśubhiḥ pracarya paśupuroḍāśaiḥ pracaraty aindreṇa prathamaṃ / paśūnāṃ paśupuroḍāśānāṃ ca sviṣṭakṛte samavadyatīḍāyai ca
5.2.4.34	yathākāmaṃ tantram
5.2.4.35	mārjayitvā vaḍabā dakṣiṇā
5.2.4.36	siddhaḥ paśubandhaḥ
5.2.4.37	paśor hotram āmnātam
5.2.4.38	surāpayoliptāny apsu praharati
5.2.4.39	yuvaṃ surāmam iti grahāṇām anuvākyā
5.2.4.40	hotā yakṣad aśvināv iti praiṣaḥ
5.2.4.41	putram iva pitarāv iti yājyā
5.2.4.42	somānāṃ surāmṇām agne vīhīty anuvaṣaṭkaroti
5.2.4.43	indraḥ sutrāmā tasya vayaṃ tat savitur acittīmaṃ me varuṇa tat tvā yāmīti paśupuroḍāśānām
5.2.5.1	dvādaśarātraṃ tapas taptvā traidhātavyayā yajeta trirātropepsyāgūrty abhicaran vā
5.2.5.2	dvādaśa kapālāni prayunakti
5.2.5.3	siddham ā nirvapaṇāt
5.2.5.4	aindrāvaiṣṇavān vrīhīn nirupya yavān nirvapati tato vrīhīn
5.2.5.5	siddham ādhiśrayaṇāt
5.2.5.6	vrīhimayam adhiśrityāparyagnikṛtaṃ śrapayitvā tasmin varṣīyāṃsaṃ yavamayam adhiśrityāparyagnikṛtaṃ śrapayitvā tasmin varṣiṣṭhaṃ vrīhimayam adhiśritya paryagniṃ karoti
5.2.5.7	siddham odvāsanāt
5.2.5.8	abhighāryottarāv upariṣṭād dhārayann adharam abhighāryodvāsyālaṃkaroti
5.2.5.9	ādhāyottarau sarveṣām atighātam avadyati havirāhutisviṣṭakṛdiḍebhya ekasya bhakṣān
5.2.5.10	dakṣiṇākāle sahasraṃ dakṣiṇākāle tisro dhenavas trīṇi hiraṇyāni trīṇi tārpyāṇy anyat sahasrād āgūrtino 'bhicarato vā dakṣiṇā
5.2.5.11	agne vājasya gomata iti pañca dhāyyā jagatī ṣaṣṭhī
5.2.5.12	agne trī te vājinā trī ṣadhastheti triṣṭubhā paridadhāti
5.2.5.13	trir agnir balabhit trir ahna ity ājyabhāgau
5.2.5.14	saṃ vāṃ karmaṇeti dve haviṣaḥ
5.2.5.15	trīṇy āyūṃṣy agnir asmīti saṃyājye
5.2.5.16	vārtraghno 'bhicarataḥ
5.2.5.17	indrāviṣṇū dṛṃhitāḥ śambarasyeti dve haviṣaḥ
5.2.5.18	putraḥ somena yajeta
5.2.5.19	pārjanyaṃ caruṃ nirvaped vṛṣṭikāmaḥ
5.2.5.20	parjanyāya pragāyateti dve haviṣaḥ
5.2.5.21	āgneyam aṣṭākapālam iti trihavir adhiśrayaṇāt prabhṛti saṃsṛjyāhutīś ca vidmā te agna iti dve haviṣoś catasro yas tastambheti ṣaṣṭhyau
5.2.6.1	rājā purohito vā kārīryā vṛṣṭikāmo yajeta
5.2.6.2	kṛṣṇam āchādya pūrvāhṇe vratam upaiti
5.2.6.3	vaitasam idhmam ājyaṃ madhu karīrasaktūn kṛṣṇājine paścād āhavanīyasyopasādayati
5.2.6.4	anvārabdhe yajamāne vācayan purovātetiprabhṛtibhir iṣṭau vātahomāñ juhoti
5.2.6.5	māndā vaśā iti madhunā karīrasaktūn saṃnīya catasraḥ piṇḍīḥ kṛtvā kṛṣṇājine nidadhāti
5.2.6.6	vṛṣṇo aśvasya saṃdānam asīti śyāvasyāśvasya saṃdānam anumantrayate
5.2.6.7	vṛṣṭyai tvopanahyāmīti kṛṣṇājine piṇḍīr upanahyati
5.2.6.8	devā vasavyā iti pūrvārdhe gadhākarṇe pratimucyāhnas tṛtīyaṃ kāṅkṣet
5.2.6.9	yadi varṣed uttarābhyām aparayoḥ pratimucyeṣṭiṃ nirvapet
5.2.6.10	na ced varṣed devāḥ śarmaṇyā iti madhyame pratimucyāhna uttarārdhaṃ kāṅkṣet
5.2.6.11	yadi varṣed uttamena paścārdhe pratimucyeṣṭiṃ nirvapet
5.2.6.12	na ced varṣed devāḥ sapītaya iti pratimucyāhnaḥ śeṣaṃ kāṅkṣet
5.2.6.13	vṛṣṭe sadyo nirvapet
5.2.6.14	yadi na varṣet tatraiva vaseyuḥ
5.2.6.15	śvobhūte 'gnaye dhāmachade 'ṣṭākapālaṃ nirvapen mārutaṃ saptakapālaṃ sauryam ekakapālam
5.2.6.16	udvāsanavelāyāṃ kāṃsye camase vopastīrya piṇḍīr alaṃkaroti
5.2.6.17	prāk sviṣṭakṛtaḥ piṇḍīm avadāya divā cit tama iti nigadya devā vasavyā iti juhoty āyan nara iti nigadya devāḥ śarmaṇyā iti dvitīyām udīrayateti nigadya devāḥ sapītaya iti tṛtīyāṃ // sṛjā vṛṣṭiṃ diva ity apsu caturthīm
5.2.6.18	ye devā divibhāgāḥ stheti barhiṣi kṛṣṇājinam avadhūnoti
5.2.6.19	ramayata marutaḥ pretaṃ vājinaṃ manojavasaṃ vṛṣaṇaṃ suvṛktim / yenedam ugram avasṛṣṭam eti tam aśvinā paridhattaṃ svastaye / ity uttarato vārṣikaṃ vātam anumantrayate
5.2.6.20	kṛṣṇaṃ niyānam iti ṣaṭtrihaviṣām
5.2.6.21	āgnimārutaṃ tantram
5.2.6.22	uttamayā sauryam abhijuhoti
5.2.6.23	saiṣā kārīrī nāmeṣṭir ya etayā yajeta saṃvatsaraṃ karīrāṇāṃ nāśnīyād iti vratam
5.2.7.1	rājasūyāt kāmyānāṃ nirhāro bibhyad ādityebhyo bhuvadvadbhyo ghṛte caruḥ
5.2.7.2	arvāñco adyeti dve haviṣaḥ
5.2.7.3	āgrāyaṇa / vairājaḥ kalpaḥ
5.2.7.4	agna indraś ca dāśuṣo yābhyāṃ svar ajanann ity āgnīndrasya
5.2.7.5	viśve devā ṛtāvṛdho viśve devāso asridha iti vaiśvadevasya
5.2.7.6	dyāvā naḥ pṛthivī pra pūrvaje iti dyāvāpṛthivīyasya
5.2.7.7	soma yās te mayobhuvo yā te dhāmānīti saumyasya
5.2.7.8	śunāsīrye catvāraḥ
5.2.7.9	kāmaḥ paśukāmānnakāmayor varṣasyodakārthe
5.2.7.10	dvāv indraturīye
5.2.7.11	devikāsu catvāraḥ
5.2.7.12	anv adya no anumatir anv id anumata iti daśa haviṣām
5.2.7.13	āśvinaṃ dvikapālaṃ svastikāmaḥ pūrvāhṇe nirvapet
5.2.7.14	prāyaścittiḥ kalpaḥ
5.2.7.15	prātar yajadhvam aśvineti dve haviṣaḥ
5.2.7.16	triṣaṃyuktena yajñakāmo yajetottareṇa paśukāmaḥ
5.2.7.17	indrā nu pūṣṇā yan nirṇijety aindrāpauṣṇasya
5.2.7.18	vaiśvānaravāruṇena yo jyogāmayāvī yajeta
5.2.7.19	yasya rāṣṭraṃ śithiram iva syāt tam etena yājayen maitrābārhaspatyena
5.2.7.20	devasuvāṃ havirbhiriṣṭiḥ sarvakāmo yajeta
5.2.7.21	prāk sviṣṭakṛta ājyasya vājaprasavyaṃ hutvābhiṣiñcati
5.2.7.22	tvam agne bṛhad vaya iti ṣoḍaśa haviṣām
5.2.7.23	diśām aveṣṭibhir annādyakāmo yajeta
5.2.7.24	vairājaḥ kalpaḥ
5.2.7.25	satyadūtahavirbhiḥ svastikāmo yajeta
5.2.7.26	prāyaścittiḥ kalpaḥ
5.2.7.27	ya imā viśvā jātānīti ṣaḍ ḍhaviṣām
5.2.8.1	atha hautram
5.2.8.2	yathā sāmidhenyas tathāgnipraṇayanīyā yūpyā agnimanthanīyās tathā maitrāvaruṇasya paryagnikaraṇaṃ stokyā manotāsūktam anuvākyā
5.2.8.3	praiṣaṃ kartṛpratyayam anvāha
5.2.8.4	maitrāvaruṇacodito hotā yajet
5.2.8.5	praṇīyamānāya preṣitaḥ pra devam ity anūcyāyam u ṣyety utthāyāyam agnir iti gachann uttarāṃ vediśroṇim apareṇa tiṣṭhann ūrṇāvantam ity ardharce kāṅkṣet
5.2.8.6	nihate śeṣam uktvā tvaṃ dūta iti paridadhāti
5.2.8.7	upaviśet
5.2.8.8	āsīno yūpāyājyamānāya preṣito 'ñjanti tvām iti tṛtīyasyānuvacanasyārdharce kāṅkṣet
5.2.8.9	ucchriyamāṇāya preṣito yad ūrdhva uñśrayasveti saṃtatya sam atriṇaṃ daheti kāṅkṣet
5.2.8.10	parivīyamāṇāya preṣitaḥ kṛdhī na ity anūcya yuvā suvāsā iti paridhāyāvatiṣṭhet
5.2.8.11	mathyamānāya preṣitaḥ siddhaṃ yathā vaiśvadeve
5.2.8.12	saptadaśa sāmidhenyaḥ
5.2.8.13	siddham āvāhanāt
5.2.8.14	na paśupuroḍāśāya / prāgājyapebhyo vanaspatim
5.2.8.15	ājyapādi siddham
5.2.8.16	tīrthena maitrāvaruṇo 'greṇa hotāram apareṇa kartāraṃ dakṣiṇāṃ vediśroṇim apareṇa tiṣṭhann avakro 'vithuro bhūyāsaṃ phalagrahir asi phalagrahir ahaṃ tvayā sākṣād ṛdhyāsam iti bāhubhyāṃ daṇḍaṃ parigṛhya tena vedim avaṣṭabhya dakṣiṇe 'ṃse pratiṣṭhāpya prahvas tiṣṭhan saṃpraiṣaṃ kāṅkṣet
5.2.8.17	samidbhyaḥ preṣito hotā yakṣad agniṃ samidheti daśa praiṣāḥ
5.2.8.18	samiddho adya manuṣo duroṇa iti daśabhir hotāprībhir yajet
5.2.8.19	ubhāv anavānantau vyavānantau vā
5.2.8.20	vāmasya gopāṃ syād amūro devebhyaḥ śrayantāṃ kṛṇvāne pracetasā tanvatāṃ yaśodhāṃ naro havyasūktīnām iti praiṣeṣu vyavaset
5.2.8.21	paryagnaye kriyamāṇāya preṣito 'gnir hotā na iti tisraḥ
5.2.8.22	upapreṣyety ukte 'jaid agnir iti maitrāvaruṇo daivyāḥ śamitāra iti hotā
5.2.8.23	asnā rakṣaḥ saṃsṛjatād ity upāṃśu // vaniṣṭhum asya mā rāviṣṭety uccaiḥ
5.2.8.24	adhrigo3 iti paridadhyāt
5.2.8.25	adhriguś ca vipāpaś cety upāṃśu japati
5.2.8.26	stokebhyaḥ preṣito juṣasva saprathastam iti ṣaṭ
5.2.8.27	svāhākṛtibhyaḥ preṣito hotā yakṣad agniṃ svāheti praiṣaḥ
5.2.8.28	sadyo jāta ity ṛcā hotā yajet
5.2.8.29	vārtraghnāv ājyabhāgau sapraiṣau
5.2.8.30	agne nayeti ṣaḍarcaṃ vapāyāḥ paśupuroḍāśasya paśos tisraḥ pūrvāḥpūrvāḥ puronuvākyā uttarottarā yājyā ity uktaḥ ṣaḍarcadharmaḥ
5.2.8.31	athaindrāgnasya śuciṃ nu stomaṃ śnathad vṛtram ubhā vām indrāgnī pra carṣaṇibhyā ā vṛtrahaṇā gīrbhir vipra ity uktaḥ ṣaḍarcadharmaḥ
5.2.8.32	vapāyai preṣitaḥ prathamām anūcya hotā yakṣad indrāgnī chāgasya vapāyā iti praiṣo dvitīyā yājyā
5.2.8.33	puroḍāśāya preṣitas tṛtīyām anūcya hotā yakṣad indrāgnī puroḍāśasyeti praiṣaś caturthī yājyā
5.2.8.34	iḍām agnā iti vyaktasyānuvākyāpraiṣo 'gniṃ sudītim iti yājyā
5.2.8.35	siddha iḍopahavaḥ
5.2.8.36	manotāyai preṣitas tvaṃ hy agne prathamo manoteti trayodaśa
5.2.8.37	haviṣe preṣitaḥ pañcamīm anūcya hotā yakṣad indrāgnī chāgasya haviṣa iti praiṣaḥ / ṣaṣṭhī yājyā / tasyā ardharce vasāhomaṃ kāṅkṣet
5.2.8.38	vanaspataye preṣito devebhyo vanaspata ity anuvākyāpraiṣo vanaspate raśanayeti yājyā
5.2.8.39	sviṣṭakṛte preṣitaḥ piprīhi devān ity anuvākyāpraiṣo 'gne yad adyeti yājyā
5.2.8.40	siddha iḍopahavaḥ
5.2.8.41	anuyājebhyaḥ preṣito devaṃ barhir ity ekādaśīnuyājāḥ
5.2.8.42	teṣām ādyavasānair hotā yajet
5.2.8.43	ubhāv uttamam anudraveyātām
5.2.8.44	sūktavākāya preṣito 'gnim adyeti maitrāvaruṇaḥ sūktā brūhīti viramyātipraṇīte tūṣṇīṃ daṇḍam avadadhāti
5.2.8.45	śiṣṭaṃ hotuḥ
5.2.9.1	paśubandhe devatāyajamānapaśuvācinām ekāvacanadvivacanabahuvacanāni
5.2.9.2	trīṇitrīṇi svaśabdāni puṃsi pūrvāṇi parāṇi striyāḥ / strīpuṃsoḥ samavāye puṃsavat
5.2.9.3	medhapataya iti yajamānavāci paśuvāci devatāvāci vā / medhapataye medhapatibhyāṃ medhapatibhyo medhapatnyai medhapatnībhyāṃ medhapatnībhyo / medhīṃ medhyau medhīḥ / prāsmā agniṃ prābhyām agniṃ praibhyo 'gniṃ prāsyā agniṃ prābhyām agniṃ prābhyo 'gnim ity evam ata ūrdhvam ūhyam ūhet
5.2.9.4	dvipaśuprabhṛtipratyaṅgānāṃ bahuvacanāni / praśasā bāhū śalā doṣaṇī kaśyapevāṃsāchidre śroṇī kavaṣorū srekaparṇāṣṭhīvantā
5.2.9.5	yāny avyayāny anekāni tāni dvir abhyasyante / tāni vyākhyāsyāmo yathaikadhaikadhā purā purāntarantaḥ ṣaḍviṃśatiḥ ṣaḍviṃśatir madhyato madhyataḥ pārśvataḥ pārśvataḥ śroṇitaḥ śroṇitaḥ śitāmataḥ śitāmata utsādata utsādataḥ prastuty eva prastuty evopastuty evopastuty eva medasto medasta iti
5.2.9.6	haviṣi praiṣe sūktavāke ca adat adatāṃ adan ghasat ghastāṃ ghasan aghasat aghastāṃ aghasan karat karatāṃ karan agrabhīt agrabhīṣṭāṃ agrabhīṣuḥ akṣan
5.2.9.7	mātā pitā bhrātā sagarbhyo 'nu sakhā sayūthonābhirūpam āsaṃsargi śabdāś cakṣuḥ śrotraṃ vāṅ manas tvaṅ medo havir barhiḥ śyenaṃ vakṣa ity anūhyāni
5.2.10.1	aindrāgnena paśūnāṃ vidhir āmnātaḥ
5.2.10.2	varam anādiṣṭadakṣiṇāsu dadyād gāṃ trihāyaṇīṃ caturhāyaṇīṃ vā
5.2.10.3	ijyāsūpāṃśudevatāḥ prajāpatir vāyur devāḥ sūryo 'ditir viṣṇur viṣṇuvaruṇau savitauṣadhayo dyāvāpṛthivī bhūmir yamaś ca
5.2.10.4	saumyaṃ babhrum iti prabhṛtayo yamāntāḥ kāmyāḥ paśubandhāḥ / teṣāṃ somo dhenum itiprabhṛtīni yamāntāni ṣaḍ arcāni
5.2.10.5	karmādhikyaṃ vyākhyāsyāmaḥ
5.2.10.6	yas traitānām uttamo jāyeta taṃ saumāpauṣṇam ālabheta paśukāmaḥ
5.2.10.7	audumbaro yūpaḥ
5.2.10.8	prājāpatyaṃ tūparam ālabheta paśukāmaḥ
5.2.10.9	āghārāprīsāmidhenya āgnicitike vyākhyātāḥ
5.2.10.10	dakṣiṇākāle hiraṇyaṃ dakṣiṇā tārpyam adhivāsaś ca
5.2.10.11	pariharaṇakāle prāśitrasya dvādaśabrahmaudanān paktvā madhyataḥkāribhyo dadyāt tebhyo dvādaśadvādaśa varān dadāti
5.2.10.12	devebhyo 'viṃ vaśām ālabhetādityebhyo vā prajākāmaḥ paśukāmaḥ kāmāyakāmāya
5.2.10.13	malhā gṛṣṭiḥ
5.2.10.14	viṣame samaṃ kṛtvā vaiṣṇavaṃ vāmanam ālabheta bhrātṛvyavān
5.2.10.15	yaḥ pāpmanā tamasā gṛhīto manyeta sa etam aindram ṛṣabham ālabhetāgneyaṃ tu pūrvam ajam ālabheta
5.2.10.16	kṣutpāpmanā tamobhir hataḥ sāvitraṃ punarutsṛṣṭam ālabheta
5.2.10.17	oṣadhībhyo vehatam ālabheta prajākāmaḥ
5.2.10.18	dyāvāpṛthivīye dhenū saṃmātarā ālabhetānnakāmaḥ
5.2.10.19	śvobhūte vatsaṃ vāyava ālabheta
5.2.10.20	aindrīṃ sūtavaśām ālabheta rājanyo bhūtikāmaḥ
5.2.10.21	sūtavaśāyāḥ putram aindram ṛṣabham ālabheta tejaskāmaḥ
5.2.10.22	sārasvatīṃ dhenuṣṭarīm ālabhetānusṛṣṭim
5.2.10.23	dyāvāpṛthivīyāṃ dhenuṃ paryāriṇīm ālabheta parisṛtvatīm
5.2.10.24	gomṛgaṃ vāyava ālabheta gāṃ mṛgam
5.2.10.25	aindrāgnam anusṛṣṭam ālabheta yasya pitā pitāmahaḥ somaṃ na pibet
5.2.10.26	paṇḍako yatra bhūmer jāyeta tad adhyavasāyeta / saumāpauṣṇaṃ napuṃsakam ālabheta paṇḍakaṃ yājayet
5.2.10.27	prāgghavirāhuter anavadānīyānām aṅgānāṃ dakṣiṇāprātīco 'ṅgārān upohya nirṛtyai svāheti juhoti
5.2.10.28	vāruṇaḥ kṛṣṇaḥ petva ekaśitipāt tenāmayāvī dvīpe yajeta yaṃ samantam āpaḥ parivaheyuḥ
5.2.10.29	sarvakṛṣṇo 'bhicarataḥ
5.2.10.30	siddham ā niyojanāt
5.2.10.31	paśuṃ badhnāmīti niyunakti
5.2.10.32	vaśānāṃ saptamo 'nuvākaḥ
5.2.10.33	ukṣā brāhmaṇaspatyaḥ
5.2.10.34	kṛṣṇaśabalyāś carma viśasanena jahyāt
5.2.10.35	ṛṣabhāṇām aṣṭamaḥ
5.2.10.36	indrāya vajriṇa ṛṣabham ālabheta rājanyo bhūtikāmaḥ
5.2.10.37	havirāhutau hūyamānāyāṃ yaṃ dviṣyāt taṃ manasā dhyāyet
5.2.10.38	yaḥ prathama ekāṣṭakāyāṃ jāyeta tam utsrakṣyann āgneyam aṣṭākapālaṃ nirupyotsṛjyāthāgnaye vaiśvānarāya dvādaśakapālaṃ māsimāsi nirvapet saṃvatsaram
5.2.10.39	atha yo 'parasyām ekāṣṭakāyāṃ jāyeta tam evam evotsṛjet
5.2.10.40	yadā pūrvotsṛṣṭo medhaṃ gached athendrāyābhimātighna ālabhetāśvo 'vyuptavaho dakṣiṇā
5.2.10.41	tad yadā dvitīyotsṛṣṭo medhaṃ gached athendrāya vṛtratura ālabheta / śatam avyuptavahā dakṣiṇā
5.2.10.42	etābhyām iṣṭvā pāpmānaṃ bhrātṛvyam apahatya citrāyāḥ putram aruṇaṃ tūparaṃ brāhmaṇaspatyam ālabhetābhicaran
5.2.10.43	yaḥ pāpmanā tamasā gṛhīto manyeta sa etam āśvinam añjim ālabheta
5.2.10.44	tejaskāmo vasante lalāmaṃs trīn ṛṣabhān ālabheta / prāvṛṣi śitikakudaḥ śaradi śvetānūkāśāḥ / prājāpatyaṃ daśamaṃ dvādaśe māse
5.2.10.45	namo mahimna itiprabhṛtibhiḥ prāk sviṣṭakṛtaḥ sarveṣu pañcāhutīr juhoti
5.2.10.46	nānātantrāḥ kṛṣṇagrīvāḥ samānatantrā vā
5.2.11.1	kaukilyāḥ sautrāmaṇyāḥ sa kalpo ya aiṣṭikyāḥ
5.2.11.2	te kāmāḥ somavāminaś ca
5.2.11.3	siddham ā saṃdhānāt
5.2.11.4	parīto ṣiñcatā sutam iti pratiduhā pariṣiñcaty ekasyā dugdhena prathamāyāṃ vyuṣṭāyāṃ dvayor dvitīyasyām
5.2.11.5	tryahe surā janiteti paśubandhāyopavasati
5.2.11.6	siddha upavasathaḥ
5.2.11.7	śvobhūta aindra ṛṣabhas tasyāprīprathamo 'nuvākaḥ
5.2.11.8	nityāḥ praiṣāḥ
5.2.11.9	ā carṣaṇiprā iti ṣaḍarcam
5.2.11.10	siddha upavasathaḥ
5.2.11.11	śvobhūta udaṅṅ avasṛpya tripaśus tasmin surā
5.2.11.12	siddham ātipāvanāt
5.2.11.13	vāyuḥ pūta iti tāṃ somavāminaḥ kuryād vāyoḥ pūta iti tāṃ somātipavitasya
5.2.11.14	brahma kṣatram ity anunigadati
5.2.11.15	kuvid aṅga yavamanta iti gṛhṇīto 'dhvaryuḥ payograhān
5.2.11.16	kuvalasaktubhir godhūmasaktubhir vṛkalomnāśvinaṃ śrītvā sādayati karkandhusaktubhir upavākāsaktubhir vyāghralomnā sārasvataṃ badarasaktubhis tokmasaktubhiḥ siṃhalomnaindram
5.2.11.17	yūpāvaṭaprabhṛti siddham opākaraṇāt
5.2.11.18	aśvibhyāṃ sarasvatyā indrāyājaṃ sarasvatyā indrāyāśvibhyāṃ meṣīm indrāyāśvibhyāṃ sarasvatyā ṛṣabham
5.2.11.19	siddham ā mārjanāt
5.2.11.20	yā vyāghraṃ viṣūciketi śyenapattreṇa yajamānaṃ pāvayati
5.2.11.21	pāvitaḥ somo rājety anuvākena grahān upatiṣṭhate
5.2.11.22	surāvantam iti pratinigadya vaṣaṭkṛtānuvaṣaṭkṛte juhvati
5.2.11.23	dhyānāni dhyātvā yam aśvineti payograhān bhakṣayati // nānā hi vām iti surāgrahān
5.2.11.24	pratiduho vājaprasavyaṃ hutvottarata uttaraveder āsandyām āsīnaṃ devasya tvā savituḥ prasava iti saṃpātenābhiṣiñcati śiraso 'dhy ā mukhād avasrāvayati / śeṣaṃ pratiprasthātā dakṣiṇasmin bhūḥ svāheti juhoti
5.2.11.25	śiro me śrīr yaśo mukham iti yathāliṅgam aṅgāni saṃmṛśati
5.2.11.26	prati brahmann iti pratyavarohati
5.2.11.27	yūṣṇaḥ śṛṅgaśaphaiḥ sīsena tantram itiprabhṛtibhiḥ prāk sviṣṭakṛtaḥ ṣoḍaśāhutīr juhoti
5.2.11.28	śatātṛṇṇāṃ vyutkṣārayati
5.2.11.29	punantu mā pitara iti yajamānaṃ vācayati
5.2.11.30	ye samānāḥ samanasa ity adhvaryur juhoti // ye samānāḥ samanaso jīvā jīveṣu māmakā iti pratiprasthātā
5.2.11.31	dve srutī ity adhvaryur idaṃ havir iti pratiprasthātā
5.2.11.32	ekādaśakapālān paśupuroḍāśān nirvapatīndrāya sutrāmṇe savitre varuṇāya savitre varuṇāyendrāya sutrāmṇe varuṇāyendrāya sutrāmṇe savitre
5.2.11.33	siddham ā dakṣiṇākālāt
5.2.11.34	trayastriṃśad dakṣiṇās tāsāṃ dhenur vaḍabā cānukiśorā
5.2.11.35	yad devā devaheḍanam itiprabhṛtibhiḥ prāk samiṣṭayajurbhyas tisra āhutīr juhoti
5.2.11.36	dhāmnodhāmna ity avabhṛthe 'psu juhoti // yad grāme yad araṇya iti dvitīyām
5.2.11.37	pavitram asīti snātāv anyonyasya pṛṣṭhaṃ prakṣālayataḥ
5.2.11.38	samāvṛtat pṛthivīti sruveṇa gārhapatye juhoti
5.2.11.39	dvitīyatṛtīyāv āprīpraiṣau / caturthe vapāgrahāḥ
5.2.11.40	paśupuroḍāśahaviḥsv iṣṭakṛtāṃ yājyānuvākyā yā yājyās tāḥ puronuvākyā yāḥ puronuvākyās tā yājyā vapāpaśupuroḍāśahaviṣām
5.2.11.41	pañcamo 'nuyājaḥ
5.2.11.42	siddha upavasathaḥ
5.2.11.43	śvobhūta indrāya vayodhasa ṛṣabhas tasyāpryupottamaḥ
5.2.11.44	nityāḥ praiṣāḥ
5.2.11.45	uttamaṃ ṣaḍarcaṃ yājyānuvākyāḥ
5.2.11.46	sarvapṛṣṭhāyā upottamaḥ
5.2.11.47	aśvamedhasyottamo mṛgāreṣṭes tantram
5.2.12.1	tantraṃ yūpāhuteḥ
5.2.12.2	prāg vedikālād ekādaśa yūpān achaity upaśayaṃ pātnīvataṃ ca
5.2.12.3	joṣaṇādy ānupūrvyā pṛthakpṛthak
5.2.12.4	prathamotpatitaṃ svarucaṣālam agniṣṭham abhito yūpān asthūlān anaṇūn tulyān samūlān
5.2.12.5	ekādaśa yūpān parimāya traidhaṃ saṃbhujya tṛtīyaiḥ pramāya vediṃ vidadhāti
5.2.12.6	siddham āgnīṣomīyāt
5.2.12.7	agniṣṭhe dve raśane parivīya tūṣṇīṃ viṃśatiṃ parivyayati
5.2.12.8	siddha upavasathaḥ
5.2.12.9	śvobhūta āśvinaṃ gṛhītvāgniṣṭhād udañcaṃ rathākṣaṃ pramāya sphyena yūpāvaṭaṃ parilikhati vyatyāsam itarān
5.2.12.10	siddham añjanaprabhṛty ekaikasminn ā parivyayaṇāt
5.2.12.11	dakṣiṇasmin yūpāntare prāñcam upaśayaṃ nidhāya yūpā āñjanīyās tūṣṇīṃ svaruraśanam
5.2.12.12	yady abhicared idam aham amum āmuṣyāyaṇam amuṣyāḥ putram indravajreṇābhinidadhāmīty abhinidadhyāt
5.2.12.13	udakpravaṇa ekādaśinīṃ saṃminoti trīn vā madhyataḥ samān
5.2.12.14	saṃsrāviṇī vṛṣṭikāmasyāgniṣṭho hrasiṣṭho 'nupūrvam itare varṣīyāṃsa ārāgrābhicarato 'gniṣṭho varṣiṣṭho 'nupūrvam itare hrasīyāṃsaḥ samāḥ pratiṣṭhākāmasya
5.2.12.15	pūrvedyur vā saṃminuyāt
5.2.12.16	agniṣṭhāt tu śvobhūte raśanāḥ parivīya paśūn upākaroti
5.2.12.17	kṛṣṇaśirasam ajam āgneyam agniṣṭhe niyunakti sārasvatīṃ meṣīm uttarasmin saumyaṃ babhruṃ dakṣiṇasmin vyatyāsam itarān vāruṇaṃ dakṣiṇārdhe
5.2.12.18	upaśayāyāraṇyaṃ nirdiśet
5.2.12.19	abhicarann asau te paśur iti dveṣyaṃ nirdiśet
5.2.12.20	siddham ā prakramaṇāt
5.2.12.21	ekaikam anvārabhate
5.2.12.22	agreṇa yūpāvaṭam apareṇottarān paśūn mukhyaprathamāñ śāmitrāya nayanti
5.2.12.23	uttaramuttaram avasthāpayanti pūrvaṃpūrvaṃ vā
5.2.12.24	sarveṣūpāsanāḥ saha raśanā anuprāsyanti darbhān vapāśrapaṇīḥ svarūṃś ca
5.2.12.25	siddham ā vapoddharaṇāt
5.2.12.26	apareṇottarān paśūn mukhyaprathamāḥ śāmitrād dharanti samayā paśuṃpaśuṃ parigrāhaṃ pūrvāṅgārān āhavanīyāya
5.2.12.27	svāhā devebhya iti purastād vapānāṃ juhuyād viśvebhyo devebhyaḥ svāhety upariṣṭāt
5.2.12.28	anyatra savanīyebhyo hṛdayaśūlāḥ paśupuroḍāśāś ca
5.2.12.29	samānadevateṣv avyavahiteṣu sakṛnmanotā pratipaśu vyavahiteṣu
5.2.12.30	pṛthagvasāhomāḥ
5.2.12.31	śeṣair antar anto diśaḥ pratījyādhyūdhnīṃ hotre haranti vaniṣṭhum agnīdhe
5.2.12.32	gudānāṃ samavadāyopayajati
5.2.12.33	jāghanībhiḥ patnīḥ saṃyājayanti
5.2.12.34	prāganūbandhyāyāḥ prāgvaṃśe pātnīvatena caranti
5.2.12.35	dārśikī vedir pāśukāny ājyāni
5.2.12.36	agreṇa gārhapatyam adhonābhim acaṣālaṃ yūpaṃ saṃminoti
5.2.12.37	anavastīrṇo yūpāvaṭaḥ
5.2.12.38	madhye parivyayati
5.2.12.39	tvāṣṭraṃ paśum upākaroti
5.2.12.40	paryagnikṛtaṃ saharaśanam utsṛjyājyena saṃsthāpayati
5.2.12.41	yāvanti paśor avadānāni tāvat kṛtva ājyasyāvadāya tvaṣṭra ājyasyānubrūhīti tvaṣṭra ājyasya preṣyeti pracarati
5.2.12.42	vapāsthāne paśupuroḍāśasya paśor ājyena sviṣṭakṛd ājyenopayajaḥ
5.2.12.43	śaṃyvantā saṃtiṣṭhate
5.2.12.44	sarvāḥ srucaḥ saṃpragṛhṇāti
5.2.12.45	anūbandhyāṃ saṃsthāpya yūpān anudiśati
5.2.12.46	kratupaśubhir ekādaśinī nirvarteta / niyatā sāgnicityeṣv ekādaśiny ekayūpe yūpaikādaśinī sarvastomeṣu
5.2.13.1	yajamānayajñapativādān ūhet samavāye // anu vām anu vaḥ / anumantau anumantaḥ / āvahataṃ āvahata / devāyadbhyāṃ devāyadbhyaḥ / ye badhyāmānau ye badhyamānān / svarvidau sthaḥ svarvidaḥ stha / svar itaṃ svar ita / lokavidau stho lokavidaḥ stha / lokam itaṃ lokamita / nāthavidau stho nāthavidaḥ stha / nātham itaṃ nātham ita / gātuvidau stho gātuvidaḥ stha / gātum itaṃ gātum ita / mriyethe mriyadhve / riṣyathaḥ riṣyatha / idithaḥ iditha / pāśābhyāṃ paśū pāśebhyaḥ paśūn / mārutaṃ devaṃ gachataṃ mārutaṃ devaṃ gachata / śamitārā3u śamitāraḥ / tatra vāṃ tatra vaḥ / bhūri vāṃ bhūri vaḥ / divaṃ vāṃ divaṃ vaḥ / yantau yataḥ
5.2.13.2	śéṣo 'nūhyo mātā piteti vyākhyātam
5.2.14.1	cittiḥ srug iti daśahotendraṃ gacha svāheti homaḥ
5.2.14.2	pṛthivī hoteti caturhotā // vācaspate vāco vīryeṇeti grahaḥ // somaḥ somasya pibatv iti dvitīyaḥ
5.2.14.3	agnir hoteti pañcahotā // vācaspate hinvidhe nāmann iti grahaḥ // somaḥ somasya pibatv iti dvitīyaḥ
5.2.14.4	mahāhavir hoteti saptahotā // vidhe nāmann iti grahaḥ
5.2.14.5	apa upaspṛśya prāṅmukhaḥ pratigṛhṇāti deyaṃ vābhimukhaḥ
5.2.14.6	sāvitraḥ purastāt sarveṣām
5.2.14.7	yamāya tvety aśvaṃ yac caikaśapham
5.2.14.8	rudrāya tveti dviśapham
5.2.14.9	agnaye tveti hiraṇyamṃ trapuḥ sīsamayo lohaṃ ca
5.2.14.10	gnās tvākṛntann apaso 'tanvata dhiyo 'vayan bṛhaspataye tveti vāsaḥ
5.2.14.11	prajāpataye tveti hastinaṃ puruṣaṃ vrīhiyavau bhūmiṃ prāṇi cānyat
5.2.14.12	uttānāya tvety aprāṇi
5.2.14.13	ka idaṃ kasmā adād iti sarvatrānuṣajati kāmaitat ta ity antam
5.2.14.14	yaḥ prajayā paśubhir na prajāyeta drahilam ahataṃ vāsaḥ paridhāya dvādaśarātraṃ taptaṃ payaḥ piban vratacāry adhaḥ śayīta
5.2.14.15	trayodaśyām udite daśahotāraṃ nigadyendraṃ gacha svāheti homaḥ
5.2.14.16	prāṇyendraṃ gacha svāhety apāne
5.2.14.17	caturhotāraṃ nigaded vyākhyātaḥ
5.2.14.18	tathā pañcahotrā ṣaḍḍhotrā yaśaskāmaḥ
5.2.14.19	ṛtumukheṣu saṃvatsaraṃ juhuyāt
5.2.14.20	someneṣṭvā pāpīyān manyamānaḥ saptahotāraṃ manasānudrutya vidhe nāmann iti graheṇa juhoti
5.2.14.21	teṣāṃ vratāni / tribhiḥ sahaikataḥ saṃvatsaraṃ nāśnīyāt trayāṇām ucchiṣṭaṃ na bhuñjīta / tribhyo na prayachet
5.2.14.22	yo 'dhītaḥ san na virodheta so 'raṇyaṃ paretya brāhmaṇaṃ bahuvidam upaveśya darbhastambam udgrathya caturhotṝn svakarmaṇo vyācakṣīta
5.2.14.23	nadīparvatamaryādāvyavahitāḥ sutyāḥ samānakālāḥ samṛtayajñāḥ
5.2.14.24	tasya purastāt prātaranuvākasya samiddhe 'gnau saṃbhārayajūṃṣi juhoti yathā dīkṣaṇīyāyāḥ
5.2.14.25	etair dvādaśāhe purastāt prāyaṇīyasya juhuyāt
5.2.14.26	etair evātithyam abhimṛśet
5.2.14.27	etāny evāgnīdhe 'nubrūyāt
5.2.14.28	etair antarā tvaṣṭāraṃ ca patnīś ca saṃvatsaraṃ prajākāmo juhuyāt
5.2.15.1	bhūpate bhuvanapate mahato bhūtasya pate brahmāṇaṃ tyā vṛṇa iti śrutavantam ārṣeyaṃ brahmāṇaṃ vṛṇīte vedikāle 'māvāsyāyāṃ śvobhūte paurṇamāsyām
5.2.15.2	bhūr bhuvaḥ svar deva savitar etaṃ tvā vṛṇate bṛhaspatiṃ brahmāṇaṃ tam ahaṃ manase prabravīmi mano vāce vāg gāyatryai gāyatrī triṣṭubhe triṣṭub jagatyai jagaty anuṣṭubhe 'nuṣṭup paṅktaye paṅktiḥ prajāpataye prajāpatir bṛhaspataye bṛhaspatir devānāṃ brahmāhaṃ manuṣyāṇāṃ bṛhaspate yajñaṃ gopāyāhaṃ bhūpatir ahaṃ bhuvanapatir ahaṃ mahato bhūtasya patir ahaṃ maho me 'voco bhargo me 'vocaḥ stomaṃ me 'voco yaśo me 'voco 'nnādyaṃ me 'vocaḥ prajāṃ me 'vocaḥ pratiṣṭhāṃ me 'voca iti vṛto japati
5.2.15.3	tīrthenānvety apareṇa vihāraṃ dakṣiṇātikramya yajñopavīty apramatto dakṣiṇata āsīta
5.2.15.4	ahe daidhiṣavyod atas tiṣṭhānyasya sadane sīda yo 'smat pākatara ity āsanam anumantrayeta
5.2.15.5	āsanāt tṛṇam ubhayataḥ prachidya nirastaḥ parāvasuḥ saha pāpmaneti dakṣiṇāpratyak savyena nirasyati
5.2.15.6	idam aham arvāgvasoḥ sadane sīdāmīti dakṣiṇaṃ pādam āsanam abhyantare dadāti tadantareṇa savyam
5.2.15.7	devena savitrā prasūtas tad agnaye prabravīmi tad vāyave tat sūryāyety upaviśati
5.2.15.8	sūryo divo yajñaṃ pātu vāyur antarikṣād yajñapatiṃ pātv agnir māṃ pātu mānuṣam iti japati
5.2.15.9	brahmaṇy upacaraty anyasya vā karma kurvāṇe yo nediṣṭhī ṛtvijāṃ syāt sa upāsītāpi vā darbhamuṣṭim udapātraṃ vā brahmāsane nyasyed aśūnyāsanam evaṃ syāt
5.2.15.10	brahmann apaḥ praṇeṣyāmīty ukte praṇaya yajñaṃ devatā vardhaya tvaṃ nākasya pṛṣṭhe svarge loke yajamāno astu // saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi // bṛhaspatiḥ prasūto bhūr bhuvaḥ svar oṃ praṇayety anujānāti
5.2.15.11	eṣo 'nujñātaḥ sarvatra yathāmnātam
5.2.15.12	anāmantrito 'nujānāti prokṣantaṃ haviḥ pūrvaṃ parigrāhaṃ parigrahīṣyantaṃ sāmidhenīr anuvakṣyantam
5.2.15.13	pravare cānumantrito 'nyāni mantraprayoge
5.2.15.14	vācaṃ yachaty akāle vācaṃ visṛjya vaiṣṇavīṃ nigadya punar yachet
5.2.15.15	ṛtasya pathā paryehi mitrasya tvā cakṣuṣānvīkṣa iti prāśitram āhriyamāṇaṃ vīkṣate
5.2.15.16	sāvitreṇa pratigṛhya pṛthivyās tvā pṛṣṭhe sādayāmīti dakṣiṇato barhiṣi sādayati
5.2.15.17	suparṇasya tvā garutmataś cakṣuṣānvīkṣa ity avekṣate
5.2.15.18	aṅguṣṭhenopamadhyamayā cādāyāgneṣ ṭvāsyena prāśnāmi brāhmaṇasyodareṇa bṛhaspater brahmaṇendrasya tvā jaṭhare dadhur iti prāśnāty asparśayan dantān
5.2.15.19	satyena tvābhidhārayāmīty ācāmati
5.2.15.20	vāṅ ma āsye nasoḥ prāṇo akṣṇoś cakṣuḥ karṇayoḥ śrotraṃ bāhvor balam ūrvor ojaḥ pādayoḥ pratiṣṭheti yathāliṅgam aṅgāni saṃmṛśati
5.2.15.21	apa upaspṛśya viṣṇor jaṭharam asīti nābhideśam ārabhya japaty ariṣṭā viśvāny aṅgāni tanūr me tanvā saheti gātrāṇi
5.2.15.22	prāśitraharaṇe brahmabhāgam ādadhāti
5.2.15.23	śaṃyvante prāśnāty ūrdhvaṃ vā samiṣṭayajuṣaḥ
5.2.15.24	eteneṣṭipaśusomānāṃ brahmatvaṃ vyākhyātam
5.2.15.25	agnyādheye vṛto brāhmaudanikasya prāśanaṃ kṛtvā vasati
5.2.15.26	śvobhūte saṃbhāraprabhṛtyāvṛto 'dhvaryave
5.2.15.27	sapatnavato bhrātṛvyavato vā rathacakraṃ vihāre triḥ parivartayet
5.2.15.28	varuṇapraghāseṣu vedī kriyamāṇe 'greṇāhavanīyād adhi sphyenānulikhed ā dakṣiṇasyāḥ śroṇer ā pṛṣṭhyāyāḥ śaṅkoḥ some
5.2.15.29	apratirathenāgnicityāyām
5.2.15.30	tīrthena niḥsṛtyāvabhṛtham iyāt
5.2.15.31	pūrṇadarve yady āmantrayeta juhudhīty anujānīyāt
5.2.15.32	paśubandhe 'pareṇa vihāraṃ dakṣiṇātikramya hutāyāṃ vapāyāṃ cātvāle mārjayitvā
5.2.15.33	dārśapaurṇamāsikaṃ varaṇaṃ some nivarteta
5.2.16.1	dīkṣaṇīyāprabhṛtīny upāste
5.2.16.2	krīte sārdhaṃ prāṅ abhyupaiti
5.2.16.3	gārhapatyānte gharmam upāste
5.2.16.4	utthāyopatiṣṭhate
5.2.16.5	āhriyamāṇeṣu parikrāmati
5.2.16.6	prāṇabhakṣeṇādīkṣito bhakṣayati
5.2.16.7	pṛṣṭhyayā gharmapātrāṇy anveti
5.2.16.8	agnīṣomau praṇīyamānāv anveti
5.2.16.9	yadi rājānaṃ hared dhavirdhānānte 'dhvaryave pradāyottareṇāgnīdhrīyam apareṇa sado dakṣiṇena sadomārjālīyahavirdhānaṃ gatvājyānāṃ dakṣiṇata udaṅmukha upaviśaty eṣa saṃcaraḥ
5.2.16.10	śvobhūte savanīya ājyāni gṛhyamāṇāny upāste
5.2.16.11	abhyudāhriyamāṇeṣu parikrāmati
5.2.16.12	grahān gṛhyamāṇān upāste
5.2.16.13	vaipruṣau homau hutvā pavamānaṃ sarpanti
5.2.16.14	brahman stoṣyāmaḥ praśāstar ity ukte stuta yaśaṃ devatā vardhaya tvaṃ nākasya pṛṣṭhe svarge loke yajamāno astu // saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhatta // raśminā kṣayāya kṣayaṃ jinva // bṛhaspatiḥ prasūto bhūr bhuvaḥ svar oṃ stutety anujānāti
5.2.16.15	etatprabhṛtayas trayastriṃśat stomabhāgās trayastriṃśat stotrāṇy aptoryāmṇi / tāny ekaikenānujānāti
5.2.16.16	hutāyāṃ vapāyāṃ cātvāle mārjayitvā dhiṣṇyān upasthāyāparayā dvārā sadaḥ praviśyaudumbaryā dakṣiṇata udaṅmukha upaviśaty eṣa saṃcaraḥ
5.2.16.17	dakṣiṇena hotrīyam adhiṣṇyānāṃ bhakṣasaṃcaraḥ
5.2.16.18	visaṃsthitasaṃcareṣu savanānteṣu vyutsarpanti
5.2.16.19	pūrvayā dvārā niḥsṛtya dhānāsomān bhakṣayati
5.2.16.20	upāṃśūdavasānīyā
5.2.16.21	sāvitraprabhṛtyagnicityāyām
5.2.16.22	na kramān anveti
5.2.16.23	nairṛtīś cīyamāne 'gnau dakṣiṇataḥ pakṣasya bahirvedy upāste
5.2.16.24	satreti preṣito vācaṃ yachati
5.2.16.25	āhutāyāṃ subrahmaṇyāyāṃ vācaṃ visṛjate vācaṃ visṛjate
6.1.1.1	agniṃ ceṣyamāṇa ukhāṃ saṃbharet paurṇamāsyām amāvāsyāyām ekāṣṭakāyāṃ vā
6.1.1.2	prākṛtīṣu saṃsthāsu ṣoḍaśivarjam agnim uttaravedyāṃ cinvīta
6.1.1.3	sāvitranāciketo vānagnir vottaravediṃ cinvītā sattrāhīneṣu
6.1.1.4	tūṣṇīṃ juhūṃ saṃmṛjya sruvaṃ saṃmārṣṭi
6.1.1.5	juhūm aṣṭagṛhītena pūrayitvā yuñjānaḥ prathamaṃ mana ity aṣṭau nigadyāhutiṃ juhoti
6.1.1.6	yadi kāmayeta yajñaṃ yajñayaśasenārpayeyam iti deva savitaḥ prasuva yajñam ity etām ūrdhvaṃ yajuṣaḥ kuryāt
6.1.1.7	ṛcā stomaṃ samardhayeti caturgṛhītaṃ juhoti
6.1.1.8	uttarato gārhapatyasya devasya tvā savituḥ prasava ity abhrim ādatte vaiṇavīṃ kalmāṣīṃ suṣirām ubhayatastīkṣṇām anyatarato vā
6.1.1.9	agreṇāhavanīyaṃ pratūrtaṃ vājinn ādravety aśvam abhimantrayate yuñjāthāṃ rāsabham iti gardabham
6.1.1.10	yogeyoge tavastaram ity abhipravrajanty aśvam agrato nayanti
6.1.1.11	agniṃ purīṣyam aṅgirasvad ābhareti japati
6.1.1.12	agniṃ purīṣyam aṅgirasvad achema iti sametya puruṣam abhimantrayate yasya vājaṃ vivṛñjiṣet
6.1.1.13	yataḥ sūryasyodayanaṃ tato valmīkavapām apaghnann agniṃ purīṣyam aṅgirasvad bhariṣyāma iti brūyāt
6.1.1.14	anv agnir uṣasām agram akśad iti valmīkād abhipravrajanti
6.1.1.15	āgatya vājay adhvānam ity ākhānaṃ prāpya japati
6.1.1.16	ākramya vājin dyaus te pṛṣṭham iti dvābhyām aśvam ākramayati
6.1.1.17	ākramyamāṇe yajamāno yaṃ dviṣyāt taṃ brūyād amum abhitiṣṭheti
6.1.1.18	utkrāmety utkramayati
6.1.1.19	ud akramīd ity aśvam abhimantrayate
6.1.1.20	ā tvā jigharmy ā viśvataḥ pratyañcam iti dvābhyām aśvapade juhoti
6.1.1.21	pari vājapatis tvam agne dyubhiḥ pari tvāgne puraṃ vayam ity ekaikayā parilikhati
6.1.1.22	sāvitrair abhrim ādatte caturbhiś chando 'ntaiḥ
6.1.1.23	devasya tvā savituḥ prasava ity anuvākaśeṣeṇa khanati
6.1.1.24	apāṃ pṛṣṭham asīti puṣkaraparṇaṃ viveṣṭayati
6.1.1.25	śarma ca sthaḥ saṃvasethām ity uttarata ākhānasya kṛṣṇājinaṃ puṣkaraparṇaṃ ca saṃstṛṇāty adhastāt kṛṣṇājinaṃ prāggrīvam uttaralomam upariṣṭānnābhi prāgdvāraṃ puṣkaraparṇam
6.1.1.26	tasmin purīṣyo 'si viśvabharā iti yajuṣā purīṣam āvapaty ṛgbhis tisṛbhiś ca tvām agne puṣkarād adhi tam u tvā dadhyaṅṅ ṛṣis tam u tvā pāthyo vṛṣeti gāyatrībhir brāhmaṇasyottarābhis triṣṭubbhī rājanyasyottamābhir jagatībhir vaiśyasya
6.1.1.27	yaṃ kāmayetardhnuyād iti tasya gāyatrībhiś ca triṣṭubbhiś ca saṃbhared gāyatryābhyādāya triṣṭubhā nivapati
6.1.1.28	ayaṃ te yonir ṛtviya iti nyuptam abhimṛśati
6.1.1.29	apo devīḥ saṃ te vāyur ity adbhir ākhānam upasṛjati
6.1.1.30	sujāto jyotiṣeti purīṣam abhimantrayate
6.1.1.31	vāso agne viśvarūpam ity upanahyati mauñjena dāmnārkamayeṇa vā
6.1.1.32	ud u tiṣṭha svadhvarordhva ū ṣu ṇa ity ādāyottiṣṭhati
6.1.1.33	sa jāto garbho asi rodasyor iti japati
6.1.1.34	sthiro bhava vīḍvaṅga iti gardabha ādadhāti
6.1.1.35	śivo bhava prajābhya iti purīṣam abhimantrayate
6.1.1.36	aśvaprathamāḥ pratyāyanti
6.1.1.37	praitu vājīty aśvam abhimantrayate nānadad rāsabhaḥ patveti gardabham agna āyāhi vītaya iti purīṣam
6.1.1.38	ṛtaṃ satyam ṛtaṃ satyam iti puruṣaṃ yena saṃgacheta tam abhimantrayeta
6.1.1.39	dakṣiṇata āhavanīyasya kharaṃ kṛtvā pariśrayati
6.1.1.40	tasmin darbhān āstīryauṣadhayaḥ pratigṛbhṇīteti dvābhyāṃ khare sādayati
6.1.1.41	aśvagardabhāv adhvaryave dadāti
6.1.2.1	vi pājaseti dvābhyāṃ viṣyati
6.1.2.2	parṇavalkalaphāṇṭābhir adbhir āpo hi ṣṭheti tisṛbhir upasṛjati
6.1.2.3	mitraḥ saṃsṛjyeti dvābhyāṃ pañcabhiḥ saṃbhāraiḥ saṃsṛjaty ajalomabhiḥ kṛṣṇājinasya tribhiś cūrṇīkṛtaiḥ śarkarābhir veṇvaṅgārair armakapālaiḥ sikatābhiś ca
6.1.2.4	saṃsṛṣṭāṃ vasubhir iti tisṛbhir abhimantrya patnyai prayachati
6.1.2.5	makhasya śiro 'sīti piṇḍam abhimṛśati
6.1.2.6	patny ukhāṃ karoti tryuddhiṃ caturaśrām
6.1.2.7	āsnātaṃ pramāṇaṃ prathayitvā tāṃ samunnīyoddhīr madhya ādadhāti
6.1.2.8	kriyamāṇāṃ yajamāno 'numantrayate vasavas tvā kṛṇvantv iti prathamām uddhiṃ rudrās tveti dvitīyām ādityās tveti tṛtīyāṃ viśve tvā devā vaiśvānarāḥ kṛṇvantv iiti saṃlipyamānāṃ dhruvāprabhṛtibhiḥ
6.1.2.9	patnī dvyaṅgule 'dhastād dvārasyādityā rāsnāsīti rāsnāṃ karoti
6.1.2.10	aditiṣ ṭe bilam iti dvāraṃ rāsnāyāḥ
6.1.2.11	dikṣu dvau caturo 'ṣṭau vā stanān karoti
6.1.2.12	ikṣuśalākayā nilipya kṛtvāya sā mahīm ukhām iti viṣajati
6.1.2.13	śeṣasya tryālikhitām aṣāḍhām iṣṭakāṃ karoti
6.1.2.14	vasavas tvā dhūpayantv itiprabhṛtibhir gārhapatyād aśvaśakena kharadeśe dhūpayati
6.1.2.15	agreṇa gārhapatyam aditiṣ ṭvā devīty āpākaṃ khanati
6.1.2.16	devānāṃ tvā patnīr ity ukhām ādhāyāṣāḍhām ādadhāti
6.1.2.17	kupinaiḥ pariśritya pacanam abhyudya dhiṣaṇā tvā devītiprabhṛtibhir gārhapatyāt pacati
6.1.2.18	mitrasya carṣaṇīdhṛta ity abhīddhām upacarati
6.1.2.19	devas tvā savitodvapatv iti pakvām udvapati
6.1.2.20	uttiṣṭha bṛhatī bhavety ādāyottiṣṭhati
6.1.2.21	agreṇāhavanīyaṃ paryāhṛtya khare nidhāya mitraitāṃ ta ukhāṃ paridadāmīti mitrāya paridadāti
6.1.2.22	taptām ajakṣīreṇa vasavas tvāchṛndantv itiprabhṛtibhiś caturbhir āchṛṇatti
6.1.2.23	śiraś chittvāharati vaiśyasya rājanyabandhor vāśanihatasyeṣuhatasya vā
6.1.2.24	ayaṃ yo asya yasya ta idaṃ śira etena tvaṃ śīrṣaṇyām edhi
6.1.2.24	iti chede 'pinidadhāti saptadhā vidīrṇāṃ valmīkavapāṃ sapta ca māṣān
6.1.2.25	idam asmākaṃ bhuje bhogāya bhūyāsam
6.1.2.25	iti śiraḥ pāṇau kurute
6.1.2.26	yo 'sya kauṣṭhya jagataḥ pārthivasyaiva id vaśī / yamaṃ bhaṅgaśravo gāya yo rājānaparodhyaḥ / yamaṃ gāya bhaṅgaśravo yo rājānaparodhyaḥ / yenāpo nadyo dhanvāni yena dyauḥ pṛthivī dṛḍhā / hiraṇyakeśān sudhurān hiraṇyākṣān ayaḥśaphān / aśvān anaśvato dānaṃ yamo rājādhitiṣṭhati / aharahar nayamāno gā aśvān puruṣān paśūn / vaivasvato na tṛpyati surayā iva durmadaḥ / iti yamagāthā gāyañ śira āhṛtya mṛdā pralimpati
6.1.3.1	pañca sāṇḍān ālabhate prājāpatyam ajam agnibhyaḥ kāmebhyo 'śvam ṛṣabhaṃ vṛṣṇiṃ bastam
6.1.3.2	siddham ā sāmidhenībhyaḥ
6.1.3.3	anabhyāvartayaṃś caturviṃśatiṃ sāmidhenīr anvāha pra vo vājā abhidyava ity ekādaśa samās tvāgna ṛtavo vardhayantv iti daśa / jyotiṣmatīṃ parihāyāprīr uttamā upem asṛkṣīty apsumatīs tisro jyotiṣmatyā paridadhāti
6.1.3.4	siddham āghārāt
6.1.3.5	hiraṇyagarbha iti sraucam āghāram āghārayati
6.1.3.6	siddham ā paryagnikaraṇāt
6.1.3.7	uttaraṃ prājāpatyaṃ nidhāya śiro triḥ paryagniṃ karoti
6.1.3.8	paryagnikṛtān utsṛjya prājāpatyena saṃsthāpayanty upāṃśudevatena
6.1.3.9	tasyāgnaye vaiśvānarāya dvādaśakapālaḥ paśupuroḍāśaḥ
6.1.3.10	utsṛṣṭānāṃ śirāṃsi chitvā nidadhyāt
6.1.3.11	hrade kāyān pravidhyej jihvāś ca yasmād iṣṭakāś cikīrṣet
6.1.3.12	athaitān pañcālabhetājaṃ vā śvetaṃ sāṇḍaṃ tūparaṃ vāyave niyutvate
6.1.3.13	tadāprīḥ sāmidhenīḥ
6.1.3.14	sa āghāraḥ
6.1.3.15	tasya prājāpatyo dvādaśakapālaḥ paśupuroḍāśaḥ
6.1.3.16	jihvām avadāneṣu kṛtvā śiraḥ paśor nidadhyāt
6.1.3.17	siddhaḥ paśubandhaḥ
6.1.3.18	dīkṣaṇīyāṃ nirvapaty āgnāvaiṣṇavam ekādaśakapālam ādityebhyo ghṛte carum agnaye vaiśvānarāya dvādaśakapālam
6.1.3.19	siddham ādhītayajurbhyaḥ
6.1.3.20	ākūtyai prayuja iti pañca hutvākūtam agniṃ prayujaṃ svāheti ṣaḍ juhoti viśvo devasya netur iti pūrṇāhutim
6.1.3.21	siddham ā muṣṭikaraṇāt
6.1.3.22	ukhāṃ pravṛṇakty āhavanīye prabhūteṣv aṅgāreṣu // mā su bhitthā mā su riṣa iti dvābhyām upadadhāti
6.1.3.23	taptāyāṃ muñjān avadadhāty anyad vā kṣiprāgnim
6.1.3.24	santāpenāgniṃ janayati
6.1.3.25	avasṛjed āhavanīyam
6.1.3.26	na kāmeṣu pravṛṇakti
6.1.3.27	āhṛtyāvadadhyān mathitvā gataśrīr bhraṣṭrād annādyakāmasya vaidyutād brahmavarcasakāmasyopari vṛkṣe dīpyamānaṃ pradāvād āhared yaṃ kāmayeta prasenenāsya rāṣṭraṃ jāyukaṃ syād iti
6.1.3.28	ukhyāṃ samidhya samidha ādadhāti drvannaḥ sarpirāsutir iti krumukaṃ ghṛtāktaṃ parasyā adhi saṃvata ity audumbarīṃ paramasyāḥ parāvata iti vaikaṅkatīṃ yad agne yāni kāni ceti śamīmayīm aparaśuvṛkṇāṃ yad atty upajihviketi pañcabhir audumbarīm aparaśuvṛkṇāṃ tailvakīṃ vābhicarato daṃṣṭrābhyāṃ malimlūn agna ity āśvatthīm
6.1.3.29	yo asmabhyam arātīyād iti śamīmayīm aparaśuvṛkṇāṃ tailvakīṃ vābhicarann ādadhad yajamāno yaṃ dviṣyāt taṃ manasā dhyāyet
6.1.3.30	ud eṣāṃ bāhūn atiram iti dvābhyām audumbarīm ādadhad yajamānaṃ vācayati
6.1.3.31	brahma kṣatraṃ sayujeti samidham ādadhāti
6.1.4.1	sauvarṇaṃ rukmam ekaviṃśatinirbādhaṃ dṛśāno rukma iti pratimuñcati
6.1.4.2	upariṣṭānnirbādhaṃ bibharti
6.1.4.3	āsandīṃ nidadhāti
6.1.4.4	tasyāḥ prādeśamātrāḥ pādāḥ
6.1.4.5	samānam anyat
6.1.4.6	mauñjaṃ śikyaṃ ṣaḍudyāvaṃ dvādaśodyāvaṃ vāsandyāṃ nidadhāti
6.1.4.7	naktoṣāsety ukhyam udyasya śikye 'vadadhāti
6.1.4.8	viśvā rūpāṇīti śikyapāśaṃ pratimuñcati naktoṣāseti kṛṣṇājinam
6.1.4.9	suparṇo 'si garutmāṃs trivṛt te śira iti japati
6.1.4.10	suparṇo 'si garutmān divaṃ gacha svaḥ patety ukhyam udyāmyādhyadhi nābhim ukhāṃ dhārayamāṇo viṣṇoḥ kramo 'sītiprabhṛtibhiḥ prāṅ catuḥ prakrāmati
6.1.4.11	akrandad agnir iti krandavatīṃ japati
6.1.4.12	agne 'bhyāvartinn iti catasṛbhiḥ punarvatībhiḥ pradakṣiṇam āvartate
6.1.4.13	ā tvāhārṣam ity āvṛtya japati
6.1.4.14	ud uttamaṃ varuṇa pāśam iti śikyapāśam unmuñcati
6.1.4.15	agne bṛhann ity ukhyam abhimantrayate
6.1.4.16	haṃsaḥ śuciṣad iti haṃsavatyāsandyāṃ nidadhāti
6.1.4.17	sīda tvaṃ mātur asyā upastha iti tisṛbhiḥ sannavatībhir ukhyam upatiṣṭhate
6.1.4.18	divas parītiprabhṛtibhir dvādaśabhir vātsapreṇopatiṣṭhate
6.1.4.19	muṣṭikaraṇaprabhṛti daikṣaṃ karma siddham
6.1.4.20	vratayiṣyan yena devā jyotiṣety ukhyaṃ samidhya samidham ādadhāti ghṛtāktāṃ prathamāṃ samidhāgniṃ duvasyateti gāyatryā brāhmaṇasya praprāyam agnir iti triṣṭubhā rājanyasya dvābhyāṃ gāyatrībhyāṃ vaiśyasya
6.1.4.21	annapate annasya no dehīti ghṛtāktām
6.1.4.22	devasya tvā savituḥ prasave 'śvinor bāhubhyāṃ pūṣṇo hastābhyām agnaye tvā vaiśvānarāyāhar upadadha iti samidham ādadhāti rātrīm upadadha iti prātaḥ
6.1.4.23	ata ūrdhvam udita āditye kramā ahani
6.1.4.24	pratimocanaprabhṛti siddham opasthānāt sannavatībhiḥ
6.1.4.25	naktaṃ vātsapreṇopatiṣṭhate
6.1.4.26	dīkṣito bhṛtiṃ vanvīta
6.1.4.27	prayāsyann ud u tvā viśve devā ity ukhyam ādatte
6.1.4.28	haṃsaḥ śuciṣad iti haṃsavatyā sannavatībhiś cānasy ādadhāti / pātryoḥ samopya parāv ādadhāti
6.1.4.29	pred agne jyotiṣmān yāhīti prayāti
6.1.4.30	yadi kharjet krandavatyānumantrayeta
6.1.4.31	yady ukhā pūryeteṣṭakāsaṃyamanāya bhasma nidadhyāt paśukāmasya purīṣam
6.1.4.32	sahavihāro yāyāvaraḥ prayāti
6.1.4.33	āpo devīḥ pratigṛbhṇīteti tisṛbhir apsu bhasma pravapati
6.1.4.34	prasadya bhasmaneti dvābhyāṃ bhasmamuṣṭī pratyāvapati
6.1.4.35	punarvatībhyāṃ pratyetya yathāsthānaṃ sādayitvā bodhadvatībhyām upatiṣṭhate
6.1.4.36	na prājāpatyenāniṣṭveṣṭakāḥ kurvīta
6.1.4.37	tisro rātrīr bhṛtvetiprabhṛtyāmnātaṃ dīkṣāparimāṇam
6.1.4.38	dīkṣite na punarvatībhir ukhyam upatiṣṭhate
6.1.4.39	mṛnmayīr iṣṭakāś caturaśrā ṛjulekhās tryālikhitā dakṣiṇāvṛto 'nyāḥ savyāvṛtaś ca khaṇḍakṛṣṇalakṣmavarjaṃ nairṛtīs tisraḥ kṛṣṇās tuṣapakvā nirmanthena paced dakṣiṇāgner vā
6.1.4.40	dīkṣābhya ūrdhvaṃ kramavātsapraṃ samasya
6.1.5.1	apeta vīteti śālāmukhīyadeśaṃ joṣayate / tasmin vyāmaṃ vidhāya maṇḍalaṃ caturaśraṃ voddhatyāvokṣya cita stha paricita sthety ekaviṃśatyā pradakṣiṇaṃ śarkarābhiḥ pariśrayati
6.1.5.2	agner bhasmāsy agneḥ purīṣam asīti sikatā nivapati saṃjñānam asīty ūṣān
6.1.5.3	mayi gṛhṇāmi yo no agniḥ pitara iti ceṣyañ japati yajamāno vā
6.1.5.4	vyūhyoṣasikatam ayaṃ so agnir iti catasṛbhir madhye 'gneś catasraḥ prācīḥ samīcīr iṣṭakā upadadhātīḍām agna iti dve samīcī purastāc cid asi paricid asīti dve samīcī paścāt
6.1.5.5	sarvatreṣṭakopadhānamantreṣv antatas tayā devatayety anuṣajati
6.1.5.6	lokaṃ pṛṇa chidraṃ pṛṇety etayā trayodaśabhiś citiṃ saṃpūrayati // tā asya sūdadohasa ity anuṣaṅgaḥ
6.1.5.7	cityāṃcityāṃ hiraṇyaśakalam upāsyati
6.1.5.8	pṛṣṭo divīti cātvāladeśāt purīṣeṇa citiṃ saṃchādayati
6.1.5.9	evaṃ prathame gārhapatyasya pañca citīr upadadhāti tisro dvitīya ekāṃ tṛtīye
6.1.5.10	saṃcite samitaṃ saṃkalpethām iti caturbhir ukhyaṃ nivapati
6.1.5.11	māteva putram ity ukhāṃ vimuñcati
6.1.5.12	na riktām avekṣeta
6.1.5.13	sikatābhiḥ pūrayitvā nidadhyād dadhnā ghṛtena madhunā vā
6.1.5.14	yad asya pāre rajasa iti śikyam ādatte
6.1.5.15	dakṣiṇāparam avāntaradeśaṃ yanti
6.1.5.16	svakṛta iriṇe nairṛtīr upadadhāty asunvantam ayajamānam icheti tisṛbhiḥ parāṅparāṅ
6.1.5.17	na tayādevataṃ karoti
6.1.5.18	yaṃ te devī nirṛtir ābabandheti jālam iṣṭakāsv adhyasyati
6.1.5.19	rukmasūtram anuprahṛtyāsandyābhivikramayati
6.1.5.20	yad asya pāre rajasa ity udakumbheneṣṭakāḥ prasavyaṃ triḥ pariṣiñcan paryeti / nidhāya trir apariṣiñcan pratiparyeti
6.1.5.21	bhūtyai nama ity uktvāvartate
6.1.5.22	śaṃ no devīr abhiṣṭaya āpo bhavantu pītaye / śaṃ yor abhisravantu naḥ / śaṃ na āpo dhanvanyāḥ śaṃ naḥ santv anūpyāḥ / śaṃ naḥ samudryā āpaḥ śam u naḥ santu kūpyāḥ / śaṃ no mitraḥ śaṃ varuṇaḥ śaṃ no bhavatv aryamā / śaṃ na indraś cāgniś ca śaṃ no viṣṇur urukramaḥ / iti tisṛbhiḥ parogoṣṭhaṃ mārjayante
6.1.5.23	anapekṣamāṇāḥ pratyāyanti
6.1.5.24	niveśanaḥ saṃgamano vasūnām ity aindryā gārhapatyam upatiṣṭhate
6.1.5.25	prāyaṇīyāprabhṛti siddham opasadbhyaḥ
6.1.5.26	ṣaḍ upasadaḥ pravargyavatyaḥ
6.1.5.27	anūpasadam agniṃ cinvīta
6.1.5.28	prathamāyām upasadi pūrvāhṇikīṃ kṛtvā yūpam achaiti
6.1.5.29	agreṇa prāgvaṃśaṃ triṣu prakrameṣv aparimite vāvakāśe pṛṣṭhyāśaṅkuṃ nihatya vedādānaprabhṛti vediṃ vidadhāti yathā some
6.1.5.30	ūrdhvabāhunā yajamānena veṇuṃ pramāyottaravedideśe saptapuruṣam agniṃ vidadhāti
6.1.5.31	tasya catuḥpuruṣa ātmā puruṣamātrāṇi pakṣapuchāni
6.1.5.32	aratniṃ pakṣayor atyupadadhāti prādeśaṃ puche
6.1.5.33	turyapuruṣaṃ śiro vidhāya vihitasya madhyadeśe darbhastambe hiraṇyaṃ nidhāya sajūr abdo āyavobhir ity abhijuhoti
6.1.5.34	prajāpatiṣ ṭvā sādayatu pṛthivyāḥ pṛṣṭhe tayā devatayāṅgirasvad dhruvā sīdeti vihitasya madhyadeśe pṛthivīm abhimṛśati
6.1.5.35	dakṣiṇataḥ pakṣasyod yojanam antaryāmam iti sīre yugavaratrāṇi saṃbadhnāti
6.1.5.36	pūṣā yunaktu savitā yunaktv iti tisṛbhir yujyamānam anumantrayate
6.1.5.37	ṣaḍyuktena kṛṣati dvādaśayuktena vā
6.1.5.38	udasthād gojid aśvajid ity ucchritam anumantrayata uṣṭārayoḥ pīlvayor ity anaḍuhaḥ
6.1.5.39	lāṅgalaṃ pavīravam iti pañcemām indra hastacyutim iti ṣaṣṭhī / tāsām ekaikayā dvedve sīte kṛṣati
6.1.5.40	dakṣiṇārdhāt pakṣasyopakramya madhyena sītā karoty uttarasmāt pakṣāntāt pradakṣiṇāvṛtā dakṣiṇāṃ pūrvām udīcīm aparām
6.1.5.41	evaṃ tisrastisraḥ sītāḥ kṛṣati dakṣiṇasyāḥ śroṇer adhy ottarasmād aṃsāt puchād adhy ā śirasa uttarasyāḥ śroṇer adhy ā dakṣiṇasmād aṃsāt
6.1.5.42	vimucyadhvam aghnyā devayānā iti dakṣiṇāprāco vimuñcati
6.1.5.43	tān adhvaryave dadāti sīraṃ ca
6.1.6.1	oṣadhīr āraṇyā grāmyāś ca sarpiṣā saṃsṛjya yā oṣadhayaḥ prathamajā iti caturdaśabhiḥ sarvam agniṃ vapati
6.1.6.2	yā na vindet tābhyo yavān madhūdyutān vapet
6.1.6.3	śeṣeṇoptam agnim upatiṣṭheta
6.1.6.4	digbhyo loṣṭān bahir veder mā no hiṃsīj janiteti catasṛbhir madhye 'gneḥ samasyati
6.1.6.5	yāṃ janatāṃ kāmayeta kṣodhukā syād itīṣam ūrjam aham ita ādīti tasyā diśo loṣṭān āharet
6.1.6.6	kāmaṃ kāmadughe dhukṣveti sītāṃsītām abhimṛśati
6.1.6.7	goyugena cātvālaṃ vidadhāti
6.1.6.8	daśapadām uttaravediṃ madhye 'gner vyāghāraṇāntāṃ kurvīta
6.1.6.9	cita stha paricita sthety agniṃ pradakṣiṇaṃ śarkarābhiḥ pariśrayati
6.1.6.10	agne tava śravo vaya iti ṣaḍbhiḥ sikatā nivapati
6.1.6.11	āpyāyasva saṃ te payāṃsīti saumībhyāṃ vyūhati śirasi pakṣapuchānāṃ cāpyayā lokālokā madhye 'gneḥ svayamātṛṇṇāloke
6.1.6.12	uttaraṃ puchāpyayaṃ praty agner ākramaṇam
6.1.6.13	agreṇa śālāmukhīyaṃ rohite carmaṇy ānaḍuhe prāggrīve lomataś citīnāṃ prathameṣṭakāḥ samādadhāti
6.1.6.14	anuvācayati cityagnibhya ity upāṃśu praṇīyamānebhyo 'nubrūhīty uccaiḥ
6.1.6.15	sakṛduktāyāṃ carmaṇāharanty aśvam agrato nayanti
6.1.6.16	śroṇeḥ paścāc carma nidadhāti
6.1.6.17	samayottaravedim abhyasthāṃ viśvāḥ pṛtanā iti dakṣiṇena pādena svayamātṛṇṇāloke 'śvam ākramayaty aparyāvartayan parikramayati
6.1.6.18	pratyavanīyāśvaṃ kumbheṣṭakā dvādaśodakena pūrayitvā sam anyā yantītiprabhṛtibhir dvādaśabhir madhyamāsu sītāsūpadadhāti kumbhaṃ kumbhīṃ ca dvedve lokeṣu catasro madhye
6.1.6.19	āpo hi ṣṭheti tisraḥ kumbheṣṭakāḥ samanvīkṣamāṇo japati
6.1.6.20	naivāraṃ caruṃ payasi śṛtaṃ divi śrayasveti dakṣiṇataḥ purastāt svayamātṛṇṇālokasyopadadhāti
6.1.7.1	pade puṣkaraparṇaṃ pratyagdvāram adhastānnābhi tapo yonir asīty upadadhāti
6.1.7.2	puṣkaraparṇe rukmaṃ pratyakpāśam upariṣṭānnirbādhaṃ brahma jajñānam ity upadadhāti
6.1.7.3	rukme sauvarṇaṃ puruṣaṃ prākśirasam uttānaṃ hiraṇyagarbha iti dvābhyām upadadhāti // drapsaś caskandety abhimṛśati
6.1.7.4	namo 'stu sarpebhya iti tisṛbhiḥ sarpanāmabhir upatiṣṭhate
6.1.7.5	kṛṇuṣva pāja iti pañcabhir vyāghārayati yathā nābhim
6.1.7.6	kārṣmaryamayīṃ srucaṃ ghṛtasya pūrṇām ayam agniḥ sahasriṇo 'gneṣ ṭvā tejasā sādayāmīti dakṣiṇata upadadhāty audumbarīṃ dadhnaḥ pūrṇāṃ bhuvo yajñasyendrasya tvaujasā sādayāmīty uttarata upadadhāti
6.1.7.7	svayamātṛṇṇāṃ śarkarām aśvenopaghrāpya bhūr ity abhimantrayate
6.1.7.8	dhruvāsi dharuṇeti sayajuṣaṃ karoti
6.1.7.9	prajāpatiṣ ṭvā sādayatv iti paryāyeṇopadadhāti puruṣe svayamātṛṇṇāṃ brāhmaṇena sahāviduṣā
6.1.7.10	śiraḥ pratyātṛṇṇaṃ syāt
6.1.7.11	abhiprāṇya citiṃ juhomīty adābhyātṛṇṇe 'bhijuhoti
6.1.7.12	pṛthivīm ākramiṣam iti yajamāno japati
6.1.7.13	aviduṣe varaṃ dadāti
6.1.7.14	tejo 'si tejo me yacheti pūrvāṃ hiraṇyeṣṭakām udapurā nāmāsīty aparāṃ maṇḍalāṃ yās te agna ārdrā yonaya iti dakṣiṇāṃ kulāyinīm uttaraṃ loṣṭaṃ dūrvāmiśraṃ kāṇḍātkāṇḍāt prarohantīti dvābhyām upadadhāti yathāpnuyur dūrvāḥ svayamātṛṇṇām
6.1.7.15	pūrvāṃ hiraṇyamūrdhnīṃ vāmabhṛtaṃ / kācāv aṃsayoḥ syātāṃ // yās te agne sūrye ruca iti dvābhyām upadadhāti
6.1.7.16	virāḍ jyotir adhārayad bhūr asi bhuvanasya reta iti retaḥsicam
6.1.7.17	svarāḍ jyotir adhārayat sūr asi suvanasya reta iti dvitīyāṃ / prathamāyāṃ citāv aputrasya putriṇo dvitīyām uttamāyām
6.1.7.18	samrāḍ jyotir adhārayad iti jyotiṣo dhṛtiṃ pūrvāṃ retaḥsigbhyām
6.1.7.19	bṛhaspatiṣ ṭvā sādayatv iti viśvajyotiṣam
6.1.7.20	tasyāḥ pūrvāṃ gharmeṣṭakām araṇye 'dhītenānuvākena
6.1.7.21	aṣāḍhāsi sahamānety aṣāḍhām
6.1.7.22	dadhnā madhumiśreṇa pṛṣataṃ kūrmaṃ madhu vātā ṛtāyata iti tisṛbhir abhyanakty apāṃ tvā gahmant sādayāmīti purastāt pratyañcam upadadhāti
6.1.7.23	prādeśamātram ulūkhalamusalam audumbaram / yac cid dhi tvaṃ gṛhegṛha ulūkhalaka yujyase / iha dyumattamaṃ vada jayatām iva dundubhiḥ / ity abhimantrya tasmin vrīhīn avahanti
6.1.7.24	idaṃ viṣṇur vicakrama iti dvābhyām upadadhāti dakṣiṇataḥ purastāt svayamātṛṇṇāyāḥ pra tad viṣṇur ity udañcaṃ musalam
6.1.7.25	naktoṣāsā syūtā devebhir ity anuvākaśeṣeṇokhām uttarataḥ purastāt svayamātṛṇṇāyā yāvaty ulūkhalam
6.1.7.26	agne yukṣvā hi ye taveti dvābhyām agniṃ yojayitvā dadhnā madhumiśreṇa sam it sravantīti śirasāṃ chidrāṇi pūrayitvā hiraṇyaśakalān apyasyaty ṛce tveti karṇe ruce tveti savye bhāse tvety akṣiṇi jyotiṣe tveti savye 'bhūd idam iti nāsikāyām agnis tejaseti savyāyāṃ rukmo varcasety āsye sahasradā asi sahasrāya tveti vikartane
6.1.7.27	ādityaṃ garbham ity ukhāyāṃ puruṣaśīrṣam upadadhāti pratyaṅmukham avākchedam
6.1.7.28	abhita itarāṇi parihāraṃ spṛṣṭvetyukhāyāṃ śravaṇakhair hanubhiḥ pratiṣṭhitāni vātasya jūtim ity aśvaśiraḥ purastād ajasram indum ity ṛṣabhasya paścāt tvaṣṭur varutrīm iti vṛṣṇer dakṣiṇato yo agnir agner iti bastasyottarataḥ
6.1.7.29	imaṃ mā hiṃsīr dvipādam ity utsargair yathopahitam ekaikenopatiṣṭheta
6.1.7.30	puruṣaśiraso 'kṣiṇi citraṃ devānām ity ardharcenābhijuhoty āprā dyāvāpṛthivī iti savye
6.1.7.31	ekaṃ ced ajaśiraḥ syād ukhāyām upadhāyopadhānair utsargair lokān upatiṣṭheta parihāraṃ vā lokeṣu tair mantrair ukhāyām upadhāyopadhānair utsargair upatiṣṭhate
6.1.7.32	paśuśirāṃsi svayamātṛṇṇāṃ cāntareṇa na vyaveyād yadi vyaveyāt tvaṃ yaviṣṭheti japet
6.1.8.1	uttarasminn aṃse puruṣacitim upadadhāti
6.1.8.2	mā chanda itiprabhṛtayaḥ paryāsās teṣām ekaikena paryāyeṇa yugapat tisrastisra upadadhāti // dhruvāḥ sīdatetyantena
6.1.8.3	uttarārdhāt sarpaśiraḥ sarpanāmabhiḥ parācīnam upadadhāty anudiśed vā nopadadhyāt
6.1.8.4	apāṃ tvemant sādayāmītiprabhṛtibhir apasyā dikṣu pūrvārdhād upakramya pradakṣiṇaṃ pañcapañcopadadhāti // gāyatreṇa tvā chandasā sādayāmītiprabhṛtibhiś chandasyā uttarata upadadhāti
6.1.8.5	ayaṃ puro bhūr itiprabhṛtayaḥ paryāyās teṣām ekaikena paryāyeṇaikaikāṃ daśadaśa prāṇabhṛta upadadhāti dakṣiṇasminn aṃse savyāyāṃ śroṇau dakṣiṇāyāṃ śroṇau savye 'ṃse madhye pañcamam
6.1.8.6	prācī dig vasanta ṛtur iti paryāyāḥ saṃyata upadadhāti yathā prāṇabhṛtaḥ
6.1.8.7	avakāsv ṛtavyā // madhuś ca mādhavaś cetiprabhṛtayaḥ paryāyās teṣām ekaikena paryāyeṇa yugapad dve dve cityāṃ cityām iṣṭake upadadhāti catasro madhyamāyām
6.1.8.8	agner antaḥśleṣo 'sīti yathartu sarvatrānuṣajati dhruve sīdatam ityantena
6.1.8.9	agner yāny asīti daśa saṃyānyas tāsāṃ dvedve cityāṃcityām iṣṭake upadadhāti
6.1.8.10	tvām agne vṛṣabhaṃ cekitānaṃ punar yuvānaṃ janayann upāgām / asthūri nau gārhapatyāni santu tigmena nas tejasā saṃśiśādhi / ity ṛṣabheṇa cityāṃcityām iṣṭakā upadadhāty ṛjulekhāḥ puche samaṃ paścāt prācīṃ purastāt pratīcīm upadadhāti dakṣiṇāvṛto dakṣiṇata ātmany udagdvārāḥ pratyagdvārāḥ pakṣe savyāvṛta uttarata ātmani dakṣiṇādvārāḥ prāgdvārāḥ pakṣe
6.1.8.11	lokaṃpṛṇayā citiṃ saṃpūrayati
6.1.8.12	agne dhāmānīti svayamātṛṇṇāloke citiṃcitim abhimṛśati
6.1.8.13	agne kahyeti svayamātṛṇṇāloke citiṃcitim abhijuhoti
6.1.8.14	yā ta iṣur yuvā nāmeti sarvatrānuṣajati
6.1.8.15	yo apsv antar agnir ity ekaikayā citihomān anumantrayate dvābhyām uttamam
6.1.8.16	aśvaṃ śyāvam ālabhya pṛṣṭo divīti cātvālāt purīṣeṇa citiṃ saṃchādayati saṃchādayati
6.2.1.1	āparāhṇikyau pravargyopasadāv upetya vasanti
6.2.1.2	ūrdhvaṃ pūrvāhṇikībhyām āśvinībhir dvitīyāṃ citim ārabhante dhruvakṣitir dhruvayonir itiprabhṛtibhiḥ pañca lokeṣu
6.2.1.3	āśvinīr ṛtavyā anūpadhīyante sajūr ṛtubhir itiprabhṛtibhiḥ pañca // sajūr devair vayunādhair iti sarvatrānuṣajati
6.2.1.4	ṛtavyā vāyavyā anūpadhīyante prāṇaṃ me pāhītiprabhṛtibhiḥ pañca
6.2.1.5	vāyavyā apasyā anūpadhīyante 'paḥ pinvetiprabhṛtibhiḥ pañca
6.2.1.6	apasyā vayasyā anūpadhīyante kṣatraṃ vayo mayantaṃ chanda iti catasraḥ pūrvārdhe 'pyayeṣu pañcapañca
6.2.1.7	vyākhyātāḥ sārvacitikyo lokaṃpṛṇā purīṣaṃ ca
6.2.1.8	āparāhṇikyau pravargyopasadāv upetya vasanti
6.2.1.9	ūrdhvaṃ pūrvāhṇikībhyāṃ tṛtīyāṃ citim ārabhante
6.2.1.10	svayamātṛṇṇāṃ śarkarām aśvenopaghrāpya bhuva ity abhimantrayate
6.2.1.11	indrāgnī avyathamānām iti sayajuṣaṃ karoti
6.2.1.12	viśvakarmā tvā sādayatv iti paryāyeṇopadadhāti
6.2.1.13	nātrāvidvān na varadānam
6.2.1.14	abhiprāṇyāpānya citiṃ juhomīty adābhyātṛṇṇe 'bhijuhoti
6.2.1.15	antarikṣam ākramiṣam iti yajamāno japati
6.2.1.16	jyotir asi jyotir me yacheti pūrvāṃ hiraṇyeṣṭakām aparājitā nāmāsīty aparāṃ maṇḍalām
6.2.1.17	viśvakarmā tvā sādayatv iti viśvajyotiṣam
6.2.1.18	rājñy asi prācī dig itiprabhṛtibhiḥ pañca diśyā lokeṣu
6.2.1.19	āyur me pāhītiprabhṛtibhir apyayeṣu daśa pūrvārdhe dvādaśādvādaśetareṣu
6.2.1.20	mūrdhāsi rāḍ itiprabhṛtibhir ādityadhāmnīḥ sapta purastād yantrī rāḍ itiprabhṛtibhir aṅgirodhāmnīḥ sapta paścāt
6.2.1.21	vyākhyātāḥ sārvacitikyo lokaṃpṛṇā purīṣaṃ ca
6.2.1.22	āparāhṇikyau pravargyopasadāv upetya vasanti
6.2.1.23	ūrdhvaṃ pūrvāhṇikībhyām akṣṇayāstomīyābhiś caturthīṃ citim ārabhanta āśus trivṛd iti purastād vyomā saptadaśa iti dakṣiṇato bhāntaḥ pañcadaśa ity uttarato dharuṇa ekaviṃśa iti paścād garbhāḥ pañcaviṃśa iti madhye / pañcadaśa śiṣṭās tisrastisro lokeṣūpadadhāti
6.2.1.24	spṛta upadadhāty agner bhāgo 'sīti purastād indrasya bhāgo 'sīti dakṣiṇato nṛcakṣasāṃ bhāgo 'sīty uttarato mitrasya bhāgo 'sīti paścād adityā bhāgo 'sīti madhye / śiṣṭāḥ pañcānūpadadhāti
6.2.1.25	ekayāstuvata prajā adhīyanteti saptadaśa sṛṣṭīr madhya upadadhāti
6.2.1.26	ṛtūnāṃ patnīti pañcadaśa vyuṣṭīs tisrastisro lokeṣūpadadhāti
6.2.1.27	vyākhyātāḥ sārvacitikyo lokaṃpṛṇā purīṣaṃ ca
6.2.1.28	āparāhṇikyau pravargyopasadāv upetya vasanti
6.2.1.29	ūrdhvaṃ pūrvāhṇikībhyām
6.2.2.1	asapatnayottamāṃ citim ārabhanta agne jātān praṇudā naḥ sapatnān iti purastāt sahasā jātān praṇudā naḥ sapatnān iti paścāc catuścatvāriṃśī stomo varco draviṇam iti dakṣiṇataḥ sādayati ṣoḍaśī stoma ojo draviṇam ity uttarato 'gneḥ purīṣam asīti purīṣavatīṃ paścāt svayamātṛṇṇāyāḥ
6.2.2.2	ekaś chanda iti catvāriṃśataṃ virājo 'pyayeṣu daśadaśa
6.2.2.3	raśminā kṣayāya kṣayaṃ jinveti trayastriṃśataṃ stomabhāgā dikṣu / pūrvārdhād upakramya pradakṣiṇaṃ saptasapta pañca madhye
6.2.2.4	rājñy asi prācī dig itiprabhṛtibhiḥ pañca nākasado lokeṣu
6.2.2.5	ayaṃ puro harikeśa iti nākasadām upariṣṭāt pañcacūḍāḥ paścāt prācīm uttamām
6.2.2.6	prācyā tvā diśā sādayāmīti kl̥ptīr upadadhāti śirasi pakṣapucheṣu madhye pañcamīm
6.2.2.7	viharann atraiva retaḥsicam upadadhāti
6.2.2.8	parameṣṭhī tvā sādayatv iti viśvajyotiṣam
6.2.2.9	ṛtavye upadhāya purovātetiprabhṛtibhiḥ pañca vṛṣṭisanīr lokeṣu
6.2.2.10	saṃyānye upadhāya vāca upadadhāty ambā ca bulā ceti sapta pūrvārdhe
6.2.2.11	salilāya tvetiprabhṛtibhir ādityeṣṭakā apyayeṣu dvedve madhye ca
6.2.2.12	adhidyaur nāmāsīty aparāṃ maṇḍalām
6.2.2.13	uttarataḥ purastāt svayamātṛṇṇāyā ayaṃ so agnir ity aṣṭau nānāyajuṣa upadadhāti yathā gārhapatye
6.2.2.14	pūrvāṃ punaścitiṃ yena ṛṣayas tapasā satram āsateti mavatāsām aṣṭābhiḥ
6.2.2.15	samās tvāgna ṛtavo vardhayantv iti daśa dvedve lokeṣu
6.2.2.16	ūrdhvā asya samidho bhavantīti dvādaśāprīr apyayeṣu tisrastisraḥ
6.2.2.17	prāṇād apānaṃ saṃtanv iti nava saṃtatīḥ purastāt pratīcīr upadadhāti
6.2.2.18	ṛcā tvā chandasā sādayāmītiprabhṛtibhir apyayeṣu dvedve
6.2.2.19	dūtaṃ vo viśvavedasam iti pañca lokeṣu
6.2.2.20	indro dadhīco asthabhir iti daśa pūrvārdhe
6.2.2.21	chandaścitīr upadadhāty apyayeṣu tisrastisro 'ntarāantarā ayam agniḥ sahasriṇa iti tisṛbhir gāyatrībhir abodhy agnir iti triṣṭubbhir janasya gopā iti jagatībhiḥ saṃsam id ity anuṣṭubbhir ā te agna idhīmahīti paṅktibhir enā vo agnim iti bṛhatībhir agne vājasya gomata ity uṣṇigbhir dve tisraḥ karoti / bhadro no agnir āhuto bhadrā rātiḥ subhaga bhadro adhvaraḥ / bhadrā uta praśastayaḥ / bhadrā uta praśastayo bhadraṃ manaḥ kṛṇuṣva vṛtratūrye / yenā samatsu sāsahi / yenā samatsu sāsahy ava sthirā tanuhi bhūri śardhatām / vanemā te abhiṣṭibhiḥ / iti kakudbhiḥ preddho agna imo agne / agniṃ naro dīdhitibhir araṇyor hastacyutī janayanta praśastam / dūredṛśaṃ gṛhapatim atharyum / iti virāḍbhir agne tam adyeti padapaṅktibhir agniṃ hotāraṃ manya iti chandobhir agne tvaṃ no antamas taṃ tvā śociṣṭha dīdivo 'dhā hy agna iti dvipadābhir uttarārdhe
6.2.3.1	mahāvratam upadadhāty āyāhi saṣumā hi ta iti tisṛbhiḥ gāyatrībhiḥ śirasi / rathaṃtaraṃ pakṣe 'bhi tvā śūra nonuma iti dve tisras kāraṃ dakṣiṇārdhe madhye 'pyaye ca / bṛhad uttarasmiṃs tvām id dhi havāmaha iti dve tisras kāram uttarārdhe madhye 'pyaye cātmani vāmadevyaṃ kayā naś citra ābhuvad iti tisro madhye / yajñāyajñiyaṃ puche yajñāyajñā vo agnaya iti dve tisras kāraṃ paścārdhe madhye 'pyaye ca
6.2.3.2	yavā ayavā iti sapta pūrvārdhe
6.2.3.3	pṛthivy asi janmanetiprabhṛtibhir apyayeṣu dve dve
6.2.3.4	yā devy asīṣṭake kumāry upaśīvarītiprabhṛtibhir apyayeṣu tisras tisro yā devy asīṣṭaka āyurdā iti navasv anuṣajaty upaśīvarīty upariṣṭād yā devīḥ stheṣṭakāḥ suśevā iti madhye yugapat tisraḥ
6.2.3.5	savayase tvetiprabhṛtibhir apyayeṣu tisrastisraḥ
6.2.3.6	bhūyaskṛd asītiprabhṛtibhir apyayeṣu pañcāpañcīnāḥ pradakṣiṇaṃ pañcapañcopadadhāti
6.2.3.7	jyotiṣmatīṃ tvā sādayāmītiprabhṛtibhir apyayeṣu tisrastisro dve madhye
6.2.3.8	kṛttikā nakṣatram agnir devatetiprabhṛtibhir nakṣatreṣṭakāḥ purastāt pratīcīr upadadhāty agne rucaḥ stheti sarvatrānuṣajati / purastād viśākhayoḥ / pūrṇā paścād uta pūrṇā purastād un madhyataḥ paurṇamāsī jigāya / yasyāṃ devā abhi saṃviśanta uttame nāka iha mādayadhvam / iti paurṇamāsīm upariṣṭād bharaṇīnām / yat te devā adadhur bhāgadheyam amāvāsye saṃviśanto mahitvā / sā naḥ prajāṃ kṛṇuhi sarvavīre rayiṃ no dhehi subhage suvīre / ity amāvāsyām
6.2.3.9	hiraṇyagarbha itiprabhṛtibhir apyayeṣu dvedve
6.2.3.10	svar asi svar me yacheti pūrvāṃ hiraṇyeṣṭakām ṛṣabham upadhāya lokaṃpṛṇayā citiṃ saṃpūrayati
6.2.3.11	svayamātṛṇṇāṃ śarkarām aśvenopaghrāpya svar ity abhimantrayate
6.2.3.12	āyoṣ ṭvā sadane sādayāmīti sayajuṣaṃ karoti
6.2.3.13	parameṣṭhī tvā sādayatv iti paryāyeṇopadadhāti
6.2.3.14	nātrāvidvān na varadānam
6.2.3.15	abhiprāṇyāpanya citiṃ juhomīty adābhyātṛṇṇe 'bhijuhoti
6.2.3.16	divam ākramiṣam iti yajamāno japati
6.2.3.17	vāyavyām uttarāṃ vikarṇīṃ śarkarāṃ pratiprasthātā prothad aśvo na yavasa iti madhye yugapat svayamātṛṇṇālokasyopadadhāti
6.2.3.18	vyākhyātaṃ sārvacitikam
6.2.3.19	purīṣeṇa citiṃ saṃsthāpayaty anyat svayamātṛṇṇāyāḥ
6.2.3.20	jānudaghnaṃ prathamaṃ cinvānaś cinvīteti vyākhyātam
6.2.4.1	sauvarṇānāṃ śakalānāṃ sahasreṇa sahasrasya māsītiprabhṛtibhiḥ sarvam agniṃ prokṣya ghṛtena prokṣati vasavas tvā rudraiḥ paścāt pāntv iti paścāt prāṅmukho nitānas tvā māruto marudbhir uttarataḥ pātv ity uttarato dakṣiṇāmukha ādityās tvā viśvair devaiḥ purastāt pāntv iti purastāt pratyaṅmukhaḥ pitaras tvā yamarājānaḥ pitṛbhir dakṣiṇataḥ pāntv iti dakṣiṇata udaṅmukho devās tvendrajyeṣṭhā varuṇarājāno 'dhastāc copariṣṭāc ca pāntv iti madhye prāṅmukhaḥ
6.2.4.2	pratiparikramyemā me agnā iṣṭakā dhenavaḥ santv iti duhenottaraṃ puchāpyayaṃ pratyāramya japati yajamānaḥ
6.2.4.3	uttarasyāṃ śroṇāvantyāyām iṣṭakāyāṃ śatarudriyaṃ juhoty arkaparṇenājakṣīraṃ gavīdhukāsaktūn vā namas te rudra manyava itiprabhṛtibhir jānudaghne dhārayamāṇo dakṣiṇāmukho namo bṛhadbhyo 'rbhakebhya iti nābhidaghna udaṅmukho namo vāstavyāyety āsyadaghne prāṅmukhaḥ
6.2.4.4	pratyavarohāñ juhoti namo astu rudrebhyo ye divīty āsyādaghna uttareṇa paryāyeṇa nābhidaghna uttamena jānudaghne
6.2.4.6	yo rudro 'psu yo 'gnau ya oṣadhīṣu / yo rudro viśvā bhuvanāviveśa tasmai rudrāya namo 'stu devāya / svāheti tasyām iṣṭakāyāṃ gāvīdhukaṃ carum upavapati
6.2.4.7	āyudhaṃ tisṛdhanvam ayācito brāhmaṇāya dadyāt
6.2.4.8	aśmann ūrjaṃ parvate śiśriyāṇām ity udakumbhenāgniṃ prasavyaṃ triḥ pariṣiñcan paryeti / nidhāya trir apariṣiñcan pratiparyeti
6.2.4.9	āgneyapāvamānyāṃ śirasi gāyatraṃ gāyodgātā rathantaraṃ dakṣiṇe pakṣe bṛhad uttarasminn ātmani vāmadevyaṃ yajñāyajñiyaṃ puche prajāpaterhṛdayam anṛcaṃ dakṣiṇasmin nikakṣe stutaṃ hotānuśaṃsati
6.2.4.10	parigītaṃ nākrāmed ā svayamātṛṇṇāyā vyāghāraṇāt
6.2.4.11	maṇḍūkenāvakayā vetasaśākhayā ca samudrasya tvāvakayā himasya tvā jarāyuṇetiprabhṛtibhiḥ saptabhiḥ sarvam agniṃ vikarṣati
6.2.4.12	vinīya prāṇān maṇḍūkasya vikarṣaṇam utkare pravidhyati / yaṃ dviṣyāt tam etenopahanyāt
6.2.4.13	iṣṭo yajño bhṛgubhir iti chandasāṃ dohaṃ yajamānaṃ vācayati
6.2.4.14	audumbarīr ghṛte vāsayati
6.2.4.15	āparāhṇikyau pravargyopasadāv upetya vasanti
6.2.4.16	ūrdhvaṃ pūrvāhṇikībhyāṃ kṛṣṇājinasyopānahaṃ pratimucyāpām idaṃ nyayanaṃ namas te harase śociṣa iti dvābhyām agnim ākrāmati
6.2.4.17	pañcagṛhīta ājye hiraṇyaśakalam ekaikam avadhāya druṣade vaḍ itiprabhṛtibhiḥ svayamātṛṇṇāṃ vyāghārayati yathā nābhim
6.2.4.18	svarvide vaḍ ity ūrdhvāṃ srucam udgṛhṇāti
6.2.4.19	dadhini madhumiśre darbhamuṣṭiṃ paryāsam annapate annasya no dehīti tisṛbhiḥ sarvam agniṃ vyavokṣati
6.2.4.20	prāṇadā apāndā iti pratyavarohati
6.2.4.21	āparāhṇikīṃ sadyaḥ saṃsthāpyotsādya gharmapātrāṇy agnīṣomīyāyaupasadaṃ barhis tad vyākhyātam
6.2.5.1	agnis tigmena śociṣeti caturgṛhītaṃ juhoti
6.2.5.2	tūṣṇīṃ ṣoḍaśagṛhītaṃ gṛhītvā ya imā viśvā bhuvanānīty aṣṭau nigadyārdhaṃ juhoty uttaram anuvākaṃ nigadya śeṣam
6.2.5.3	audumbarīr ghṛtoṣitās tisraḥ samidha ud enam uttaraṃ nayeti tisṛbhiḥ svāhākārāntābhir ādadhāti
6.2.5.4	vyākhyātam agnipraṇayanam
6.2.5.5	ud u tvā viśve devā ity agnim ādatte
6.2.5.6	pañca diśo daivīr yajñam avantu devīr ity uttarataḥ pṛṣṭhyādeśasya ṣaḍbhir āgnīdhrād yanti
6.2.5.7	praṇīyamānasyottarato yajamāno vrajati dakṣiṇato brahmāśuḥ śiśāna ity apratirathaṃ daśarcam anvāha
6.2.5.8	vimāna eṣa divo madhya āsta iti dvābhyām upadadhāty āgnīdhrīye 'śmānam upadhānavelāyām
6.2.5.9	sumnahūr yajña ā ca vakṣad iti caturbhir āhavanīyād yanti
6.2.5.10	kramadhvam agnineti pañcabhir agnim ākrāmati
6.2.5.11	kṛṣṇāyāḥ śvetavatsāyāḥ payasaḥ pūrṇām audumbarīṃ naktoṣāsāgne sahasrākṣeti nigadya svayamātṛṇṇām abhijuhoti
6.2.5.12	tasyāṃ saṃbhārān hiraṇyaśakalaṃ ca nyupya suparṇo 'si garutmān pṛṣṭhe pṛthivyāḥ sīda ājuhvānaḥ supratīka iti dvābhyām agniṃ sādayitvā samidhya samidha ādadhāti tāṃ savitur vareṇyasyeti śamīmayīṃ vidhema te parame janmann agna ity āśvatthīṃ preddho agna iti vaikaṅkatīm
6.2.5.13	agne tam adyeti paṅktyā juhoti sapta te agne samidha iti pūrṇāhutiṃ citiṃ juhomīty anuvākaśeṣeṇa dvitīyām
6.2.5.14	agnaye vaiśvānarāya dvādaśakapālaṃ nirvapet
6.2.5.15	sruvaṃ juhūṃ ca saṃmṛjyābhyudāharati vaiśvānarīyam
6.2.5.16	sakṛt sarvam avadyati
6.2.5.17	āśayasyānvāsicya dvir abhighāryopāṃśv agnaye vaiśvānarāyānubrūhīty anuvācayati
6.2.5.18	āśrāvyāgniṃ vaiśnānaraṃ yajeti preṣyati
6.2.5.19	vaṣaṭkṛte madhye pāṇinā juhoti
6.2.5.20	ṛjuṃ pratiṣṭhitam āśayenābhijuhoti
6.2.5.21	yadi paryāvarteta brāhmaṇavyākhyātam
6.2.5.22	puroḍāśān sapta saptakapālān tūṣṇīm upacaritān saṃskaroti
6.2.5.23	upastaraṇābhighāraṇaiḥ saṃpātaṃ mārutair gaṇair juhoti śukrajyotiś ca citrajyotiś cetiprabhṛtibhir dakṣiṇārdhe pūrvārdha ṛtajic ca satyajic ceti dakṣiṇārdha ṛtaś ca satyaś ceti dakṣiṇārdhe paścārdhe 'raṇye 'dhītena gaṇena paścārdha īdṛṅ caitādṛṅ cety uttarārdhe paścārdha īdṛkṣāsa etādṛkṣāsa ity uttarārdhe sabharaso maruto yajña ity uttarārdhe pūrvārdhe
6.2.5.24	vasordhārāyai srucam audumbarīṃ mahatīṃ syonadaṇḍāṃ kārayed yathā vaiśvānarīye dhārā pratiṣṭhāsyati tathāvasthāpayet
6.2.5.25	tūṣṇīṃ dvādaśāni gṛhītvānvārabdhe yajamāne vācayan vājaś ca me prasavaś ca ma itiprabhṛtibhiḥ pañcabhir anuvākaiḥ saṃtataṃ vasordhārāṃ juhoti
6.2.5.26	ekā ca tisraś cety ā trayastriṃśataś catasraś cāṣṭau cety aṣṭācatvāriṃśatas tryaviś ca tryavī ceti yathāmnātaṃ dhenuś cānaḍvāṃś cāyur yajñena kalpate prāṇo yajñena kalpata itiprabhṛtibhiḥ pataye 'dhipataya ity antena stomaś ca yajuś ceti yathāmnātam antataḥ svāhākāraṃ kuryāt
6.2.5.27	srucam anuprahṛtyājyātśeṣe catuḥśarāvaṃ jīvataṇḍulam odanaṃ paktvā madhyataḥkāribhyo dadyāt tebhyaś catasraścatasro dhenūḥ
6.2.5.28	oṣadhīr āraṇyā grāmyāś ca sarpiṣā saṃsṛjya vājaprasavyam audumbareṇa sruveṇa juhoty agne achā vadeha na ity aṣṭābhir viśve no adya maruta iti ṣaḍbhiḥ
6.2.5.29	hutvāhutvā pātryāṃ saṃpātam avanayati
6.2.5.30	dakṣiṇasyāḥ śroṇeḥ paścād agnipuchasya vāsandyāṃ kṛṣṇājinam āstīrya bastājinaṃ paśrukāmasya tasyām āsīnaṃ devasya tvā savituḥ prasava iti saṃpātenābhiṣiñcati
6.2.5.31	śiraso 'dhy ā mukhād avasrāvayati bṛhaspatiṃ sāmrājyāyeti brāhmaṇam indraṃ sāmrājyāyeti rājanyam agniṃ sāmrājyāyeti vaiśyaṃ / na vābhiṣiñced vaiśyam
6.2.5.32	dvādaśagṛhītena dvādaśa rāṣṭrabhṛto juhoty ṛtāṣāḍ ṛtadhāmetiprabhṛtayaḥ paryāyās teṣām ekaikena paryāyeṇāhutī dvedve tasmai svāhā vaḍ iti pūrvāṃ tābhyaḥ svāhā vaḍ ity uttarāṃ sa na idaṃ brahma kṣatraṃ pātv iti sarvatrānuṣajati tā nā idaṃ brahma kṣatraṃ pāntv iti ca // bṛhaspatir viśvakarmeti dvādaśo brāhmaṇasya prajāpatiḥ parameṣṭhīti rājanyasyāmṛḍayo dūrehetir iti vaiśyasya
6.2.5.33	dvirgṛhītena sa no bhuvanasya pata iti rathaśirasy adhy āhavanīye hutvā tam adhvaryave dakṣiṇākāle dadyāt
6.2.5.34	samudro 'si nabhasvān ārdradānur itiprabhṛtibhir añjalinā trir vātaṃ juhoti kṛṣṇājinapuṭena vā
6.2.6.1	padalobhanaprabhṛti siddham ā dhiṣṇyanivapanāt
6.2.6.2	vaihavībhir dhiṣṇyeṣūpadadhāty aśmanavamā āgnīdhra ekaviṃśatiṃ hotrya ekādaśa brāhmaṇāchaṃsye 'ṣṭāṣṭā itareṣu ṣaṇ mārjālīye paśuśrapaṇe ca
6.2.6.3	siddham āgnīṣomīyāt
6.2.6.4	agnaye gāyatrāya trivṛte rāthantarāyeti daśahaviṣaṃ sarvapṛṣṭhām agnīṣomīyasya paśupuroḍāśam anunirvapati
6.2.6.5	yathā devikāhavirbhis tathā pracarati
6.2.6.6	siddha upavasathaḥ
6.2.6.7	śvobhūte 'gniṣṭoma ukthyo 'tirātro vā
6.2.6.8	siddham ā paridhīnāṃ paridhānāt
6.2.6.9	āghārasamidham ādhāyāgniṃ yunajmi śavasā ghṛtenety agniyogaṃ juhoti
6.2.6.10	imau te pakṣāv indur dakṣa iti pakṣāv abhimṛśati
6.2.6.11	svayaṃ kṛṇvāna iti pañcabhir anvārohāñ juhoti
6.2.6.12	ekayūpa ekādaśinān upākaroti kratupaśūn vā
6.2.6.14	siddham ā dakṣiṇākālāt
6.2.6.15	sauvarṇaṃ śatamānaṃ sthālaṃ madhunaḥ pūrṇaṃ dakṣiṇābhiḥ sahātihṛtya citraṃ devānām iti yajamāno 'vekṣya brahmaṇe prayachati
6.2.6.16	siddham āgniṣṭomacamasebhyaḥ
6.2.6.17	agniṣṭomacamasān unnīya divo mūrdhāsīty apsumatībhyām agniṃ saṃmṛśati
6.2.6.18	siddham ā śaṃyor vākāt
6.2.6.19	vi te muñcāmi raśanāṃ vi raśmīn iti paridhivimokaṃ japati
6.2.6.20	śaṃyvante saṃsthite / imaṃ stanaṃ madhumantaṃ dhayāpāṃ prapīnam agne salilasya madhye / utsaṃ juṣasva madhumantam ūrmiṃ samudriyaṃ salilam ā viśasva / ity agnivimokaṃ japati
6.2.6.21	siddham ānūbandhyāyāḥ
6.2.6.22	prāk samiṣṭayajurbhyo yās te agne sūrye ruco yā vo devāḥ sūrye ruco rucaṃ no dhehīti srucaṃ juhoti
6.2.6.23	tat tvā yāmīti vāruṇyā prāg vediparyoṣaṇād dadhighṛte saṃsṛjya samīcī nāmāsīti paryāyair abhijuhoti pratidiśaṃ dvābhyāṃ madhye
6.2.6.24	saṃsthāpyodavasānīyāṃ dīkṣayā tvāpaṃ tapasā tvāpaṃ sutyayā tvāpam avabhṛthena tvāpaṃ vaśayā tvāpam iti prayāsyann āptibhir aiṣṭakam agnim upatiṣṭhate
6.2.6.25	agnicit saṃvatsaraṃ na pratyavarohen na pratyuttiṣṭhed yāvajjīvaṃ varṣati na dhāvet pakṣiṇaḥ śiraso nāśnīyān na rāmām upeyād dvitīyaṃ citvā nānyasya bhāryāṃ tṛtīyaṃ citvā na kāṃcana / yady upeyān maitrāvaruṇyāmikṣayā yajeta
6.2.6.26	ye agnayaḥ purīṣiṇa āviṣṭāḥ pṛthivīm anu / teṣām asi tvam uttamaḥ pra no jīvātave suva / iti pravāsād etyaiṣṭakam agnim upatiṣṭhata upa tvāgne divediva iti tṛcenānyeṣām
6.2.6.27	agniṃ citvaiṣṭikyā sautrāmaṇyā yajeta
6.2.6.28	punaścitis tisraś citayaḥ
6.2.6.29	yena ṛṣayas tapasā satram āsatety aṣṭau nānāyajuṣa upādhāyāṣṭau lokaṃpṛṇāḥ purīṣeṇa citiṃ saṃchādayaty ekādaśa dvitīyasyāṃ dvādaśa tṛtīyasyām
6.2.6.30	somena yajamāna ṛddhikāmaḥ purā cite punaścitiṃ cinvīta citvā vā vyāghāramāṇo vyāghāritāyām uttaravedau
6.2.6.31	yeṣv agnir na saṃbhavet teṣu punaścitim ayaṃ so agnir ity aṣṭau nānāyajuṣas trayodaśa lokaṃpṛṇās tā ekaviṃśatiḥ
6.2.6.32	ayaṃ te yonir ṛtviya ity agniṃ nidadhāti nidadhāti
7.1.1.1	śaradi vājapeyena yajeta svārājyakāmo brāhmaṇo rājanyo vā
7.1.1.2	saptadaśa dīkṣās tirsa upasadaḥ
7.1.1.3	surāṃ saṃdhāpayet pariśrite
7.1.1.4	siddham ā kharakaraṇāt
7.1.1.5	dakṣiṇasya havirdhānasya paścād akṣaṃ pratiprasthātā dvitīyaṃ kharaṃ karoti samutkhātam āhārya purīṣam
7.1.1.6	siddham ā takṣaṇāt
7.1.1.7	khādiraś caturasraḥ saptadaśāratnir yūpo godhūmapiṣṭānāṃ caṣālam
7.1.1.8	nordhvaṃ caṣālād atirecayati
7.1.1.9	siddham ā raśanākālāt
7.1.1.10	raśanāṃ parivīya saptadaśabhir vāsobhir yūpaṃ veṣṭayati
7.1.1.11	siddha upavasathaḥ
7.1.1.12	śvobhūte saptadaśo vājapeyaḥ ṣoḍaśimān rathantarapṛṣṭhaḥ
7.1.1.13	deva savitaḥ prasuva yajñaṃ prasuva yajñapatiṃ bhagāyeti savanādiṣu juhoti
7.1.1.14	siddham ā pātraprayojanāt
7.1.1.15	āgrāyaṇasthālīṃ prayujya pañcaindrāṇy atigrāhyapātrāṇi prayunakti
7.1.1.16	dakṣiṇasminn aṃse saptadaśa prajāpatipātrāṇi vāyavyāni prayunakti
7.1.1.17	sadhruvāṇi prayujyāparasmin khare pratiprasthātā saptadaśa mārttikān upayāmān vāladroṇaṃ ca
7.1.1.18	siddham ā savanīyakalaśānāṃ sādanāt
7.1.1.19	surākalaśaṃ pratiprasthātotkaradeśa āgnīdhrasya mūrdhani sādayitvāparayā dvārā prapādya svasmin khare sādayati
7.1.1.20	nigrābhyāsu yajamānaṃ vācayitvā dadhigrahapātre hotṛcamasād adābhyaṃ gṛhṇāty agniḥ prātaḥsavanād iti tṛtīyagrahaṃ viśve devā maruta iti dvibhāgam idaṃ tṛtīyaṃ savanam iti saṃpūrayati
7.1.1.21	agnaye tvā pravṛhāmītiprabhṛtibhir ekaikena paryāyeṇa dvaudvāv aṃśū pravṛhati
7.1.1.22	tān ekadhā saṃgṛhya reśīnāṃ tvā patmann ādhūnomītiprabhṛtibhir dvābhyāṃdvābhyāṃ mantrābhyāṃ sakṛtsakṛd graham ādhūnoti
7.1.1.23	upayāmagṛhīto 'si śukraṃ tvā śukra śukrāya gṛhṇāmīty abhimṛśati
7.1.1.24	asanno hūyate
7.1.1.25	uttareṇa hotur gachati
7.1.1.26	dakṣiṇenābhiprayamya grahaṃ dakṣiṇaṃ paridhisaṃdhiṃ pratyavasthāya kakubhaṃ rūpaṃ vṛṣabhasya rocata iti juhoti
7.1.1.27	pratiparikramya yathāsthānaṃ pātraṃ sādayati
7.1.1.28	uśik tvaṃ deva sometiprabhṛtibhir ekaikena paryāyeṇa dvaudvāv aṃśū pratyavasṛjati
7.1.1.29	dakṣiṇā dadāti vāso 'dhīvāso hiraṇyaṃ dhenūś catasro 'ṣṭau dvādaśa vāṃśvadābhyayoḥ
7.1.1.30	upāṃśusavanādānaprabhṛti siddham ādhiṣavaṇaphalakayor abhimantraṇāt
7.1.1.31	bhūtikāmasyāṃśuṃ gṛhṇīyāt
7.1.1.32	upasarjanaprabhṛti na vyavāned ā homāt
7.1.1.33	yadi vyavāneta / ā naḥ prāṇa etu parāvata āntarikṣād divas pari / āyuḥ pṛthivyā adhy amṛtam asi prāṇāya tvā / iti hiraṇyam abhivyānayati
7.1.1.34	hotṛcamasāt sakṛd upasṛjya sakṛd abhiṣuṇoti
7.1.1.35	kayā naś citra ābhuvad ity etāṃ manasānudrutya dadhigrahapātre 'ñjalinā sakṛd ānayati
7.1.1.36	dadhanve vā yad īm anv iti juhoti
7.1.1.37	indrāgnī me varcaḥ kṛṇutāṃ varcaḥ somo bṛhaspatiḥ / varco me viśve devā varco me dhattam aśvinā / ity apa upaspṛśati
7.1.1.38	aṃśvadābhyau gṛhṇīte sahasradakṣiṇe sarvavedasadakṣiṇe sattre viśvajiti sarvapṛṣṭhe vājapeye rājasūye 'śvamedhe ca
7.1.1.39	upāṃśvabhiṣavaprabhṛti siddham ā manthino grahaṇāt
7.1.1.40	antarukthya āgrāyaṇaṃ gṛhītvopayāmagṛhīto 'si druṣadaṃ tvetiprabhṛtibhiḥ pañcaindrān atigrāhyān gṛhṇāti
7.1.1.41	sadhruvān gṛhītvā na śukradhārāṃ samatipāvayet
7.1.1.42	droṇe vālaṃ vitatya pratiprasthātā punātu te parisrutam iti surām atipāvayati
7.1.1.43	kuvid aṅga yavamanta iti śukradhārayādhvaryuḥ saptadaśa prājāpatyān grahān gṛhṇāty ayā viṣṭheti pratiprasthātopayāmeṣu surāgrahān
7.1.1.44	vyatyāsaṃ prājāpatyānāṃ grahaṇaṃ sādanaṃ ca
7.1.2.1	siddham ā raśanākālāt
7.1.2.2	raśanāṃ parivīya paśūn upākaroty āgneyam ajam aindrāgnam ajam aindraṃ vṛṣṇiṃ sārasvatīṃ meṣīm mārutīṃ pṛśniṃ vaśāṃ sārasvatyau meṣyau saptadaśa prājāpatyān ajāñ śyāmāṃs tūparān ekarūpān
7.1.2.3	yathāmnātaṃ vapābhiś caranti
7.1.2.4	siddham ā mādhyaṃdinīyānāṃ nirvapanāt
7.1.2.5	mādhyaṃdinīyān nirupya naivāraṃ nirvapati bārhaspatyaṃ saptadaśaśarāvam
7.1.2.6	siddham ādhiśrayaṇāt
7.1.2.7	mādhyaṃdinīyān adhiśritya naivāraṃ payasi śrapayati
7.1.2.8	siddham ā pracaraṇāt
7.1.2.9	mādhyaṃdinīyaiḥ pracarya naivāreṇa pracarati bṛhaspataye 'nubrūhi bṛhaspatiṃ yajety upāṃśudevatena
7.1.2.10	samānaṃ sviṣṭakṛt samānām iḍāṃ hṛtvā naivāraṃ cātvāle 'vadadhāti
7.1.2.11	siddham ā dakṣiṇākālāt
7.1.2.12	ṣoḍaśartvijo hiraṇyasraja ābadhnīte
7.1.2.13	vājasya nu prasave mātaraṃ mahīm iti ratham upāvaharati dakṣinataḥ prāgvaṃśasyāhitam
7.1.2.14	apsv antar amṛtam apsu bheṣajam ity aśvān snapayanti vāyur vā tvā manur vā tveti yunakti
7.1.2.15	apāṃ napād āśuhemann iti rarāṭāni pratimārṣṭi
7.1.2.16	tūṣṇīṃ ṣoḍaśa rathā yujyante
7.1.2.17	dākṣiṇau homau hutvā saptadaśa saptadaśāni dadāti saptadaśa niṣkān saptadaśa dāsīḥ saptadaśa hastinaḥ saptadaśa gavāṃ śatāni saptadaśāmīnāṃ saptadaśājānāṃ saptadaśa rathān saptadaśārohaṇāni
7.1.2.18	saptadaśa saptadaśāni puṣkalaiḥ pūrayitvā yajuryuktam adhvaryave dadāti
7.1.2.19	gā agrato nayanti madhyata itarāṇi paścād rathān
7.1.2.20	nītāsu dakṣiṇāsu cātvālānte yajuryukto 'vatiṣṭhata uttarata āgnīdhrasyetare
7.1.2.21	māhendrakāle śilpāni vyāyātayanti
7.1.2.22	dikṣu dundubhayo vadanti
7.1.2.23	uttarataś cātvālasya rathākṣaṃ nighnanti
7.1.2.24	tasmin rathacakraṃ pratimuñcaty audumbaraṃ saptadaśāram
7.1.2.25	saptadaśoṣapuṭān aśvatthaparṇeṣūpanaddhāṃś caturṣu vaṃśeṣūpanahyati caturaścaturaḥ pañcaikasmin
7.1.2.26	devasya savituḥ prasave satyasavaso varṣiṣṭhaṃ nākaṃ ruheyam iti brahmā rathacakram āruhya pradakṣiṇaṃ trir āvadhyati
7.1.2.27	vājināṃ sāma gāyeti preṣyati
7.1.2.28	ujjitīr yajamānaṃ vācayaty agnir ekākṣarām udajayad iti trīn paryāyān agnaya ekākṣarāya chandase svāheti saptadaśāhutīr juhoti
7.1.2.29	viṣṇoḥ krāntam asi viṣṇor vikrāntam asi viṣṇor vikramaṇam asīti yajamānaṃ yajuryuktāya prakramayati
7.1.2.30	aṅkau nyaṅkāv abhito rathaṃ ye dhvāntā vātāgnim abhisaṃcaranti / dūrehetiḥ patatrī vājinīvāṃs te no 'gnayaḥ paprayaḥ pālayantu / iti cakre 'bhimantrayate vanaspate vīḍvaṅga ity adhiṣṭhānam
7.1.2.31	devasya vayaṃ savituḥ prasave satyasavanasya bṛhaspater vājino vājajito vājaṃ jeṣmeti ratham ārohati
7.1.2.32	vājaṃ vājino jayatety anuvākaṃ nigadyāvarohati
7.1.2.33	avarūḍhe pratihito rājaputra ārohati
7.1.2.34	aśvājini vājini vājeṣu vājinīvatīty aśvājinīm ādatte
7.1.2.35	arvāsi saptir asīty aśvān adhikṣipati
7.1.2.36	viśa itarān ārohanti
7.1.2.37	uttarataś cātvālasya saptadaśasv iṣupratyāseṣv audumbarīṃ sthūṇāṃ nighnanti
7.1.2.38	tāṃ kāṣṭhety ācakṣate
7.1.2.39	tāṃ pradakṣiṇaṃ kṛtvā pratyāyanti
7.1.3.1	māhendraṃ gṛhītvā stotram upākaroti
7.1.3.2	patnī darbhamayaṃ vāsaḥ paridhatte tārpyaṃ yajamānaḥ kṣaumaṃ sarpiṣi paryastam abhyañjane vā
7.1.3.3	yūpam ārokṣyan yajamānaḥ svo rohāvehīti patnīm āmantrayate svo rohāveti pratyāha
7.1.3.4	ahaṃ nāv ubhayoḥ svo rokṣyāmīty uktvāyur yajñena kalpate prāṇo yajñena kalpata iti sṛgayārohati
7.1.3.5	svar devā agāmety āruhya japati yajamānaḥ
7.1.3.6	vājāya svāhā prasavāya svāheti trayodaśāhutīr juhoti
7.1.3.7	viśa upatalpeṣu tiṣṭhanto 'nnāya tvā vājāya tvā vājajityāyai tvety ūṣapuṭair āghnate
7.1.3.8	taṃtam abhiparyāvartate
7.1.3.9	ā mā vājasya prasavo jagamyād iti ratheṣu punar āsṛteṣu juhoti
7.1.3.10	indrāya vācaṃ vadateti dundubhīn vadato 'numantrayate
7.1.3.11	ajījapata vanaspataya indrāya vācaṃ vimucyadhvam iti rathavimocanīyaṃ juhoti
7.1.3.12	ājisṛdbhyaḥ kṛṣṇalam ekaikaṃ prayachati
7.1.3.13	vājinau vājijitau vājaṃ jitvā bṛhaspater bhāgam avajighratam iti yajuryuktasya dhuryau naivāram upaghrāpayati
7.1.3.14	vājinau vājajitau vājaṃ jitvā bṛhaspater bhāge nimṛjyethām iti pṛṣṭhyayor mukhayor lepaṃ nimārṣṭi
7.1.3.15	yantrī rāḍ yantry asi yamanī dhartry asi dharuṇā kṛṣyai tvā kṣemāya tvety avarohati
7.1.3.16	tejo 'sīti hiraṇyam abhyavarohate puṣṭir asīti bastājinam
7.1.3.17	samrāḍ asīty āsandyāṃ kṛṣṇājinam āstīrya bastājinaṃ paśukāmasya viṣṇoḥ krāntam asi viṣṇor vikrāntam asi viṣṇor vikramaṇam asīti yajamānam āsandīṃ prakramayati
7.1.3.18	divaṃ proṣṭhanīm āroha tām āruhya prapaśyaikarāṇ manuṣyāṇāṃ kṛṣyai kṣemāya rayyai poṣāya tvety āsandīm ārohantam anumantrayate
7.1.3.19	oṣadhīr āraṇyā grāmyāś ca sarpiṣā saṃsṛjya vājaprasavyam audumbareṇa sruveṇa juhoty agne achā vadeha na iti saptabhiḥ
7.1.3.20	vyākhyāto 'bhiṣekaḥ
7.1.3.21	athāsmai chatraṃ prayachanty audumbaraṃ saptadaśasalākam
7.1.3.22	chadir asīti yajamānaḥ pratigṛhṇāti
7.1.3.23	samāpte śastre graham ādatte 'dhvaryur mukhyaṃ cātigrāhyāṇāṃ māhendram
7.1.3.24	atigrāhyān upatiṣṭhante
7.1.3.25	indrāya svāheti vaṣaṭkṛte juhoty agre 'tigrāhyāṇām
7.1.3.26	tūṣṇīm anuvaṣaṭkṛte 'tigṛhyān bhakṣayate yathā māhendram
7.1.3.27	siddham ā ṣoḍaśicamasebhyaḥ
7.1.3.28	apāvṛtteṣu ṣoḍaśikeṣu vājapeyakān unnayati hotṛcamasamukhyān
7.1.3.29	sarvaṃ pūtabhṛto hotṛcamasam ādatte 'dhvaryur mukhyaṃ ca prājāpatyānām
7.1.3.30	saṃpṛca stha saṃ mā bhadreṇa pṛṅkteti pūrvayā dvārā prañcaḥ somair utkrāmanti vipṛca stha vi mā pāpmanā pṛṅktety aparayā dvārā pratyañcaḥ suropayāmaiḥ
7.1.3.31	prajāpataye svāheti vaṣaṭkṛte juhoti prājāpatyānām
7.1.3.32	tūṣṇīm anuvaṣaṭkṛta udīco 'ṅgārān upohya surāgrahān vyunmarśaṃ somabhakṣān sarve bhakṣayanti
7.1.3.33	ardhavaśāṃ ca suropayāmāṃś cājisṛdbhyo haranti madhuṣṭhālaṃ brahmaṇe sauvarṇaṃ rājataṃ vā kakubhaṃ pratihitāya mukhyaṃ surāgrahāṇām
7.1.3.34	anuyājaiḥ pracarya siddhā saṃsthā
7.1.3.35	na vājapeyayājī kaṃcana pratyavarohen na pratyuttiṣṭhed yathāvayasaṃ ced vājapeyayājinam
7.1.3.36	samrāḍ ity etam ācakṣīran
7.2.1.1	ubhayaṃ dvādaśāhaḥ sattram ahīnaś ca
7.2.1.2	eko bāhavo vā
7.2.1.3	apīvāno 'hīnena yajeraṃs tān adīkṣitā yājayeyuḥ
7.2.1.4	teṣāṃ yājane doṣas trayodaśānām
7.2.1.5	upasatsv eko dīkṣeta
7.2.1.6	gṛhapatisaptadaśāḥ samānakalpāḥ
7.2.1.7	svayam ṛtvijo brāhmaṇaḥ sattram upeyuḥ
7.2.1.8	teṣāṃ dānaṃ nivartetādito varuṇanirdeśaś ca
7.2.1.9	yāsmin yajña ṛddhiḥ sā naḥ sahety uktvā gṛhapater agniṣu madhyataḥkāriprabhṛtayo 'gnīn saṃnivapeyuḥ
7.2.1.10	bhavataṃ naḥ samanasāv iti japed yoyo nivaped yeṣāṃ cādhinivapeyuḥ
7.2.1.11	sāvitrāṇi hutvā vyapādāyāgnīn pṛthag agnihotrāṇi juhuyuḥ
7.2.1.12	siddham okhāyāḥ karaṇāt
7.2.1.13	gṛhapater agniṣu dhūpanapacanaṃ kuryuḥ
7.2.1.14	saṃnyupya paśubandhena yajeran
7.2.1.15	yathaiṣṭakāḥ prāg upasadbhyaḥ syuḥ
7.2.1.16	svakarmāvipratiṣedhe sarveṣāṃ yājamānam ekavad āmnātam ūheta bahuṣu
7.2.1.17	siddham ā pravarāt
7.2.1.18	evaṃ hotāraṃ vṛtvā sarvān pravṛṇīte / samānagotrān avyavahitān sakṛtsakṛt pratipuruṣaṃ vyavahitān
7.2.1.19	samāpte vyapādāyāgnīn pṛthag agnihotrāṇi juhuyuḥ
7.2.1.20	siddham ā dīkṣaṇīyāyāḥ
7.2.1.21	caitrīpakṣasya saptamyāṃ prāgvaṃśe saṃnyupya dīkṣeran sarve sunvantaḥ
7.2.1.22	sarve yajamānabhāgaṃ prāśnanti
7.2.1.23	abhyundanaprabhṛti pāvanāntam ekaikasya gṛhapatimukhān adhvaryur madhyataḥkāriṇo dīkṣayati pratiprasthātā patnīr adhvaryumukhān pratiprasthātārdhino neṣṭā patnīḥ pratiprasthātṛmukhān neṣṭā tṛtīyina unnetā patnīr neṣṭṛmukhān unnetā pādinaḥ sa eva patnīr anyo brāhmaṇa unnetāram
7.2.1.24	siddham ā pūrṇāhuteḥ
7.2.1.25	kṛṣṇājinadīkṣādi prāvaraṇāntam ekaikasya siddhaṃ samidādhānam
7.2.1.26	rukmapratimocanādi vātsaprāntam ekaikasya muṣṭikaraṇādy āvedanāntam ekaikasya daikṣaṃ karma siddham
7.2.1.27	vratāktām añjyāt sarveṣāṃ vrateṣvahīne bhṛtiṃ vanvīran
7.2.1.28	dvādaśa dīkṣāḥ
7.2.1.29	siddham ā krayāt
7.2.1.30	saṣoḍaśike 'dhikarṇī rājakrayaṇī
7.2.1.31	dvādaśopasadaḥ
7.2.1.32	prathamāyāṃ vyūhanāntaṃ kṛtvā vasanti
7.2.1.33	śvobhūte citim anyasminn ahani purīṣam anyasminn ahany ekādaśāyāṃ vikarṣaṇāntaṃ kṛtvā vasanti
7.2.1.34	śvobhūte sarve 'bhiṣicyante
7.2.1.35	pravṛte maitrāvaruṇāya dīkṣitadaṇḍān prayachanti
7.2.1.36	siddha upavasathaḥ
7.2.1.37	śvobhūte prāyaṇīyo 'tirātraḥ
7.2.1.38	siddham ā rājña upāvaharaṇāt
7.2.1.39	anyena vāsasā dvādaśaṃ bhāgam upāvaharati
7.2.1.40	siddham ā satanukaraṇāt
7.2.1.41	satanukṛtaṃ pañcadhā vyuduhya prāṇagrahair abhimṛśaty ayaṃ puro bhūr iti paryāyaiḥ pratidiśaṃ pañcamena madhye
7.2.1.42	prāyaṇīyodayanīyayor daśame cāhany aṃśvadābhyau prāṇagrahāś ca
7.2.1.43	siddham ā pravarāt
7.2.1.44	aṣṭāv idhmaśakalān ādāyāśrāvam ṛtupraiṣādibhir vṛṇīte yathāmnātaṃ hotāram agnir daivīnāṃ viśāṃ puraeteme sunvanto yajamānā manuṣyāṇām ity ūhena yajamānāḥ
7.2.1.45	siddham ā bhakṣaṇāt
7.2.1.46	gṛhapatir yajamānacamasaṃ bhakṣayati
7.2.1.47	siddham ā dakṣiṇākālāt
7.2.1.48	dākṣiṇau homau hutvedam ahaṃ māṃ kalyāṇyai kīrtyai svargāya lokāyāmṛtatvāya dakṣiṇaṃ dadāmīti dakṣiṇāpathena kṛṣṇājināni dhūnvanto 'harahar āvrajeyuḥ / prāsarpakaṃ ca dadyur hiraṇyaṃ vāso gavāṃ svād anyād ahīne sahasram
7.2.1.49	samadhā vibhajyānvahaṃ dadyuḥ
7.2.1.50	uttame 'hani viṣāṇāprāsanaṃ sakhyavisarjanaṃ ca
7.2.1.51	savanānteṣu vyutsarpanti
7.2.1.52	purastād yajñāyajñiyasya vasatīvarīr gṛhṇāti
7.2.1.53	siddham ā hāriyojanāt
7.2.1.54	atipreṣita agnīdhraḥ svasya dhiṣṇyasya paścāt sadyaḥsutyām indrāgnibhyāṃ prabravīmi mitrāvaruṇābhyāṃ viśvebhyo devebhyo brāhmaṇebhyaḥ somyebhyaḥ somapebhyo brahman vācaṃ yachety āvedayati
7.2.1.55	patnīsaṃyājāntāny ahāni saṃtiṣṭhante
7.2.1.56	tad anu vācaṃ yachanti
7.2.1.57	ayāś cāgne 'sīti sarvaprāyaścittaṃ hutvā samidha ādadhāti
7.2.1.58	idhmābarhiḥ saṃnahya parihṛtāsu vasatīvarīṣu vācaṃ visṛjante
7.2.2.1	anvahaṃ pṛṣṭhyaḥ ṣaḍahas tāyate
7.2.2.2	tasya sadyas trivṛd agniṣṭomo rathaṃtarasāmā
7.2.2.3	siddham ā bahiṣpavamānāt
7.2.2.4	prāyaṇīyodayanīyayor bahiḥ stuvate sadasītareṣu
7.2.2.5	mahendrasya rathaśabdena darbhābhyāṃ stotram upākaroti
7.2.2.6	sarvatra pṛṣṭhyaśilpeṣu darbhau
7.2.2.7	bahirvedi rathaṃ vartayati
7.2.2.8	aharahar yogavimokānvārambhānvārohāpsumatyāvahasaṃtānāś ca vasatīvarīr idhmābarhiḥ payasāṃ dohanam
7.2.2.9	śvaḥsutyām ata ūrdhvam āgnīdhram āvedayati
7.2.2.10	pañcadaśa ukthyo bṛhatsāmā
7.2.2.11	dundubhiśabdena stotram upākaroti yadi na stanayet
7.2.2.12	saptadaśa ukthyo vairūpasāmā
7.2.2.13	upavījanena stotram upākaroti
7.2.2.14	vidhir atigrāhyāṇāṃ yathā vājapeya
7.2.2.15	ekaviṃśaḥ ṣoḍaśī vairājasāmā
7.2.2.16	agna āyūṃṣi pavasa ity āgneyam atigrāhyaṃ gṛhṇāty agneś ca tvā brahmaṇaś ca tejasā juhomīti juhoty agna āyuḥkāreti bhakṣayataḥ
7.2.2.17	araṇībhyāṃ stotram upākaroti
7.2.2.18	avakām āstīryodgātur ūrāv agniṃ manthati
7.2.2.19	tam adhvaryur bhavataṃ naḥ samanasāv ity āhavanīye hutvā preddho agna iti virājābhijuhoti
7.2.2.20	triṇava ukthyaḥ śākvarasāmā
7.2.2.21	ojas tad asya titviṣa ity aindram atigrāhyaṃ gṛhṇātīndrasya ca tvā kṣatrasya caujasā juhomīti juhotīndraujaskāreti bhakṣayataḥ
7.2.2.22	adbhiḥ sāvakābhiḥ stotram upākaroti
7.2.2.23	saṃhrādayamānāsu stuvate
7.2.2.24	samāpte mārjālīye ninayanti
7.2.2.25	trayastriṃśa ukthyo raivatasāmā
7.2.2.26	adṛśrann asya ketava iti sauryam atigrāhyaṃ gṛhṇāti sūryasya ca tvauṣadhīnāṃ ca varcasā juhomīti juhoti sūrya bhrājaskāreti bhakṣayataḥ
7.2.2.27	svayam ṛtuyajuḥ ṣaṣṭham ahaḥ
7.2.2.28	praiṣeṇa yājyāṃ saṃdadhāti
7.2.2.29	ye3 yajāmahe 'śvinādhvaryū ādhvaryavād ṛtunā somaṃ pibatam / aśvinā pibataṃ madhu dīdyagnī śucivratā / ṛtunā yajñavāhasā / iti samūḍhe
7.2.2.30	arvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanam / pṛṅktaṃ havīṃṣi madhunā hi kaṃ gatam athā somaṃ pibataṃ vājinīvasū / iti vyūḍhe
7.2.2.31	agniṃ gṛhapatiṃ gārhapatyād iti samūḍhe
7.2.2.32	vyūḍhe 'nyā triṣṭub āmnātā
7.2.2.33	gavāṃ sāṃvāśanena stotram upākaroti
7.2.2.34	tṛtīyasavana ukthyeṣu śilpaṃ pratigaraḥ
7.2.2.35	vālakhilyān maitrāvaruṇo viharati
7.2.2.36	vṛṣākapiṃ brāhmaṇāchaṃsī śaṃsaty evayāmarutam achāvākaḥ
7.2.2.37	ṣaḍahe saṃsthite madhv aśnanti ghṛtaṃ vā
7.2.2.38	ukthyāś chandomās tāyante caturviṃśaś catuścatvāriṃśo 'ṣṭācatvāriṃśaḥ
7.2.3.1	caturviṃśo 'gniṣṭomo daśamam ahar avivākyam
7.2.3.2	tasminn apahatāya pratirūpaiḥ śabdaiḥ parihareyuḥ
7.2.3.3	tathā cen na śaknuyur brahmā gṛhapatir upadraṣṭāro vā vibrūyuḥ
7.2.3.4	yāv akṣarau vibrūyus tau hotre vedayeran
7.2.3.5	tām anuṣṭubhaṃ parokṣaṃ saṃpādayet
7.2.3.6	patnīsaṃyājānte prāñco 'bhyudetya / ayaṃ sahasramānavo dṛśaḥ kavīnāṃ matir jyotir vidharma / bradhnaḥ samīcīr uṣasaḥ samairayat / arepasaḥ sacetasaḥ svasare manyumantaś citā goḥ / ity āhavanīyam upatiṣṭhante
7.2.3.7	sadaḥ prasṛpyopaviśanti
7.2.3.8	havirdhānaṃ prapadyādhvaryur mānasaṃ grahaṃ gṛhṇāti
7.2.3.9	imāṃ pātraṃ kṛtvā vāyuṃ somam upayāmagṛhīto 'si prajāpataye tveti manasā grahaṇasādane stotropākaraṇaṃ ca
7.2.3.10	sārparājñīṣu parācīṣu stutvā hotāram īkṣate
7.2.3.11	tāsv adhvaryur manasā partigṛṇāti
7.2.3.12	adhvaryo brahma vadāvety āmantrayate
7.2.3.13	oṃ hotar ity adhvaryuḥ
7.2.3.14	vyavasāyaṃ caturhotṝn hotā vyācaṣṭe saha ṣaḍḍhotrā saptahotāram antataḥ
7.2.3.15	oṃ hotas tathā hotar iti pratigṛṇāti
7.2.3.16	pratigīrya caturhotṝn hotar ity uktvā prajāpatiṃ saptadaśaṃ vyācaṣṭe
7.2.3.17	adhvaryur hotā yeṣāṃ vādhvaryuḥ prajāpatiṃ saptadaśaṃ yajñe 'nvāyattaṃ vedakā ṛdhnuvanti vaite sattriṇaḥ
7.2.3.18	naiṣāṃ yajño vyathate prajāpatau yajñena pratitiṣṭhanti
7.2.3.19	o śrāvayety āmnātam
7.2.3.20	eṣa vai prajāpatiḥ saptadaśo yajñe 'nvāyattaḥ
7.2.3.21	yadyanuvākyāyā eti yadi yājyāyā ataśca devenaiti
7.2.3.22	naiṣāṃ yajño vyathate prajāpatau yajñena pratitiṣṭhanti
7.2.3.23	om adhvaryo tathādhvarya iti pratigṛṇāti
7.2.3.24	pratigīrya samāpte śastre grahādānaprabhṛti manasā kurvanty ā bhakṣaṇāt
7.2.3.25	samīkṣaṇam upahavaḥ
7.2.3.26	jagacchandasā bhakṣayanti
7.2.3.27	apidhāya sadas iha dhṛtir iha svadhṛtir itiprabhṛtibhir audumbarīm ārabhya vācaṃ yachanti
7.2.3.28	ādhivṛkṣasūryād ā vā nakṣatradarśanād anatikrāmantau dhiṣṇyān adhvaryū kṛṣṇājinam anvārabhete
7.2.3.29	samanvārabdhāḥ prāñco 'bhyudetya / yuvaṃ tam indrāparvatā puroyudhā yo naḥ pṛtanyād apa taṃtam id dhataṃ vajreṇa taṃtam iddhatam / dūre cattāya chantsad gahanaṃ yad inakṣat / asmākaṃ śatrūn pari śūra viśvato darmā darṣīṣṭa viśvataḥ / ity āgnīdhrīyam upatiṣṭhante
7.2.3.30	dvayoḥ samidha ādadhate varāṃś ca vṛṇate
7.2.3.31	udayanīyo 'tirātraḥ prāyaṇīyena vyākhyātaḥ
7.2.3.32	sa siddhaḥ saṃtiṣṭhate
7.2.3.33	vāpanakāle saśikhāni vāpayante
7.2.3.34	pṛthag udavasānīyā
7.2.4.1	dvādaśāhe grahāgrāṇi
7.2.4.2	aindravāyavāgraṃ prāyaṇīyodayanīyayor daśame cāhan
7.2.4.3	pūrvasmin pṛṣṭhyatryaha aindravāyavāgraṃ śukrāgram āgrāyaṇāgram
7.2.4.4	samūḍha uttarasmin pṛṣṭhyatryahe chandomeṣu ca tryanīkān abhyasyed atha vyūḍha āgrāyaṇāgram aindravāyavāgraṃ dve śukrāgre āgrāyaṇāgram aindravāyavāgram
7.2.4.5	upāṃśvabhiṣavo dvādaśa kṛtvo 'ṣṭau kṛtva ekādaśa kṛtvo 'tha chandomeṣv ekādaśa kṛtvo dvādaśa kṛtvo 'ṣṭau kṛtvaḥ
7.2.4.6	etena kapālayogā vyākhātā bhakṣamantrāś ca pavamānānumantraṇāni ca
7.2.4.7	mahaṃ indro ya ojaseti gāyatrī māhendrasya puro ṛg bhuvas tvam indreti chanomeṣu ca
7.2.4.8	paśukalpaḥ
7.2.4.9	vihṛtān ekādaśinān ālabhate
7.2.4.10	āgneyo 'ja udayanīye
7.2.4.11	sattrād udavasāya pṛṣṭhaśamanīyair agniṣṭomaiḥ sahasradakṣiṇair yajeran
7.2.4.12	dvādaśāhaprakṛtayaḥ sattrāhīnāḥ
7.2.4.13	gavāmayanāya māghīpakṣasya dvādaśyāṃ dīkṣeran
7.2.4.14	siddham ā prāyaṇīyātirātrāt
7.2.4.15	tasmād ūrdhvam ukthyaś caturviṃśaḥ prāyaṇīyaḥ
7.2.4.16	tato 'bhiplavaḥ ṣaḍaho jyotir agniṣṭomo gaur ukthya āyur ukthyo gaur ukthya āyur ukthyo jyotir agniṣṭomaḥ
7.2.4.17	taṃ catur abhyaset pṛṣṭhyaṃ ṣaḍaham upayanti sa māsaḥ
7.2.4.18	téna caturo māsān yanti
7.2.4.19	trayo 'bhiplavāḥ ṣaḍahāḥ pṛṣṭhyaḥ ṣaḍaho 'bhijittrayaḥ svarasāmāno 'gniṣṭomā ukthyā vā
7.2.4.20	teṣv anvahaṃ saṃtanoty atigrāhyān sarvatropayāmasādanaṃ ca
7.2.4.21	upayāmagṛhīto 'si prajāpataye tvā prajābhya iti gṛhṇāty eṣa te yoniḥ prajāpataye tvā prajābhya iti sādayati prajāpataye prajābhya iti juhoty antarikṣāya tvā vanaspataya iti gṛhṇāty eṣa te yonir antarikṣāya tvā vanaspataya iti sādayaty antarikṣāya vanaspataya iti juhoty adbhyas tvauṣadhībhya iti gṛhṇāty eṣa te yonir adbhyas tvauṣadhībhya iti sādayaty adbhya oṣadhībhya iti juhoti
7.2.4.22	asāv ādito dvyahaḥ sa māsaḥ
7.2.4.23	pūrvapakṣa ekasaṃbhāryaḥ
7.2.4.24	tasmād ūrdhvaṃ viṣuvān sadivākīrtyaḥ
7.2.5.1	ekaviṃśo 'gniṣṭomaḥ
7.2.5.2	udite prātaranuvākam upākaroti
7.2.5.3	tasminn atigrāhyān gṛhṇāti vṛttān saṃtanīn ud u tyaṃ jātavedasam iti sauryam āvṛttān saṃtanīn oṣadhībhyo 'dbhyo vanaspatibhyo 'ntarikṣāya prajābhyaḥ prajāpataye vācaspatim iti vaiśvakarmaṇam ayā viṣṭheti prājāpatyam
7.2.5.4	sauryo 'jaḥ śveta upālambhya upāṃśudevataḥ
7.2.5.5	yady astamite hāryo 'jo na syāt sūryo divo diviṣadbhyo viśvān muñcatv aṃhasaḥ sa naḥ parṣad ati dviṣa iti juhoti
7.2.5.6	uttarasmin pakṣasy āvṛttāḥ svarasāmāno 'bhiplavāś ca
7.2.5.7	ūrdhvaṃ viṣuvataḥ svarasāmānaḥ
7.2.5.8	teṣv āvṛttāḥ saṃtanayaḥ
7.2.5.9	teṣāṃ prathame sutrāmāṇam ity ādityam atigrāhyaṃ gṛhṇāti
7.2.5.10	śvobhūte vaiśvakarmaṇāntau vyatyāsam ā mahāvratād gṛhṇāti
7.2.5.11	viśvajicchilpaḥ sarvapṛṣṭho mādhyaṃdine pṛṣṭheṣu śilpāni
7.2.5.12	pṛṣṭhyaḥ ṣaḍahas trayastriṃśārambhaṇaḥ
7.2.5.13	trayo 'bhiplavāḥ ṣaḍahāḥ
7.2.5.14	pṛṣṭhyaḥ ṣaḍahas trayastriṃśārambhaṇaś catvāro 'bhiplavāḥ ṣaḍahāḥ sa māsaḥ
7.2.5.15	tena caturo māsān yanti
7.2.5.16	trayo 'bhiplavāḥ ṣaḍahā āyuś ca gauś ca dve ahanī dvādaśāhasya daśāhāni
7.2.5.17	ūrdhvaṃ viṣuvato 'ṣṭāviṃśatyaho mahāvrataṃ cātirātraś ca māsaḥ
7.2.5.18	iti dvisaṃbhāryam athaikasaṃbhāryam
7.2.5.19	pṛṣṭhyaḥ ṣaḍahas trayastriṃśārambhaṇaś catvāro 'bhiplavāḥ ṣaḍahāḥ sa māsaḥ
7.2.5.20	tena pañca māsān yanti
7.2.5.21	dvāv abhiplavau ṣaḍahāv āyuś ca gauś ca dve ahanī dvādaśāhasya daśāhāny ūrdhvaṃ viṣuvataś caturaho mahāvrataṃ cātirātraś ca māsaḥ
7.2.6.1	mahāvrataṃ pañcaviṃśo 'gniṣṭomaḥ
7.2.6.2	udite prātaranuvākam upākaroti
7.2.6.3	tasminn atigrāhyapātrāṇi prayunakty arkagrahāya pañca pūrvaṃ dakṣiṇam uttaram aparaṃ madhya ātmanīnaṃ / pṛṣṭhebhyo vṛttebhyaḥ saṃtanibhyaḥ sauryāyā vṛttebhyaḥ saṃtanibhya ādityavaiśvakarmaṇaprājāpatyebhyo vṛṣṭigrahāya mārttikaṃ catustanaṃ sārasvatāya ṣoḍaśaṃ pṛśniprāṇagrahebhyaḥ pañcadaśa vaiṣṇavaṃ dvātriṃśaṃ bārhaspatyaṃ trayastriṃśam
7.2.6.4	aṃśvadābhyau yathākālaṃ pṛśniprāṇagrahair abhimṛśati
7.2.6.5	vāyur asi prāṇo nāma svāhā tvā devāya savitre varco me dā āyur asi cakṣur nāma svāhā tvā devāya dhātre śrotraṃ me dā rūpam asi varṇo nāma svāhā tvā devāyendrāya kṣatraṃ me dāḥ śrutam asi satyaṃ nāma svāhā tvā devāya bṛhaspataye rāyaspoṣaṃ me dā bhūmir asi bhūtir nāma svāhā tvā devebhyaḥ pitṛbhyo 'pām oṣadhīnāṃ garbhaṃ me dā ṛtasya tvā vyomne gṛhṇāmy ṛtasya tvā vidharmaṇe gṛhṇāmy ṛtasya tvā jyotiṣe gṛhṇāmy ṛtasya tvā satyāya gṛhṇāmy ṛtasya tvā mātrāyai gṛhṇāmy ayaṃ puro bhūr iti pṛśniprāṇagrahān yathākālaṃ gṛhṇāti
7.2.6.6	indram id gāthina iti pūrvārdhād upayāmagṛhīto 'sīndrāya tvārkavata iti gṛhṇāty eṣa te yonir indrāya tvārkavata iti sādayaty abhi tvā śūra nonuma iti dakṣiṇārdhe tvām id dhi havāmaha ity uttarārdhe / imā nu kaṃ bhuvanā sīṣadhemendraś ca viśve ca devāḥ / yajñaṃ ca nas tanvaṃ ca prajāṃ cādityair indraḥ saha sīṣadhātu / iti paścārdhe / tad id āsa bhuvaneṣu jyeṣṭhaṃ yato jajña ugras tveṣanṛmṇaḥ / sadyo jajñāno ni riṇāti śatrūn anu yaṃ viśve madanty ūmāḥ / ity ātmanīne yathā prayuktam
7.2.6.7	itarāṃś catustane / kṣetrasya pate madhumantam ūrmiṃ dhenur iva payo asmāsu dhukṣva / madhuścutaṃ ghṛtam iva supūtam ṛtasya naḥ patayo mṛḍayantu / ity upayāmagṛhīto 'sy adityai tvā caturūdhnyā iti tṛtīyagrahaṃ mahīm ū ṣu mātaram iti dvitīyabhāgam idaṃ tṛtīyaṃ savanam iti saṃpūrayaty eṣa te yonir adityai tvā caturūdhnyā iti sādayati // pāvakā naḥ sarasvatīti sārasvataṃ vāyur asīti pṛśniprāṇagrahān idaṃ viṣṇur iti vaiṣṇavaṃ // bṛhaspatiḥ prathamaṃ jāyamāna iti bārhaspatyam
7.2.7.1	māhendrakāle śilpāni vyāyātayanti
7.2.7.2	upariṣady uktham
7.2.7.3	āsandy udgātuḥ preṅkho hotuḥ phalakam adhvaryoḥ kūrca itareṣām
7.2.7.4	vāṇaḥ śatatantir audumbarapātro mauñjībhis tantibhiḥ khādiradaṇḍo vīṇākṛtir vatsatvacāpihitaḥ
7.2.7.5	taṃ vetasaśākhayā samullikhyodgātre prayachan stotram upākaroti
7.2.7.6	taṃ yajamānāya prayachati
7.2.7.7	taṃ saṃvādayaty ā stotranidhanāt
7.2.7.8	sarvāṇi vīṇājātāni patnya upavādayanty ā kāṇḍavīṇābhyaḥ
7.2.7.9	dikṣu dundubhayo vadanti bhūmidundubhiḥ pañcamaḥ paścād āgnīdhrīyasya jānudaghno 'rdham antarvedi savanīyacarmaṇābhihito lāṅgūlavādinaḥ
7.2.7.10	aṣṭau dāsyaḥ kumbhinyo hatavasanā mārjālīyaṃ dvedve / gāva eva surabhayo gāvo guggulagandhayaḥ / gāvo ghṛtasya mātaras tā iha santu bhūyasīḥ / iti gāyantīdaṃ madhūkamadhv iti pādau nihatya pradakṣiṇaṃ parītaḥ / na vai gāvo maṅgīrasya gaṅgāyā udakaṃ papuḥ / papuḥ sarasvatyāṃ nadyāṃ tāḥ prācīr ujjigāhire / idaṃ madhv ity apare / yadā rāghārādyaṃ vadato grāmyamāṅgīradāsakau / kṣemair ṛdhyete grāmo vānaḍvāṃs tapyate vahan / idaṃ madhv ity apare / etā vayaṃ plavāmahe śamyāḥ pracaratām iha / nigīrya tubhyaṃ madhva ākarṣe kuṣṭho yathā / iti ninīya pratipariyanti
7.2.7.11	agreṇa mārjālīyaṃ śūdrāryau carma vyāyachete vāśaṃ śvetaṃ parimaṇḍalam ima udvāsīkāriṇa ime durbhūtam akrann iti bahirvedi śūdra ime 'rātsur ime sūdam akrann ity antarvedy āryaḥ / saṃjitya prasadasyādadhāti
7.2.7.12	dakṣiṇasyāṃ vediśroṇau pariśrite vṛṣalamithunau bhavato 'pagarābhigarau / pūrvo bahu vā ime 'smin sattre 'kuśalam acārṣur apīklojān apavamānān iti bahirvedy apagaro bahu vā ime 'smin sattre kuśalam acārṣuḥ pīklojān pavamānān ity antarvedy abhigaro pūrvaḥ
7.2.7.13	brahmacārī puṃścalī cānāryakarmann avakīrṇi duścaritaṃ nirākṛtam iti bahirvedi puṃścalī dhik tvā jāraṃ parasya janasya nirmārjani puruṣasyapuruṣasya śiśnapraṇejanīty antarvedi brahmacārī
7.2.7.14	uttaratas tīrthasyāpayānāyāvakāśaṃ kṛtvopariṣṭādgrīvaṃ vāśaṃ śvetaṃ carma vighnanti
7.2.7.15	yasyā rājabhaktis tasyās talpo rājaputro brāhmaṇo rājanyo vā
7.2.7.16	agreṇa yūpāvaṭaṃ saṃnahyati
7.2.7.17	saṃnaddhakavacaḥ pradakṣiṇaṃ vihāraṃ parītya trir āyamya tri rāvadhyati bhasadi madhye grīvāsu / prāṅ udyamya caturtham astā nivartayati
7.2.7.18	phalakam āruhya pratigṛhṇāti tve kratum api vṛñjanti viśva iti pūrvārdhād dvir yad ete trir bhavanty ūmā iti dakṣiṇārdhāt svādoḥ svādīyaḥ svādunā sṛjā sam ity uttarārdhād adaḥ su madhu madhunābhi yodhīr iti paścārdhāt
7.2.7.19	vṛṣṭigrahaṃ dadhigrahapātre 'vanayati
7.2.7.20	āditye māhendreṇa hute dyugrahaṇam ātmanīne 'vanayati
7.2.7.21	āhrīyamāṇān bhakṣān pratyavarohanti
7.2.7.22	mahas te bhakṣayāmi bhargas te bhakṣayāmi stomaṃ te bhakṣayāmi yaśas te bhakṣayāmy annādyaṃ te bhakṣayāmīty ātmani taṃ bhakṣayataḥ
7.2.7.23	vyākhyāto 'bhyastamite homaḥ
7.2.8.1	dvādaśāhikānām ukto grahakalpaḥ
7.2.8.2	aindravāyavāgraṃ śukrāgram ity abhiplave 'bhyasyed āvṛtte śukraprabhṛti / svarasāmnāṃ prathamottamayor āyuṣi caindravāyavāgraṃ śukrāgramato 'nyat
7.2.8.3	paśukl̥ptiḥ
7.2.8.4	ekādaśināḥ prāyaṇīyodayanīyayor aindrāgnau 'ntardhāv api vā kratupaśavaḥ sarvasminn aindrāgno vā
7.2.8.5	ṣaḍupālambhyā / bārhaspatyaḥ śitiprṣṭhas trayastriṃśe 'hani dyāvāpṛthivīyā dhenuś chandome tasyā vatso vāyave dvitīye vāce pṛśnis tṛtīye 'dityai vaśāvivākye vaiśvakarmaṇa ṛṣabhas trirūpa eta ubhayato mahāvrate
7.2.8.6	api vaikādaśinān vihṛtān abhyaset
7.2.8.7	aikaviṃśās tato 'tiriktāḥ paśavo vaiṣṇavo vāmana ekaviṃśe triṇava upālambhya upāṃśudevata āgneyo 'jaḥ
7.2.8.8	utsṛjyamānānāṃ gavāmayane dvādaśotsarjanāni
7.2.8.9	siddham ā trayastriṃśāt
7.2.8.10	trayastriṃśe 'hanīndrāya sāṃnāyyāya vatsān apākaroti
7.2.8.11	purā vasatīvarīṇāṃ pariharaṇād dohayati
7.2.8.12	parihṛtāsu vasatīvarīṣu dvyahe sutyām āhvayaty upodayaṃ śvaḥsutyām udite
7.2.8.13	vāgyatāḥ prājāpatyena saṃsthāpayanti
7.2.8.14	siddham ā sāmidhenībhyaḥ / sāmitūṣṇīkena caikakapālena sāmidhenīr anuvācayati
7.2.8.15	upāṃśudevatasya vapayā pracaryāgnaye vasumate prātar aṣṭākapālaṃ nirvapati
7.2.8.16	atapte prātardohe sāyaṃdoham ānīya samāsādya pracaraty uccaiḥ praiṣavadbhyām
7.2.8.17	āgnīdhrabhāgānte somapānaiś camasair dadhnas tṛtīyaṃ bhakṣayanti
7.2.8.18	indrāya marutvata ekādaśakapālaṃ madhyaṃdine samāsādya pracaraty uccaiḥ praiṣavadbhyām
7.2.8.19	āgnīdhrabhāgānte somapānaiś camasair dadhna itarārdhaṃ bhakṣayanti
7.2.8.20	viśvebhyo devebhyo dvādaśakapālam aparāhṇe samāsādya pracaraty uccaiḥ praiṣavadbhyām
7.2.8.21	āgnīdhrabhāgānte somapānaiś camasair dadhnaḥ śeṣaṃ bhakṣayanti
7.2.8.22	patnīsaṃyājānte saṃsthite śvaḥsutyām āhvayati
7.2.8.23	śvobhūte sotum evopakramante
7.2.8.24	teṣām etat prathamam utsarjanam
7.2.8.25	tataś catvāri māsimāsi prāgabhijitaḥ ṣaṣṭham ūrdhvaṃ viśvajitaḥ saptamaṃ tato 'ṣṭāviṃśatyahe tataś catvāri māsimāsi
7.2.8.26	tāni ced adhikāni syur amāvāsyāyāṃ dīkṣeran atha cet saṃpūraṇāni dvādaśyāṃ dvādaśyām
8.1.1	athānugrahān vyākhyāsyāmaḥ
8.1.2	sāyaṃhomamṃ vopodayaṃ juhuyāt prātarhomaṃ vopāstamayam
8.1.3	kālena kālaṃ nātikramed agnihotrasya darśapūrṇamāsayoś cāturmāsyaparvaṇāṃ paśubandhasyāgrāyaṇasya ca
8.1.4	varṣāsv abhrasaṃghāte yady anastamite juhuyāt punar astamite / yady avyuṣṭāyāṃ punar vyuṣṭāyām
8.1.5	na skanden na vyathata iti ha vijñāyate
8.1.6	ṛṣayo ha pra āsan prayogikā āsaṃs te 'rdhamāsāyārdhamāsāyāgnihotram ajuhavuḥ
8.1.7	tasmād yāyāvara āmayāvyārto vā so 'rdhamāsāyārdhamāsāyāgnihotraṃ juhoti
8.1.8	caturdaśa caturgṛhītāni sakṛd unnayaty ekā samit sakṛd dhomaḥ / so 'rdhamāsāya kalpate
8.1.9	homān srucy unnayet sruvapūrṇāṃś caturdaśa gārhapatyadakṣiṇāgnyos tathāparān
8.1.10	yathāśrutaṃ tathā mantrāhomau sabhyāvasathyayoḥ
8.1.11	etenaiva caturhomeṇa prātarhomo vyākhyātaḥ
8.1.12	ṣaṇmāsāhute 'gnihotre darśapūrṇamāsābhyām aniṣṭvāgrāyaṇena paśunā vāgnaye tantumate 'gnaye pathikṛte 'ṣṭākapālau nirupyāgrāyaṇaṃ kurvīta
8.1.13	saṃvatsarāhute 'gnihotre darśapūrṇamāsābhyām aniṣṭvāgrāyaṇena paśunāgnaye tantumate 'gnaye pathikṛte 'ṣṭākapālāv agnaye vaiśvānarāya dvādaśakapālaṃ nirupyāntaritān homāñ juhuyād api vā pūrṇāhutiṃ hutvā nādriyeta homān
8.1.14	agnihotraṃ darśapūrṇamāsau paśvāgrāyaṇam iti sarvam avāpnoti
8.1.15	āgrāyaṇaṃ kṛtvāhavanīye varaṃ dadyād gaur vāso vāśvasthāne vijñāyate
8.1.16	indriyeṇa vā eṣa vīryeṇa vyṛdhyate yasya pitā pitāmaḥ somaṃ na pibed iti
8.1.17	tasmād bhakṣāṇāṃ bhojyānāṃ mūlānāṃ phalānām api vā pūrṇapātraṃ dadyān na tv eva na yajeta
8.2.1	ājyaṃ nirvapati
8.2.2	tadalābhe tailaṃ pratinidhis tadalābhe dadhi payo vā tadalābhe yavapiṣṭāni taṇḍulapiṣṭāni vā
8.2.3	adbhiḥ saṃsṛjyājyārthān kurvīta
8.2.4	darbhāḥ paristaraṇe
8.2.5	teṣām alābhe parvavatībhiḥ kāṇḍavatībhir auṣadhībhiḥ staraṇārthān kurvīta kaṭasīraśūṣaśuṇṭhanalaparivāhamūtapavalvajavarjam
8.2.6	dviḥprādeśānīdhmakāṣṭhāni
8.2.7	araṇiś caturaṅgulotsedhā ṣaḍaṅgulavistārā caturviṃśatyaṅguladīrghā / mūlād aṣṭāṅgulam utsṛjya bhūyaś cānyat tryaṅgulaṃ devayonir iti khyātā tatra manthed dhutāśanam
8.2.8	aratnimātrāḥ paridhayaḥ śākhāpavitraṃ ca prādeśamātrāvalaṃ vipāṇitalacaturbhāgas tu kapālapramāṇam
8.2.9	tāny aṣṭau mṛdā saṃsṛjya gārhapatye prathayati
8.2.10	etenaivā trayastriṃśād ā trayastriṃśād dhrasīyohrasīyaḥ kapālapramāṇaṃ varṣīyovarṣīyaḥ pratyupakarṣaḥ syāt
8.2.11	sarvāṇi kapālāni prathayaty aśvaśaphamātram iti
8.2.12	yad uktaṃ tad avyaktam uccāvacā hy aśvā bhavanti
8.2.13	trihāyaṇasyaivāśvasya caturmuṣṭiḥ puroḍāśo bhavati dyāvāpṛthivīyo 'pi
8.2.14	evam evāvaśiṣṭaṃ piṣṭalepaṃ kurvanti
8.2.15	tṛtīyādheye nājyabhāgā ijyete iti gautamas tau na śaunasoma iti vātsyaḥ
8.2.16	kriyate / cakṣuṣī vā ete yajñasya yad ājyabhāgau
8.2.17	yad ājyabhāgāv antariyāc cakṣuṣī yajñasyāntariyād iti ha vijñāyate
8.3.1	yadi vatseṣv apākṛteṣu gā rājā caurā avāharerann āvidyeran pramīyeran vā kathaṃ sāṃnāyyasya pratīyād ity āhur ācāryāḥ
8.3.2	prāg ardharātrāt sāyaṃdoham ākāṅkṣet prāṅ madhyaṃdinād iti prātaḥ
8.3.3	tāsāṃ yady āgachet tāṃ trir vigrāhaṃ dohayed dvitīyāṃ dvir vigrāhaṃ tṛtīyāṃ trir vigrāham
8.3.4	yadi sarvā yathāmnātam
8.3.5	yadi naivāgachet kaṃ hana iti rājagṛhītāsu japed yāḥ senā iti cauragṛhītāsu vāg agregā iti naṣṭāsu yamagāthāḥ pramītāsu
8.3.6	evaṃ kṛte ced āgachet tūṣṇīṃ dugdhvā brāhmaṇebhyaḥ payo dadyāt
8.3.7	yat payo 'dhigachet trir vigrāhaṃ dohayet
8.3.8	anadhigate cet payasy aindraṃ pañcaśarāvam odanaṃ piṣṭayavāgūr vā dravyaṃ syāt
8.3.9	vijñāyate ha paśūnāṃ vā etat payo yad vrīhiyavāv iti / tasmād etaj juhvati
8.4.1	putre jāte 'śvatthasya śamīgarbhasyāraṇī āharati daśāṅgule dvādaśāṅgule vā
8.4.2	tābhyām agniṃ mathitvā tasya kumārasya jātakarma karoti
8.4.3	tasmin nāma kuryāt tasmiṃś cūḍāṃ kārayet tasminn evopanayet tasmin vratacaryāṃ kurvīta tasmin bhāryām udvahet
8.4.4	sa śālāgniḥ sa aupāsanīyaḥ pitur agnau vā saṃskāraḥ
8.4.5	ātmā vai putranāmāsīti darśanāt
8.4.6	taṃ brāhmaudanikaṃ kṛtvātraitam araṇyoḥ samāropayanti
8.4.7	samāropitaṃ punar manthanti
8.4.8	mathitvā tatrāparimitaiḥ kratubhir yajeta
8.5.1	pañcāgnikaṃ vyākhyāsyāmaḥ
8.5.2	sāyaṃprātarādhānavad agnipraṇayanaṃ śundhanasamindhanaparistaraṇaparyukṣaṇaṃ vyākhyātaṃ homaś ca
8.5.3	agne sabhya pariṣadya juṣasva svāheti sabhye juhoty agna āvasathya pariṣadya juṣasva svāhety āvasathye homaśeṣam
8.5.4	vyāhṛtibhir yathāmnātaṃ hutvota no 'hir budhnya iti sarvakāla āgrayaṇe ca sabhyāvasathyayor juhoti
8.5.5	praṇīte sabhyāvasathyau praṇayati / na kāmyāsu
8.5.6	vijñāyate ha pañca vā ete prāṇāpānasamānavyānodānās teṣāṃ vā ete dhṛtyai guptyai pañcāgnayaḥ praṇīyante
8.5.7	pāṅkto yajño / yāvān eva yajñas tam ālabdha
8.6.1	atha pramāyuko 'gnīn ādadhīta
8.6.2	nartu na nakṣatraṃ na joṣayituṃ na saṃbhārān ādriyeta
8.6.3	na sārparājñīr anvāha na gharmaśiraḥ prāha
8.6.4	brahmaudanaṃ na pacet
8.6.5	ko ha tad veda yac chvo bhaviṣyatīti saṃbhārārthe valmīkavapāṃ darbhāṃś ca nyupya mantrān āvartayet
8.6.6	vijñāyate ha pṛthivī śamistasyā eṣa garbho yad aśvatthaḥ
8.6.7	tasmād araṇī āhṛtya tābhyām agniṃ mathitvā bhūr iti gārhapatyam ādadhyād bhuva iti dakṣiṇāgniṃ svar ity āhavanīyaṃ bhūr bhuvaḥ svar iti sabhyāvasathyau
8.6.8	yadi prāk pūrṇāhuteḥ pramīyeta hutvā pūrṇāhutim āhitāgnividhinā dāhayeyur yady ūrdhvam āgneyīṃ saṃsthāpya yady ūrdhvam āgneyyā iṣṭisaṃsthaṃ kuryād amriyamāṇe cāta ūrdhvam aparimitaiḥ kratubhir yajeta
8.7.1	pravasantam eva samījyopādānam etān somārthān agnīn utpādya yajeta
8.7.2	iṣṭvā vāgnīnām utsargo na vā śrutiprāmāṇyāt
8.7.3	vīrahā vā eṣa devānāṃ yo 'gnim utsādayata iti / tasmān notsṛjet
8.7.4	pūrveṣv agniṣūttarān sahāraṇikān bhavataṃ naḥ samanasāv ity anuprahṛtyāgnaye 'gnimate 'ṣṭākapālaṃ nirvapet
8.8.1	agnihotrāṇy agnihotreṇaiva yajeta na somair na haviryajñaiḥ
8.8.2	tasyāgrāyaṇaṃ / gārhapatya odanaṃ śrapayitvāgrāyaṇadevatābhyo hutvā prāśnīyād api vā naveṣu gām utsṛjya tasyāḥ payasāgnihotraṃ juhuyāt
8.8.3	sā dakṣiṇā vatso vā prathamajaḥ
8.9.1	vasante veṇuyavānāṃ saumyaṃ caruṃ nirvapet
8.9.2	grāmyā vā anyā oṣadhaya āraṇyā anyāḥ
8.9.3	yady oṣadhayo na pacyerann api vā naveṣu gām utsṛjya tasyāḥ payasāgnihotraṃ juhuyāt
8.9.4	sā dakṣiṇā vatso vā prathamajaḥ
8.10.1	payasā juhoti yavāgvā vājyena vā dadhnā vā tilair vā taṇḍulairv ā puṣpair vādbhir vā māṃsena vā somena vā
8.10.2	dadhyājyatilataṇḍulapuṣpaphalasomānām adhiśrayaṇaṃ na syād abhighāraṇaṃ ca
8.10.3	nāsomayājinaḥ somaṃ juhuyāt phalair araṇyavāsināṃ badarakuvalakarkandhuvarjam
8.10.4	yadi sarvaṃ na vindec chundhanādi yathālābhaṃ kṛtvāhavanīye satye styaṃ juhomi svāhety evaṃ brūyān na tv eva na yajeta
8.11.1	pañcadaśadākṣāyaṇayajñena svargakāmo yajeta
8.11.2	tatrobhāv ijyākālau dve paurṇamāsyau dve cāmāvāsye
8.11.3	tatra yā pūrvā paurṇamāsī sānumatir yottarā sā rākā yā pūrvāmāvāsyā sā sinīvālī yottarā sā kuhūḥ
8.11.4	tāsv āgneyaḥ puroḍāśo 'gnīṣomīyo dvitīyaḥ pūrvāsyāṃ paurṇamāsyām aindrāgnī 'māvāsyāyām aindraṃ dadhy uttarasyāṃ paurṇamāsyāṃ maitrāvaruṇy āmikṣottarasyām amāvāsyāyām
8.11.5	indraṃ vo viśvatas pary ā te śuṣma iti dadhna ā no mitrāvaruṇā pra bāhavety āmikṣāṃ vaiśvadevaṃ ca vājinam
8.11.6	hiraṇyaṃ daksiṇā
8.12.1	atha yūpāvaṭasya vidhiṃ vyākhyāsyāmaḥ
8.12.2	sthūlaḥ kubjo bahulo vipulo vyāvṛttaḥ kuṭiskandhaḥ sṛkakubjo galulaḥ śuṣkāgro vallyāveṣṭitaḥ suṣiro lohito layajagdho ghuṇajagdho 'lpasāro 'mbusāra ity aniṣṭāḥ / dhanuḥprakāro 'nupūrvyā samo bahuśākho bahuparṇa iti praśastāḥ
8.12.3	eteṣām evānupūrvyāt pracārān vyākhyāsyāmaḥ
8.12.4	maraṇahṛdrogābādho varṣātyaya āgāraṃ dohenāsya naśyati
8.12.5	prajā yuvamaraṇikā bhavanti / kuṣṭho gaṇḍamālā śrāmayāvyaḥ
8.12.6	śrāddhakalpān iti pūrveṣūttareṣu pratiṣṭhākāmaṃ yogakṣemaṃ brahmavarcasaṃ svargagamanam ity uttareṣu sarveṣu vāpi svargagamanam
8.13.1	atha yūpasya chedane vakṣyāmaḥ
8.13.2	prāñcaṃ pātayet
8.13.3	yady ūrdhvam utpatet patny anyasmin manaḥ kariṣyatīti vidyād yadi mūle suṣira udarābādho yadi tale śiraso yady anuveṣṭitaḥ pārśvāv abādho yady agniṣṭhā vichidyeta pramāyuko yajamānaḥ syād yadi pṛṣṭhyā patnī yadi dakṣiṇā jyeṣṭhaḥ putro yady uttarānujyeṣṭho yadi dakṣiṇapūrvā brahmā yadi dakṣiṇāparodgātā yady uttarāparā hotā yady uttarapūrvādhvaryuḥ
8.13.4	yajamānam anāmnātaṃ vā juhuyāt trātāram iti kājavaṃ tvaṃ no agne sa tvaṃ no agna ity anāmnātam
8.13.5	yadi yūpāvaṭe khāyamāne 'sthibhasmatuṣakapālakeśā vā vidyerann idam ahaṃ yajñasya duriṣṭaṃ niṣkṛntāmīty utkare nivaped anyatra vā
8.13.6	nātisthūlaḥ kāryaḥ kṣudhaṃ prajānīyur no 'tyaṇur ubhayam evāntarā yajñena vai devā anukramiṣyāmaḥ
8.13.7	yajamānasyāṅguliparigraho raśanābandhane / śulbena tiryaṅ nimāya na śulbena tiryaṅ nimāya na śulbam aṅguliparvabhir mimīte
8.13.8	antābhyām aṅguliparvaṇi daśabhāgam adhastād raśanāratnyantare lakṣaṇasyāpacaya evam evopariṣṭād raśanāratnyantare lakṣaṇasyāpacayaḥ
8.13.9	kuṣṭhasaṃmitaṃ kharaṃ karoti
8.13.10	cātvālakarma vyākhyātam
8.13.11	yady avadāya punar uddhriyeta pramāyuko yajamānaḥ syāt
8.13.12	punar anyathāvasyan idaṃ japen mā yajñaṃ hiṃsiṣṭam iti
8.13.13	pañcabhāgoparā yūpā bhavanty uttarā ṣaḍ vā vibhajyanta ā dvādaśaratnes triratnir ity uttareṣām
8.14.1	alekho hotṛścamasa utsṛṣṭo brahmaṇaḥ smṛto 'vamṛṣṭa udgātṝṇāṃ pārśvāvamṛṣṭo yajamānasyaikalekho maitrāvaruṇasya dvilekho brāhmaṇāchaṃsinas trilekhaḥ potur mayūkho neṣṭur ajapādo 'chāvākasyābhrir āgnīdhrasya
8.15.1	atha sāvanasya paśor uddhṛtavapāvadānasya vibhāgaṃ vyākhyāsyāmaḥ
8.15.2	hanū sajihve prastotuḥ kaṇṭhaḥ kākud āgnīdhrasya śyenaṃ vakṣa udgātur dakṣiṇaṃ pārśvam adhvaryoḥ savyaṃ pratiprasthātur dakṣiṇa ūrur brahmaṇaḥ savyaḥ sadasyānām ubhau matasnau neṣṭur achāvākasya cauṣṭha enayoḥ sādhāraṇaḥ pādau gṛhapater avākskandhāś ca maṇikās tisraś ca kīkasā ardhaṃ vaikartaṃ ca hotus tisraś ca kīkasā ardhaṃ vaikartaṃ connetus tisraś ca kīkasā ardhaṃ vaikartaṃ ca śamituḥ
8.15.3	tac chamitā brāhmaṇāya dadyād yo 'brāhmaṇaḥ syāt
8.15.4	jāghanī patnyās tāṃ sā brāhmaṇāya dadyāt
8.15.5	śiraḥ subrahmaṇyasya / yac chvaḥsutyāṃ prāhāsyājinam
8.15.6	tā evaitāḥ ṣaṭtriṃśatam ekapadā yajñaṃ vahanti ṣaṭtriṃśadakṣarā bṛhatī bārhatāḥ paśavo bārhataḥ puruṣo ya evaṃ vidvān vibhajet
8.15.7	... yathaiva piśācāḥ saunikā vā...tādṛk
8.15.8	...dyavadāya vāyavyāyāmānuṣaḥ purovāca / tata idaṃ manuṣyā viduḥ
8.16.1	ṣaḍḍhotāgrahapāśukyārambhaṇīyādakṣiṇādānam iti parāṅgabhūtāsu nivartyeran
8.16.2	pṛṣṭhyābarhiḥ saṃnahyātithyabarhiḥ śulbaprabhṛtimantravat saṃnahyatīdhmaṃ ca tatparidhim
8.16.3	payasyā ced anūbandhyā savane svaruhomaḥ
8.16.4	avabhṛthād udetya yūpānudeśaḥ
8.16.5	tisraḥ payasyā ity eke
8.16.6	yaḥ kāmayeta sarvo me yajñaḥ syāt sarasā iti sa etās tisro vaśā ālabheta yajñasya sarvatvāyātho sarasatvāya maitrāvaruṇyai ca
8.16.7	uttarato gārhapatyasya pātrebhyaḥ saṃstīrya pātrāṇi prayunakti
8.16.8	sruksruvam ājyasthālīṃ dohapātrāṇi camasān saṃsādya prokṣya pātrāṇi dohaṃ dohayitvājyaṃ nirupya paryagniṃ kṛtvā sruksruvaṃ pramṛjyotpūya payasyām abhighāryodvāsyālaṃkṛtya paścād uttaravedyāḥ sādayati
8.16.9	ājyabhāgābhyāṃ pracarya payasyayānubandhyādevatā yajaty ājyena devikāḥ
8.16.10	iḍāntaṃ karma
8.17.1	athobhāyājikalpaṃ kāmalāyinaḥ samāmananti
8.17.2	vasante vaiśvadeveneṣṭvā grīṣme punar vaiśvadevena yajeta
8.17.3	varṣāsu varuṇapraghāsair iṣṭvā śaradi punar varuṇapraghāsair yajeta
8.17.4	hemante sākamedhair iṣṭvā śiśire punaḥ sākamedhair yajeta
8.17.5	tatrobhāv ijyākālau
8.17.6	śvobhūte śunāsīryaṃ sadyo vā
8.17.7	atha pariplavair yajeta / tasya haviṣām ekaikenāharaho yajeta
8.17.8	prasādyaskair yajeta
8.17.9	prakārāntare prātarāhutiṃ hutvā pūrvāhṇe vaiśvadevena yajeta madhyāhne varuṇapraghāsair aparāhṇe sākamedhaiḥ / śvobhūte śunāsīryaṃ sadyo vā
8.17.10	atha samastair yajeta
8.17.11	śvobhūte vaiśvadevaṃ śvobhūte varuṇapraghāsā dvyahaṃ sākamedhāḥ śvobhūte śunāsīryaṃ sadyo vāñjasā vā
8.17.12	eṣa yathā svargalokam eti yaḥ samastaiś cāturmāsyair yajeta
8.17.13	sa etair iṣṭyantaiḥ paśvantaiḥ somāntair vā yajeta
8.17.14	api vā varuṇapraghāsānte vaiśvānarapārjanyādīnāṃ ca viṃśatihaviṣām iṣṭiṃ nirvapati
8.17.15	tryambakapunaruktavarjaṃ samāno 'vabhṛthaḥ
8.17.16	pitṛyajñaś ca sākamedhikas tantrāvayavaḥ / sadyaḥ samāpnuyāt
8.18.1	vyākhyāto 'śvamedhaḥ puruṣamedhaś ca / sarvamedhaṃ vyākhyāsyāmaḥ
8.18.2	tasyāhargaṇas trīṇy āśvamedhikāni pañca pauruṣamedhikāni vājapeyo 'ptoryāmaḥ
8.18.3	yad ahar aptoryāmas tad ahaḥ sarvāṇi
8.18.4	sarvāṇāṃ vanaspatīnāṃ purastāt sviṣṭakṛto rasaṃ juhoty eṣa eva nirargalaḥ
8.18.5	dakṣiṇākāle sarvasvaṃ dadyāt
8.18.6	sakulyān āmantryātmany agnīn samāropayet
8.18.7	vijñāyate haitad vā agnidhānaṃ hastasya yat pāṇis tasmāt pāṇau samāropayet
8.18.8	vijñāyate ha yasya vā amuṣya diśi yady agnayas tām abhimukho japet
8.18.9	vijñāyate yatra vā etat kvaca yajamānaṃ santaṃ yajñasyāśīr gached iti śrutiḥ
8.18.10	tatra yāni sāṃsparśikāni na tāni kriyeran dharmapātrāṇi
8.18.11	devatā dravyam iti sāmānyasaṃnipāte 'kṣarasāmānyād viśeṣaḥ
8.19.1	athāhitāgneḥ pramītasya vidhiṃ vyākhyāsyāmaḥ
8.19.2	abhivānyānyasyā gor vatsena yā gaur duhyate sābhivānyā gauḥ
8.19.3	dugdham adhastāt srugdaṇḍe samidhaṃ dhārayamāṇo hṛtvā juhoti
8.19.4	yadi naktaṃ pramīyeta prātarāhutiṃ prapādyāparapakṣe pramīyetāgnihotradarśābhyāṃ pūrvapakṣaṃ saṃpādayet
8.19.5	yadi dakṣiṇāyane pramīyetāgnihotreṇa darśapūrṇamāsābhyām iṣṭvā śarīradāhād ahatena vāsasā paḍatodaśena prachādya prehi prehīti dakṣiṇapūrvasyāṃ diśi nāyayet
8.19.6	cakrīvatā vāhayec chiram agrato nayati
8.19.7	tasya vartmānunayanty agrato vihārān nāyayed yajñapātrāṇi paścād jñātayo 'nveyuḥ
8.19.8	paścāc catvāra ṛtvija uṣṇīṣiṇo 'hatāni vāsāṃsy apasavyam āvṛtya dakṣiṇapūrvasyāṃ diśy agniṃ praṇīyeṣṭiṃ kurvanti
8.19.9	somāya pitṛmate ṣaṭkapālaḥ puroḍāśa uttānāni kapālāni / tūṣṇīṃ tam anavekṣamāṇāḥ pracareyur yathā pitryāyām
8.19.10	lupyeta yājamānaṃ sapatnīkam āvir bhūyāsam uttaram iti ceḍāntā saṃtiṣṭhate
8.19.11	agreṇa gārhapatyam apareṇāhavanīyaṃ yajamānamātrīṃ karṣū khātvā tasyāṃ citiṃ cinvīta
8.19.12	kṛṣṇājinam āstīrya tilair avakīryātīrthena śarīraṃ prapādya cityām āropya tilair avakīryāsau svargāya lokāya svāheti manasā pūrṇāhutiṃ juhuyāt
8.19.13	chidreṣu hiraṇyaśakalān apyasyaty ṛce tveti dakṣiṇasmin karṇachidre ruce tveti savye bhāse tveti dakṣiṇasminn akṣichidre jyotiṣe tveti savye 'bhūd idam iti dakṣiṇasmin nāsikāchidre 'gner vaiśvānarasyeti savye 'gnis tejasety āsye
8.19.14	hiraṇyagarbha ity āsye juhuyād vyāhṛtibhiś ca
8.19.15	āsecanavanti pātrāṇi payasaḥ pūrayitvā dakṣiṇasminn aṃse juhūṃ sahaprastarāṃ sādayati savya upabhṛtam urasi dhruvāṃ mukhe 'gnihotrahavanīṃ nāsikayoḥ sruvau lalāṭe prāśitraharaṇaṃ śirasi kapālāny ājyadhānīṃ vedaṃ cāsye sahiraṇyaśakalaṃ puroḍāśaṃ kukṣyoḥ sāṃnāyyadhānyāv upasthe 'raṇī vakṣasi śamyāṃ pārśvayoḥ sphyopaveṣāv udara iḍāpātrīm ūrvor ulūkhalaṃ musalaṃ pādayoḥ śakaṭam antarorū itarāṇi yajñāṅgāni
8.19.16	agnicitiś ced ekaviṃśatim iṣṭakāḥ kṛṣṇāḥ samantād upadadhyād atha vā lohitāḥ
8.19.17	ajāṃ gāṃ vaikavarṇāṃ dakṣiṇāparasyāṃ diśi śavanirharaṇasya prathinā ghātayet
8.19.18	tasyā vapām utkhidya mukhaṃ prachādya tilair avakīryāṅgeṣv aṅgāny abhividadhāti dakṣiṇeṣu dakṣiṇāni savyeṣu savyāni śirasi śiraś carmaṇā prachādya
8.19.19	yadi tāṃ na ghātayed gārhapatye payaḥ śrapayitvā tasya santānam uddhṛtya mukhaṃ prachādya tilair avakīryolaparājībhis tisṛbhir ādīpayet
8.19.20	yadi gārhapatyāt prathamaḥ śarīraṃ prāpnuyād devalokaṃ gamiṣyatīti vidyād yadi dakṣiṇāgneḥ pitṛlokaṃ yady āhavanīyād brahmalokaṃ yadi yugapat sarvāṃl lokān gamiṣyatīti vidyāt
8.19.22	hiraṇyena śakalena parilikhet tāṃ hiraṇyalekhāṃ manasādhvaryus triḥ pariṣiñced yathā pitryāyām
8.19.23	tūṣṇīṃ pratiparītya pādato 'vasthāya namo mahimna iti pañcabhir upatiṣṭhate
8.20.1	anāhitāgneḥ pramītasya vidhiṃ vyākhyāsyāmaḥ
8.20.2	śālāgninā dahanaṃ nirmanthena vā
8.20.3	bālaś cet pramīyeta pṛthivī śarīram asīti manasā bhūmyāṃ śarīraṃ nikhaned araṇī ca / prāk cūḍākaraṇāt snātvā sadyaḥ śaucaṃ yajñādhyayanāni ca
8.20.4	vratopetaś cet pramīyeta vrataṃ visṛjya kāṣṭhānāṃ citiṃ saṃpūryāpasavyam ādāhaṃ kṛtvānapekṣamāṇāḥ pratyāyanti
8.20.5	sthirodakenopaspṛśya yatrauṣadhayo bahulā abhijāyante tatropaviśya yamagāthāṃ gāyanti
8.20.6	dūrvākāṇḍapravālānāṃ śamīvaṭāpāmārgapravālānāṃ mūrdhani kṛtvā gavāṃ pṛṣṭhato grāmaṃ praviśeyuḥ
8.20.7	goṣṭhadvāry akṣatam aśmānam agnim upaspṛśya praviśeyuḥ
8.20.8	bahirdvāri karṣū khātvāśmānaṃ pratiṣṭhāpya payo 'dbhiḥ saṃsṛjya pretasya nāmagotre gṛhītvātra piba snāyasveti ca brūyād yathākālaṃ ca piṇḍanidhānaṃ / dvādaśe 'hani śrāddhaṃ kurvīta
8.20.9	bahūn annavikārān upakalpayed ekasyaikān
8.20.10	uddiṣṭaṃ kuryān nāgnau kuryāt
8.20.11	abhiramyatām iti visargo māsimāsi niyataṃ brāhmaṇaṃ bhojayed ā sapiṇḍīkaraṇāt
8.21.1	deśāntarasthe prete saṃgrāmahate vā śarīram āhṛtya vidhinā dāhayet
8.21.2	yadi tan na vinded asthīny āhṛtya taiḥ puruṣākṛtiṃ kṛtvā madhusarpiṣābhyajya cityām āropya vidhinā dāhayet
8.21.3	yadi sarvaṃ na vinded iṣṭaṃ kṛtvā kakṣam ādīpayed yajñapātrāṇi ca
8.21.4	sarve jñātaya udakaṃ kurvanti / dauhitrān apy eke
8.21.5	savyakaniṣṭhikayā darbhāntarhitayāmuṣmai prayachāmīty udakānte 'ñjaliṃ ninayed ekam ekasyāṃ catuś caturthāṃ sapta saptamyāṃ daśa dásamyām
8.21.6	daśarātram āśaucavatāṃ guptāśanaṃ saṃcayanaṃ ca caturthyām
8.21.7	ayugmān brāhmaṇān bhojayet
8.21.8	daśādamavakāṃ śamīṃ vastrāvakṛtya ca haridraṃ kṣīrodakenāsthīny abhiṣicya savyakaniṣṭhikayā palāśavṛntena cāsthīni pattrapuṭe prasyati
8.21.9	dakṣiṇapūrvasyāṃ diśi karṣū khātvā vāg iti nivapet
8.21.10	dakṣiṇāṃ dadāti daśa dhenūr daśānaḍuho daśa vāsāṃsi daśa kāṃsyāni
8.21.11	prāṇāpānābhyāṃ vā ete vṛdhyante ye mṛtāya kurvanti
8.21.12	tasmāt saṃvatsaraṃ tapaś ca yogaśīlaḥ syāt ṣaṇmāsam ity eke
8.21.13	pitaraṃ bhrātaram upādhyāyaṃ vā yājayitvānulipyate
8.21.14	evaṃ kṛte ced āgached agnīn utpādyāyuṣyair iṣṭvāta ūrdhvam aparimitaiḥ kratubhir yajeta
8.22.1	aśītyardhaṃ śirasi dadyād grīvāyāṃ tu daśaiva tu / bāhvos tu śataṃ dadyād aṅgulīṣu daśaiva tu / urasi viṃśatiṃ dadyāt triṃśatiṃ jaghanodare / aṣṭārdhaṃ vṛṣaṇyor dadyād dvādaśārdhaṃ prajanane / ūrvos tu śataṃ dadyāt ṣaṣṭyardhaṃ jānujaṅghayoḥ / pādāṅgulīṣu daśaiva eṣa pretavidhiḥ smṛtaḥ
8.23.1	patyau prete 'nagnikāyāyājyā strīti śākalyaḥ
8.23.2	sā kathaṃ pañcabhāgaṃ paricaret paricaryayety āha mārukaḥ
8.23.3	yadi vicāritā suvratā syād adhvaryuḥ patnīm anubrūyād āvasathyam imaṃ paricaret
8.23.4	yadi vittā suvrateti citraseno vātsyāyana ācāryaḥ pretapatnyā vicāre
8.23.5	patitve prayuktā tadvratā tadduḥkhā tadācārā maladigdhaikaveṇī śucivāsā
8.23.6	notsaveṣu gachen nākāle snāyān na hṛṣyed ekakālam aśnīta paricarec chvaśrūṃ śvaśuraṃ gurum
8.23.7	sugandhasragvivarjitāvasathyaṃ paricaret pākayajñadharmeṇa
8.23.8	paurṇamāsyām amāvāsyāyām āgneyaḥ sthālīpākaḥ sāyaṃprātarhomaḥ / parvakāle cemā devatā yajeta somaṃ tvaṣṭāraṃ devānāṃ patnī rākāṃ sinīvālīm agniṃ gṛhapatim
8.23.9	ājyenaiva juhuyāt
8.23.10	sahāvad etau mithunau saṃbhavataḥ sahāgnīn ādhattaḥ saha prajāḥ prajanayataḥ
8.23.11	pūrvo yajamānasya loko 'paraḥ patnyāḥ
8.23.12	dakṣiṇārdhyā yasmāt proṣitasyāśaktivato patnī vrataṃ dhārayet tasmād ardhabhāginī bhavati
8.23.13	yājyāḥ striyo 'rdhabhāk patnī yajñe yajamānasya
8.23.14	yad āhavanīye juhoti tad iṣṭaṃ yajñaṃ yajamānasya gārhapatye hutaṃ patnyāḥ
8.23.15	samavāye ca saṃ patnī patyā sukṛteṣu gachatām iti
8.23.16	saha saṃbandhadarśanān mithunasya striyā vikṛtatvān mantrabrāhmaṇakalpeṣv evam eva darśayati śrutiḥ
8.23.17	tatraike mṛtāṃ patnīṃ śalāgninā dahanti nirmanthenānye sarvair agnibhir apare / tan na sūktam
8.23.18	yo dahed agnihotreṇa svena bhāryāṃ kathaṃcana / sa strī saṃpadyate tena bhāryā cāsya pumān bhavet
8.23.19	gārhapatyam upasamādhāya tasminn ukhām ādadhīta
8.23.20	taptāyāṃ kārpāsaṃ gośakṛccūrṇaṃ muñjāvalopaṃ śaṇaṃ śareṣikāḥ kramukaṃ sarpiḥ kṣipram agnijananyā vāpyaukhyam agnim avatārayet
8.23.21	yā te agne yogavatī priyā tanūḥ svarśokhārādvākhāta tayeda pātramārohati tasmai te namaḥ svāheti hutvaukhyena vidhinā dāhayet
8.23.22	atha yadi yajamānaḥ pūrvaṃ pramīyetādhānānupūrveṇa pañcadhāgnīn vihṛtyāvasathyaḥ patnyai pradeyaḥ
8.23.23	āvasathyaś cen na syād gārhapatyāt pañcabhāgaḥ pradeyaḥ
8.23.24	nāraṇī striyo hy evāpatyāḥ
8.23.25	tam agnim upasamādhāyāyaṃ no agnir varivas kṛṇotv iti bhūṣaṇāni niṣṭapeyuḥ
8.23.26	niṣṭapteṣu / viśvaṃ jātaṃ viśvaṃ janitraṃ vaiśvānaraṃ viśvakarman huvema / sabhyāvasathyau bahudhā nilīnau yoṣāgnayaḥ saṃbhavanti prātarkāḥ / svāheti juhoti
8.23.27	svayamanugate sarva āyanti
8.23.28	ojo 'si saho 'si balam asi bhrājo 'sīti svānisvāni bhūṣaṇāni punaragnikāle śālāgnau niṣṭapeyuḥ
8.23.29	yas tato 'bhisaṃkrāmet tam agnim upasamādhāya paricaret
8.23.30	mṛtāyāṃ yāmyaś caruḥ saumyo nairṛto vā
8.24.1	athātas trayodaśe divase tripakṣe saṃvatsare vṛddhau vā śrāddha ekodapātrasya sapiṇḍīkaraṇakalpaṃ vyākhyāsyāmaḥ
8.24.2	paścād agneḥ sameṣu darbheṣu catvāry udapātrāṇi prayunakti
8.24.3	tatraikaṃ pretīyaṃ pātraṃ trīṇi pitṛbhyaḥ
8.24.4	tat pretapātraṃ pitṛpātreṣv āsiñcati ye samānāḥ samanasa iti dvābhyām
8.24.5	evam eva piṇḍapitṛyajñena vidhir vyākhyātaḥ
8.25.1	athātaḥ saṃnyāsavidhiṃ vyākhyāsyāmaḥ
8.25.2	gṛhasthe prayogo 'patyam utpādya dṛṣṭvāpatye 'patyāni vā teṣāṃ vṛttiṃ kalpayitvā guṇavati putre kuṭumbam āveśyāthāsyāgniviniyogaḥ
8.25.3	agnaye pathikṛte 'ṣṭākapālam agnaye vaiśvānarāya dvādaśakapālaṃ nirvapet
8.25.4	vyākhyātaḥ prayogaḥ siddhaṃ nirvapaṇam
8.25.5	dakṣiṇākāle sarvasvaṃ dadyāt
8.25.6	sakulyān āmantryātmany agnīn samāropayet sakhā hy agnir vai sākṣī sukṛtasya duṣkṛtasyety ayam arthaḥ
8.25.7	ayaṃ te yonir ṛtviya ity āhavanīye gārhapatye dakṣiṇāgnau cātmānaṃ pratāpayet
8.25.8	sarvāṇi yajñapātrāṇy antarvedi puruṣākṛtiṃ kṛtvolaparajībhis tisṛbhir ādīpayet
8.25.9	adyātra trayyā vācā vadai
8.25.10	yo no agnir mayi gṛhṇāmīty āhavanīyād gārhapatyād dakṣiṇāgneś ca bhasmamuṣṭiṃ gṛhṇāti / yathāyaṃ bhasmamuṣṭir digbhya āhṛto digbhya eva gachaty evam
8.25.11	atha bhavety ante 'pividhyaty anapekṣamāṇo vrajati
8.25.12	yat sāyaṃ prāśnāti so 'sya sāyaṃhomo yat prātaḥ so 'sya prātarhomo yad darśe tad vā darśaṃ yat pūrṇamāse tat paurṇamāsyam
8.25.13	yan navasyāśnāti tenāsyāgrāyaṇam avāpnoti / yad vasante keśaśmaśru vāpayate so 'syāgniṣṭomaḥ
8.25.14	eṣa saṃnyāso 'raṇyaṃ vrajati mūlaphalabhakṣo 'tyantabhaikṣabhakṣo vā
8.25.15	ata ūrdhvam agnipraveśanaṃ vīrādhvānam anāśakaṃ vā vṛddhāśramaṃ vāgachati
8.25.16	na punar āgachati / yady āgachati vīrahā bhavati
8.26.1	athātas tīrthasaṃcārān vyākhyāsyāmaḥ
8.26.2	āhavanīyotkarāv antarā tīrthaṃ cātvālotkarāv antarā dvitīyaṃ cātvālāhavanīyāv antarā tṛtīyam āhavanīyaṃ srucaś cāntareṇa caturthaṃ dakṣiṇasmin paridhisaṃdhau pañcamam
8.26.3	āgneyaṃ prathamaṃ vāruṇaṃ dvitīyaṃ vāyavyaṃ tṛtīyam āśvinaṃ caturthaṃ vaiṣṇavaṃ pañcamam
8.26.4	eteṣām ānupūrvyā pracārān vyākhyāsyāmaḥ
8.26.5	āhavanīyotkarāv antarā pātrāṇāṃ patnīnāṃ kanyānām udakānām ājyānāṃ haviṣāṃ samidhāṃ saṃskārasamāharaṇadohanatīrtham
8.26.6	cātvālotkarāv anatarartvijāṃ praveśanaṃ yajamānasya ca sadasaś copagamanam
8.26.7	cātvālāhavanīyāv antarā jāghanīparikramaṇaṃ paśuparikramaṇaṃ vapāyā yūpasya cānvāhāram
8.26.8	āhavanīyaṃ srucaś cāntareṇādhvaryuyajamānayor dakṣiṇātikramaṇaṃ pratikramaṇam anuvyākhyātam
8.26.9	dakṣiṇasmin paridhisaṃdhāv āśrāvaṇapreṣaṇasvāhākāravaṣaṭkāranamaskārasamidāhutilokatīrtham
8.26.10	etāni vai pañca tīrthāni bhavanti
8.26.11	ye pañca saṃvatsarās tīrtheṣu pratiṣṭhitāḥ paṅktiriti vijñāyate
8.26.12	atīrthaprapannā ṛtvijaḥ purāyuṣaḥ pramāyukā bhavanti / tīrthaprapannāḥ sarvam āyur yanti
8.26.13	ya evaṃ vidvān pracaret sarve kāmā asya samṛdhyante
8.26.14	ato yad anyathā pracared ardham asya yajñasya varuṇapāśair badhyate / nāsya yajño devaṃgamo bhavati nāsya yajño devaṃgamo bhavatīti
9.1.1.1	atha rājasūyasūtraprārambhaḥ / rājā rājyakāmo rājasūyena yajeta
9.1.1.2	bhārgavo hotā
9.1.1.3	āśvayujyāmamāvāsyāyāṃ vā yajanīye 'hany agniṣṭomāya jyotiṣṭomāya dīkṣate
9.1.1.4	sa siddhaḥ saṃtiṣṭhate
9.1.1.5	śvobhūte 'numatyā aṣṭākapālaṃ nirvapati
9.1.1.6	siddham ādhivapanāt
9.1.1.7	prāgadhivapanāt śamyāśiṣṭaṃ dṛṣadā samaṃ kuryāt
9.1.1.8	ye pratyañcaḥ śamyām atiśīyante tan nairṛtam ekakapālam
9.1.1.9	tūṣṇīṃ dakṣiṇāgnau śrapayaty ānumataṃ gārhapatya / ubhau saha śṛtau kurvanti
9.1.1.10	siddham ā pracaraṇāt
9.1.1.11	ājyabhāgābhyāṃ pracarya vīhi svāhāhutiṃ juṣāṇa iti dakṣiṇāgnau juṣaṃ juhoti
9.1.1.12	dakṣiṇā paretya svakṛta iriṇa ekolmukaṃ nidhāya visraṃsikāyāḥ kāṇḍābhyāṃ juhoti juṣāṇā nirṛtir vetu svāheti juhoti
9.1.1.13	vāsaḥ kṛṣṇaṃ bhinnāntaṃ dakṣiṇā
9.1.1.14	svāhā namo ya idaṃ cakāreti gārhapatye hutvānumatena pracaranti
9.1.1.15	dakṣiṇākāle dhenur dakṣiṇā
9.1.1.16	siddham ā vedastaraṇāt
9.1.1.17	atha ya udañcaḥ śamyām atiśīyante tān udak paretya valmīkavapām uddhṛtyedam aham amuṣyāmuṣyāyaṇasya kṣetriyam avayaja ity uktvā juhotīdam aham amuṣyāmuṣyāyaṇasya kṣetriyam apidadhāmīti loṣṭenāpidadhāti
9.1.1.18	śvobhūta ādityebhyo bhuvadvadbhyo ghṛte carur itiprabhṛti yathāmnātam
9.1.1.19	śvobhūta āgrāyaṇo / vatsaḥ prathamajo dakṣiṇā
9.1.1.20	śvobhūte cāturmāsyāni paurṇamāsyām ārabhya saṃvatsare 'pavarjayet
9.1.1.21	śvobhūta indraturīyam āgneyo 'ṣṭākapālo vāruṇo yavamayaś carū raudro gāvīdhukaś carur aindraṃ dadhi / dhenur anaḍvāhī dakṣiṇā
9.1.1.22	apāṃ nyayanād apāmārgān āharanti / tān saktūn kṛtvā śvobhūte prāgudayād apāmārgeṇa pracaranti
9.1.1.23	dakṣiṇā paretya svakṛta iriṇa ekolmukaṃ nidhāya parṇamayena sruveṇa devasya tvā savituḥ prasava iti juhoti
9.1.1.24	hataṃ rakṣo 'vadhiṣma rakṣa ity anūpatiṣṭhate / varo dakṣiṇā
9.1.1.25	sāyaṃ pañcedhmīyān avanīya pañcadhā vyudūhyedhmān ādadhāti
9.1.1.26	ye devāḥ puraḥsada iti pūrvārdhe juhoti pradakṣiṇam uttarair anuparikrāmaṃ na pratiparikramya pañcamena madhye
9.1.1.27	idam ahaṃ rakṣo 'bhisamūhāmītiprabhṛtibhir āhavanīyaṃ samūhyāgnaye puraḥsade svāheti pūrvārdhe juhoti pradakṣiṇam uttarair anuparikrāmaṃ na pratiparikramya pañcamena madhye
9.1.1.28	rathaḥ pañcavāhī dakṣiṇā
9.1.1.29	amāvāsyāyāṃ niśi pañcedhmīyena yajeta yo rakṣobhyo bibhīyāt piśācebhyo vā
9.1.1.30	śvobhūte devikāpaṣṭhauhī dakṣiṇā
9.1.1.31	śvobhūte triṣaṃyuktam āgnāvaiṣṇava ekādaśakapāla aindrāvaiṣṇavaś carur vaiṣṇavas trikapālo vāmano dakṣiṇā
9.1.1.32	śvobhūta uttaraṃ somāpauṣṇa ekādaśakapāla aindrāpauṣṇaś caruḥ pauṣṇaś caruḥ / śyāmo dakṣiṇā
9.1.1.33	śvobhūte vaiśvānaraṃ vāruṇam agnaye vaiśvānarāya dvādaśakapāla iyān vāruṇo yavamayaś carur hiraṇyaṃ cāśvaś ca dakṣiṇā
9.1.1.34	śvobhūte bārhaspatyaś carur brahmaṇo gṛha itiprabhṛtayo ratninaḥ
9.1.1.35	ta iṣṭipariveṣaṃ dadyur yeṣāṃ gṛheṣv anvahaṃ yajeta
9.1.1.36	aṅguṣṭhaparvamātro nairṛtaś carur nakhanirbhinnānāṃ tūṣṇīṃ dakṣiṇāgnau śrapayati
9.1.1.37	dakṣiṇā paretya svakṛta iriṇa ekolmukaṃ nidhāya pradare vā nirṛtyai svāheti juhoti
9.1.1.38	ratnibhya ūrdhvaḥ punar aindra ekādaśakapālo rājño gṛha ṛṣabho dakṣiṇā
9.1.1.39	śvobhūte prayogāv indrāyāṃhomuca ekādaśakapālaṃ nirvaped indrāya sutrāmṇa ekādaśakapālam ṛṣabho dakṣiṇā
9.1.1.40	anvahaṃ yajeta
9.1.1.41	pārvaṇaḥ parvaṇi
9.1.1.42	traidhātavyayānyat sahasraṃ dakṣiṇā
9.1.2.1	maitrābārhaspatyam abhiṣecanīyasya dīkṣaṇīyāyām
9.1.2.2	svayaṃrugṇāyā aśvatthaśākhāyāḥ pātraṃ bhavati
9.1.2.3	purastāc chvetāṃ śvetavatsāṃ duhanti
9.1.2.4	tat svayaṃ mūrchati svayaṃ mathyate svayaṃvilīnam ājyaṃ bhavati
9.1.2.5	atha maitrābārhaspatyaṃ havir nirvapati
9.1.2.6	ardhaṃ barhiṣo lunāty ardhaṃ svayaṃlūnam ardham idhmasya karoty ardhaṃ svayaṃkṛtam ardhaṃ vedyāḥ karoty ardhaṃ svayaṃkṛtam
9.1.2.7	ye kṣodiṣṭhās taṇḍulās taṃ bārhaspatyaṃ caruṃ śṛtaṃ kurvanti
9.1.2.8	tatrājyam ādhāya svayaṃvilīnam āsicya sthaviṣṭhān āvapanti
9.1.2.9	ubhau samāhatya saha śṛtau kurvanti
9.1.2.10	siddham ā sādanāt
9.1.2.11	anuddhate maitram āsādayaty uddhate bārhaspatyam
9.1.2.12	siddham ā pracaraṇāt
9.1.2.13	maitreṇa pūrveṇa pracaranti
9.1.2.14	aśvo maitrasya dakṣiṇā śitipṛṣṭho bārhaspatyasya śvetā vā savatsobhayoḥ
9.1.2.15	dvādaśa dīkṣāḥ
9.1.2.16	siddham ā krayāt
9.1.2.17	saha somau krīṇanty abhiṣecanīyadeśe yathoddeśair vatsataraiḥ sāṇḍaiḥ
9.1.2.18	dāśapeyikaṃ brahmaṇo gṛhe nidadhāti
9.1.2.19	siddham āgniṣomīyāt
9.1.2.20	agnaye gṛhapataya āpatantānām ity aṣṭau devasuvāṃ havīṃṣy agnīṣomīyasya paśupuroḍāśam anunirvapati
9.1.2.21	yathā devikāhavirbhis tathā pracarati
9.1.2.22	siddham ā sviṣṭakṛtaḥ
9.1.2.23	prāk sviṣṭakṛtaḥ savitā tvā prasavānāṃ suvatām iti brahmaṇo hastam ālabhya yajamānam āśravayanti
9.1.2.24	amum iti nāma gṛhṇāty āmuṣyāyaṇam iti gotram amuṣyāḥ putram iti mātur amuṣyāṃ viśīti svārājyam āśāsate viśi mahate kṣatrāya mahate jānarājyāyeti sarvatrānuṣajati
9.1.2.25	siddha upavasathaḥ
9.1.2.26	śvobhūte 'bhiṣecanīyaḥ saptadaśa ukthyo bṛhatpṛṣṭhaḥ
9.1.2.27	siddham ā madhyaṃdinīyānāṃ nirvapaṇāt
9.1.2.28	madhyaṃdinīyān nirupya mārutam ekaviṃśatikapālaṃ nirvapati
9.1.2.29	siddham opadhānāt
9.1.2.30	śukrajyotiś ca citrajyotiś cetiprabhṛtibhir gaṇair ekaviṃśatiṃ kapālāny upadadhāti vaiśvadevīṃ ca payasīṃ tūṣṇīṃ saṃskaroti
9.1.2.31	siddham ā dakṣiṇākālāt
9.1.2.32	evam asaṃmitā dakṣiṇā dadāty ayutaṃ vā
9.1.2.33	marutvatīyaiḥ pracarya mārutena pracarati payasyā ca
9.1.2.34	devīr āpo apāṃ napād ity abhihavam apāṃ ca trīṇi gṛhṇāti
9.1.2.35	devīr āpo apāṃ napād iti sārasvatīnāṃ // rāṣṭradā stha rāṣṭram amuṣmai datteti sarvatrānuṣajati
9.1.2.36	vṛṣormir asīti pratīpasāriṇīnāṃ vṛṣaseno 'sīty anvīpasāriṇīnām apāṃ patir asīti nadād aprahāvarī stheti sthāvarāṇāṃ parivāhiṇī stheti vāhinīnām ojasvinī stheti yā uñśīya dhāveyur māndā stheti mandaṃ vahantīnāṃ vrajakṣita stheti kūpyānāṃ sūryavarcasa stha sūryatvacasa stheti yā ātapati varṣati yāś ca paridadṛśre marutām oja stheti hrādunīnāṃ vaśā stheti puṣpāṇāṃ śakvarī stheti gorulbyānāṃ viśvabhṛta stha janabhṛta iti dadhnaḥ ślakṣṇasyānādhṛṣṭāsīti ghṛtasyāpām oṣadhīnāṃ rasa iti madhunaḥ
9.1.2.37	devīr āpo madhumatīḥ saṃsṛjyadhvam iti vistṛte pātre saṃsṛjyottareṇa hotrīyaṃ parikramyānādhṛṣṭāḥ sīdateti paścāt potur dhiṣṇyasya sādayati
9.1.3.1	darbhayoḥ pratimucyānibhṛṣṭam asīti rukmam ādatte
9.1.3.2	śukrā vaḥ śukreṇa punāmīti rukmeṇotpunāti
9.1.3.3	svāhā rājasūyā iti rukmam anvavasṛjati
9.1.3.4	sadhamādo dyumnyā ūrjā ekā iti vyānayati pālāśāśvatthaudumbaranaiyagrodhaiḥ
9.1.3.5	rudra yat te giriparaṃ nāmeti śeṣam āgnīdhrīye juhoti
9.1.3.6	somā indro varuṇa iti yajamānaṃ vācayati
9.1.3.7	dadhi madhu śaṣpāṇy audumbare yajamānam āśayati
9.1.3.8	kṣatrasya yonir asīti tārpyeṇa dīkṣitavasanam abhidhatte // kṣatrasyolbam asīti pāṇḍaraṃ saṃśuddham
9.1.3.9	kṣatrasya nābhir asīty uṣṇīṣeṇa saṃnahyati
9.1.3.10	navanītena saṃdhāpya pañcāśatā dakṣiṇam akṣi cāṅkta ekapañcāśatā
9.1.3.11	apa upaspṛśyāvitto agnir gṛhapatir iti gārhapatyānte yajamānam āvedayaty eṣa te janate rājeti yajamānam āha // somo 'smākaṃ brāhmaṇānāṃ rājeti japati
9.1.3.12	indrasya vajro 'si vārtraghna ity adhijyaṃ dhanuḥ prayachati
9.1.3.13	śatrubādhanā stheti trīn vāṇavataḥ pradāya pāta prāñcaṃ pāta pratyañcam iti japati
9.1.3.14	mitro 'sīti dakṣiṇam upāvaharati varuṇo 'sīti savyaṃ saheṣubhiḥ
9.1.3.15	hiraṇyavarṇam uṣaso vyuṣṭā ity etābhir abhimantrayeta
9.1.3.16	samidham ā tiṣṭhetiprabhṛtibhir diśo 'nunikrāmati manasā na padābhyām
9.1.3.17	agreṇa sadaḥ somasya tviṣir asīti vyāghracarma viveṣṭya prāggrīvalomam āstṛṇāti
9.1.3.18	tad āruhya japati yajamānaḥ pratyastaṃ namuceḥ śira iti padā sīsaṃ paṇḍagāya pratyasyaty aveṣṭā dandaśūkā iti lohitāyasaṃ keśavāpāya
9.1.3.19	mṛtyoḥ pāhīti rājataṃ rukmam adhastāt pādayor upakarṣati sauvarṇaṃ rukmam
9.1.3.20	agnaye svāhā somāya svāheti ṣaṭ pārthāni juhoti
9.1.3.21	somasya tvā dyumneneti samayā sauvarṇam abhiṣiñcati pālāśena dakṣiṇato brahmāśvatthena paścād vaiśya audumbareṇottarato bhrātṛvyaḥ purastād yo janyo mitraṃ sa naiyagrodhena
9.1.3.22	pālāśe saṃpātān avanīyāgnīdhre sādayati
9.1.3.23	indrāya svāheti ṣaṭ pārthāni juhoti
9.1.3.24	indrasya yonir asīti viṣāṇām anumantrayate samāvavṛtrann adharāg udaktā ity abhiṣekam ūrdhvaṃ nābhes triḥ
9.1.3.25	indrasya vajro 'si vājasanir iti cātvālānte ratham upāvaharati mitrāvaruṇayos tvā praśāstroḥ praśiṣā yunajmīti yunakti
9.1.3.26	viṣṇoḥ kramo 'sīti cakre pādam ādadhāti sapatnahety ārohati
9.1.3.27	marutāṃ prasave jayeti yāntam anumantrayate
9.1.3.28	asāvi devaṃ goṛjīkam andho ny asminn indro januṣem uvāca / bodhāmasi tvā haryaśva yajñair bodhā na stomam andhaso madeṣu / ity aindryā triṣṭubhā brahmānveti
9.1.3.29	rājanyaṃ jināti / tasmai tām iṣum asyati
9.1.3.30	vrataṃ gṛhītvāptaṃ manaḥ sam indriyeṇety uktvā vartate
9.1.3.31	eṣa vajro vājasātamas tena nau putro vājaṃ sed iti patnyai dhanvāni prayachati
9.1.3.32	tāny añjalinā pratigṛhṇāti
9.1.3.33	mārutasya payasyāś ca samavadāyāniruktena sviṣṭakṛtā pracarya rukmān anumantrayata
9.1.4.1	iyad asīti rājataṃ sauvarṇaṃ sūtraṃ yuṅṅ asīti sauvarṇaṃ sūtram ūrg asīty audumbaraṃ haritasūtram
9.1.4.2	mitro 'sīti dakṣiṇam upāvaharati varuṇo 'sīti savyam
9.1.4.3	sahāyudhaṃ pratyañcaṃ kṛtvā pratihitāya prayachati
9.1.4.4	sad asi sam ahaṃ viśvair devair iti hastāv āmikṣām abhyavaharati
9.1.4.5	tatra te hiraṇye dadāty audumbaraṃ vābadhnīte
9.1.4.6	namo mātre pṛthivyā iti vārāhī upānahā abhyavarohati
9.1.4.7	paśūnāṃ manyur asi taveva me manyur bhūyād iti pratimuñcati
9.1.4.8	prati tyan nāma rājyam adhāyīti japati
9.1.4.9	syonāsi suṣadety uttarata āhavanīyasyāsandīm avasthāpayati syonām āsīda suṣadām āsīdety āsandīm ārohantam anumantrayate niṣasāda ghṛtavrata ity ārūḍham
9.1.4.10	agnaye svāhā somāya svāheti rathavimocanīnaṃ juhoti
9.1.4.11	haṃsaḥ śuciṣad iti saha sārathinā rathavāhane ratham ādadhāti
9.1.4.12	adhvaryave śataṃ datvāvarohati dāsyan vā
9.1.4.13	kṣayamāṇo hiraṇyakūrce hiraṇyakaśipuni cāsīnaḥ śaunaḥśepaṃ hotā vyācaste
9.1.4.14	adhvaryuḥ pratigṛṇāty adhvaryo brahma vadāmety āmantrayata oṃ hotar ity ṛkṣu tathā hotar iti gathām
9.1.4.15	samāpte śataṃ hotre dadāti sahasraṃ pratigaritre
9.1.4.16	madhyataḥkāriṇo yajamānaṃ paryupaviśanti pratihitaś codañco ratninaḥ senānīprabhṛtayo 'nye takṣarathakārābhyām
9.1.4.17	brahmaṃs tvaṃ me brahmāsīti yajamāno madhyataḥkāriṇām ekaikam āmantrayate
9.1.4.18	savitāsi satyasava iti brahmā pratyāha mitro 'si suśeva ity udgātendro 'si satyaujā iti hotā varuṇo 'si viśvaujā ity adhvaryuḥ
9.1.4.19	eṣa vajras tena me radhyeti sphyaṃ prayachati brahmā yajamānāya yajamānaḥ pratihitāya pratihitaḥ senānye senānīprabhṛtaya ākṣaṇivapāt
9.1.4.20	sphyenādhidevanaṃ kṛtvā kṛtasaṃpūtān sūdayan nivapati
9.1.4.21	tatra paṣṭhauhī prasuvati
9.1.4.22	tāṃ catvāro vidīvyante brāhmaṇo rājanyo vaiśyaḥ śūdraḥ
9.1.4.23	teṣāṃ yaḥ parājayate sa yajamānasya goṣu paṣṭhauhīm apisṛjati
9.1.4.24	tataś catuḥśatam akṣān avohyāhodbhinnaṃ rājña iti // diśo abhyabhūd ayam iti pañcākṣān yajamānāya prayachati
9.1.4.25	kṣetraṃ brahmaṇe dadāti / varaṃ vṛṇīte
9.1.4.26	maṅgalyānāmno hvayati suślokāḥ sumaṅgalāḥ satyarājāna iti
9.1.4.27	patnīloke pratihitasya mātaram upaspṛśya pratihitam anvārabhya prajāpate na tvad ity etayā gārhapatye nāmavyatiṣaṅgaṃ juhoti pālāśasaṃpātam
9.1.4.28	asā amuṣya putro 'muṣyāsau putra iti nāmanī vyatiṣajati
9.1.4.29	vayaṃ syāma patayo rayīṇām iti pratihitaṃ vācayati
9.1.4.30	mārutasya payasyāś ca samavādāyeḍām upahūya bhakṣayante
9.1.5.1	māhendreṇa pratipadya siddham āvabhṛthāt
9.1.5.2	vāsāṃsy abhiṣekapātrāṇi vārāhī ca prativeśam avabhṛthaṃ hareyuḥ
9.1.5.3	gāgulair avabhṛtham abhyavaiti
9.1.5.4	apāṃ naptre svāhety avabhṛthe 'psu juhod ūrjo naptre svāheti darbhastambe dvitīyam agnaye gṛhapataye svāheti gārhapatye
9.1.5.5	siddham ānūbandhyāyāḥ
9.1.5.6	sūtavaśānūbandhyāsūnayā catuṣpadyābhivikramayati
9.1.5.7	nīvārān paśupuroḍāśāya nirvapati
9.1.5.8	na keśaśmaśrū vāpayati
9.1.5.9	na dīkṣate daṇḍaṃ prayachati
9.1.5.10	sāvitreṇodavasyati gārhapatye yajamānāya dakṣiṇāgnau patnyai
9.1.5.11	saṃsṛpsu tadbhakṣau bhakṣayataḥ / sā vratāgnihotrayoḥ saṃtatiḥ
9.1.5.12	sāvitro 'ṣṭākapāla itiprabhṛtayo daśa saṃsṛpaḥ
9.1.5.13	tāsām āhavanīyasthāne gārhapatyaṃ nidhāya prācīnaṃ saṃsarpann anvahaṃ yajeta
9.1.5.14	yathā vaiṣṇavaṃ daśapeyāya prāgvaṃśe kuryāt
9.1.5.15	daśapeyāya dīkṣate / dvādaśapuṇḍarīkāṃ mālāṃ yajamānaḥ pratimuñcate / sāpsu dīkṣā
9.1.5.16	sadyaḥ sarvaṃ kurvanti / kṛṣṇājinamekhalāviṣāṇāstanugrahaṃ kuryād anyaddīkṣitaṃ na prayachati
9.1.5.17	prāyaṇīyasya haviṣkṛtā vācaṃ visṛjyābhyardhe rājānaṃ nivapati
9.1.5.18	prāyaṇīyaṃ saṃsthāpya purastāt krītasya vatsatarān apākaroti svajā asītiprabhṛtibhiḥ
9.1.5.19	siddham opasadbhyaḥ
9.1.5.20	tisra upasadaḥ
9.1.5.21	siddha upavasathaḥ
9.1.5.22	śvobhūte daśapeyāgniṣṭomo rathaṃtarapṛṣṭhaḥ
9.1.5.23	siddham ā bhakṣaṇāt
9.1.5.24	śataṃ brāhmaṇāḥ somān bhakṣayanti daśadaśaikaikaṃ camasam ā daśamān mātṛtaḥ pitṛtaś cānvākhyāya
9.1.5.25	na brāhmaṇanyaṅgo bhakṣayed dāsīputro nanv ācakṣīta kāmaṃ bhakṣayet
9.1.5.26	sahasratamīm atikālyāṃ rukmo hotur itiprabhṛti yathāmnātam apākaroti
9.1.5.27	ajaḥ subrahmaṇyasya vatsataryun netuḥ sāṇḍas trivatso grāvastuto dvādaśa paṣṭhauhīr garbhiṇīr brahmaṇaḥ
9.1.5.28	na prasarpakebhyo dadāti
9.1.5.29	anūbandhyāyai sahasram atikālyā ṛtvigbhyaḥ somapebhyo dadāti
9.1.5.30	vaśātirātraṃ karoti
9.1.5.31	na keśaśmaśrū vāpayati
9.1.5.32	diśām aveṣṭibhir udavasyati
9.1.5.33	āgneyo 'ṣṭākapāla itiprabhṛtīni pañca nirvapati
9.1.5.34	sāyaṃ paurṇamāsyāṃ purastāt prātaragnihotrāt prayugbhir yajata āgneyo 'ṣṭākapālaḥ saumyaś carur itiprabhṛtīni ṣaḍ dakṣiṇo rathavāhanavāho dakṣiṇā
9.1.5.35	śvobhūte paurṇamāsyeṣṭvottarāḥ prayuja upaiti sārasvataś caruḥ pauṣṇaś carur itiprabhṛtīni ṣaṭ savyo rathavāhanavāho dakṣiṇā
9.1.5.36	śvobhūte paśubandho māruto pṛśniḥ paṣṭhauhī garbhiṇī
9.1.5.37	śvobhūta uttara ādityājā malihā garbhiṇī
9.1.5.38	sāyaṃ somena pratipadya saṃvatsaram agnihotram eva juhoty ā deśāt paśubandhād dvyahedvyahe vā
9.1.5.39	yo dhīvyavasitaḥ satyasitaḥ sātyadūtahavirbhir yajate savitre prasavitra itiprabhṛtīni trīṇi
9.1.5.40	aśvaḥ śoṇakarṇo dakṣiṇā daṇḍa upānahau śuṣkadṛtiś ca
9.1.5.41	tebhyaḥ pradāya prativeśāya rājñe prahinoty abhyaṣikṣi rājābhūvam iti
9.1.5.42	paurṇamāsyāṃ keśavapanīyāya dīkṣate
9.1.5.43	amāvāsyāyāṃ yajanīye 'hany atirātraḥ kratur aṣoḍaśikaḥ sahasradakṣiṇaḥ
9.1.5.44	vapanakāla āsandyām āsīnaḥ / ye keśinaḥ prathame satram āsata yebhir idaṃ viśvaṃ bhuvanam ā virājati / tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade / iti nikhilaṃ keśaśmaśrū yajamāno vāpayate / prajñātam udavasānam
9.1.5.45	anantaram akṣair dīkṣate 'hīnāya
9.1.5.46	jyotir agniṣṭomaḥ pūrvo 'māvāsyāyāṃ yajanīye 'hany atirātraḥ / prajñātam udavasānam
9.1.5.47	anantaraṃ kṣatradhṛtaye dīkṣate
9.1.5.48	triṣṭomo 'gniṣṭomo rathantarapṛṣṭhaḥ / prajñātam udavasānam
9.1.5.49	anantaram iṣṭibhir yajeta devikābhir devasuvāṃ havirbhir aiṣṭikyā sautrāmaṇyā vaiśvānaravāruṇyā traidhātavyayā traidhātavyayā
9.2.1.1	puṇyanāmni devayajane rājāśvamedhena yajeta sarvān kāmān avarurutsamāno 'muṃ ca lokam abhijigīṣan
9.2.1.2	apadātīn ṛtvijaḥ samān āvahanti
9.2.1.3	phālgunyāṃ paurṇamāsyāṃ prājāpatyam ṛṣabhaṃ tūparaṃ sarvarūpam ālabheta
9.2.1.4	hutāyāṃ vapāyāṃ cātvāle mārjayitvā sarvā diśo rathā abhidhāvanti
9.2.1.5	rājāśvamedhena yajeta tam anujānīteti
9.2.1.6	sa siddhaḥ saṃtiṣṭhate
9.2.1.7	etam evālabheta sarvakāmaḥ
9.2.1.8	pūrvāṃ paurṇamāsīm upoṣyottarām upavaset
9.2.1.9	brahmaudanāyāstamayam anu vācaṃ yachanti
9.2.1.10	udite vaitasam idhmam upasamādhāya draṣṭre nama upadraṣṭre nama itiprabhṛtibhir ādityam upatiṣṭhate
9.2.1.11	hiraṇyagarbha iti dvādaśa pūrṇāhutīr juhoti
9.2.1.12	catuṣkeṣv apsu dakṣiṇāgnau brahmaudanaṃ śrapayati rukmān abhito 'dhastād rājatam upariṣṭāt sauvarṇam
9.2.1.13	paścād gārhapatyasya madhyātkāriṇaḥ prāśnanti
9.2.1.14	tebhyaḥ śatamānaṃ dadāti
9.2.1.15	mauñjīṃ darbhamayīṃ vā dvādaśāratniṃ trayodaśāratniṃ vābhidhānīṃ brahmaudanena nyudyemām agṛbhṇann iti raśanām ādatte
9.2.1.16	brahmann aśvaṃ bhantsyāmīti brahmāṇam āmantrayate
9.2.1.17	taṃ badhāna devebhya ity anujānāti
9.2.1.18	abhidhā asīti trihāyaṇam aśvam abhinidadhāti kṛṣṇaṃ piśaṅgam aruṇapiśaṅgaṃ vā somapaṃ somapayoḥ putram
9.2.1.19	pitur anujāyāḥ putram agrato nayanti / śvānaṃ caturakṣaṃ saidhrakeṇa musalena pauṃścaleyo 'nvaiti
9.2.1.20	apo 'bhyavanīyāśvaṃ purastāt pratyaṅmukham avasthāpayati
9.2.1.21	sarvais taiḥ sārdhaṃ catvāro 'dhvaryavaḥ
9.2.1.22	prajāpataye tvā juṣṭaṃ prokṣāmītiprabhṛtibhir ekaikāt prokṣati sarvebhyas tvā devebhya iti sarve sarvataḥ
9.2.1.23	saidhrakeṇa musalena pauṃścaleyaḥ śvānaṃ hanti
9.2.1.24	yo arvantaṃ jighāṃsatīti hanyamāne japati yajamānaḥ
9.2.1.25	dakṣiṇaṃ padaṃ pūrvam upodyamya paro martaḥ paraḥ śvety adhastāc chvānaṃ dakṣiṇāpaḥ plāvayati
9.2.1.26	utkrāmantam aśvam aiṣīkenodūhena vetasaśākhayābhyudūhanti
9.2.1.27	agnaye svāhā somāya svāhety anuvākena kṣarantam anumantrayate
9.2.1.28	idaṃ viṣṇuḥ pra tad viṣṇur divo viṣṇa iti triṣu padeṣu juhoti prodake
9.2.1.29	vibhūr mātrā prabhūḥ pitrety aśvam abhimantrayate
9.2.1.30	ādityānāṃ patvānvihīty utsṛjati
9.2.1.31	śatāya kavacināṃ talpyebhyo rājaputrebhyo devā āśāpālā ity aśvaṃ paridadāti
9.2.1.32	catuḥśatāḥ pālayanty anivartayantaḥ
9.2.2.1	upāṃśu sāvitrībhiḥ pracarati
9.2.2.2	savitre 'ṣṭākapālaṃ pūrvāhṇe nirvapet
9.2.2.3	hiṃkārāya svāhetiprabhṛtibhir ekatra pañcāśatam āhutīr juhoti
9.2.2.4	savitre prasavitra ekādaśakapālaṃ madhyaṃdine / savitre prasavitre dvādaśakapālam aparāhṇe
9.2.2.5	iha dhṛtir iha svadhṛtir itiprabhṛtibhiḥ prāk sviṣṭakṛtaś catasra āhutīr juhoti
9.2.2.6	saṃvatsaram iṣṭibhir yajetāhutīś ca juhuyāt
9.2.2.7	vīṇāgāthināv upagāyetām ity ayajathā ity apacathā ity adadā iti tisṛbhir divā brāhmaṇa ity ayudhyathā iti kalyāṇam akuruthā ity amuṃ saṃgrāmam ajayathā iti tisṛbhir naktaṃ rājanya iti
9.2.2.8	saṃnipāte nityāpūrvānāśācetaśaṃketāśvākhare nirvaped āśvinībhir dhānā mṛgākhare yadi nāgachet
9.2.2.9	vaḍavāpyaye 'pīṣṭir āmnātā
9.2.2.10	saṃvatsarād ūrdhvaṃ ṣahamati yajati
9.2.2.11	tasminn ukhām āchādanāntāṃ kurvanti
9.2.2.12	samāpte vīṇāgāthibhyāṃ śate dadāty anasi yukte cāśvarathau
9.2.2.13	vraje 'śvaṃ prarudhya damayanti
9.2.2.14	saptamyāṃ paśubandho 'ṣṭamyāṃ traidhātavyā dīkṣaṇīyā
9.2.2.15	siddham ādhītayajurbhyaḥ
9.2.2.16	kāya svāhā kasmai svāhetiprabhṛtīni trīṇi vaiśvadevyāny anvahaṃ saptamyāṃ pañcādhvarakāṇi hutvā ṣaḍ āgnikāni juhoty uttamāni ca vaiśvadevyāni
9.2.2.17	pūrṇāhutiprabhṛti siddham opasadbhyaḥ
9.2.2.18	ā brahman brāhmaṇa iti brahmā jātam ukhyam upatiṣṭhate
9.2.2.19	saṃvatsaraṃ dīkṣā dvādaśopasadaḥ
9.2.2.20	tristāvā vedis tathāgnir nottaravedī
9.2.2.21	rathavāhane havirdhāne
9.2.2.22	yūpān ekaviṃśatiṃ saṃminoti / naicudāravo 'gniṣṭha ekaviṃśatyaratniḥ pautudāravāv upasthāvānau ṣaṭ khādirāḥ ṣaṭ pālāśāḥ ṣaḍ bailvās trayo 'nye trayo 'nye / madhyame vāhani viṃśatiṃ saṃminoti
9.2.2.23	yathākālaṃ digbhyo vasatīvarīr gṛhītvā samānīya sādayaty evam uttarābhyām ukthyātirātrābhyām
9.2.2.24	anvahaṃ pṛṣṭhyān atigrāhyān gṛhṇāti
9.2.2.25	madhyame pṛṣṭhaśilpaṃ kuryāt
9.2.2.26	siddha upavasathaḥ
9.2.2.27	śvobhūte catuṣṭomo 'gniṣṭomo rathaṃtarapṛṣṭhaḥ
9.2.2.28	siddhaṃ patnīsaṃyājāntaṃ saṃtiṣṭhate
9.2.2.29	upatalpayor āsīnāv abhyastamite sruvābhyāṃ juhutaḥ
9.2.2.30	saktūn dhānā masūsyāni karambhāṃl lājān pṛthukān priyaṅgutaṇḍulān saṃsṛjyānnena juhoty agnaye svāhā somāya svāhetiprabhṛtibhir aikaśatāt
9.2.2.31	ekasmai svāhā dvābhyāṃ svāhety etenābhyāvartayan sarvarātraṃ juhoti yugbhir annam ayugbhir ājyaṃ vyuṣṭyai svāheti vyuṣṭāyāṃ svargāya svāhety abhudite
9.2.3.1	ekaviṃśa ukthyo madhyamāhaḥ
9.2.3.2	siddham ā pātraprayojanāt
9.2.3.3	antaryāmapātraṃ prayujya mahimnoḥ pātre prayunakti sauvarṇaṃ dakṣiṇaṃ rājatam uttaram
9.2.3.4	siddham ā grahaṇāt
9.2.3.5	antaryāmaṃ gṛhītvā mahimānau gṛhṇīte hiraṇyagarbho yaḥ prāṇata iti grahaṇasādane
9.2.3.6	siddham ā bahiṣpavamānāt
9.2.3.7	jyotir yajñasya pavate madhu priyaṃ pitā devānāṃ janitā vibhāvasuḥ / dadhāti ratnaṃ svadhayor apīcyaṃ maditamo matsara indriyo rasaḥ / ity aśvasya grīvāsu niṣkaṃ pratimuñcati
9.2.3.8	śyeno 'si gāyatraṃ chandaḥ suparṇo 'si triṣṭupchandaḥ sakhāsi gāyatraṃ chanda ity aśvasya pucham ārabhya pavamānaṃ sarpanti
9.2.3.9	uttarataḥ śatena tvā pravṛṇajmīty udgātāram āha tasyāpavaram ṛtvijo 'pavṛtāḥ
9.2.3.10	śatam udgātre dadāti
9.2.3.11	āstāvānte vaḍavām apasādhyāśvaṃ saṃkramayanti
9.2.3.12	uttarato niṣkeṇa tvā śatapareṇopahvayāma imāṃ devatām udgāyety udgātāram āha tasyopahvānam ṛtvija imāṃ devatām upahūtāḥ
9.2.3.13	śataṃ niṣkaṃ codgātre dadāti
9.2.3.14	ubhayaṃ kurvanty udgītham aśvasaṃkrandanaṃ ca
9.2.3.15	samāpte śatamānam udgātṛbhyaḥ prayachati
9.2.3.16	siddham opākaraṇāt
9.2.3.17	dvayānaikādaśinān upākaroti plakṣaśākhayetarān aśve paryaṅgyān avachādayanto yāmam indrāya svapasyāya vehad vaiṣṇavo vāmana iti yūpabhājo babhrur aruṇababhrur itiprabhṛtīn viśvebhyo devebhyaḥ pṛṣata ity antān
9.2.3.18	bahuśabde trīn pratīyāt tryavayo gāyatryā ity adhyardhahāyanān pañcāvayas triṣṭubhe pañcāvarān dityavāho jagatyai dvihāyanāṃs trivatsā anuṣṭubhe trihāyanāṃs turyavāha uṣṇihe caturhāyanān paṣṭhavāho virāja iti paṣṭhauhaḥ
9.2.3.19	yuñjanti bradhnam ity aruṇapiśaṅgaṃ yujyamānam anumantrayate yuñjanty asya kāmyety uttarau ketuṃ kṛṇvann aketava iti dhvajaṃ jīmūtasyeveti saṃnaddhakavacaṃ dhatte ... tīṣudhiṃ rathe tiṣṭhan nayati iti sārathiṃ tīvrān ghoṣān kṛṇvata ity aśvān vanaspate vīḍvaṅga iti tisṛbhī rathaṃ svādupaṃsada iti tisṛbhir janayataḥ suparṇaṃ vasta itīṣum ahir iva bhogair iti talam ājaṅghantīty aśvājanīm upaśvāsayeti dvābhyāṃ dundubhim
9.2.3.20	āmūr ajeti japati
9.2.3.21	prāg abhiprayāya pradakṣiṇam āvartayati
9.2.3.22	prayuktānām aruṇapiśaṅgam apo 'bhyavanīya yad vāto 'po aganīgann iti pratyānayati yathopākṛtam avasthitam
9.2.3.23	abhyañjanti vasavas tvāñjantv iti kāsāmbavena mahiṣī mukhādadhyā bāhvo rudrās tvāñjantv iti gaulgulavena vāvātā nabher ādityās tvāñjantv iti maustakṛtena parivṛktyā puchāt
9.2.3.24	trisāhasrān kācāṃl lomasv āvayanti bhūr iti mahiṣī sauvarṇān bhuva iti vāvātā rājatān svar iti parivṛktī śaṅkhamayān
9.2.3.25	lājī śācīty annahomaśeṣaṃ patnyo 'śvāyopakiranti
9.2.3.26	yatrādyāt tad iṣṭake prakiret
9.2.3.27	ājyaṃ homaśeṣam abhiṣekāya nidadhāti
9.2.3.28	hotā brahmā cānvagniṣṭham abhito 'nyo'nyaṃ pṛchataḥ kaḥ svid ekākī carati sūrya ekākī caratīti praśnaprativacanāt
9.2.4.1	siddham ā niyojanāt
9.2.4.2	yuñjanti bradhnam ity aruṇapiśaṅgam agniṣṭhe niyunakti tūparagomṛgau cāśvam abhito daśa paryaṅgyān avachādayanto yāmam indrāya svapasyāya vehad vaiṣṇavo vāmana iti yūpabhājo babhrur aruṇababhrur itiprabhṛtīn
9.2.4.3	vasantāya kapiñjalān itiprabhṛtaya āraṇyās teṣāṃ daśa pañcadaśina ekādaśa daśinaḥ
9.2.4.4	tān yūpāntareṣu trayodaśatrayodaśa vyatyāsaṃ / nāṅgiṣu pluṣimaśakān karaṇḍeṣu sarpān piñjareṣu mṛgavyāghrasiṃhān kumbheṣu makaramatsyamaṇḍūkāñjāleṣu pakṣiṇaḥ kārāsu hastinaḥ nauṣu caudakāni yathārtham itarān
9.2.4.5	siddham ā paryagnikaraṇāt
9.2.4.6	paryagnikṛtān utsṛjanti puruṣānye ca grāmyāṇām utsarjanadharmāṇaḥ
9.2.4.7	siddham ā prakramaṇāt
9.2.4.8	pauṣṇam ajam aśvasyāgrato nayanti
9.2.4.9	avasthitāyāśvāya darbham upāsyati vāso 'dhīvāso hiraṇyakaśipūni ca
9.2.4.10	galāpraveṣṭanena prājāpatyān saṃjñapayanti śāmūlenāśvam
9.2.4.11	prāṇāya svāhāpānāya svāhā vyānāya svāheti saṃjñapyamāne tisra āhutīr juhoti
9.2.4.12	amby ambika iti mahiṣīm abhyudānayati tūṣṇīm itare śataṃ sārdhaṃ patnyā
9.2.4.13	vihatya keśān udgrathya savyān dakṣiṇān ūrūn ghnānā gaṇānāṃ tvā gaṇapatiṃ havāmaha iti dakṣiṇapādam aśvaṃ pradakṣiṇaṃ triḥ pariyanty udgrathya dakṣiṇān keśān udakpādaṃ savyān ūrūn ghnānāḥ prasavyaṃ triḥ pariyanti
9.2.4.14	vaso mameti pādāny aghrati pariśrite
9.2.4.15	avākśirasam uttānam āham ajāni garbhadham iti patny aśvam abhimedhati
9.2.4.16	dadhikrāvṇo akāriṣam ity ucchritāyāṃ sarve japanti
9.2.4.17	pratyakśirasaḥ sūcībhiḥ patnyo 'sipathān kalpayanti gāyatrī triṣṭub iti dvābhyāṃ mahiṣī sauvarṇībhir ā hanubhyāṃ bhṛdayāt kroḍād uttarābhyāṃ vāvātā rājatībhir ā puchāt
9.2.4.18	nāśvasya vapā / candra iti meda ācakṣate tataś coddharanti
9.2.4.19	uttarato 'śvasya candraṃ śrapayati
9.2.4.20	ekas tvaṣṭur aśvasyā viśastā dvā yantārā bhavatas tathā ṛtuḥ / yā te gātrāṇām ṛtuthā kṛṇomi tātā piṇḍānāṃ pra juhomy agnau / svāhety āhavanīye trīñ śṛtapaiṇḍān ādadhāti
9.2.4.21	uttarato 'śvasya vaitase kaṭe 'vadāyātikramyetarayor avadyati
9.2.4.22	abhito vapāṃ mahimānau juhoti svāhā devebhya iti purastāt sauvarṇena viśvebhyo devebhyaḥ svāhety upariṣṭād rājatena
9.2.4.23	prajāpataya ity upāṃśu hayasya chāgasyosrasya candravapānāṃ medaso 'nubrūhīty anuvācayati
9.2.4.24	āśrāvya prajāpataya ity upāṃśu hayasya chāgasyosrasya candravapānāṃ medasaḥ preṣyeti pracarati
9.2.4.25	yathāvadānaṃ samavadāyottareṣāṃ paśūnāṃ viśvebhyo devebhyaḥ chāgānāṃ meṣāṇām usrāṇāṃ vapānāṃ medaso 'nubrūhīty anuvācayati
9.2.4.26	āśrāvya viśvebhyo devebhyaḥ chāgānāṃ meṣāṇām usrāṇāṃ vapānāṃ medasaḥ preṣyeti pracarati
9.2.4.27	sūkaravikartaṃ prajāpatyaṃ viśasanti
9.2.4.28	uttarato 'śvasya śoṇitaṃ śrapayati / śoṇite tejanīty ācakṣate
9.2.4.29	avadānāny avadāyāvadānaśaḥ prājāpatyāñ śrapayanti
9.2.4.30	śūlyam aśvasya kuryāt
9.2.5.1	siddham ā dakṣiṇākālāt
9.2.5.2	kāmaprāptā dakṣiṇā dadāti yadi kāmam āvayet
9.2.5.3	yat prācyāṃ diśy abrāhmaṇānāṃ vittaṃ syāt tad adhvaryave dadyāt kṣetradvipadavarjaṃ yad dakṣiṇasyāṃ tad brahmaṇe yat pratīcyāṃ tad dhotre yad udīcyāṃ tad udgātre
9.2.5.4	māhendraṃ gṛhītvā stotram upākaroti
9.2.5.5	agna āyūṃṣi pavasa iti saptānāṃ prathamās tāḥ purastād abhiṣekasya kuryāt prajāpatiś carati garbhe antar iti saptānāṃ prathamās tāḥ purastāt prāṇabhṛta upariṣṭād apānabhṛtaḥ
9.2.5.6	siṃhacarmaṇy abhiṣicyate
9.2.5.7	ṛṣabhacarmopariṣṭād dhriyate
9.2.5.8	sahasraśṛṅgo vṛṣabho jātavedā iti sauvarṇaṃ rukmam upariṣṭād dhārayan saṃpātenābhiṣiñcati prajāpatiṃ pārameṣṭhyāyeti yathākāmam
9.2.5.9	samiddho añjan kṛdaraṃ matīnām ity āprībhir hastaṃ gṛhṇāti
9.2.5.10	vi rakṣo vi mṛdho jahi vi vṛtrasya hanū ruja / vi manyum indra vṛtrahann amitrasya śiro jahi / iti mukhaṃ vimṛṣṭe
9.2.5.11	jāgatān viṣṇukramān krāmati
9.2.5.12	māsanāmāni juhoti
9.2.5.13	uttarato 'śvasya vaitase kaṭe 'vadyati
9.2.5.14	gomṛgakaṇṭhena tejanyāṃ sviṣṭakṛto vaṣaṭkāro juhoti
9.2.5.15	aśvaśaphena patnīsaṃyājayaty ayasmayena varuṇāvabhṛtheṣṭau
9.2.5.16	vaitase kaṭe prājāpatyān saṃcinoti prāñcāv aśvatūparau pratyañcaṃ gomṛgam
9.2.5.17	vaṣaṭkṛte rājaputrāś catvāra ādadhaty āhavanīye
9.2.5.18	pratyāhutyājyaṃ gṛhītvā śādaṃ dadbhiḥ svāhā yasyāraṇye 'dhītenānuvākena
9.2.5.19	mā no mitro varuṇa ity aśvastomīyāḥ ṣoḍaśāhutīr juhoti
9.2.5.20	siddha upavasathaḥ
9.2.5.21	śvobhūte sarvastomo 'tirātraḥ
9.2.5.22	siddham opākaraṇāt
9.2.5.23	gavyān aikādaśinān upākaroti
9.2.5.24	siddham āvabhṛthāt
9.2.5.25	durmagadasyāsyadaghna udake 'vasthitasya jumbakāya svāheti mūrdhani tisra āhutīrjuhoti mṛtyave svāhety apsu brahmahatyāyai svāheti dvitīyām
9.2.5.26	tarati mṛtyuṃ tarati pāpmānaṃ tarati brahmahatyāṃ yo 'śvamedhena yajate yaś caivaṃ veda
9.2.5.27	yāvanto 'śvasya hūyamānasya gandham avajighranti sarve te puṇyalokā bhavanti
9.2.5.28	siddham ānūbandhyāyāḥ
9.2.5.29	nava saurīḥ śvetā anūbandhyās tāsāṃ vapāsu hūyamānāsu prativātaṃ tiṣṭheran mucyante pāpakṛtaḥ
9.2.5.30	tāsāṃ paśupuroḍāśam anv aṃhomuca iti daśahaviṣā mṛgāreṣṭiṃ nirvapati
9.2.5.31	sarvapṛṣṭhayā bhūtikāmo yajetābhiśasyamāno vā / bibhyan mṛgāreṣṭyāmayāvī vā
9.2.5.32	udagudavasāyātraitān kālābhrūnajān anupūrvaṃ vai triśākhe niyojaned āgneyaṃ madhyama aindraṃ dakṣiṇa āśvinam uttare
9.2.5.33	siddhaḥ paśubandhaḥ
9.2.5.34	dvādaśa brahmaudanān paktvā madhyataḥkāribhyo dadyāt tebhyo dvādaśa ca dhenūḥ
9.2.5.35	api vā devikābhir iṣṭvā mṛgāreṣṭyā yajeta yajeta
9.3.1.1	āmnātaṃ vidhānam ekāhānām
9.3.1.2	sāgnayaḥ sarve 'nyatṣoḍaśitīvrasuccāturmāsyebhyo yeṣām anāgnikyo dīkṣā upasadaḥ
9.3.1.3	kāmo yeṣu prajā paśavaḥ prajātir vā pravargyās teṣu prākṛtaśvokthaḥ
9.3.1.4	rathaṃtare rathaṃtaravarṇe vaindravāyavāgraṃ bṛhati bṛhadvarṇe vā śukrāgraṃ vāmadevye vāmadevyavarṇe vāgrāyaṇāgram
9.3.1.5	sahasradakṣiṇe pṛṣṭhyān atigrāhyān gṛhṇāti
9.3.1.6	anūbandhyā maitrāvaruṇī vaiśvadevī bārhaspatyā / tāsāṃ parisaṃkhyā yathāṃśvadābhyayor vājapeye
9.3.1.7	sahasradakṣiṇena yakṣyamāṇa iṣṭvā ca traidhātavyayā yajeta
9.3.1.8	nārthāni dhenur hiraṇyaṃ ca dakṣiṇā
9.3.1.9	nādeśe tv agniṣṭomasaṃsthā
9.3.1.10	rathaṃtarapṛṣṭhā indrasya trikadrukāḥ
9.3.1.11	jyotiṣṭomena svargakāmo yajetemaṃ ca lokam abhijigīṣan
9.3.1.12	agniṣṭoma ukthaḥ / sarvapaśukāmo yajetāntarikṣalokam abhijigīṣan
9.3.1.13	āyuṣṭoma ukthyaḥ / sarvakāmo yajetāmuṃ ca lokam abhijigīṣan
9.3.1.14	indrasyābhijid anabhijitasyābhijitim abhijigīṣan yajetobhayasāmā rathaṃtarapṛṣṭhaḥ
9.3.1.15	indrasya viśvajit sarvapṛṣṭho viśvam abhijigīṣan yajeta
9.3.1.16	anudiśya dīkṣate
9.3.1.17	purā prātaranuvākād yajamānaḥ sauvarṇīṃ śatamānīṃ dvādaśapuṇḍarīkāṃ mālāṃ pratimuñcate
9.3.1.18	pṛṣṭhyān atigrāhyān gṛhṇāti
9.3.1.19	tān anupṛṣṭhaṃ juhoti kriyante ca pṛṣṭhyaśilpāni
9.3.1.20	dakṣiṇākāle sarvavedasaṃ mālāṃ ca dadāti
9.3.1.21	vairājaṃ hotṛsāma bṛhadvarṇam
9.3.1.22	avabhṛthād udetya sakarṇapuchāṃ sarvakalāṃ rohiṇīṃ vatsatvacam āchādayate
9.3.1.23	saṃsthāpyodavasānīyām uṣṇīṣy adhaḥśayo 'mṛtpātram ubhayatastīkṣṇām abhrim audumbarīm ādāya khanitrajīvana audumbare tisro rātrīr vasati
9.3.1.24	śatam āśire duhanti
9.3.1.25	ubhayasāmāno bṛhatpṛṣṭhāḥ
9.3.2.1	ṣaṭ sādyaskrāḥ
9.3.2.2	teṣām ādityānāṃ trivṛt prathamo bhrātṛvyavān svargakāmaḥ paśukāmo yajeta
9.3.2.3	mahārātre kṣīradṛtīn aśvaratheṣv ādhāyartvijaḥ samānayanti / ... yujodgātāraṃ paścād dvikrośād dviyujā hotāraṃ dakṣiṇataḥ krośāt sthūriṇā brahmāṇam
9.3.2.4	dṛtinavanītam ājyam
9.3.2.5	urvarā vediḥ
9.3.2.6	udite dīkṣayanti
9.3.2.7	sadyaḥ sarvaṃ kurvanti
9.3.2.8	sāṇḍas trivatsaḥ somakrayaṇaḥ
9.3.2.9	upasatsu tristhāne saṃmīlya pracaranti
9.3.2.10	cātvāladeśe lāṅgaleṣāṃ khalevālīṃ nihatya yavān kṛṣanti / teṣām uttaravediṃ dhiṣṇyāṃś ca nivapanti
9.3.2.11	āvṛtya khalevālīṃ prokṣaṇaprabhṛti yūpaṃ kurvanti / yavakalāpi caṣālam
9.3.2.12	agnīṣomīyakāle 'gnīṣomīyena paśupuroḍāśena pracarya vasatīvarīr gṛhṇāti
9.3.2.13	savanīyakāle yūpaṃ saṃmitya paśūn upākaroty agnīṣomīyaṃ savanīyam anūbandhyām
9.3.2.14	dakṣiṇākāle 'śvaṃ śvetaṃ rukyapratimuktam āṅgirasāyodgātre dadyāt
9.3.2.15	anūbandhyākāle maitrāvaruṇa ekakapālaḥ payasyā vā
9.3.2.16	saṃvatsaraṃ nāñjīta nābhyañjīta nopariṣṭātpādau prakṣālayeta
9.3.2.17	etasyaivaikaviṃśam agniṣṭomasāma kṛtvā brahmavarcasakāmo yajeta
9.3.2.18	aṅgirasām anukrīrya ānujāvaro hīna iva syāt sa etena yajeta
9.3.2.19	strīgauḥ somakrayaṇī
9.3.2.20	aśvaṃ śvetaṃ brahmaṇe dadāti piśaṅgīṃ vaḍavām udgātre
9.3.2.21	viśveṣāṃ devānāṃ viśvajichilpaḥ sarvapṛṣṭhaḥ / sarvakāmo yajeta / yathā viśvajit
9.3.2.22	indrasya śyeno vasiṣṭhasya vābhicaran yajeta
9.3.2.23	iriṇam adhyavasyet kṛṣṭaṃ vānuptam
9.3.2.24	lohitoṣṇīṣā lohitavasanā nivītā ṛtvijaḥ khaḍgapāṇayaḥ pāruṣyanta iva pracaranti
9.3.2.25	rathau havirdhāne nivartayitvopāñjanti śavavahanam abhyetyādhiṣavaṇaphalake gor anustaraṇikyāś carmādhiṣavaṇam
9.3.2.26	sphyāgro yūpo 'caṣālas tailvako bādhako vā / śaramayaṃ barhir vaibhītaka idhmaḥ
9.3.2.27	manthyagrān grahān nidadhāty āgrāyaṇasya puraḥ
9.3.2.28	agnaye rudravate lohito 'jaḥ savanīyaḥ
9.3.2.29	navanava dakṣiṇā dadāti
9.3.2.30	prajāpater udbhid ekatrika eṣāṃ lokānām udbhidbhiḥ saṃyajeta
9.3.3.1	devānāṃ prathamo vrātyastomaś catuḥṣoḍaśī
9.3.3.2	śrotriyān vrātyāṃś catvāri pāvanārthaṃ yajeran
9.3.3.3	teṣāṃ vyañjanāny uṣṇīṣaṃ pratodo jyāhroḍo ratho vipathaḥ phalakās tīrṇaḥ kṛṣṇadaśaṃ vāso nīlabalakṣe ajine rājato rukmas tad gṛhapateḥ
9.3.3.4	athetareṣāṃ dāmatūṣāṇi valūkāni lohitapramāṇāni dviṣaṃdhīny ajināni
9.3.3.5	trayastriṃśatātrayastriṃśatā gṛhapatim abhi samāyanti
9.3.3.6	aśvaṃ catustriṃśaṃ gṛhapater āharati
9.3.3.7	agnīn ādhāya gṛhapater agniṣu saṃnyupya yajeran
9.3.3.8	siddham ā dakṣiṇākālāt
9.3.3.9	yaṃ divṣyāt tasmai vrātyaliṅgāni dadyād vrātyadhanaṃ ca / dakṣiṇaivam
9.3.3.10	nṛśaṃsā ninditā ukthyena ṣaṭṣoḍaśinā catuḥṣoḍaśinā / kaniṣṭhāḥ kāniṣṭhyena dviṣoḍaśinā / jyeṣṭhā jyaiṣṭhyena / jayaiṣṭhyakāmo yajeta
9.3.3.11	ubhayasāmā rathaṃtarapṛṣṭhaḥ
9.3.3.12	sarvastomenobhayasāmnā bṛhatpṛṣṭhenāgner agniṣṭutā
9.3.3.13	pravargyās teṣāṃ prathame 'gnyṛtam abhi śastrāṇi
9.3.3.14	trivṛd agniṣṭud agniṣṭomaḥ
9.3.3.15	tasya vāyavyāsv ekaviṃśam agniṣṭomasāma kṛtvā brahmavarcasakāmo yajeta
9.3.3.16	etasyaiva revatīṣu vāravantīyam agniṣṭomasāma kṛtvā paśukāmo yajeta
9.3.3.17	jyotiṣṭomenāgniṣṭutā yajñavibhraṣṭo yajeta yasmād vā stomād vibhraṃśeta
9.3.3.18	stomena saptadaśenāmayāvy annādyakāmaḥ pratiṣṭhākāmo vā yajeta
9.3.3.19	prajāpater apūrvas trivṛtā prathamo bhrātṛvyavān svargakāmaḥ paśukāmo vā yajeta
9.3.3.20	jamadagner iṣur abhicaran yajeta samānakalpaśyenam
9.3.3.21	bṛhaspatisavaḥ / purodhākāmaḥ sthāpatyakāmo brahmavarcasakāmo vā yajeta
9.3.3.22	aruṇo mirmiraḥ parisragvī triśukriyaḥ
9.3.3.23	prātaḥsavane sanneṣu nārāśaṃseṣv ekādaśa dakṣiṇā vyādiśati
9.3.3.24	aśvadvādaśā mādhyaṃdine vyādiśyobhayī dakṣiṇākāle 'tikālayati
9.3.3.25	māhendrakāle 'nuddhata ājyasya vājaprasavyaṃ hutvottaraveder āsandyām āsīnaṃ bṛhaspatiṃ purodhayeti yathākāmam abhiṣiñcati
9.3.3.26	tṛtīyasavane sanneṣu nārāśaṃseṣv ekādaśa dakṣiṇā vyādiśati
9.3.3.27	anūbandhyāyai dakṣiṇākāle 'tikālayati
9.3.3.28	śunaskarṇastomaḥ sarvasvāro ya ichet sadyaḥ pretya svargaṃ lokam iyām iti sa etena yajeta
9.3.3.29	śuṇṭho 'jaḥ savanīyaḥ / kṛtānnaṃ dakṣiṇā / vāmadevyaṃ pṛṣṭham
9.3.3.30	ārbhave stūyamāne brāhmaṇāḥ saṃsthāpayata me yajñam ity uktvā dakṣiṇata audumbaryā dakṣiṇāśirāḥ prāvṛto niṣadyate / tata eva saṃtiṣṭhate
9.3.3.31	tasya bhakṣān mārjālīye ninayanti
9.3.3.32	avabhṛthavelāyām atīrthena nihṛtyāvabhṛthe praplāvyānyena vāsasā prachādya yathāsavyaṃ saṃveśayanti
9.3.3.33	paryoṣaṇavelāyām āhavanīyād dahanti
9.3.3.34	jīvann avabhṛthaṃ gachet
9.3.4.1	prajāpater upahavyo 'niruktaḥ saptadaśānāṃ prathamo bhrātṛvyavān svargakāmaḥ paśukāmo vā yajeta
9.3.4.2	aśvaḥ śyāvo dakṣiṇā / sa brahmaṇe deyaḥ
9.3.4.3	somasyartapeyo bṛhatpṛṣṭhaḥ / pratiṣṭhākāmo vā yajeta
9.3.4.4	nava dīkṣās tisra upasado 'pravargyāḥ
9.3.4.5	ghṛtavratau bhavato varṣiṣṭhenāṅgulaparvaṇā samam anyacatuḥsthāne hrasiṣṭhenetarāsu
9.3.4.6	siddham ā sarpaṇāt
9.3.4.7	ṛtam uktvā prasarpanti
9.3.4.8	siddham ā dakṣiṇākālāt
9.3.4.9	somacamasaṃ kṛtasya rājño 'ṃśūnāṃ pūrṇaṃ dakṣiṇābhiḥ sahātihṛtya sagotrāya brahmaṇe dadāti / tena sa yajeta
9.3.4.10	agner dūṇāśaḥ / svargakāmo yajeta
9.3.4.11	āgneyam aṣṭākapālaṃ pūrvāhṇe nirvapet sauryaṃ carum ahany agnaye vaiśvānarāya dvādaśakapālam aparāhṇe cāndramasaṃ caruṃ naktam
9.3.4.12	naktam ardhamāsaṃ purastāt pariyajati
9.3.4.13	dīkṣaṇīyāyāṃ dvādaśamānaṃ prāyaṇīyāyām ātithyāyāṃ dve caturviṃśatimāne dvistāvat tristāvad upasatsv agnīṣomīye savanīye savane 'nusavanam
9.3.4.14	tṛtīyasavane sanneṣu nārāśaṃseṣūdayanīyāyāṃ srajam udgātre
9.3.4.15	vaiśyastomena vaiśyaḥ paśukāmo yajeta
9.3.4.16	prajā tv asya nimīliteva bhavati
9.3.4.17	dhenuśatam āśire duhanti / tā eva dakṣiṇāḥ
9.3.4.18	tāsām upavasathe catustriṃśatā dadhi kārayati
9.3.4.19	prātaḥsavana upādhāya kapālāni ṣaṭṣaṣṭiṃ dohayaty ardhaṃ śrapayati
9.3.4.20	saṃpūtaṃ rājānaṃ grahāṃś ca pratiduhā pariṣiñcati śṛtena mādhyaṃdine
9.3.4.21	kaṇvarathaṃtaraṃ pṛṣṭham
9.3.4.22	indrasya tīvrasud ukthyo rathaṃtarapṛṣṭhaḥ / somātipavito rājā yudhyāmāno grāmakāmo bhūtikāmaḥ pratiṣṭhākāmo vā yajeta
9.3.4.23	siddham ā vedikālāt
9.3.4.24	yāvādyūpāṃ vedim uddhanti
9.3.4.25	prācīm ekādaśinīṃ saṃminoti
9.3.4.26	garbhiṇīśatam āśire duhanti yathā vaiśyastome / vaḍavā ca garbhiṇyaḥ
9.3.4.27	abhakṣayantaḥ svacamasān upodyachanto 'trābhyunnīya juhvataḥ pracaranti
9.3.4.28	adhvaryuś camasādhvaryavaś cāchāvākāya pratigīrya sarvabhakṣān bhakṣayanty adhvaryuś camasādhvaryavaś caivam uttarayoḥ savanayoḥ
9.3.4.29	vājapeyarājasūyau vyākhyātau
9.3.5.1	rāḍ virāṭ somasya rāḍ rājyam āśaṃsamāno yajeta
9.3.5.2	agner virāḍ annādyakāmo yajeta
9.3.5.3	upasadapunastomau / gandharvāpsarasa upasadaḥ / prajātikāmo yajeta
9.3.5.4	indrasya punastoma ukthyo yo bahu pratigṛhya garagīr iva manyeta yo vā madhyata ādīrṇa iva syāt sa etena yajeta
9.3.5.5	gautamasya catuṣṭomaḥ / paśukāmo yajeta
9.3.5.6	aṃśur ukthyaḥ pūrve
9.3.5.7	tṛtīyasavana ukthyaṃ gṛhītvāgrāyaṇaṃ gṛhṇāti
9.3.5.8	siddham āgniṣṭomacamasebhyaḥ
9.3.5.9	agniṣṭomacamasān unnīya pūrvavad grahaṇasādanair hotṛcamase 'vanayati
9.3.5.10	ṣoḍaśy uttaraḥ
9.3.5.11	bṛhaspater udbhidbalabhidau / paśukāmo yajeta
9.3.5.12	pūrveṇeṣṭvottareṇa māsam atiharet
9.3.5.13	prajāpater apacitī / apacitikāmo yajeta
9.3.5.14	ubhayasāmānau bṛhatpṛṣṭhau
9.3.5.15	agneḥ stomau / svargakāmo yajeta
9.3.5.16	saṃvatsaram ukhyaṃ bibharti / sahasraṃ dakṣiṇā
9.3.5.17	ṛṣabhagosavāv indrasya
9.3.5.18	ṛṣabho yaḥ kāmayetarṣabha iva samānānāṃ syām iti sa etena yajeta
9.3.5.19	ubhayasāmā rathaṃtarapṛṣṭhaḥ
9.3.5.20	pūrvo gaur āṅgirasaḥ
9.3.5.21	gosavena yajeta pārameṣṭhyakāmaḥ śrīrājyakāmo vā
9.3.5.22	ukthya ubhayasāmā bṛhatpṛṣṭho 'yutaṃ dakṣiṇā
9.3.5.23a	gāvo bhago gāva indro me achān gāvaḥ somasya prathamasya bhakṣaḥ
9.3.5.23c	imā yā gāvaḥ sa janāsa indra ichāmi hṛdā manasā cid indram
9.3.5.23	iti māhendrakāle vācayitvā pārameṣṭhyāyeti yathākāmaṃ pratiduhā pariṣiñcati
9.3.5.24	prajāpativid indravit stomakulāyau marutāṃ marutstomaḥ / puṣṭikāmo yajeta
9.3.5.25	tena trīn yājayet
9.3.5.26	indrāgnyoḥ kulāyo yaḥ kāmayeta kulāyam iva prajñāyāḥ paśūnāṃ syām iti sa etena yajetaitena yājayet
9.3.5.27	indrasyendrastoma ukthyo bṛhatpṛṣṭho rājyam āśaṃsamāno yajeta
9.3.5.28	ṛṣabhāṇāṃ dvādaśaśataṃ dakṣiṇā
9.3.5.29	agneḥ stomo rājapurohitau sāyujyakāmau yajeyātām / purodhākāmo vā brāhmaṇaḥ
9.3.5.30	vighanas tena paśukāmaḥ
9.3.5.31	saṃdaṃśenābhicaran yajetendrasya
9.3.5.32	siddham ā vedikālāt
9.3.5.33	yāvadyūpāṃ vedim uddhanti
9.3.5.34	prācīṃ pravaṇadeśa ekādaśinīṃ saṃminoti
9.3.5.35	ṛṣabhāṇāṃ dvādaśasahasraṃ dakṣiṇāśvasahasraṃ ca
9.3.5.36	śrīṣṭomā dvādaśāgnimadukthyā vā / sarve 'yutadakṣiṇās taiḥ śrīkāmo yajeta
9.3.5.37	ṛṣiṣṭomāḥ ṣoḍaśāptoryāmāḥ / sarve 'yutaprayutadakṣiṇās taiḥ sarvakāmo yajeta
9.3.6.1	trayodaśātirātrāḥ
9.3.6.2	teṣāṃ prajāpateḥ prathamo jyotir atirātra ṛddhikāmo yajeta
9.3.6.3	indrasya sarvastomo bhūtikāmo yajeta
9.3.6.4	prajāpater aptoryāmaḥ sarvapṛṣṭhaḥ / sarvakāmo yajeta
9.3.6.5	prajāpater navasaptadaśaḥ / prajātikāmo yajeta
9.3.6.6	etatprabhṛtayo ṣoḍaśikāś catvāraḥ
9.3.6.7	ādityānāṃ stomo viṣuvāñ jyeṣṭho jyaiṣṭhineyo jyaiṣṭhyakāmo yajeta
9.3.6.8	goṣṭomena paśukāmaḥ
9.3.6.9	āyuṣṭomena svargakāmaḥ
9.3.6.10	abhijitā bhrātṛvyavān
9.3.6.11	viśvajitā paśukāmaḥ
9.3.6.12	agnes trivṛt tejaskāmo yajeta
9.3.6.13	indrasya pañcadaśo vīryakāmo yajeta
9.3.6.14	prajāpateḥ saptadaśo 'nnādyakāmo yajeta
9.3.6.15	ādityasyaikaviṃśo bṛhatpṛṣṭhaḥ / pratiṣṭhākāmo yajeta
9.3.6.16	sarvatra pañcadaśī rātris trivṛt saṃdhiḥ
9.3.7.1	paśum adbhiś cāturmāsyair yajeta
9.3.7.2	eteṣāṃ vrataṃ kālaṃ dakṣiṇāṃ yathā haviryajñiyānām idhmābarhiḥ paurṇamāsīn vartanaṃ ca
9.3.7.3	tasyatasya parvaṇaḥ purastāt pāśuky ārambhaṇīyā
9.3.7.4	vaiśvadevena yajeta
9.3.7.5	cātvālaprabhṛti vyāghāraṇāntaṃ lupyate
9.3.7.6	śvobhūte vaiśvadevaḥ paśuḥ
9.3.7.7	siddham ā niyojanāt
9.3.7.8	madhyame paridhau paśuṃ niyunakti paridhiśakalena svarukarmotakare vā cātvālakarma sarvam
9.3.7.9	vājinena caritvā vāpanakāle nivartayati
9.3.7.10	caturo māsān na māṃsam aśnātīti vyākhyātam
9.3.7.11	varuṇapraghāseṣu pūrvāṃ paurṇamāsīm upoṣya mārutīṃ meṣīm ālabheta
9.3.7.12	uttaravedim
9.3.7.13	minoti yūpaṃ yūpe niyunakti
9.3.7.14	asaṃsṛṣṭe 'ntaḥparidhy aṅgārān dakṣiṇāpohya karambhapātrāṇi juhoti
9.3.7.15	hutāyāṃ vapāyāṃ cātvāle mārjayitvā vāruṇyai vatsān apākaroti
9.3.7.16	na svaruṃ juhoti / na yūpam anupadiśati
9.3.7.17	auttaravedike 'gnihotraṃ juhoti
9.3.7.18	śvobhūte vāruṇo meṣa paśuḥ
9.3.7.19	avabhṛthād udetya vāruṇapraghāsikena caritvā yūpam anudiśati
9.3.7.20	vāpanakāle nivartayati
9.3.7.21	caturo māsān na māṃsam aśnātīti vyākhyātam
9.3.7.22	sākamedheṣu pūrvayāṃ paurṇamāsyām āgneyaḥ paśuru ttarasyām aindrāgno yajanīye vā prājāpatya ekādaśinā vā paśuḥ
9.3.7.23	avabhṛthād udetya pitṛyajñena caranty ata ekolmukena tryambakān yanti
9.3.7.24	pratyetyāparasminn agnitantra ādityena caritvā yūpam anudiśati
9.3.7.25	vāpanakāle nivartayati
9.3.7.26	caturo māsān na māṃsam aśnātīti vyākhyātam
9.3.7.27	śunāsīrye vāyavyaḥ paśur upāṃśudevataḥ / sa vaiśvadevena vyākhyātaḥ
9.3.7.28	pratiparvahavīṃṣi paśupuroḍāśeṣv anvāyātayati / yathā devikās tair upāṃśu tathā pracaranti
9.3.7.29	varuṇapraghāseṣu sapta pūrvasmin vāruṇy ekakapālāv uttarasmin
9.3.7.30	sākamedheṣv anīkavatsāṃtapanau prathame yathākālaṃ gṛhamedhīyapūrṇadarvyau madhyame krīḍinam uttame
9.3.7.31	mahāhavīṃṣi śunāsīrye cāmnātaḥ paśuḥ sāmo vā
9.3.8.1	saumyaiś cāturmāsyair yajeta
9.3.8.2	vaiśvadevasya loke trivṛd agniṣṭomo daśa dīkṣās tisra upasadaḥ
9.3.8.3	yūpottaravediṃ nivartayati
9.3.8.4	dhiṣṇyeṣu lakṣaṇāny eva karoti
9.3.8.5	ūrdhvaṃ hāriyojanād vājinena caranti
9.3.8.6	ahataṃ vāso 'vabhṛthād udetya bārhaspatyānūbandhyā
9.3.8.7	vāpanakāle nivartayati
9.3.8.8	caturo māsān na māṃsam aśnātīti vyākhyātam
9.3.8.9	varuṇapraghāsānāṃ loke dvyahaḥ / ṣoḍaśa dīkṣā dvādaśopasadaḥ
9.3.8.10	jyotir agniṣṭomaḥ pūrvaḥ
9.3.8.11	dhiṣṇyeṣūttaravediṃ nivapati
9.3.8.12	minoti yūpaṃ yūpe niyunakti
9.3.8.13	prātaḥsavane dhiṣṇyeṣu vihṛteṣu mārjālīye 'gnim upadhārayet karambhapātrebhyaḥ
9.3.8.14	śvobhūta ukthyaḥ
9.3.8.15	caturdaśyāṃ varuṇatuṣaniṣkāsena varuṇaṃ yajati
9.3.8.16	pratyetya maitrāvāruṇy anūbandhyā
9.3.8.17	vāpanakāle nivartayati
9.3.8.18	caturo māsān na māṃsam aśnātīti vyākhyātam
9.3.8.19	sākamedhānāṃ loke tryahaḥ / pañcadaśa dīkṣā dvādaśopasadaḥ
9.3.8.20	agniṣṭoma ukthyo 'tirātraḥ
9.3.8.21	caturdaśyāṃ tṛtīyasya tṛtīyasavane dhiṣṇyeṣu vihṛteṣu mārjālīye 'gnim upasamādhāya pitṛyajñāyodayanīyād ūrdhvaṃ pitṛyajñena caranti
9.3.8.22	ata ekolmukena tryambakān yanti
9.3.8.23	pratyetya sūryānūbandhyā vaśā
9.3.8.24	paśupuroḍāśam ādityaṃ carum anvāyātayati
9.3.8.25	yūpam anudiśati
9.3.8.26	vāpanakāle nivartayati
9.3.8.27	caturo māsān na māṃsam aśnātīti vyākhyātam
9.3.8.28	śunāsīryasya loke trivṛd agniṣṭomo jyotir agniṣṭomaḥ
9.3.8.29	āśviny anūbandhyā vaiśvadevena vyākhyātā
9.3.8.30	pratiparvahavīṃṣi prātaḥsavanikeṣv anvāyātayati yathā paśumatsu
9.3.8.31	purā vasatīvarīṇāṃ pariharaṇād gṛhamedhīyaḥ / purā prātaranuvākāt pūrṇadarvī yathā paśumatsu
9.3.8.32	ye paśavas te 'nvahaṃ savanīyāḥ
9.3.8.33	pañcāśad dakṣiṇā uttame dvādaśaṃ śatam uttame dvādaśaṃ śatam
9.4.1.1	upariṣṭādatirātrā dvyahaprabhṛtayo 'hīnā dvādaśāhaparyantāḥ
9.4.1.2	paurṇamāsīdīkṣāḥ
9.4.1.3	māsāpavargā upasadaḥ satyānāṃ śeṣeṇa / dīkṣā anyatravacanāt
9.4.1.4	tatraikāhikaśabdeṣv aikāhikā dharmā daśarātrikā itareṣu
9.4.1.5	yathā pṛṣṭhyā grahāgrāṇi tryanīkā vā
9.4.1.6	ekādaśinān samadhā vibhajed uttamam uttame 'pi vā
9.4.1.7	aikāhikaśabdeṣu kratupaśava ekādaśinā itareṣu
9.4.1.8	āṅgiraso dvyahānāṃ prathamas tena yajeta yaḥ puṇyo hīna iva manyeta prajākāmaḥ paśukāmo vā
9.4.1.9	jyotir agniṣṭomaḥ pūrvaṃ sarvastomo 'tirātraḥ ṣoḍaśimān uttaram
9.4.1.10	caitrarathena rājā vijigīṣamāṇo yajeta
9.4.1.11	jyotir ukthyaḥ pūrvam āyur atirātraḥ ṣoḍaśimān uttaram
9.4.1.12	kāpivanena yajeta ya iched arūkṣaḥ paśumān syām iti yo vā paśumān rūkṣa iva manyeta prajākāmaḥ paśukāmo vā
9.4.1.13	trivṛtpañcadaśo 'gniṣṭomaḥ pūrvaṃ sarvastomo 'tirātraḥ ṣoḍaśimān uttaram
9.4.1.14	viśveṣāṃ devānāṃ gargatrirātraḥ / sarvakāmo yajetāmuṃ ca lokam abhijigīṣan
9.4.1.15	daśarātrasyāditas tryahas tasyāntare ahanī viparīte / tasmin rātriḥ saṣoḍaśikā
9.4.1.16	saptasaptānvaham āśire duhanti
9.4.1.17	dakṣiṇākāle trirūpā paṣṭuhī rūpasaṃpannā sahasratamy upakl̥ptā
9.4.1.18	trayastriṃśataṃ trīṇi ca śatāni dadāti
9.4.1.19	tāsu tv avasthitāsu
9.4.1.19a	tvaksahasram airaya ud balasyābhi nas tvacam
9.4.1.19c	sa naḥ sahasram ā bhara vasumān vasubhiḥ saha
9.4.1.19e	punar māviśatā́ṃ rayiḥ
9.4.1.19	ity unnatasya dakṣiṇe karṇe yajamāno japati
9.4.1.20	ubhā jigyathur ity āgnīdhrīye pūrṇāhutiṃ juhoti
9.4.1.21	utsṛṣṭā anumantrayate
9.4.1.22a	iha sādhanaḥ pūro na āgād yo gopāḥ puṣṭipatir va āgāt
9.4.1.22c	asmākaṃ kāmam upakāmino viśve devāḥ
9.4.1.22a	upasṛja paśūn iha iho śakeva puṣyata
9.4.1.22c	ihaivota pra jāyadhvam asmān vardhayatā naraḥ
9.4.1.22a	ni vartadhvaṃ mānu gātāsmān siṣakta revatīḥ
9.4.1.22c	agnīṣomā punarvasū asme dhārayataṃ rayim
9.4.1.22a	punar enā ā vartaya mayi tiṣṭhantu gopatau
9.4.1.22c	punar enā ā vartaya mayi tiṣṭhatu yo rayiḥ
9.4.1.22a	jātavedo ni vartaya śataṃ te santv āvṛtaḥ sahasraṃ ta upāvṛtaḥ
9.4.1.22c	athā poṣasya poṣeṇa punar no naṣṭam ākṛdhi punar no rayim ākṛdhi
9.4.1.22	punar ūrjā saha rayyorjā vaḥ paśyāmīti goyajñas tāsām
9.4.1.23	ya ārṣeyo vidvāṃs tasmai śataṃ dadāti
9.4.1.24	madhyame dvitīyaṃ tāsu vehat tasyāḥ karṇa ūrg asy ūrjaṃ mayi dhehi punar māviśatāṃ rayir iti
9.4.1.25	yo 'nārṣeyo vidvāṃs tasmai śatam
9.4.1.26	sahasratamīṃ dakṣiṇāpathena nītvottarata uttaravedes tāṃ darbheṇa prachādya prāṅmukhām avasthāpayati
9.4.1.27a	ā jighra kalaśaṃ mahi
9.4.1.27b	ā tvā viśantv indavaḥ samudram iva sindhavaḥ
9.4.1.27a	sā naḥ sahasraṃ dhukṣvorudhārā payasvatī
9.4.1.27c	prajayā sūnṛte saha punar māviśatāṃ rayiḥ
9.4.1.27	iti droṇakalaśam avaghrāpayati
9.4.1.28	kāmyāsi priyāsi havyāsīḍe rante juṣṭe sarasvati mahi viśruta etāni te 'ghnye nāmāni deveṣu naḥ sukṛto brūyād iti gonāmāni dakṣiṇe karṇe yajamāno japati
9.4.1.29	tasyā daśakalā brahmaṇe dadāti pañcāgnīdhe
9.4.1.30	ekā mamety āhitāṃ yajamānasya goṣṭhe visṛjati
9.4.1.31	annam etābhyāṃ tārpyaṃ ca dadāti tasya dvibhāgaṃ brahmaṇe
9.4.1.32	uttame tṛtīyaṃ tāsu vāmanaḥ
9.4.1.32a	pratiṣṭhāsi sahasrasya vaiṣṇavo vāmanas tvam
9.4.1.32c	sa naḥ pratiṣṭhām ā bhara vasumān vasubhiḥ saha
9.4.1.32e	punar māviśatāṃ rayiḥ
9.4.1.32	iti
9.4.1.33	ya ārṣeyo 'vidvāṃs tasmai śatam
9.4.1.34	yathā gargatrirātra evam ekaikaṃ sāhasraṃ datvā sahasratamīkarma karoti
9.4.1.35	prajāpater aśvatrirātraḥ sa vyākhyātaḥ
9.4.1.36	indrāgnyor vaidatrirātro rājā vijigīṣamāṇo yajeta
9.4.1.37	trayastrivṛto 'tirātrāḥ ṣoḍaśimantaḥ
9.4.1.38	ādityānāṃ chāndomaḥ ...
9.4.1.39	... parākaḥ / svargakāmo yajeta
9.4.1.40	gargatrirātreṇa vyākhyāta etad devānām eṣayet
9.4.2.1	atreś caturvīraś catūrātrāṇāṃ prathamo ya ichec catvāro me vīrā ājāyerann iti sa etena yajeta
9.4.2.2	agniṣṭoma ukthyāv atirātraḥ
9.4.2.3	jamadagner dvitīyo 'parimitāṃ puṣṭim ichan yajeta
9.4.2.4	viṃśatir dīkṣā dvādaśopasadaḥ
9.4.2.5	anūpasadaṃ puroḍāśān tūṣṇīm upacaritāñ śrapayati
9.4.2.6	alaṃkṛtyājyaiḥ saha sādayati
9.4.2.7	upasadā pracaryāgne ver hotraṃ ver adhvaram ā pitaraṃ vaiśvānaram avase kar indrāya devebhyo juhutāṃ havir ity ṛjuṃ pratiṣṭhitaṃ hutvopasadaṃ juhoti / tathāparāhṇikyām
9.4.2.8	etena vai dharmeṇottarāsu dvikapālaṃ trikapālaṃ kapālābhyuccayenā dvādaśakapālāt
9.4.2.9	devāv aśvinau madhukaśayādyemaṃ yajñaṃ yajamānāya mimikṣatam indrāya devebhyo juhutāṃ havir deva viṣṇa urv adyāsmin yajñe yajamānāya vikramasvendrāya devebhyo juhutāṃ havir deva soma retodhā adyāsmin yajñe yajamānāyaidhīndrāya devebhyo juhutāṃ havir deva dhātaḥ sudhātādyāsmin yajñe yajamānāyaidhīndrāya devebhyo juhutā́ṃ havir devā grāvāṇo madhumatīm adyāsmin yajñe yajamānāya vācaṃ vadatendrāya devebhyo juhutāṃ havir devy anumate 'nv adyemaṃ yajñaṃ yajamānāya manyasvendrāya devebhyo juhutāṃ havir devy adite svādityam adyāsmin yajñe yajamānāyāsuvasvendrāya devebhyo juhutāṃ haivḥ sadaḥsadaḥ prajāvān ṛbhur juṣāṇo jña indrāya devebhyo juhutāṃ havir deva tvaṣṭaḥ suretodhā adyāsmin yajñe yajamānāyaidhīndrāya devebhyo juhutāṃ havir iti svāhākārāntair ādadhāti
9.4.2.10	agniṣṭoma ukthyāv atirātraḥ
9.4.2.11	vasiṣṭhasya saṃsarpaḥ / prajātikāmo yajeta
9.4.2.12	agniṣṭoma ukthyāv atirātraḥ
9.4.2.13	viśvāmitrasya saṃjayo rājā vijigīṣamāṇo yajeta
9.4.2.14	trivṛd agniṣṭomaḥ pañcadaśa ukthyaḥ saptadaśa ukthya ekaviṃśo 'tirātraḥ
9.4.2.15	viśveṣāṃ devānām abhyāsaṅgyaḥ pañcāho bhrātṛvyavān svargakāmaḥ paśukāmo vā yajeta
9.4.2.16	āditaḥ pañcāho daśarātrikaḥ / pañcame rātrir mahatām
9.4.2.17	marutstomaḥ pañcaśāradīyo bhūmānaṃ prepsan yajeta
9.4.2.18	vaiśākhyām amāvāsyāyāṃ yajanīye 'hani paśubandhāyopavasati
9.4.2.19	siddham opākaraṇāt
9.4.2.20	saptadaśa pṛśnīs trivatsā apravītā upākaroti
9.4.2.21	saptadaśa pṛśnīn ukṣṇo 'naḍuhaḥ pañcavarṣān anūpardhyati
9.4.2.22	sarveṣu paśubandhyeṣūpākaraṇaṃ prokṣaṇam upapāyanaṃ paryagnikaraṇam
9.4.2.23	ukṣṇām utsarjanaṃ cetarābhiḥ saṃsthāpayanti
9.4.2.24	prāyaścittāni / yadi prāsahā hareyur indrāyāprasahyāyaikādaśakapālaṃ nirupyāthānyaṃ tadrūpaṃ tadvarṇaṃ tadvayasam upākaroti
9.4.2.25	yadi kūṭaḥ kāṇaḥ śroṇau vā bārhaspatyaṃ caruṃ yadi kāṇo vaiva sauryam ekakapālaṃ yadi svabhraṃ gartaṃ vā bhaumam ekakapālaṃ yadi patetvāyavyaṃ caruṃ yady avasīden nairṛtaṃ caruṃ yady anyo 'nyenāpatāyeta prājāpatyaṃ dvādaśakapālaṃ nirupyāthānyaṃ tadrūpaṃ tadvarṇaṃ tadvayasam upākaroti
9.4.2.26	marutyo vatsataryaḥ saṃvatsare rājīvatyo dvitīye kalmāṣāḥ tṛtīye navanītapṛśnīr aruṇāś caturthe piśaṅgīḥ pañcame
9.4.2.27	somāsv asmin yajanīye dīkṣate
9.4.2.28	aṣṭādaśa dīkṣā dvādaśopasadaḥ
9.4.2.29	trivṛd agniṣṭomaḥ pañcadaśa ukthyaḥ pañcadaśo 'tirātraḥ saptadaśo 'tirātraḥ
9.4.2.30	aindrāmarutā ukṣāṇaḥ savanīyās traya ekasminn ahani pañcottame
9.4.3.1	prajāpater vratavān annādyakāmo yajeta
9.4.3.2	jyotir agniṣṭomo gaur ukthyo mahāvrataṃ gaur ukthyo āyur atirātraḥ
9.4.3.3	ṛtūnāṃ ṣaḍahaḥ / pratiṣṭhākāmo yajeta
9.4.3.4	pṛṣṭhyaḥ ṣaḍahas trayastriṃśaḥ triḥ
9.4.3.5	indrasya saṃhito vīryakāmo yajeta
9.4.3.6	trivṛd agniṣṭomaḥ pañcadaśa ukthyaḥ saptadaśa ukthyo jyotir gaur āyur atirātraḥ
9.4.3.7	devānāṃ pṛṣṭhyāvalambo rājā vijigīṣamāṇo yajeta
9.4.3.8	abhyāsaṅgyaḥ pañcāho viśvajid atirātraḥ
9.4.3.9	ṛṣīṇāṃ saptarātra ṛddhikāmo yajeta
9.4.3.10	pṛṣṭhyaḥ ṣaḍaho mahāvratam atirātrabhūtam
9.4.3.11	prajāpater dvitīyaḥ / prajātikāmo yajeta
9.4.3.12	pṛṣṭhyaḥ ṣaḍahaḥ saptadaśaṃ mahāvratam atirātrābhūtam
9.4.3.13	ādityānāṃ tṛtīyaḥ / paśukāmo yajeta
9.4.3.14	pṛṣṭhyaḥ ṣaḍahaś chandomapavamānaṃ mahāvratam atirātrabhūtam
9.4.3.15	jamadagneś caturtho / parimitāṃ puṣṭim ichan yajeta
9.4.3.16	abhyāsaṅgyaḥ pañcāhas trayastriṃśaṃ ṣaṣṭham ahaḥ saptadaśaṃ mahāvratam atirātrabhūtam
9.4.3.17	indrasya pañcamo vīryakāmo yajeta
9.4.3.18	trikadrukatryaho 'bhijid viśvajit sarvajit sarvastomo 'tirātraḥ
9.4.3.19	prajāter janakasaptarātraḥ / prajātikamo yajeta
9.4.3.20	catvāri trivṛd ahāny agniṣṭomam ukhyāni viśvajin mahāvrataṃ jyotir atirātraḥ
9.4.3.21	devānāṃ pṛṣṭhyastoma ubhau kāmāv avarurutsamāno yajeta yo yajñaḥ sattre ca
9.4.3.22	pṛṣṭhyaḥ ṣaḍaho bṛhadrathaṃtarasāmā viśvajid atirātraḥ
9.4.3.23	vasūnām aṣṭarātro devatvakāmo yajeta
9.4.3.24	pṛṣṭhyaḥ ṣaḍaho mahāvrataṃ jyotir atirātraḥ
9.4.3.25	devānāṃ navarātra āyuṣkāmo yajeta
9.4.3.26	pṛṣṭhyaḥ ṣaḍaho jyotir gaur āyur atirātraḥ
9.4.3.27	ādityānāṃ dvitīyaḥ paśukāmo yajeta
9.4.3.28	trikadrukatryaho 'bhyāsaṅgyaḥ pañcāho viśvajid atirātraḥ
9.4.3.29	indrasya trikakud daśarātraḥ / pāpmano mokṣamāṇo yajeta
9.4.3.30	trivṛtāv agniṣṭomau pañcadaśa ukthyo madhye saptadaśāv agniṣṭomāv ekaviṃśa ukthyo madhye ...
9.4.3.31	... yajeta
9.4.3.32	trayas trivṛto 'gniṣṭomās trayaḥ pañcadaśā ukthyās trayaḥ saptadaśā ukthyā ekaviṃśo 'tirātraḥ
9.4.3.33	ādityānāṃ chandomadaśāhaḥ / paśukāmo yajeta
9.4.3.34	abhyāsaṅgyaḥ pañcāhaś catvāraś chandomā viśvajid atirātraḥ
9.4.3.35	devānāṃ pūr daśarātro 'bhicaryamāṇo yajeta
9.4.3.36	trivṛd agniṣṭomo jyotir ukthyas trivṛd agniṣṭomo gaur ukthyo 'bhijid agniṣṭomo gaur ukthyo viśvajid agniṣṭoma āyur ukthyo viśvajid agniṣṭomaḥ sarvastomo 'tirātraḥ
9.4.3.37	kṣemadhanvā pauṇḍarīka ekādaśarātreṇa yajeta pārameṣṭhyakāmaḥ svārājyakāmo vā
9.4.3.38	abhyāsaṅgyaḥ ṣaḍa...
9.4.3.39	... anvahaṃ vihṛtya sahasrāṇi dadāti catuṣṭome 'śvasahasram
9.4.3.40	vyākhyāto dvādaśāho dvādaśāhaḥ
9.5.1.1	atreṣv abhiplavaṃ ṣaḍahaṃ pratīyād daśarātre dvādaśāhasya daśāhāny anyat prāyaṇīyodayanīyābhyāṃ pañcāhe jyotir gaur āyur iti trikadrukaṃ pañcāhaṃ navarātre 'bhijitaṃ svarasāmno viṣuvatam āvṛttān svarasāmno viśvajitaṃ sarvapṛṣṭhaṃ trirātre jyotir gaur āyur iti trirātraṃ trayastriṃśārambhaṇe pratilomaṃ pṛṣṭham upottamaṃ vratam anādeśe
9.5.1.2	dvādaśāhaprabhṛtīni sattrāṇy ubhayato'tirātrāṇy aharabhyuccayenā catvāriṃśād rātrāt
9.5.1.3	teṣām ahaḥkl̥ptiḥ
9.5.1.4	dvādaśāhe purastācchanomānāṃ sarvastomo 'tirātra ṛddhikāmās trayodaśarātram upeyuḥ
9.5.1.5	upottamaṃ vratam uttarasya / pratiṣṭhākāmās trayodaśarātram upeyuḥ
9.5.1.6	dvādaśāhasya daśāhāni viṣuvān devatvakāmās trayodaśarātram upeyuḥ
9.5.1.7	caturviṃśa ukthyo navarātro mahāvrataṃ pratiṣṭhākāmās trayodaśarātram upeyuḥ
9.5.1.8	goāyuṣī daśarātraḥ / pratiṣṭhākāmāś caturdaśarātram upeyuḥ
9.5.1.9	pṛṣṭhya āvṛttaḥ pṛṣṭhyo devatvakāmāś caturdaśarātram upeyuḥ
9.5.1.10	ubhayatastrirātrābhyāṃ pṛṣṭhyo yāṃs talpa udake vā vivāhe mīmāṃseraṃs ta eva caturdaśarātram epeyuḥ
9.5.1.11	pṛṣṭhyo mahāvrataṃ pṛṣṭhyas trayastriṃśārambhaṇo yathā vaikāṣṭakāyāṃ mahāvrataṃ syād vratād brahmavarcasakāmāḥ pañcadaśarātram upeyuḥ
9.5.1.12	trivṛdagniṣṭud agniṣṭoma ubhayatastrirātrābhyāṃ pṛṣṭhyo brahmavarcasakāmāḥ pañcadaśarātram upeyuḥ
9.5.1.13	trivṛdagniṣṭud agniṣṭomas trirātro daśarātraś cānya uttarato 'tirātraḥ / sattre yajñe carddhikāmam ichanta etaṃ pañcadaśarātram upeyuḥ
9.5.1.14	etāsv eva vrataṃ vijitikāmāḥ ṣoḍaśarātram upeyuḥ
9.5.1.15	pañcāho daśarātraḥ / śrīkāmāḥ saptadaśarātram upeyuḥ
9.5.1.16	ṣaḍaho daśarātra āyuḥkāmā aṣṭādaśarātram upeyuḥ
9.5.1.17	etāsv eva vrataṃ / ...
9.5.1.18	... / brahmavarcasakāmā viṃśatirātram upeyuḥ
9.5.1.19	pṛṣṭhyaḥ svarasāmāno viṣuvān āvṛttāḥ svarasāmānaḥ pṛṣṭhyas trayastriṃśārambhaṇo 'nnādyakāmā ekaviṃśatirātram upeyuḥ
9.5.1.20	trayaḥ ṣaḍahā ūrdhvaṃ prathamād atirātro 'nnādyakāmā ekaviṃśatirātram upeyuḥ
9.5.1.21	tryahaḥ ṣaḍaho daśarātro mahāvrataṃ paśukāmā dvāviṃśatirātram upeyuḥ
9.5.1.22	pañcāhaḥ ṣaḍaho daśarātraḥ / pratiṣṭhākāmās trayoviṃśatirātram upeyuḥ
9.5.1.23	saṃsadāmayanaṃ / pṛṣṭhyastomaḥ ṣaḍahas trayastriṃśamahar aniruktam upahavyakl̥ptaṃ trayastriṃśam ahar niruktaṃ triṇavaṃ dve ekaviṃśe triṇavaṃ trayastriṃśam ahar niruktaṃ trayastriṃśam ahar aniruktaṃ pṛṣṭhyastomaḥ ṣaḍahaḥ pratyaṅ trivṛd ahar aniruktaṃ jyotiṣṭomo 'gniṣṭomo 'nnādyakāmāś caturviṃśatirātram upeyuḥ
9.5.1.24	ṣaḍahau daśarātro 'nnādyakāmāś caturviṃśatirātram upeyuḥ
9.5.1.25	etāsv eva vrataṃ brahmavarcasakāmāḥ pañcaviṃśatirātram upeyuḥ
9.5.1.26	etāsv eva goāyuṣīpurastātṣaḍahānāṃ na vrataṃ vijitikāmāḥ ṣaḍviṃśatirātram upeyuḥ
9.5.1.27	etāsv eva tryahaḥ purastātṣaḍahānāṃ na goāyuṣī / śrīkāmāḥ saptaviṃśatirātram upeyuḥ
9.5.1.28	etāsv eva vratam āyuḥkāmā aṣṭāviṃśatirātram upeyuḥ
9.5.1.29	pañcāhaḥ ṣaḍahau daśarātro brahmavarcasakāmā ekonatriṃśadrātram upeyuḥ
9.5.1.30	trayaḥ ṣaḍahā daśarātraḥ / puruṣakāmās triṃśadrātram upeyuḥ
9.5.1.31	etāsv eva vratam ojaskāmā ekatriṃśadrātram upeyuḥ
9.5.1.32	etāsv eva goāyuṣīpurastātṣaḍahānāṃ na vrataṃ paśukāmā dvātriṃśadrātram upeyuḥ
9.5.2.1	ā trayastriṃśāt trayaḥ pṛṣṭhyāḥ pañcāhā viśvajid atirātraḥ pañcāho daśarātraḥ / pratiṣṭhākāmās trayastriṃśadrātram upeyuḥ
9.5.2.2	trayaḥ ṣaḍahā madhyam abhito 'tirātrau daśarātro mahāvrataṃ pratiṣṭhākāmās trayastriṃśadrātram upeyuḥ
9.5.2.3	trayaḥ pṛṣṭhyāḥ pañcāhā viśvajid atirātras trayaḥ pṛṣṭhyāḥ pañcāhāḥ / pratiṣṭhākāmās trayastriṃśadrātram upeyuḥ
9.5.2.4	tryahas trayaḥ ṣaḍahā daśarātro mahāvratam annādyakāmāś catustriṃśadrātram upeyuḥ
9.5.2.5	trayas trayaḥ ṣaḍahā daśarātro goāyuṣī / brahmavarcasakāmāḥ pañcatriṃśadrātram upeyuḥ
9.5.2.6	catvāraḥ ṣaḍahā daśarātro vijitikāmāḥ ṣaṭtriṃśadrātram upeyuḥ
9.5.2.7	etāsv eva vrataṃ śrīkāmāḥ saptatriṃśadrātram upeyuḥ
9.5.2.8	etāsv eva goāyuṣī purastāt ṣaḍahānāṃ na vratam āyuḥkāmā aṣṭātriṃśadrātram upeyuḥ
9.5.2.9	etāsv eva tryahaḥ purastāt ṣaḍahānāṃ na goāyuṣī / brahmavarcasakāmā ekonacatvāriṃśadrātram upeyuḥ
9.5.2.10	etāsv eva vrataṃ / puruṣakāmāś catvāriṃśadrātram upeyuḥ
9.5.2.11	agniṣṭomo dvāv ukthyau trivṛt stomas trayāṇām atirātro navokthyāḥ ṣoḍaśī daśamaḥ pañcadaśastomā atirātro dvādaśokthyāḥ saptadaśastomā atirātraḥ pṛṣṭhyo 'tirātro dvādaśokthyā ekaviṃśastomā / vāyor vidhṛtir vi pāpmanā vartemahītikāmas ta etam ekonapañcāśadrātram upeyuḥ
9.5.2.12	pañcānāṃ ṣaḍahānāṃ dvayordvayoḥ purastād dvaudvāv atirātrau pañcamasya purastād dvādaśarātro mahāvrataṃ pratiṣṭhākāmās ta etam ekonapañcāśadrātram upeyuḥ
9.5.2.13	ṣaṇṇāṃ ṣaḍahānāṃ pañcamasya purastāt sarvastomo 'tirātraḥ ṣaṣṭhasyopariṣṭād daśarātraḥ
9.5.2.14	āñjīraṃś cābhyañjīraṃś ca teṣv ahaḥsu guggulaphāṇṭena prātaḥsavane saugandhikaphāṇṭena mādhyaṃdine savane pūtudāruphāṇṭena tṛtīyasavane prātaranuvākam anuvakṣyantaḥ prātaḥsavane prasarpantaś caivam uttarayoḥ savanayoḥ
9.5.2.15	ya ātmānaṃ naiva jānīraṃs ta etam ekonapañcāśadrātram upeyuḥ
9.5.2.16	caturviṃśa ukthyas trayaḥ ṣaḍahā navarātraḥ ṣaḍaho goāyuṣī daśarātro mahāvrataṃ saṃvatsarasaṃmitaṃ saṃvatsarakāmam ichantas ta etam ekonapañcāśadrātram upeyuḥ
9.5.2.17	agniṣṭomaḥ pañcokthyā agniṣṭomāv abhita ukthyo madhye trivṛtstomo navānām etena kalpena trayo navarātrā vyākhyātāḥ pañcadaśasaptadaśaikaviṃśastomā daśarātro mahāvrataṃ sāvitraṃ kakubhaṃ prasavakāmās ta etam ekonapañcāśadrātram upeyuḥ
9.5.2.18	tṛtīyenopottamo vyākhyātaḥ sarvastomasya sthāne mahāvrataṃ nāñjīrann ābhyañjīran vi pāpmanā vartemahītikāmās ta etam ekonapañcāśadrātram upeyuḥ
9.5.2.19	ṣaṭ ṣaḍahā daśarātro mahāvrataṃ pratiṣṭhākāmās ta etam ekonapañcāśadrātram upeyuḥ
9.5.2.20	saṃvatsarasaṃmite pṛṣṭhyāvadhikau purastādabhijita upariṣṭādviśvajita ṛddhikāmā ekaṣaṣṭirātram upeyuḥ
9.5.2.21	tryahaś caturdaśa ṣaḍahā daśarātro mahāvratam āyuḥkāmāḥ śatarātram upeyuḥ
9.5.2.22	abhiprayāyam abhiṣuṇvanti samānatrābhiṣuṇvanti
9.5.2.23	dīkṣodavasānaṃ vā
9.5.2.24	āgneya aindāgno vaiṣṇavaḥ pauṣṇo vāyavya āśvinaḥ ṣaḍ atiriktāḥ paśavaḥ sattreṣu
9.5.3.1	gavām ayanaṃ prajātikāmā upeyus tenādityānām ayanaṃ vyākhyātam aṅgirasāṃ ca
9.5.3.2	trivṛtpañcadaśastomaḥ ṣaḍahānāṃ purastāt pṛṣṭhyo māsānāṃ prāg viṣuvataḥ pañcadaśatrivṛd upariṣṭān madhye pṛṣṭhyo māsānām
9.5.3.3	bṛhaspatisave 'bhijitaḥ sthāne viśvajita indrastomas tasmād uttaraḥ pṛṣṭhyaḥ ṣaḍahaś ca daśarātro vyūḍhā agniṣṭomās trivṛta udbhidbalabhidau ca / so 'ṣṭāviṃśatyahaḥ
9.5.3.4	pṛṣṭhyaḥ ṣaḍaho madhye goāyuṣī avarūḍhastomaś chandomadaśāhaḥ
9.5.3.5	gavām ayanena śeṣo vyākhyātaḥ svargakāmā upeyuḥ
9.5.3.6	aṅgirasām ayanaṃ trivṛtstomaḥ ṣaḍahānāṃ purastāt pṛṣṭhyo māsānāṃ prāg viṣuvata ūrdhvam upariṣṭāt pṛṣṭhyo māsānām
9.5.3.7	ṣaḍahayoś cāyuś ca gauś cānulomaś chandomadaśāhaḥ
9.5.3.8	ādityānām ayanena śeṣo vyākhyātaḥ / svargakāmā upeyuḥ
9.5.3.9	dṛtivātavator ayanaṃ pṛṣṭhyasyaikaikenāhnā prāg viṣuvato māsān yanti / viṣuvataḥ sthāne mahāvrataṃ tair evāvṛttair upariṣṭāt prathamottame ahanī sātirātre / ṛddhikāmā upeyuḥ
9.5.3.10	kuṇḍapāyinām ayanaṃ māsaṃ dīkṣitā bhavanti / te māsi rājānaṃ krīṇanti
9.5.3.11	dvādaśopasada uttamāyām upasady āparāhṇikīṃ saṃsthāpya somaṃ mahāvīrāṃś ca nidhāyāgnihotreṇa darśapaurṇamāsābhyāṃ caturbhiś cāturmāsyaparvabhir ekaikena māsān yanti
9.5.3.12	ardhamāsaṃ paurṇamāsīm ardhamāsam amāvāsyāṃ saṃsthāpya śunāsīryam utsādya mahāvīrān agnipraṇayanaprabhṛti payodohanāntaṃ kṛtvā vasanti
9.5.3.13	śvobhūte prātaranuvākaprabhṛti pañcabhiḥ pṛṣṭhyāhobhir ekaikena māsān yanti
9.5.3.14	aṣṭādaśa trayastriṃśāny ahāni daśarātro mahāvratam udayanīyo 'tirātraḥ sa māsaḥ
9.5.3.15	atsarukaiś camasaiḥ somān bhakṣayanti
9.5.3.16	yo hotā sādhvaryuḥ sa potā ya udgātā so 'chāvākaḥ sa neṣṭā yo maitrāvaruṇaḥ sa brahmā sa pratihartā yaḥ prastotā sa brāhmaṇāchaṃsī sa grāvastud yaḥ pratiprasthātā so 'gnītsa unnetā / sa māsam adhīte / gṛhapatirgṛhapatiḥ subrahmaṇyaḥ subrahmaṇyaḥ
9.5.3.17	na varuṇapraghāseṣv avabhṛthaṃ yanti / bhūtikāmā upeyuḥ
9.5.3.18	kṣullakatāpaścitaṃ caturo māsān dīkṣitā bhavanti / catasṛbhir upasadbhiś caranti
9.5.3.19	caturbhiḥ pṛṣṭhyāhobhir ekaikena māsān yanti / svargakāmā upeyuḥ
9.5.3.20	madhyamatāpaścitaṃ saṃvatsaraṃ dīkṣitā bhavanti / saṃvatsaram upasadbhiś caranti
9.5.3.21	gavām ayanaṃ sutyā / prajātikāmā upeyuḥ
9.5.3.22	gavām ayanam ādityānām ayanam aṅgirasāṃ ca triḥsaṃvatsaraṃ sutyā / prathamottame ahanī sātirātre / ṛddhikāmā upeyuḥ
9.5.3.24	naimiṣīyāṇām ayanaṃ dvādaśasaṃvatsaraṃ tair evāhobhir ekaikena trīṃstrīn saṃvatsarān yanti / svargakāmā upeyuḥ
9.5.3.25	śāktyānām ayanaṃ ṣaṭtriṃśatsaṃvatsaraṃ tair evāhobhir ekaikena navanava saṃvatsarān yanti
9.5.3.26	tarasamayāḥ puroḍāśāḥ sutyāsu / mṛgapakṣiṇāṃ praśastānāṃ śukānāṃ māṃsānāṃ pṛṣṭhyapuroḍāśān kurvanti yathocitam ṛddhikāmā upeyuḥ
9.5.3.27	sādhyānām ayanaṃ śatasaṃvatsaraṃ tair evāhobhir ekaikena pañcaviṃśatiṃpañcaviṃśatiṃ saṃvatsarān yanti / svargakāmā upeyuḥ
9.5.3.28	atirātrayor madhye sahasram ahāni śatakṛtvo daśarātrasya veti sahasrasāvyaṃ vi pāpmanā vartemahītikāmā upeyuḥ
9.5.4.1	sarasvatyā apyaye dīkṣate
9.5.4.2	cakrīvanti dīkṣitasya śālāgnīdhrasadohavirdhānāni ca
9.5.4.3	vedimātre saṃmimīyur na vediṃ mimīte nottaravedim
9.5.4.4	ulūkhalabaddho yūpaḥ prakṛṣyaḥ
9.5.4.5	abhiṣuṇvanti noparavān khananti
9.5.4.6	atirātre savanīyasya vapāṃ hutvendrāya sāṃnāyyāya vatsān apākaroti
9.5.4.7	agniṣṭomaṃ saṃsthāpyedhmābarhiḥ saṃnahyati
9.5.4.8	ṣoḍaśinaṃ saṃsthāpya sāyaṃ dohayati
9.5.4.9	atirātraṃ saṃsthāpya sāṃnāyyena yajante
9.5.4.10	sāṃnāyyaṃ saṃsthāpyāgreṇāhavanīyam avasthāyādhvaryuḥ prācīṃ śamyāṃ prāsyati / sā yatra nipatati tad gārhapatyasthānaṃ tataḥ ṣaṭtriṃśatprakrameṣv āhavanīyaḥ
9.5.4.11	tatrānuparyāhṛtyāgnīdhravedimātre sadohavirdhānāni pratiṣṭhāpya sāṃnāyyena yajante / tena pūrvapakṣaṃ yanti
9.5.4.12	gaur ukthyaḥ paurṇamāsyāṃ saṃsthite paurṇamāsena yajante / tenāparapakṣaṃ yanti
9.5.4.13	āyur ukthyo 'māvāsyāyām
9.5.4.14	sāṃnāyyena pūrvapakṣān yanti paurṇamāsenāparapakṣān
9.5.4.15	dīkṣiṣyamāṇāḥ śate goṣv ṛṣabham utsṛjanti
9.5.4.16	tā yatra sahasraṃ saṃpadyante tadutthānaṃ sarvāsūpahatāsūtthānaṃ gṛhapatau preta utthānaṃ plākṣaṃ prasravaṇaṃ prāpyotthānam
9.5.4.17	sahasre saṃpanne gaur udayanīyo 'tirātraḥ sarvāsūpahatāsu viśvajid gṛhapatau preta āyuḥ
9.5.4.18	yady arvāk plākṣāt prasravaṇād uttiṣṭheran sthalair madhyasyottarato hrade 'vabhṛtham abhyaveyuḥ
9.5.4.19	plākṣaṃ prasravaṇaṃ yanto dṛṣadvatyā apyaye nirvaped aponaptrīyaṃ carum
9.5.4.20	plākṣaṃ prasravaṇaṃ prāpya niṣadi nirupyam udayanīyam atirātraṃ saṃsthāpyāgnaye kāmāyāṣṭākapālaṃ nirvapet
9.5.4.21	tasyām aśvāṃ ca puruṣīṃ ca dhenuke dakṣiṇe dattvā kārapacavaṃ prati yamunām avabhṛtham abhyaveyuḥ
9.5.4.22	mitrāvaruṇayor ayanaṃ sārasvataṃ svargakāmā upeyuḥ
9.5.4.23	mitrāvaruṇayor ayanenendrāgnyor ayanaṃ vyākhyātam aryamṇaś ca
9.5.4.24	trivṛtpañcadaśābhyāṃ vyatyāsam ardhayantīndrāgnyor ayane / tryaheṇatryaheṇābhyāvartayam aryamṇo 'yane 'bhijit paurṇamāsyāṃ viśvajid amāvāsyāyāṃ yathoktaṃ pūrvasmin
9.5.4.25	sarvāsāṃ prajānāṃ śreṣṭhāḥ syāmetikāmā upeyuḥ / pra devayānaṃ panthānam aśnavāmahā ity uttare
9.5.4.26	amāvāsyāyāṃ keśaśmaśrū yajamāno vāpayitvāplutyāhate kṣaume paridhāya paścād āhavanīyasyādīkṣitaḥ kṛṣṇājinaṃ pratimuñcati
9.5.4.27	āgneyam aṣṭākapālaṃ pūrvāhṇe nirvaped aindrāgnam ekādaśakapālaṃ madhyaṃdine vaiśvadevaṃ carum aparāhṇe
9.5.4.28	tadbhakṣa etām eva trihaviṣam iṣṭiṃ nirvapet
9.5.4.29	tayā saṃvatsaraṃ yajeta
9.5.4.30	nānyat kṛṣṇājinād dīkṣitavratānāṃ kuryāt
9.5.4.31	samāpte saṃvatsare 'vabhṛthād udetya nikhilaṃ keśaśmaśrū yajamāno vāpayate
9.5.4.32	turāyaṇam ṛddhikāmā upeyuḥ
9.5.4.33	saṃvatsaraṃ brāhmaṇasya gorakṣaḥ / saṃvatsaraṃ vyarṇe naitandhave 'gnim indhaḥ
9.5.4.34	samāpte saṃvatsare pariṇahyagnīn ādhāya dṛṣadvatyā apyaye nirvaped āgneyam aṣṭākapālam
9.5.4.35	dṛṣadvatyā dakṣiṇena tīreṇa śamyāparāsīyāt triplakṣaṃ prāpya yamunām avabhṛtham abhyaveyāt
9.5.4.36	tad evā manuṣyebhyas tiro bhavati / svargakāmo dārṣadvatam upeyāt
9.5.4.37	atirātrayor madhye 'gniṣṭomāḥ / sarvo daśadaśī saṃvatsaro dvādaśo viṣuvān sarpasāmāni viṣuvati kriyante
9.5.4.38	jarvaro gṛhapatir dhṛtarāṣṭra airāvato brahmety evamādīn sarpān āyur vijaye 'dhīyate
9.5.4.39	sarpasattram ṛddhikāmā amṛtatvakāmāḥ svargakāmāś copeyuḥ
9.5.4.40	atirātrayor madhye sahasraṃ trivṛtaḥ saṃvatsarān daśarātraṃ vā saṃtatam ekaikaṃ saṃvatsaram etya prajāpater evaṃ sahasrasaṃvatsaraṃ prajātikāmā upeyuḥ
9.5.4.41	caturbhiḥ pṛṣṭhyāhobhir ekaikena pañca pañcāśataṃ saṃvatsarān yanti
9.5.4.42	viśvasṛjām ayanaṃ sahasrasaṃvatsaraṃ sarvā naḥ prajā anuprajāyeran brahmalokaṃ ca gachemahītikāmā upeyuḥ
9.5.4.43	tatra śloko 'pyuktaḥ
9.5.4.43a	viśvasṛjaḥ prathame sattram āsata sahasrasavaṃ prasavena yantaḥ
9.5.4.43c	tato ha jajñe bhuvanasya goptā hiraṇmayaḥ śakuno brahmanāma
9.5.4.43	iti
9.5.4.44	sarasvatyūnāni kalpayatu kalpayatu
9.5.5.1	cāturhotṛkagonāmikam apy anāhitāgner dvādaśarātraṃ trirātram ekarātraṃ vā
9.5.5.2	pākayajñopacārād agnim upacarati
9.5.5.3	sāṃgrāmikī jayasya dakṣiṇā saptasthavīryeṣu vāso deyaṃ hiraṇyaṃ vā deyam
9.5.5.4	revatyāṃ citrāyāṃ vā paśukāmaḥ karma kurvīta
9.5.5.5	bhinnena sravatā na hastā avanenijīta na pibed ayaspātreṇety eke tad deśapratiṣedham ity apare
9.5.5.6	yaṃ dviṣyāt tasya gavāṃ madhye 'raṇye 'dhītair gonāmabhir āhvayet
9.5.5.7	saṃśṛṅgīṃ purastāt pratīcīm avasthāpyādhastād darbhān āstīrya kāmyāyai svāheti mūrdhani tisra āhutīḥ paśukāmo juhuyāt
9.5.5.8	uttaro nigade vyākhyātaḥ
9.5.5.10	prācīnapravaṇe samūle paśukāma upodaye sūryasya hastā avanijya darbhastamba udaśarāvaṃ ninayet kāmaṃkāmaṃ ma āvartayeti
9.5.5.11	gobhiḥ sahetya praśastāḥ stha kalyāṇya iti brūyāt
9.5.5.12	ekāṣṭakāyāṃ catuṣpathe 'ṅgaśo gāṃ kārayed yoya āgachet tasmaitasmai dadyāt
9.5.5.13	śvo 'nyāṃ kārayitvā brāhmaṇān bhojayet paśukāmaḥ
9.5.5.14	uttaro nigade vyākhyātaḥ
9.5.5.15	vasīyasy ehi śreyasy ehīti sapta devagavyaś cid asi manāsi dhīrasīty uttarāḥ sapta / tāsām anuprāṇāntāḥ prathamā ehyantā uttarāḥ
9.5.5.16	saha rāyaspoṣeṇa devīr devīr ity anunigadati
9.5.5.17	saṃgrāmaṃ jigīṣan senayoḥ saṃdṛśyamānayoḥ pūrvābhir hutvottarā nigadet
9.5.5.18	yatra samūlā oṣadhīr upagachet paśūn vā tad etā ehyantāḥ sapta japet
9.5.5.19	saptasthavīrye saptānāṃ gavām ājyaṃ saptānāṃ payasi sthālīpākaḥ
9.5.5.20	yasya sapta sthavirāś caramām antamā syuḥ pūrvābhir hutvottarā nigadet
9.5.5.21	yo vaiśyaḥ śūdro vā bahupuṣṭaḥ syāt tasya gavāṃ sāṇḍaṃ vatsataram ilāndāḥ stha pūṣṇo nakṣatraṃ poṣayiṣṇv ity apagamayeta
9.5.5.22	āyur me dā iti svāsu goṣṭhāsv avasṛjya vasīyasy ehi śreyasy ehīti parasyātyāhvayet
9.5.5.23	sārasvataṃ payasi sthālīpākaṃ śrapayitvā sārasvata ṛgbhyām āhutīr juhuyād etena grāmakāmo yajeta tathā paśukāmaḥ
9.5.5.24	sarvāsāṃ dugdhe catuḥśarāvam odanaṃ paced brāhmaṇebhyaḥ paśukāmaḥ
9.5.5.25	na chinnaṃ deyam iti vyākhyātam
9.5.5.26	tāṃ bhadraṃbhadram iti brūyād bhadraṃ kalyāṇam iti brūyāt puṇyaṃ praśastam iti brūyāt
9.5.5.27	adīkṣaṇīyāya gāṃ dattvā na me tad upadambhiṣar dhṛṣir iti japet
9.5.6.1	vīravatīr bhūyāsta iti vyākhyātam ā balihṛtaḥ
9.5.6.2	bhūyāṃso bhūyāsta iti sabhāsadaḥ
9.5.6.3	pādau pratyavahared upopatiṣṭheta vā
9.5.6.4	puṇyā puṇyam asūd iti vyākhyātaṃ puṇyam asūd iti vā
9.5.6.5	ekāṣṭakāyāṃ tūṣṇīṃ sarvān saṃsṛjya puṇyāḥ puṇyān asuvaṃś citrāś citrān asuvann aiḍā me bhagavanto 'janiḍhvaṃ maitrāvaruṇa ūrjā me bhagavantaḥ sahājaniḍhvaṃ saṃvidaṃ me vindateti puṃso jātān puṇyāḥ puṇyā asuvaṃś citrāś citrā asuvann aiḍyo me bhagavatyo 'janiḍhvaṃ maitrāvaruṇyo rāyaspoṣeṇa me bhagavatyaḥ sahājaniḍhvaṃ jñātraṃ me vindateti strīr jātās tān ubhayān sahābhimantrayeta
9.5.6.6	dhenuṃdhenum iti brūyād dhenur bhavyeti brūyān na hateti brūyāt kuruteti brūyān nāntarvatnīti brūyād vijanyeti brūyāt
9.5.6.7	ikṣukāṇḍam apsu vāsayitvā lohitenāyasena vā
9.5.6.8	bhuvanam asi sāhasram indrāya tvā sṛmo 'dadād yāvatīnām idaṃ karomi bhūyasīnām uttarāṃ samāṃ kriyāsam iti gavāṃ lakṣma kuryāt ṣaṇṇāṃ catasṛṇāṃ vā / puṃsaḥ striya iti vyatyāsam
9.5.6.9	yasya dakṣiṇataḥ pratibhinnam iti vyākhyātam
9.5.6.10	iha prajā viśvarūpā ramantām iti gāḥ sāyam āyatīr abhimantrayeta
9.5.6.11	saṃ vaḥ sṛjatv aryameti gāḥ saṃsṛjed yā asya purā syur yāś cānyato vindeta
9.5.6.12	revatī tantir iti tantiṃ vitanuyāt prācīm udīcīṃ vā
9.5.6.13	dadhi ghṛtena saṃsṛjya rayyā tvā puṣṭyānumārjmīty anumārṣṭi
9.5.6.14	tasyāḥ pramuktavatsāyā vratāni na riktā syāt
9.5.6.15	noparyupari saṃcareyur nābhivarṣen nābhitapet
9.5.6.16	ṛṣabham utsrakṣyan pitā vatsānām ity ṛṣabhasya dakṣiṇe karṇe utsṛjamāno japet retodhāṃ tvā yaśodhāṃ rāyaspoṣāyotsṛja ity utsṛṣṭe
9.5.6.17	yo vaiśyaḥ śūdro vā bahupuṣṭaḥ syāt tasya gavāṃ goṣṭhād ekaviṃśatiṃ śakāny āhṛtyaikaviṃśatim āhutīḥ paśukāmo juhuyāt
9.5.6.18	gonāmabhir devagavībhir ākṛtihomair agrato gāminīṃ paścāt pratīcīm avasthāpyādhastād darbhān āstīrya kāmyāyai svāheti bhasadi tisra āhutīḥ paśukāmo juhuyāt
9.5.6.19	yāsām indra udājateti catvāra ākṛtihomā etaiḥ pūrvāhṇe goṣṭhāsu goṣu juhuyād etair madhyāhne goṣv ākṛtāsv etair aparāhṇe goṣṭhāsu gatāsv etaiḥ saṃgrāme
9.5.6.20	mitrabhṛtaḥ kṣatrabhṛtaḥ ity aśvān abhimantrayate
9.5.6.21	rohiṇīr vo vṛñja iti saptājyasyāhutīḥ paśukāmo juhuyāt
9.5.6.22	paurṇamāsīm aṣṭakām amāvāsyāṃ citrām aśvatthaṃ na gām apākuryāt
9.5.6.23	govarcasaṃ guptasyeti sarpiṣa ubhayeṣāṃ tvā devamanuṣyāṇām iti vyākhyātaṃ priyaṃ karomīti śrotriyasya priyāṃ karomīti kumāryāḥ patikāmāyāś cāmuṣya cety avabhṛthe
9.5.6.24	uttaro nigade vyākhyātaḥ
9.5.6.25	annādyakāmaḥ śabalīkarma kuryāt
9.5.6.26	trayodaśyām udite yatra grāmasya paśoḥ śabdaṃ nopaśṛṇuyāt tad araṇyaṃ paretya brāhmaṇaṃ bahuvidam upaviśya darbhastambam ārabhya śabali śabaly ehīti trir āhvayet
9.5.6.27	yad anyac chuno gardabhād vā pratiśṛṇuyāt sā samiddhiḥ
9.5.6.28	yadi na pratiśṛṇuyāt saṃvatsare punar āhvayen na tṛtīyakam āhvayet
10.1.1.1	athātaḥ śulbaṃ vyākhyāsyāmaḥ
10.1.1.2	rajjuṃ pāśavatīṃ samāṃ nirāyatāṃ pṛṣṭhyāṃ yathārtham upakalpayet
10.1.1.3	antareṇa citrāsvātī śravaṇapratiśravaṇau kṛttikāpratikṛttike tiṣyapunarvasū ca prāgdeśo 'yaṃ yugamātroditayoḥ pāśāñ ca
10.1.1.4a	dārśikyāḥ śayāḥ ṣaṭtāni sapta saptadaśaiva tu
10.1.1.4c	ekaṃ dve pañca tair mītvā samaraiḥ parilekhayet
10.1.1.5	aṃsāc chroṇau rajjvantaṃ pratiṣṭhāpya prācīm anulikhed aṃse pratiṣṭhāpya pratīcīṃ samare rajjvantaṃ pratiṣṭhāpya śroṇer adhy aṃsād anulikhet
10.1.1.6	evam uttarataḥ purastāt paścāc ca
10.1.1.7a	saratniś caturasras tu pūrvasyāgneḥ kharo bhavet
10.1.1.7c	rathacakrākṛtiḥ paścāc candrārdhena tu dakṣiṇe
10.1.1.8a	madhyāt koṭipramāṇena maṇḍalaṃ parilekhayet
10.1.1.8c	atiriktatribhāgena sarvaṃ tu sahamaṇḍalam
10.1.1.8a	caturasre 'kṣṇayā rajjur madhyataḥ saṃnipātayet
10.1.1.8c	parilekhyā tadardhenārdhamaṇḍalam eva tat
10.1.1.9	gārhapatyāhavanīyāv antarā rajjuṃ nimāyāparasmiṃs tṛtīye lakṣaṇaṃ madhyāt turīyam utsṛjya lakṣaṇaṃ pāśāntau samāhṛtya dakṣiṇato dakṣiṇāgner lakṣaṇam
10.1.1.10	etad eva viparyasyottarata utkarasya lakṣaṇam
10.1.1.11a	yāvat pramāṇā rajjuḥ syāt tāvad evāgamo bhavet
10.1.1.11c	āgamārdhe bhavec chaṅkuḥ śaṅkor ardhe nirāñchanam
10.1.1.12a	samantacaturasrāṇi vidhir eṣaḥ prakīrtitaḥ
10.1.2.1a	aṣṭāśītiḥ śatamīṣā tiryagakṣaś catuḥśatam
10.1.2.1c	ṣaḍaśītir yugaṃ cāsya rathaś cārakya ucyate
10.1.2.2a	īṣāyā lakṣaṇaṃ mītvā ṣaṭsu navasu ca lakṣaṇe
10.1.2.2c	tricatvāriṃśake pāśo 'ṅgulānāṃ niyogataḥ
10.1.2.3a	eṣā vediḥ samākhyātā cārakyarathasaṃmitā
10.1.2.3c	aindrāgnasya paśor eṣā paśuṣv anyeṣu ṣaṭśayā
10.1.2.4a	prācyardhaḥ ṣaḍaratniḥ syād ardhāratner nirāñchanam
10.1.2.4c	ardhe śroṇī tato 'rdhe 'ṃsāv adhyardha iti pāśukī
10.1.2.5a	pāśād ardhaśaye śroṇī dvayoḥ pṛṣṭhyāparā dvayoḥ
10.1.2.5c	prācyardhas tu tato 'dhyardhe tato 'dhyardhe nirāñchanam
10.1.2.5a	ardhe 'ṃso 'dhyardha evānyas tato 'dhyardhe 'ṃsa uttaraḥ
10.1.2.5c	aratnau tu tataḥ pāśo vedī mārutī vāruṇī
10.1.2.6a	sarvā daśaśayā rajjur madhye cāsyā nirāñchanam
10.1.2.6c	prācyardhaṃ pañcame kuryād dikkuṣṭhā paitṛtkī smṛtā
10.1.2.7a	sarvā saptaśayā rajjur madhye cāsyā nirāñchanam
10.1.2.7c	prācyardhaṃ pañcame kuryād dikkuṣṭhā paitṛkī smṛtā
10.1.3.1a	prāgvaṃśaṃ daśakaṃ kuryāt patnīśālāṃ catuḥśayām
10.1.3.1c	prāgvaṃśāt triṣu vedyanto vedyantāt prakrame sadaḥ
10.1.3.2a	navakaṃ tu sado vidyāc catvāraḥ sadaso 'ntaram
10.1.3.2c	catvāras trikā havirdhānam ardhaṣaṣṭhas tad anantaram
10.1.3.3a	padaṃ yūpāvaṭe mītvā śeṣam auttaravedikam
10.1.3.3c	āgnīdhraṃ ṣaḍaratny eva ṣaṭtriṃśatprakramā rajjuḥ
10.1.3.4	lakṣikā dvādaśa trikā / vedisadohavirdhānāni minoty evānupūrvaśaḥ pañcadaśakam ekaviṃśakaṃ trikam aparaṃ parato 'paras triko dvādaśasu ca pāśada ucyate / some rajjunimānam uttamam
10.1.3.5a	tripadā pārśvamānī syāt tiryaṅmānī padaṃ bhavet
10.1.3.5c	tasyākṣṇayā tu yā rajjuḥ kuryād daśapadāṃ tayā
10.1.3.6a	pādād ardhaṃ caturdaśe navake tu tataḥ punaḥ
10.1.3.6c	ardhacaturdaśaḥ pāśaḥ sadasaś chedanam uttamam
10.1.3.7	nimāya rajjuṃ daśabhī rathākṣair ekādaśabhiś coparabudhnamātrais tasyāś caturviṃśatibhāgadheyam ekādaśinīṃ prati vedim āhuḥ
10.1.3.8a	śikhaṇḍinī cet kartavyā vedyantād dvyardham uddharet
10.1.3.8c	aṣṭāṅgulaṃ tadardhaṃ syād devyavediprasiddhaye
10.1.3.8e	taṃ prāñcaṃ tu samīkṣeta tāṃs tu vidyāc chikhaṇḍinīm
10.1.3.9a	pañcakaṃ saptakaṃ caiva ekamekaṃ tataḥ punaḥ
10.1.3.9c	eṣā vediḥ samākhyātā kaukilyās tv atha cārake
10.1.4.1a	janmanā rogahīno vā yajamāno bhaved yadi
10.1.4.1c	kathaṃ tatra pramāṇāni prayoktavyāni kartṛbhiḥ
10.1.4.2a	tuṇḍaṃ puṣkaranālasya ṣaḍguṇaṃ pariveṣṭitam
10.1.4.2c	trihāyaṇyā vatsataryā valena samamiṣyate
10.1.4.3a	trayas trihāyaṇīvālāḥ sarṣapārdhaṃ vidhīyate
10.1.4.3c	dviguṇaṃ sarṣapaṃ prāhur yavaḥ sarṣapār ...
10.1.4.4a	aṅgulasya pramāṇaṃ tu ṣaḍyavāḥ pārśvasaṃhitāḥ
10.1.4.4c	daśāṅgulas tu prādeśo vitastir dvādaśāṅgulaḥ
10.1.4.4e	dvivitastir aratniḥ syād vyāyām astu catuḥśayaḥ
10.1.4.5a	viṃśatiśatāṅgulataḥ puruṣaḥ svaiḥsvair aṅguliparvabhiḥ
10.1.4.5c	atha cet prapadotthānaḥ pañcaviṃśaśato bhavet
10.1.4.6a	triyavaṃ kṛṣṇalaṃ vidyāt taṃ mānaṃ vidyāt trikṛṣṇalam
10.1.4.6c	anena kṛṣṇalapramāṇena niṣkam āhuś caturguṇam
10.1.4.7a	puruṣasya tṛtīyapañcamau bhāgau tatkaraṇaṃ punaściteḥ
10.1.4.7c	tasyārdham athāparaṃ bhavet tricitikam agnicitiś cet
10.1.4.8	aṣṭāvaṣṭau saṃmitā citir aṣṭaikādaśikā ca madhyamā
10.1.4.8	vyatyāsavatīr upanyased aṣṭau dvādaśa cottamā citiḥ
10.1.4.8	aṣṭau dvādaśa cottamā citir iti
10.2.1.1	athāta uttareṣṭakaṃ vyākhyāsyāmaḥ
10.2.1.2	ūrdhvabāhunā yajamānena veṇuṃ vimimīte
10.2.1.3	tatsamo 'nyataraḥ sāratnir dvitīyas tasya puruṣe lakṣaṇam aratnivitastyoś cobhayor ardhapuruṣe
10.2.1.4	śirasi pariśrite yūpāyāvaśiṣya śeṣam anurajju puruṣau saṃdhāya pañcāṅgyā śaṅkuṃ vinihanti tayoḥ saṃdhāv ardhayoś ca
10.2.1.5	yāv abhito madhyamaṃ śaṅkuṃ tayor veṇū nidhāya dakṣiṇataḥ puruṣasaṃnipāte todaṃ karoti
10.2.1.6	madhyame śaṅkau veṇuṃ nidhāyādhyadhi todaṃ hṛtvā dakṣiṇataḥ puruṣe śaṅkuṃ nihanti
10.2.1.7	pūrve śaṅkau veṇuṃ nidhāya dvitīyaṃ dakṣiṇataḥ purastāt puruṣasaṃnipāte śaṅkuṃ nihanty ardhe caivaṃ paścāt
10.2.1.8	etenottarārdho vyākhyātaḥ
10.2.1.9	dakṣiṇasya vargasya yāv abhito madhyamaṃ śaṅkuṃ tayor veṇū nidhāya dakṣiṇataḥ puruṣasaṃnipāte todaṃ karoti
10.2.1.10	madhyame śaṅkau veṇuṃ nidhāyādhyadhi todaṃ hṛtvā dakṣiṇataḥ sāratnau śaṅkuṃ nihanti
10.2.1.11	yaḥ sāratnis taṃ madhyamasya pūrve nidhāya dvitīyaṃ dakṣiṇataḥ purastāt sāratnim ardhapuruṣeṇa saṃnipātya śaṅkuṃ nihanty evaṃ paścāt
10.2.1.12	etenaivottarapakṣo vyākhyātaḥ
10.2.1.13	puchaṃ savitastir aratnisthāne
10.2.1.14	pūrvasya purastād ardhapuruṣeṇa pañcāṅgyā śiro vimimīte
10.2.2.1	vyāyāmasyāṣṭamam ekatas turīyam ekata ubhayatas turīyaṃ ca te gārhapatyaciteḥ karaṇe
10.2.2.2	puruṣasya daśamena bhāgena prathamaṃ caturasraṃ karaṇaṃ kārayed daśamam ekato 'rdham ekatas tad dvitīyaṃ daśamam ekato 'dhyardham ekatas tat tṛtīyam ubhayatas turīyaṃ tac caturtham
10.2.2.3	tāsām utsedhas triṃśat pañcamabhāgenānyatra nākasadbhyaś ca cūḍābhya ṛtavyābhyo 'tha madhyamāyāṃ pañcamaṣaṣṭhībhyaś ca vaiśvadevībhyas tā ardhotsedhāḥ
10.2.2.4	purīṣam antardhāyottarām upadadhyād gaṇasaṃsargāyāvichedāya
10.2.2.5	garteṣūpadadhyād yad anyad iṣṭakābhyaḥ
10.2.2.6	tatra śloko bhavati
10.2.2.6a	ukhāyāḥ paśuśīrṣāṇāṃ kūrmasyolūkhalasya ca
10.2.2.6c	srucoḥ kumbheṣṭakānāṃ ca caroś caivāvaṭān khanet
10.2.2.7	pratidiśam upadadhyād ātmani madhye prācīḥ śirasi puche pakṣayoś cātmany apyayeśu samaṃ vibhajyottarāmuttarām apyayasaṃhitāṃ pūrvāparadakṣiṇottarā viṣayavacanād anyac catasraḥ purastāt pañcartavyābhyaḥ paścāc cottarapūrve cārdhe gārhapatyasya / śeṣaṃ caturasrābhiḥ
10.2.2.8	etā eva dakṣiṇottarā dvitīyasyāṃ śeṣaṃ caturasrābhiḥ
10.2.2.9	yathā prathamaivaṃ tṛtīyā pañcamī ca yathā dvitīyaivaṃ caturthy etena dharmeṇa vyatyāsaṃ cinuyāt
10.2.2.10	athetarān āgnīdhrīyādīn navanava padāni karoty ekaikaṃ madhye 'śmānam āgnīdhrīye catvāricatvāri turīyāṇi pratidiśaṃ hotrīye catasro 'rdhāḥ kuṣṭhāsu brāhmaṇāchaṃsya itareṣāṃ dvedve adhyardhe madhye prācīḥ ṣaḍ eva mārjālīye paśuśrapaṇe ca
10.2.2.11	viṃśatim adhyardhāḥ prācīr aṃsayor dadyāc chroṇyoḥ puche ca viṃśatiṃ dvādaśadvādaśa purastāt pakṣyoḥ prācīḥ paścāc ca pañcapañca codīcīr abhitaḥ śirasi / śeṣaṃ caturasrābhiḥ
10.2.2.12	viṃśatiṃ śroṇyaṃsapakṣeṣūdīcīr dakṣiṇatas tathottarato dvitīyasyām ekādaśaikādaśābhitaḥ puche pañcapañca prācīr abhitaḥ śirasi / śeṣaṃ caturasrābhiḥ
10.2.2.13	yathā prathamaivaṃ tṛtīyā pañcamī ca yathā dvitīyaivaṃ caturthy etena dharmeṇa vyatyāsaṃ cinuyāt
10.2.2.14	trir upasatsu dve pūrvasyāṃ tisro madhyamāyāṃ ṣaṭsu yathānupūrveṇa dvādaśasu vyatyāsaṃ citipurīṣe karoti
10.2.2.15	etena dharmeṇa saṃvatsarāt samaṃ vibhajya jānudaghne 'sya dviguṇaṃ triguṇam uttareṣāṃ caikām uttarām uddhatyābhyāyanaṃ vardhāyātiriktā upadadhyāt
10.2.2.16	mantrādy abhimarśanāntaṃ tat puruṣasya lakṣaṇam
10.2.3.1	darbhastambaṃ puṣkaraparṇaṃ rukmapuruṣau hiraṇyeṣṭakāṃ śarkarāṃ svayamātṛṇṇāṃ dūrveṣṭakā naivāram iti madhyaṃ [ ā pañcam āśraṃ svayamātṛṇṇāyā abhitas tāṃ madhyaṃ ] / tasmin kumbheṣṭakā yā madhye dakṣiṇottare ca srucāv anūpamadhyeṣu śeṣāḥ paścāt svayamātṛṇṇāyāḥ kulāyinīṃ dviyajuś ca vaṃśayoḥ pārśvasaṃhite dviyajur uttare purastād retaḥsicau dve dakṣiṇe tasmin vaṃśe dvitīyām ṛtavyāṃ ca purastāc caturthe loke retaḥsicaṃ viśvajyotiṣaṃ maṇḍalām ṛtavyāṃ gharmeṣṭakām aṣāḍhāṃ kūrmaṃ vṛṣabham iti prāñcam uttare vaṃśe dakṣiṇataḥ purastāt svayamātṛṇṇāyāḥ prāñcam ulūkhalamusalam uttarapūrvye cokhāṃ madhye śirasāṃ śirobhiḥ saṃhitām upadadhāti
10.2.3.2	tasyāḥ paścāt puruṣaśirasaḥ puruṣacitim upadadhāti ṣaṭtriṃśataṃ pratīcīs trivargeṇa śroṇyām
10.2.3.3	tatra śloko bhavati
10.2.3.3a	tisro grīvāḥ ṣaḍaṃsayor dvedve bāhvor navātmani
10.2.3.3c	uṅghayoru pañca paścād ekaikaṃ pāṇipādayoḥ
10.2.3.3	iti
10.2.3.4	aṣṭāv athāpasyāḥ samaṃ vibhajya vaṃśeṣu navamenavame prāṇabhṛtaḥ purastāduttare vaṃśe prathamaṃ paścāddakṣiṇe dakṣiṇataḥ pūrva uttarataḥ paścāddakṣiṇataḥ svayamātṛṇṇāyā dvitīye pañcamam anūpeṣu saṃyato navame 'timātrā yathā prāṇabhṛtaḥ purastāddakṣiṇe vaṃśe prathamaṃ paścāduttare dakṣiṇataḥ paścāduttarataḥ pūrva uttarataḥ svayamātṛṇṇāyā dvitīye pañcamaṃ / vaiśvadevyaś cānūpeṣu pratidiśam uttarapūrveṣu vaṃśeṣvādyā / dakṣiṇottare ca saṃyānyāv apyaye tayor vaṃśayor ādyāt purastād vātharvaśiraḥ
10.2.3.5	samaṃ vibhajya vaṃśeṣu śiraḥ pakṣapuchāni prathameṣu vaṃśeṣu lokān vijānīyāt
10.2.3.6	śirasi prathame vaṃśa uttarāmuttarām itareṣāṃ pakṣapuchānāṃ caturthe pakṣayoḥ prācīḥ puche codīcīr lokeṣṭakā upadadhyāc cheṣāḥ paścāt svayamātṛṇṇāyā ekaikāṃ pūrvāṃ saṃhitāṃ dakṣiṇe vaṃśe vaiśvadevyādya uttare ca purīṣādyaḥ
10.2.3.7	gāyatraṃ madhye śirasi rathaṃtaraṃ bṛhad yajñāyajñiyam iti yathāmnātam
10.2.4.1	dvitīyāyāṃ purastāt svayamātṛṇṇāyāḥ prathamadvitīyatṛtīyeṣv ṛtavyā vāyavyā apasyā iti yathāsaṃkhyaṃ tisrastisro dakṣiṇeṣu vaṃśeṣu dakṣiṇottarā dvedve uttarasyottarayor navame 'bhitaḥ śeṣā yathāpasyāḥ
10.2.4.2	tṛtīyāyāṃ daśa dvādaśa namave 'bhito 'ṣṭame sapta purastāt paścāc ca samīcīr abhitaḥ svayamātṛṇṇāyā ardhotsedhā aṣṭau nānāmantrā uttamāyāṃ vā
10.2.4.3	caturthyām ekaikāṃ navamenavame 'bhitaḥ purastāduttarasya vaṃśasya madhye prathamāṃ vyatyāsam itarā evam eva spṛtaḥ purastāddakṣiṇasya vaṃśasya madhye prathamāṃ vyatyāsam itarāḥ / ṣaṭsaptāṣṭameṣu dakṣiṇato yugmāyugmā uttaratas trivargān kuryāt saptadaśa dakṣiṇataḥ pañcadaśottarataḥ
10.2.4.4	pañcamyām ekaikāṃ prāṇabhṛdādhiṣu śeṣaṃ chandasāṃ virājaś ca yathātimātrāḥ ṣaṭsaptāṣṭameṣv abhito yathāsaṃkhyam
10.2.4.5	ardheṣṭakābhiḥ pūrayitvā dakṣiṇataḥ prācīḥ stomabhāgāḥ paścimāś ca yugmā uttaratas trivargān kuryād ekatriṃśataṃ paścāt pratyañcaṃ trivargeṇa nākasadaṃ ca paścāt purīṣavatyā yavādinā sanāmnīr upaśīvarīr ghṛtaplutā iti yathāsaṃkhyaṃ turīyāṇi madhye yathā prāṇabhṛto 'timātrā madhyamāṃ svayamātṛṇṇāsaṃhitām uttaratas tu vikarṇīm
10.2.4.6	iti suparṇasya
10.2.5.1a	yāvatī śoṣapākābhyām iṣṭakā hrasate kṛtā
10.2.5.1c	tāvat samadhikaṃ kāryaṃ karaṇaṃ samam ichatā
10.2.5.2a	sadā ca triṃśakaṃ bhāgam iṣṭakā hrasate kṛtā
10.2.5.2c	tāvat samadhikaṃ kāryaṃ karaṇaṃ samam ichatā
10.2.5.3a	ekaikaṃ śatam adhyardhaṃ tad ūtaṃ ṣaḍbhir aṅgulaiḥ
10.2.5.3c	iṣṭakānāṃ parimāṇaṃ vaikṛtaṃ yadato 'nyathā
10.2.5.4a	navāṅgulasahasrāṇi dve śate ṣoḍaśottare
10.2.5.4c	aṅgulānāṃ parimāṇaṃ vyāyāmasya tu nirdiśet
10.2.5.5a	itareṣāṃ tu dhiṣṇyānāṃ sarveṣām eva niścayaḥ
10.2.5.5c	ekaikasya sahasraṃ syācchate ṣaṇṇavatiḥ parā
10.2.5.6a	ekādaśa sahasrāṇi aṅgulānāṃ śatāni ṣaṭ
10.2.5.6c	śataṃ caiva sahasrāṇāṃ kṣetram agner vidhīyate
10.2.5.7a	prākṛtaṃ vaikṛtaṃ vāpi kṣetram ardhāṣṭamāntare
10.2.5.7c	pañcaviṃśaṃ śiraḥ kṛtvā tataḥ kṣetre samāvapet
10.2.5.8a	śatāny aṣṭau padonāni padānām iha kīrtyante
10.2.5.8c	sāṅgasya saśiraskasya kṣetraṃ kṣetravido viduḥ
10.2.5.9a	ātmā catuḥśataḥ kāryaḥ pakṣau triṃśacchatau smṛtau
10.2.5.9c	daśa puche śataṃ caiva śiraḥ syāt pañcaviṃśakam
10.2.5.10a	ekatriṃśas trayastriṃśair vargaiḥ pañcāśakairapi
10.2.5.10c	asaṃbhavatsu vargeṣu dvidhā bhidyeta iṣṭakā
10.2.5.11a	iṣṭakāhrasavṛddhibhyāṃ dṛdhāsu śatakeṣu ca
10.2.5.11c	matimān iṣṭakā bhāgair mantrāt saṃnāśayed iti
10.2.5.12a	caturasre pṛṣṭau vāpi pakṣapuchaśireṣṭakāḥ
10.2.5.12c	dikto 'padhānaṃ lokāc ca tathā lokas tu lupyate
10.2.5.13a	adhyātmani ha vijñeyam upadhānaṃ vijānatā
10.2.5.13c	rathaṃtarabṛhallokair anyaṃ gāyatrayājñiyaiḥ
10.2.5.14a	yajuṣmatīnāṃ saṃkhyā tu sarvāsāṃ caiva niścitā
10.2.5.14c	ekaikasyāṃ citau vāpi tāṃ me nigadataḥ śṛṇu
10.2.5.15a	ṣaḍaśītiḥ śataṃ tv ādyā dvitīyā daśa saptatiḥ
10.2.5.15c	trayodaśa tṛtīyā syācchataṃ cāhur manīṣiṇaḥ
10.2.5.15a	caturthī śatam ekā syāt tisraś caiveṣṭakāḥ smṛtāḥ
10.2.5.15c	śatāni trīṇi pañcāśat ṣaṭ caiva citir uttamā
10.2.5.16a	etāḥ sarvā yajuṣmatyo yābhir agniḥ prasūyate
10.2.5.16c	śeṣaṃ lokaṃpṛṇābhis tu citīnām abhipūrayet
10.2.5.17a	etāḥ sarvā samāmnātāḥ yajur yāvat pravartate
10.2.5.17c	tad etad dhi sahasraṃ syāccharkarābhiḥ sahocyate
10.2.5.18a	etā upahitāḥ samyag dhenavas tu prajāyante
10.2.5.18c	amuṣmin yajamānāya kāmān duhyati sarvaśaḥ
10.2.5.19a	ṣaṣṭiṃ prajāpatiṃ veda yo hi saṃvatsaraḥ smṛtaḥ
10.2.5.19c	gachati brahmaṇo lokaṃ nākaṃ bradhnasya viṣṭapam
10.2.5.19	iti
10.3.1.1a	vaiṣṇave yā prameyāya śulbavidbhiś ca sarvaśaḥ
10.3.1.1c	saṃkhyātṛbhyaḥ pravaktṛbhyo namo bharanto ye mase
10.3.1.1a	idaṃ bhūbhyā bhajāmahe yā no mānakṛtām iva
10.3.1.1c	yajñiyaṃ mānam uttamaṃ vardhamānaṃ sve dame
10.3.1.2a	spaṣṭā bhūmir ṛjuḥ śaṅkur mauñjaṃ śulbam abandhuram
10.3.1.2c	citrādau nākṛtiḥ kāryā tithyṛkṣaṃ varuṇaśubham
10.3.1.3a	sarvāḥ prāgāyatā vedyaḥ karaṇaṃ yaskadehikam
10.3.1.3c	ardhenārvasamaṃ sarvam uchedo jānu pañcakam
10.3.1.4a	madhyame 'rdham ṛtavyānāṃ nākasat pañcacūḍayoḥ
10.3.1.4c	karaṇādyartham uddiśya kṣetram ardhāṣṭamān naraḥ
10.3.1.5a	anaḥsiddhaṃ havirdhānaṃ pātrasiddhāḥ kharāḥkharāḥ
10.3.1.5c	cātvālaḥ paśubhiḥ siddho havirbhiḥ sāgnikāḥ kharāḥ
10.3.1.6a	maṇḍalārdhaṃ catuḥsrakti ratnināṃ vihitāḥ kharāḥ
10.3.1.6c	aratnir ghana eteṣāṃ bhūyas tve bhūyasīvidhau
10.3.1.7	pūrvaś caturviṃśatibhāge lekhyaś caturviṃśair ālikhitas tu paścimaḥ syād dakṣiṇe 'ṣṭadviguṇena lekhyas triṃśadbhir āyamya haret tu rāyam
10.3.1.8	udakprakramya cātvālaṃ śāmitraṃ prakrame tataḥ
10.3.1.8	bhūyas tat paśubhūyastve vṛddhir uttarato bhavet
10.3.1.9	āyāmabāhuṃ nikṣipya vistaras tu tathā pṛthak
10.3.1.9	so 'dhyardhaṃ guṇayed rāśiṃ sa sarvaguṇito ghanaḥ
10.3.1.10	āyāmam āyāmaguṇaṃ vistāraṃ vistareṇa tu
10.3.1.10	samasya vargamūlaṃ yat tatkarṇaṃ tadvido viduḥ
10.3.1.11	śravaṇābhijitor bahulātiṣyayor vā citrāsvātyor antare 'psv agninā vā
10.3.1.12	naktaṃ prācībhāskaraśrāyamāhuḥ / śaṅkulipte maṇḍale prāk parāk ceti
10.3.2.1a	janmanā rogahīno vā yajamāno bhaved yadi
10.3.2.1c	kathaṃ tatra pramāṇāni prayoktavyāni kartṛbhiḥ
10.3.2.2	yady urutantuḥ keśo vāstṛtaḥ sarṣapo yavaś caiva ṣaḍguṇitaḥṣaḍguṇito bhavati narasyāṅgulaṃ māne taddvādaśakaṃ prādeśam ity āhuḥ
10.3.2.3	taddvayaṃ smṛto 'ratniḥ prakramo 'ratnisamaḥ sa dviḥprādeśo bhavec citiṣu
10.3.2.4	adhyardhāṅgulahīnāś catvāraḥ prakramā bhaven niyatāḥ
10.3.2.5	tatraikādaśa yūpāś catvāraś caturuttarāḥ sattresattre
10.3.2.6	ekasyāṃ vedyām agnidvayam iṣṭakāriktaṃ bhavati / pṛthag ato vediḥ cet pṛthag agniḥ kl̥ptaḥ
10.3.2.7	viṃśatyaṅgulaḥ śataṃ niyataḥ pañcāratnir naro daśapado vā / hīnātiriktayuktyā dehedehe pramāṇaṃ tu
10.3.2.8	ṣaḍaśītir yugam uktaṃ sāṣṭādaśa ucyate tvakṣas tantrasamasamastaṃ dvyujaṃ ratham īṣāṃ vyavāsyanti
10.3.2.9	maṇḍalam atha caturasraṃ maṇḍalaṃ ca yaḥ kuryāt tasyemaṃ karaṇavidhiṃ tadvidām udāhṛtaṃ śṛṇuta
10.3.2.10	maṇḍalaviṣkambhasamas tribhujād avalambakaś catuḥsraktiḥ prāgāyatāt tribhāgāt karṇāt sa maṇḍalaṃ bhavati
10.3.2.11	puruṣaḥ puruṣaṃ kuryāt tasyākṣṇayā dvipuruṣaṃ bhavec caturastasyāpyakṣṇayā dvābhyāṃ vā syāś catuḥpuruṣam
10.3.2.12	dvipuruṣaḥ karaṇī śroṇī bāhus tu dviguṇo bhavet triṃkuṣṭhavat tryavalambakas tato yaś caturasre dvāṣṭamāḥ puruṣāḥ
10.3.2.13a	viṣkambhaḥ pañcabhāgaś ca viṣkambhas triguṇaś ca yaḥ
10.3.2.13c	sa maṇḍalaparikṣepo na vālam atiricyate
10.3.2.14a	daśadhā chidya viṣkambhaṃ tribhāgān uddharet tataḥ
10.3.2.14c	tena yac caturasraṃ syān maṇḍale tadapaprathiḥ
10.3.2.15a	caturasraṃ navadhā kuryād dhanuḥkoṭyas tridhātridhā
10.3.2.15c	utsedhāt pañcamaṃ lumpet purīṣeṇeha tāvat samam
10.3.2.16	caturaratnir vā naraḥ sikatākaraṇe tv ardhaṃ bhujaḥ pradiśyate
10.3.2.17	karaṇāni tato 'syāḥ kārayet tricatuḥpañca trir abhiparyasya yac chubhaṃ cayaneṣu vidhiḥ purātanair ṛṣibhir yo 'bhihitaś ca nityaśaḥ
10.3.2.18	parilekhanamānasaṃcayair vyatyāsaiḥ parimāṇasaṃpadā vedyaḥ sarvāḥ pramāṇair āyāmena ca vistareṇa ca mimīyāt
10.3.2.19	caturasrasaṃpadā dvayāyām asamāpanāḥ smṛtā pañcāṅgyātha vā purātanair yāḥ pūrvair ṛṣibhiḥ pradarśitāḥ
10.3.2.20a	yaś caiṣa vidhir maryākṛtas tatraiṣā mithunāt samam
10.3.2.20c	pañcāṅgī tāvatī rajjur yayā sarvaṃ mimīmahe
10.3.2.20e	ṛte kaṅkālajaśyenāṃs teṣāṃ vakṣyāmi lakṣaṇam
10.3.2.21	iyaṃ mitā yā samayārdhalakṣaṇā tataś caturthe bhaven nirāñchanaṃ tato 'rdhaśiṣṭā vistārasamā cayasya / yat tataś catuḥkuṣṭham ihānayā caret
10.3.2.22	prācīm athāyāmasamāṃ nidadhyāt pāśau nikhanyād atha madhyamaṃ ca
10.3.2.23	unmucya paścād atha madhyame tat prāgdakṣiṇāyamya nirāñchanena vistārato 'rdhe nikhaneta śaṅkuṃ pratyak tathottaramadhyame ca / sa vāsuvedīṣu
10.3.2.24	atha mānam etac chroṇyāṃ tu pāśoddharaṇaṃ kriyeta
10.3.2.25	aṃsaśroṇyor likheta dikṣu lekhāḥ śaṅkū nihanyāt samareṣu teṣu / tebhyaḥ samantāt parilekhayeta
10.3.2.26	yady aiṣṭikā nobhau likheta śiṣṭau
10.3.2.27	pūrve tribhāge tv apare ca siddhopasthitāv utkaradakṣiṇāgnī
10.3.2.28	athānyad asya parilekhanaṃ tu madhye bhaved dikṣu navāṅguleneti
10.3.3.1a	pramāṇārdhaṃ tu ṣaṣṭyūnaṃ viśeṣa iti saṃjñitam
10.3.3.1c	viśeṣaś ca pramāṇaṃ ca pramāṇasyājñayā bhavet
10.3.3.2	pramāṇārdham anyat syāt pāśaṣaṣṭhe sacaturviṃśe lakṣaṇaṃ karoti tan nirāñchanam akṣṇayā tiryaṅmānī śeṣaḥ / pāśād ardhaśaye śroṇī dva...
10.3.3.3	... cāgnīdhram ihopadiśyate
10.3.3.4a	agner yadakṣṇayāmānaṃ tasya caiva tadakṣṇayā
10.3.3.4c	tad āśvamedhikaṃ vidyād ekaviṃśadvidhau 'tha vā
10.3.3.5a	puruṣas tiryag bhaved yad anudaśadhā yo mitaḥ
10.3.3.5c	tasya karṇena yat kṣetraṃ vidyād ekādaśaṃ tu tat
10.3.3.6a	ubhau bāhū naśakṣṇāṃ tu naras tiryak tadakṣṇayā
10.3.3.6c	ekoccatānaikaśatād bāhuvṛddhyā vivardhayet
10.3.3.6	iti
10.3.4.1a	avalambakakuṣṭhe tu yo bhavet ṣoḍaśāṅgule
10.3.4.1c	sautrāmaṇyā bhaved eṣa prakramo mānakarmaṇi
10.3.4.2a	prakramasya tṛtīyena saumikī sārparājñikī
10.3.4.2c	saṃtṛtīyais tribhiś cānyaiḥ siddham auttaravedikam
10.3.4.3a	caturdaśāṅgulo vā syāt prakramas tena saumikī
10.3.4.3c	śatair dvādaśabhir vāpi minuyāt pāśukām iva
10.3.4.4a	sacaturthe vanaṃ ṣaḍbhir navabhir vātha saptabhiḥ
10.3.4.4c	navabhir vāparaṃ cakraṃ karaṇārdhe na lekhayet
10.3.4.5a	caturṣu nivaped eṣāṃ sāvitrādiṣu yo vidhiḥ
10.3.4.5c	aruṇe jānudaghne nikhanyād adbhis tu pūrayet
10.3.4.6	caturasram athāpi maṇḍalaṃ dvividhaṃ gārhapatyalakṣaṇaṃ vyāyāmamitaṃ caturbhujaṃ puruṣārdhena tu maṇḍalaṃ parilikhet
10.3.4.7	vyāyāmatṛtīyamāyāntaṃ caturasraṃ saptamabhāgavistṛtaṃ prāgācitam uttarācitaṃ vyatyāse tad athaikaviṃśakam
10.3.4.8	puruṣasya tṛtīyamāyāntaṃ caturasraṃ ṣaḍbhāgavistṛtaṃ prathikaś ca tadāyato bhaven madhye tena samāyato bhaven madhye tena samāstike ... śeṣau koṇau prathikam itau samau tadvistārakṛtau viśākhaḥ
10.3.4.9	ṣaḍbhāgakṛtāyāmo bhaved dvyardhe tu trikoṇasaṃsthite
10.3.4.10	caturasravipāṇakaḥ prathiko 'rdhaṃ prathikaś ca yo mitaḥ
10.3.4.11	karaṇāni bhavanti maṇḍale catvāri pramitāni bhāgaśaḥ
10.3.4.12	madhye 'sya catasra iṣṭakāḥ tatpūrvāparayor dvayordvayaṃ pratiko 'rdhaviṣāṇikadvayaṃ punar eva punar aiti maṇḍalam ardhaprathikadvaye samaṃ saṃpūrṇaṃ tad athaikaviṃśakam
10.3.4.13	vyatyāsam udaṅmukhena saha vyatyasyed vety uttarottaram
10.3.4.14	adhyardhaṃ padyaṃ ca padyārdhapadyapādavat padyārdhotsedham ity āhur gāyatre karaṇāni ca
10.3.4.15a	caturguṇāṃ dvipuruṣāṃ rajjuṃ kṛtvā samāhitām
10.3.4.15c	saṃbhāgajñātṛtodāntāṃ pañcāṅgīṃ tadvido viduḥ
10.3.4.16a	madhyamāt pāśayos todo gāyatramānam ucyate
10.3.4.16c	sāratnāv ardhapuruṣe / caturasras tayā mitaḥ
10.3.4.16e	pakṣapuchāntayor vṛddhyā gāyatreṇetareṣubhiḥ
10.3.4.17a	iṣṭakā śoṣapākābhyāṃ triṃśanmānāt tu hīyate
10.3.4.18	tataḥ kṣetraṃ tricaturbhāgaṃ niruhyādāpayec chivam
10.3.4.19	aṃsa uttare 'ṃse ca prācyo 'dhyardhās tu viṃśatir daśa puche dvir dvādaśakau pakṣayor abhitaḥ puche tu pañca deyāḥ pañca prācīḥ pañcadaśa dadyāc chirasi / caturaśītī pakṣayoḥ pañcāśataṃ triṃśatam ātmani padyā bhavanti śatam ekonaṃ puche 'ṃsaśroṇyor viṃśatirviṃśatiḥ puche pakṣayor daśadaśāhuḥ
10.3.4.20	adhyardhā daśa śirasi prācyudīcyo bhavanti
10.3.4.21	pūrvopahitā prathamā padayujaḥ sarvā dvitīyāvāgyujo 'śvinī
10.3.4.22	vyatyāsaṃ cinuyād evaṃ jānunāsya vartmasu
10.3.4.23	tripadā alpakṣetrā ekacitikāś catuḥ karaṇayuktāḥ dhiṣṇyā bhavanti sāgnicityamantrāḥ sātiriktāś ca
10.3.4.24	adhyardhās tu catasro dve madhye nakulaś caturbhāgaḥ
10.3.4.25	aśmā navamo 'gnīdhre
10.3.4.26	hotrīyamataḥ saṃvakṣyāmo 'ṃsaśroṇyoḥ padyāśrayā nakulakā bahis tisṛṣu dikṣv antaś caturdaśa padakacaturthāḥ sa...yaḥ pratidiśam aṣṭau padyā dikṣu vidikṣu
10.3.4.27	brāhmaṇāchaṃsye daśa caikā syur madhye dvaudvau caturthyau nakulakaś ca
10.3.4.28	abhitas tisraḥ padyā dve madhye 'dhyardhe śiṣṭeṣv aṣṭau
10.3.4.29	adhyardhāḥ ṣaṇ mārjalīye 'saṃ mārjālīyaṃ syād dakṣiṇapārśvena śāmitraṃ cātvālasya ca paścād avabhṛthakalpe 'py evaṃ padam ekatas tripadas tisro 'tirikteṣv iti
10.3.5.1	saptatriṃśatsārdhāḥ pakṣaḥ savyaś ca śirasi catvāraḥ ṣaḍviṃśakas tathātmā śyene pañcadaśakaṃ puchaṃ saptadaśakaṃ puchaṃ dvayaṃ śirasy ātmapakṣayoḥ kl̥ptam alajasya / bhāgasaṃdhāntayajñaiḥ pratimā naracaturthe
10.3.5.2	aṣṭau bhāgāḥ puchaṃ kaṅkacite bhavati pādayoś caturaḥ śirasi tu sapta jñeyāḥ śyenavad ātmā ca pakṣau ca
10.3.5.3	śyenālajakaṅkānām aṣṭau sārdhā vistṛtaṃ puchaṃ catvāro tmā dvau ca śiraḥ sarveṣāṃ pñcakau pakṣau
10.3.5.4	śyenālajakaṅkānāṃ dvitricatuḥ kuṣṭham ity ucyate puchaṃ pañcākṣṇāḥ pakṣapātrās tvakṣṇābhiḥ pariśritāḥ
10.3.5.5	puche dvau bhāgāv ānayet pucham alajena trikuṣṭhavat trīn śyenapuchāc chirasi kaṅke pādau tu haret
10.3.5.6	prācīr dvādaśa sārdhā viṃśatir udīcīr bhaven mitā bhāgā daśa pañca kaṅkacitāv alaja udīcīs trayodaśa sārdhāś ca
10.3.5.7a	tricaturbhāgamānī syād rajjur ardhatrayodaśī
10.3.5.7c	madhye ca lakṣaṇaṃ tasyāś caturbhāgair nirāñchanam
10.3.5.8a	bhāgikāś catvāras todā ardhaṣaṣṭhe 'paraḥ smṛtaḥ
10.3.5.8c	ardhāś ca me 'ṣṭame caiva navame daśame 'paraḥ
10.3.5.8e	ardhadvādaśo vānyaḥ
10.3.5.9a	tataḥ prācīḥ prasārya tu tasyā nikhānayec chaṅkum
10.3.5.9c	pāśayor madhyame 'ṣṭame / caturthe vāhatya pāśam
10.3.5.9e	āsajya madhyame nirāñchanam
10.3.5.10a	nirāyamya vinudonmucya madhyamāt
10.3.5.10c	abhito daśama āyamya bhāgā dvikacatuṣkāḥ
10.3.5.10a	ardhaṣaṣṭhe 'pi cāhatya pūrvādevaṃ samācaret
10.3.5.10c	tulyaṃ śaṅkuṃ turye
10.3.5.11a	tataḥ prācīḥ prasārya tu ardhaṣaṣṭhakayoḥ pāśau
10.3.5.11c	śaṅkū ardhāṣṭame 'ṣṭame / pragṛhya paścimaśaṅkū
10.3.5.11e	dvikayor votsṛjet tataḥ
10.3.5.12a	caturthanavamau śaṅkū pravṛhed antimāv ubhau
10.3.5.13a	aṣṭame pāśam āsajya aṣṭamenaiva nigrahaḥ
10.3.5.13c	bhāgebhāge tataḥ śaṅkū tayoḥ
10.3.5.14a	aṣṭame pāśam āsajya ādiśaṅkau nigṛhya ca
10.3.5.14c	daśame śaṅkum āhanyāt puchārdhe alajasya tu
10.3.5.15a	...syārdhaṣṭame śaṅkuḥ kaṅkasya darśane smṛtaḥ
10.3.5.16a	trike pāśaṃ samāsajya daśakena nigṛhya ca
10.3.5.16c	etābhyām eva todābhyāṃ śaṅkū deyau tathottarau
10.3.5.17a	ardhadvādaśame pāśas triko nigrahaṇo bhavet
10.3.5.17c	ādipāśe dvike caiva śaṅkū deyau tathottarau
10.3.5.18a	uttare dvikam āsajya dakṣiṇaṃ samayor haret
10.3.5.19a	caturthe śaṅkum āhanyād viparītaṃ samācaret
10.3.5.19c	caturthe tu tadarthena nigṛhya ca ...
10.3.5.20	iti śyenasya rajjur dvādaśalakṣaṇā
10.3.5.21a	catvāri karaṇāny eṣāṃ tricaturthena kārayet
10.3.5.21c	navabhāgā akṣṇārdhākṣṇāḥ pañcakoṇāḥ ca bhāgaśaḥ
10.3.5.22a	prācīne pañcakoṇe dve athārdhākṣṇādvayaṃ nyaset
10.3.5.22c	aṃsāgrayor athaikaikā evaṃ pakṣavipakṣayoḥ
10.3.5.23a	navabhāgaiś citaṃ madhyam akṣṇābhiḥ pariṣiñcate
10.3.5.23c	pakṣāgre pañca patrāṇy evaṃ cākṣṇā vidhīyate
10.3.5.24a	vyatyāsākṣṇādvayaṃ tunde pañcakoṇe pratyaksthite
10.3.5.24c	ardhākṣṇe kaṇṭhasaṃdhyoś ca pūrayed amitaṃ śiraḥ
10.3.5.25a	dve pakṣasaṃdhyor ardhākṣṇe puchasaṃdhyos tathāpare
10.3.5.25c	daśa pañca ca puchāgre pakṣāgra ekaviṃśatim
10.3.5.26a	aupamāne cayane caiṣāṃ vyatyāse karaṇeṣu ca
10.3.5.26c	rajjvāś cāvapanaṃ hrāso śyenasiddhir iti sthitaḥ
10.3.5.27a	avakrapakṣam alajaṃ ca pūrvapakṣe tathāyutam
10.3.5.27c	madhyāt prasiddhaṃ puchaṃ śyene dāmnā prasidhyata iti
10.3.5.28a	navamāt prāgbhāge śaṅkū turīyasya karaṇam
10.3.5.28c	alaje pakṣārdham avakratād dhy evaṃ bhavet
10.3.6.1a	puruṣasya tṛtīyapañcamau bhāgau tatkaraṇaṃ punaściteḥ
10.3.6.1c	tasyārdham athāparaṃ bhavet tricitikam agnicitiś cet
10.3.6.2a	aṣṭāvaṣṭau saṃmitā citir aṣṭaikādaśikā ca madhyamā
10.3.6.2c	vyatyāsavatīr upanyased aṣṭau dvādaśa cottamā citiḥ
10.3.6.3a	pañcadaśanaraṃ kṣetraṃ praugacit tatas tv ardham
10.3.6.3c	madhyād daśake trikuṣṭham etat tathā karaṇam
10.3.6.4a	bāhvor ekaviṃśa ubhakaraṇe tathārdho 'nyaś ca
10.3.6.4c	aṃsaśroṇyoś chedas tasyobhayato bhavet praugaḥ
10.3.6.5a	cātvālebhyaś caturbhyas tu samūhyo 'gnir aniṣṭakaḥ
10.3.6.5c	digbhyaḥ purīṣaiḥ samūhyo bhāgaśo yuktito vidhiḥ
10.3.6.6a	maṇḍalacaturasro 'dya parivāryaḥ śmaśānacit
10.3.6.6c	droṇacit tsarumāneṣāṃ daśabhāgo bhavet tsaruḥ
10.3.6.7a	maṇḍale caturasraṃ tu kuryād gārhapatyavat
10.3.6.7c	bāhvor viṃśatibhāgena vāruṇaṃ sārdham eva tu
10.3.6.8a	prasiddhaṃ daśadhā kuryād bahir antaś ca yuktitaḥ
10.3.6.8c	trikuṣṭhaś ca viṣāṇaḥ syāt saṃdhau vyatyāsa eva saḥ
10.3.6.9a	caturasrasya karaṇaṃ bāhvor dvātriṃśadbhāgikam
10.3.6.9c	caturasram athādhyardhaṃ tābhyāṃ gāyatravadvidhiḥ
10.3.6.10a	sāhasrasya karaṇaṃ bāhvoḥ pañcadaśabhāgaṃ caturasram
10.3.6.10c	adhyardhās tu tataḥ syur dviśatāś citayaḥ smṛtāḥ
10.3.6.11a	pañca pañcāśatam adhyardhās tisraḥ pañcāśataṃ caturasrāḥ
10.3.6.11c	sahasrāc chataṃ pakṣāḥ syur uṣā sahasratamī
10.3.6.12a	bāhvor ekatriṃśo bhāgaḥ karaṇaṃ citis tathottarayoḥ
10.3.6.12c	caturasrānāṃ sāhasraṃ savanike vyavāsyanti
10.3.6.13	ardhaikādaśapuruṣaṃ ghanaṃ bhaved bhaven maṇḍalaṃ rathacakraṃ / nābhir arā vivaradhā nemir arebhyo yady atiriktam
10.3.6.14	tadardhāḥ puruṣāyāmāḥ puruṣāṣṭabhāgavistṛtāḥ caturviṃśatis trinaranāyāḥ
10.3.6.15	vivarakaraṇamataḥ saṃpravakṣyāmi / dvisaptamena nemyasrakaraṇaṃ bhaved arasyāṣṭabhāgena vaikṛtaś caturviṃśatibhāgena nābhyām antaram antaro 'ṣṭamabhāgena praugavad bhavet
10.3.6.16a	dvīṣṭakāṃ cinuyān nābhiṃ caturbhiś cinuyād arān
10.3.6.16c	tribhir nemiṃ yathābhāgaṃ / vyatyāsaḥ kūpavat smṛtaḥ
10.3.6.17a	viṣkambhasya caturthena nābhyās tu vivaraṃ likhet
10.3.6.17c	tricatvāriṃśāṅgulāṃ nemiṃ sārdhacaturaṅgulām
10.3.6.18a	siddham anyad yathā yuktiś cayane yāś ca saṃpadaḥ
10.3.6.19	ya idam api yathātathaṃ smṛtiṃ vidhiṃ yad ādhītya mimīte rauravaṃ samavati khalu kṛtsnasaṃmato vrajati ca śulbakṛtāṃ salokatām
10.3.7.1a	rathacakrasya cityasya saṃkṣepoktasya viṣṇunā
10.3.7.1c	atha dhātur niviṣṭhasya triguṇānyaṃ bahirbahiḥ
10.3.7.1e	līyante maṇḍale yasya sapta sārdhā narā budhaiḥ
10.3.7.2a	mucyante vivareṣv anye kṣetrād abhyadhikās trayaḥ
10.3.7.3a	tasya cakravidhānaṃ tu / nemir arebhyo vistaraḥ
10.3.7.3c	maṇḍalānāṃ ca viṣkambhaḥ tribhāgaḥ karaṇāni ca
10.3.7.4a	narārdhenābhilikhen nābhis tataḥ prastāragocarā
10.3.7.4c	arebhyo 'bhyadhikā nemis triṣaṣṭhenākṣarāgāram
10.3.7.4a	triṃśatena saviṃśena adhikaiś cārdhapañcamaiḥ
10.3.7.4c	mimāyāṅgulair vā madhyaṃ kuryād viṃśena parilekhanam
10.3.7.5a	prathame prastare rathacakrasya śṛṇuteṣṭakāḥ
10.3.7.5c	caturbhir adhikaṃ vettha catvāriṃśac chatatrayam
10.3.7.6a	dvitīye 'bhyadhikā yāntu caturviṃśatir iṣṭakāḥ
10.3.7.6c	pañcakoṇās trikoṇāś ca nemyarebhyaḥ ca saṃdhiṣu
10.3.7.7a	iṣṭakānāṃ sahasreṇa śataiḥ saptabhir eva ca
10.3.7.7c	aṣṭaṣaṣṭyā ca cakrasya citayaḥ pañca pūritāḥ
11.1.1.1	athātaḥ pratigrahakalpaṃ vyākhyāsyāmaḥ
11.1.1.2	dakṣiṇāṃ pratigṛhṇīyād nāvedavin nāśucir nāyajñopavītī na muktaśikho nārtaś ca nānudake na cākāle
11.1.1.3	sāvitraḥ purastāt ka idam iti paścāt
11.1.1.4	prajāpataye tveti puruṣīṃ pratigṛhṇīyād dhastinaṃ puruṣaṃ bhūmiṃ prāṇi cānyat sarvaṃ jīvam anūrvarāṃ candrāya tveti śiro yamāya tvety ekaśaphaṃ rudrāya tveti gām agnaye tveti hiraṇyaṃ trapu sīsamayo lohaṃ ca gnās tvākṛntann apaso 'tanvata dhiyo 'vayan bṛhaspataye tveti vāsa uttānāya tvety aprāṇad viśvebhyo devebhyas tveti chattraṃ gṛhaṃ grāmaṃ ca śrīkāmāya tveti śayyām indrāgnibhyāṃ tveti chāgaṃ meṣaṃ mahiṣaṃ ca varuṇāya tvety udakumbhaṃ kūpaṃ taḍāgaṃ ca samudrāya tveti karakaśaṅkhaśuktipravālāni yac cānyat kiṃcit sāmudraṃ tvaṣṭra ity uṣṭrān somāya rasān dravān gandhasrajo vanaspatīṃś ca vaiśvānarāya tveti tveti rathān
11.1.1.5	yady āsaṃbhṛtā nānādakṣiṇās tāṃ dakṣiṇāṃ pratigṛhṇīyāt
11.1.1.5a	pṛthivyāṃ puṇyaṃ ca pāpaṃ ca kas te pratipaśyati
11.1.1.5c	iṣṭapuṇyaṃ ca pāpaṃ ca ādityaḥ pratipaśyati
11.1.1.5a	yadā dātā pramīyeta yasmai dattaṃ sa jīvati
11.1.1.5c	antarāvartamānābhyāṃ dakṣiṇā kasya tiṣṭhati
11.1.1.5a	varuṇo dakṣiṇāḥ pratigṛhya viṣṭāve prayachati
11.1.1.5c	sa dātā sarvasatyānāṃ janmakāle punaḥpunaḥ
11.1.1.5	iti
11.1.2.1	puruṣīṃ haste gṛhītvā prasāre vīraṃ bāhubhyāṃ bāhukārīm abhiruhya hastinaṃ puruṣaṃ bhūmiṃ pṛṣṭhe 'śvaṃ gāṃ puche hiraṇyaṃ gṛhītvā vāsaḥ paridhāyākramyāprāṇaṃ chattraṃ daṇḍe ratham īṣāyāṃ grāmaṃ madhye gṛhaṃ praviśya śayyām āruhyājaṃ karṇe meṣam ūrṇāyāṃ mahiṣaṃ śṛṅga udakumbhaṃ gṛhītvā kūpam avalokya taḍāgam avatīrya karakaśaṅkhaśuktipravālāni gṛhītvā yac cānyat kiṃcit sāmudraṃ śaṅkunā coṣṭrān pratodena kharān aśvatarān utkṣipya rasān anulihya gandhān sragdāmāni cāruhya vanaspatīn annaṃ gṛhītvā
11.1.2.2	śrāvyamantro brāhmaṇasya japamantro rājanyasyopāṃśumantro vaiśyasya śūdrasya gṛhān niṣkramya bahir upaspṛśya manasā mantram āvartayet
11.1.2.3	ya evaṃ vidvān pratigṛhṇāti punāti dātāraṃ punāti cātmānaṃ punāti dakṣiṇā deveṣu vettāham iti
11.2.1	athāto mūlajātasya vidhiṃ vyākhyāsyāmaḥ
11.2.2	mūlasya prathame 'ṃśe pitur neṣṭo dvitīye mātus tṛtīye dhanasya caturthe kulaśokāvaha ātmano vā puṇyabhāgī bhavati
11.2.3	tatrodakumbhaṃ kuryāt tasmin rudrāñ japitvāpratirathaṃ rakṣoghnaṃ sūktaṃ ca
11.2.4	dvitīyodakumbhaś catuḥprasravaṇasaṃyuktas tasmin mūlāni dhārayed vaṃśayātrākṛtāni
11.2.5	teṣāṃ pradhānāni mūlāni vakṣyāmi / prathamāḥ kāśmaryaḥ sahadevī aparājitā adhaḥpuṣpī śaṅkhapuṣpī balā pāṭalā mayūraśikhā madhupuṣpikā cakrāṅkitā kākajaṅghā kumārī dvitīyā vaijayantī apāmārgo bhṛṅgarajo lakṣmaṇā jātī vyāghraḥ pattrakaḥ cakramardaḥ kapileśvarā aśvatthaḥ sahaḥ palāśa udumbaraḥ plakṣaḥ śamī arko rohitako bilva ity evamādīni mūlaśaḥ pūrayitvā madhye mūlaṃ hemamayaṃ ca kuryāt saptadhānyasaṃyuktam
11.2.6	teṣāṃ niṣiddhāni mūlāni vakṣyāmi / tilvako dhavo nimbaḥ śālmalī rājavṛkṣaḥ śleṣmantakaḥ sarvakaṇṭakivarjam
11.2.7	tatrābhiṣekaṃ kurvīta pituḥ śiśor jananyā devarasyākṛtyāsandyām āsīnānāṃ saṃpātenābhiṣiñcati śiraso 'dhy ā mukhāt
11.2.8	śiro me śrīr yaśa iti yathāliṅgam aṅgāni saṃmṛśati
11.2.9	snātānām upariṣṭān nairṛtaṃ payasi sthālīpākaṃ śrapayitvā kāśmaryamayaṃ paridhim idhmaṃ sruksruvaṃ saṃmṛjyāghārāv ājyabhāgau hutvāsunvantam ayajamānam iti catasraḥ sthālīpākasya hutvā kayā śubhā savayasa iti pañcadaśājyāhutīr juhuyān mā nas toka iti yā te rudra śivā tanūr iti pañca
11.2.10	agne rakṣā sīsena tantram iti dvābhyāṃ sviṣṭakṛte hutvā samāpte kṛṣṇā gauḥ kṛṣṇāś ca nīlā hemamayaṃ mūlaṃ saptadhānyaṃ cācāryāya dadyād brahmaṇe kṛṣṇo 'naḍvān yathāśaktyā brāhmaṇebhyaḥ suvarṇaṃ dadyāt
11.2.11	brāhmaṇān bhojayet kṛsarapāyasānnam ājyasaṃyuktam
11.2.12	sarvaṃ śobhanaṃ kṣemam ārogyaṃ sarvāśiṣaḥ saṃpadā sarvam aṅgalasaṃpadā ca
11.2.13	evaṃ nairṛtadevate garayoge ca vidhir manunādiṣṭaḥ / śāntikarākṣe makarī śubhakarā dhanadhānya ṛddhikarī sarvakularakṣaṇī bhayaśokāpahāriṇī balabhāgye śubhakāreti
11.3.1	atha yamalaśāntiḥ
11.3.2	asya yamalau putrau gāvau vaḍave vāyāyātām
11.3.3	saṃvatsare pūrṇe dvādaśavatsare vā dvādaśarātre vā sapta karṣāyān āhared aśvattham udumbaraṃ vikaṅkataṃ nyagrodhaplakṣaśamīśamakapriyaṅgugaurasarpāṃś ca
11.3.4	yadi tān na vinded dhiraṇyasnānaṃ // hiraṇyavarṇāḥ śucaya iti catasṛbhiś catuṣpāde bhadrapīṭhe prāṅmukhān upaveśya mṛnmayena śatadhāreṇa baijalaṃ sahasradhāram antardhāya yā oṣadhayaḥ sam anyā yantīty anuvākābhyāṃ catasro vidhavāḥ snāpayeyuś catvāro vā brahmacāriṇaḥ
11.3.5	snātāv alaṃkṛtau dampatī pradakṣiṇam agniṃ pariṇayet
11.3.6	paścād agner darbheṣūpaviśya mārutasya sthālīpākasya priyavatībhyāṃ sapta kṛtvo 'vadyañ juhoti
11.3.7	ṛṣabhaikā gāvo dakṣiṇā
11.3.8	purastād agneḥ sapta karṣūn khātvā tān gandhodakena pūrayitvā jayaprabhṛtibhiś cājyasya purastāt sviṣṭakṛto hiraṇyagarbha ity aṣṭābhiḥ pratyṛcam atikrāmed aṣṭamīṃ japet
11.3.9	āhitāgneś codanena vidhinā vyākhyāsyāmaḥ
11.3.10	mārutaṃ trayodaśakapālaṃ nirvapet
11.3.11	tasya gaur dhenur dakṣiṇā
11.3.12	yadi tāṃ na vindet sukṣetraṃ susamṛddhaṃ dadyād yavakṣetraṃ tilakṣetraṃ vā
11.3.13	yadi tāni na vindel lomavastratvagavachanno vāḍavāgniṃ praviśet sa etasyānugrahaḥ
11.4.1	athāta āśleṣāvidhimṃ vyākhyāsyāmaḥ
11.4.2	prathame pāde mātṛnāśaś caturthe pitur vināśaḥ
11.4.3	tatra mūlavidhānoktauṣadhiśataṃ gṛhītvā tamrapātre parivaṃśapātre nidhāya taṇḍulān pariṣṭhāpya tasyopari hema niṣkapramāṇaṃ sarpam adhomukhaṃ pratiṣṭhāpya pañcagavyena snapanaṃ kṛtvā vastrayugmena veṣṭayed yajñopavītena sugandhaiḥ pañcavarṇapuṣpair dhūpadīpair nānābhakṣabhojyopahārais tāmbūlādibhir nānāvidhaphalaiś ca
11.4.4	namo astu sarpebhya iti suvarṇasarpaṃ pūjayet
11.4.5	tataś caturaḥ kumbhān pratiṣṭhāpya prathamaṃ nirjharodakenetarān api saṃpūrya tatra prathame sapta mṛttikā dvitīye devadāru mustāṃ ca siddhārthotpalaharidrāguḍūcīcandanaṃ tṛtīye sarvauṣadhyaś caturthe sarvam idaṃ kṛtvā samudraṃ gacheti caturbhir mantrair abhimantrya gandhapuṣpādibhir arcayitvā śubhe 'hni śubhanakṣatre śubhalagne śubhavelāyāṃ yajamānaḥ śucir bhūtvāhate vāsasī paridhāya gandhādyair alaṃkṛtam ācāryaṃ namaskṛtyartvigbhiḥ saha puṇyāhavācanaṃ kṛtvā kalaśeṣu madhye sthaṇḍilaṃ kṛtvāgnaṃ pratiṣṭhāpya sthālīpākaṃ śrapayitvāghārāv ājyabhāgābhyāṃ hutvā tataḥ sāvitryā savitre vayaṃ someti somāyāsunvantam ayajamānam iti nirṛtaye sahasraśīrṣeti viṣṇave pṛthagaṣṭottaraśataṃ juhuyāt
11.4.6	namo astu sarpebhya iti samiccarutilājyair juhuyāt
11.4.7	sviṣṭakṛtaṃ prāyaścittāhutīr hutvā pūrṇāhutiṃ hutvācāryaḥ śiśuṃ mātaraṃ pitaraṃ sarvauṣadhitilasarṣapasaṃyuktam udakaṃ kalaśād uddhṛtyartvigbhiḥ saha caturbhiḥ kalaśair abhiṣiñcet
11.4.8	pūrvavaddakṣiṇeti śeṣo vyākhyātaḥ
11.5.1	śaṅkara uvāca
11.5.1a	dantajanmani bālānāṃ lakṣaṇaṃ tan nibodhaye
11.5.1c	upari prathamaṃ yasya jāyante ca śiśor dvijāḥ
11.5.1a	dantair vā saha yasya syāj janma bhārgava sattama
11.5.1c	mātaraṃ pitaraṃ cātha khāded ātmānam eva vā
11.5.2a	tatra śāntiṃ pravakṣyāmi tāṃ me nigadataḥ śṛṇu
11.5.2c	gajapṛṣṭhagataṃ bālaṃ nausthaṃ vā sthāpayed dvijaḥ
11.5.2e	tadabhāvena dharmajñaḥ kāñcane ca varāsane
11.5.3a	sarvauṣadhaiḥ sarvagandhaiḥ bījaiḥ puṣpaiḥ phalais tathā
11.5.3c	pañcagavyena ratnaiś ca patākābhiś ca bhārgava
11.5.3e	sthālīpākena dhātāraṃ pūjayet tadanantaram
11.5.4a	saptāhaṃ cātra kartavyaṃ tathā brāhmaṇabhojanam
11.5.4c	aṣṭame 'hani viprāṇāṃ tathā deyā ca dakṣiṇā
11.5.4e	kāñcanaṃ rajataṃ cātra bhuvam ātmānam eva ca
11.5.5a	dantajanmani sāmānye śṛṇu snānam ataḥ param
11.5.6a	bhadrāsane niveśyainaṃ mṛdbhir mūlaiḥ phalais tathā
11.5.6c	sarvauṣadhaiḥ sabījaiś ca sarvagandhais tathaiva ca
11.5.6a	snāpayet pūjayaṃś cātra vahnisomaṃ samīraṇam
11.5.6c	prathamaṃ sthāpayet tatra devadevaṃ ca keśavam
11.5.7a	teṣām eva tu juhuyād ghṛtam agnau yathāvidhi
11.5.7c	brāhmaṇānāṃ ca dātavyā tataḥ pūjā ca dakṣiṇā
11.5.8a	bhāsantaṃ chattram ūrdhānaṃ bījaiḥ susnāpayet tataḥ
11.5.8c	susnigdhair bālakānāṃ ca taiś ca kāyaṃ prapūjanam
11.5.9a	pūjyāś cāvidhavā nāryo brāhmaṇāḥ suhṛdas tathā
11.6.1a	akālaprasavā nāryaḥ kālātītaprajās tathā
11.6.1c	amānuṣā abhaṇḍāś ca ajātavyaṃjanās tathā
11.6.1a	hīnāṅgā adhikāṅgāś ca jāyante yadi vā striyaḥ
11.6.1c	paśavaḥ pakṣiṇaś caiva tathaiva ca sarīsṛpāḥ
11.6.1a	vināśaṃ tasya deśasya kulasya ca vinirdiśet
11.6.2a	nirvāsayet tān nṛpatiḥ svarāṣṭrāt striyaś ca pūjyāś ca tato dvijendrāḥ
11.6.3a	phalādikair brāhmaṇatarpaṇaṃ ca loke tataḥ śāntim upaiti prāptaḥ
11.7.1.1	athāto rudrajapasya vidhānakalpaṃ vyākhyāsyāmaḥ
11.7.1.2	uttarato grāmasya purastād vā śucau deśe nadīṣu devakhāteṣu taḍāge vā malāpakarṣaṇaṃ kṛtvā prāṇāyāmatrayaṃ kuryāt
11.7.1.3	rudrasnānaṃ kurvīta
11.7.1.4	namaḥ śaṃbhave ceti snātvāsaṃkhyātā sahasrāṇīti daśabhir mārjanam uttīrya vastre ca paridhāyācamya rudraṃ nyased yā te rudreti śikhāyāṃ ye asmin mahaty arṇava iti śirasy asaṃkhyātā iti lalāṭe namo nīlakapardāyeti cakṣuṣor namaḥ śrutāya ca śrutasenāya ceti karṇayor avatatya dhanuṣ ṭvam iti mukhe namo nīlagrīvāyeti kaṇṭhe namas tā āyudhāyānātatāyeti bāhvor namo girikebhya iti hṛdaye hiraṇyagarbha iti nābhyāṃ namo gaṇebhya iti pṛṣṭau namo mīḍhuṣṭarāya ceti kaṭyām imā rudrāya tavasa iti guhye mā no mahāntam ity ūrvor ye pathāṃ pathirakṣaya iti pādayor adhyavocad iti kavacaṃ namo bilmine cety upakavacaṃ pramuñca dhanvana ity astram
11.7.1.5	ya etāvanta iti digbandhaḥ
11.7.1.6	oṃ namo bhagavate rudrāyeti vinyaset
11.7.1.6a	oṃkāraṃ mūrdhni vinyasya nakāraṃ nāsike tathā
11.7.1.6c	mokāraṃ tu lalāṭe vai bhakāraṃ mukhamadhyataḥ
11.7.1.6a	gakāraṃ kaṇṭhadeśe tu vakāraṃ hṛdaye nyaset
11.7.1.6c	tekāraṃ dakṣiṇe haste rukāraṃ vāmato nyaset
11.7.1.6e	drākāraṃ nābhimadhye tu yakāraṃ pādayos tathā
11.7.1.7	trātāram indraṃ prācīdigadhipataya indrāya namaḥ // tvaṃ no agna āgneyadigadhipataye 'gnaye namaḥ // sugaṃ nu panthāṃ dakṣiṇādigadhipataye yamāya namaḥ // asunvantam ayajamānaṃ nairṛtyadigadhipataye nirṛtaye namaḥ // tat tvā yāmi paścimadigadhipataye varuṇāya namaḥ // ā no niyudbhir vāyavyadigadhipataye vāyave namaḥ // tvaṃ soma kratubhir udagdigadhipataye kuberāya namaḥ // tam īśānam īśānadigadhipataya īśānāya namaḥ // imā rudrāya tavasa ūrdhvādigadhipataye brahmaṇe namaḥ // syonā pṛthivy adhodigadhipataye 'nantāya nama ity etad diksaṃpuṭam
11.7.1.8	evam evātmani raudrīkaraṇaṃ kṛtvā tvagasthigataiḥ pāpaiḥ pramucyate
11.7.1.9	anena vidhinā na grāme na strīsravaṇe na śrāddha āmantrite na paśusaṃnidhau yakṣarākṣasabhūtapretapiśācayamadūtaśākinītaskarādyupaghātāḥ
11.7.1.10	sarve te jvalantaṃ paśyanti
11.7.1.11	ātmānaṃ rudrarūpaṃ dhyāyet
11.7.1.12	trinetraṃ pañcavaktraṃ daśabhujaṃ saumyaṃ sarvābharaṇabhūṣitaṃ nīlagrīvaṃ śaśāṅkacihnaṃ śuddhasphaṭikasaṃkāśaṃ nāgayajñopavītinaṃ vyāghracarmottarīyakaṃ kamaṇḍalvakṣasūtrahastam abhayapradaṃ triśūlahastaṃ pinākapāṇinaṃ vṛṣabhaskandhasamārūḍham umādehārdhadhāriṇaṃ jvalantaṃ kapilajaṭaṃ jaṭāmukuṭasaṃyuktaṃ śikhām uddyotakāriṇam amṛtenāplutaṃ hṛṣṭaṃ surāsurair namaskṛtaṃ digdevataiḥ samāyuktaṃ nityaṃ ca śāśvataṃ śivaṃ dhruvam akṣayam avyayaṃ sarvavyāpinirañjanam īśānaṃ rudraṃ viśvarūpiṇam evaṃ dhyātvā dvijaḥ samyak tato japam ārabhet
11.7.1.13	suguptadeśe gocarmamātre 'sthansv anulipte vā liṅgapadmākṛtiṃ prakalpya prokṣya mā no mahāntam iti sthāpayed namaḥ śaṃbhave cety arcayet
11.7.1.14	sadyavāmāghoratatpuruṣeśāneti rudrasyāvāhanaṃ // sadyo jāta ity asya sadyojāta ṛṣir brahmā devatā triṣṭup chandaḥ haṃsavāhanaḥ paścimavaktraḥ pṛthivī tattvaḥ brahmarūpāya hrāṃ paścimavaktrāvāhane viniyogaḥ sadyo jātaḥ paścimavaktrāya nama ā vāhayāmi // vāmam adya savitar ity asya vāmadeva ṛṣiḥ viṣṇur devatā triṣṭup chando garuḍavāhana uttaravaktra āpas tattvo viṣṇurūpāya hrīm uttaravaktrāvāhane viniyogo vāmam adya savitar uttaravaktrāya nama ā vāhayāmi // aghorebhya ity asyāghora ṛṣī rudro devatā bṛhatī chando vṛṣabhavāhano dakṣiṇavaktras tejas tattvo rudrarūpāya hrūṃ dakṣiṇavaktrāvāhane viniyogo aghorebhyo dakṣiṇavaktrāya namas ā vāhayāmi // tatpuruṣāyety asya tatpuruṣa ṛṣiḥ sūryo devatā gāyatrī chando 'śvavāhanaḥ pūrvavaktro vāyus tattvaḥ sūryarūpāya hraiṃ pūrvavaktrāvāhane viniyogas tatpuruṣāya pūrvavaktrāya nama ā vāhayāmi // tam īśānam ity asyeśāna ṛṣiḥ śabdo devatā bṛhatī chandaḥ kūrmavāhana ūrdhvavaktra ākāśatattvaḥ śvetarūpāya hraum ūrdhvavaktrāvāhane viniyogas tam īśānam ūrdhvavaktrāya nama ā vāhayāmi // ā tvā vahantv iti rudragāyatrīm aṣṭau kṛtvaḥ prayuñjīta
11.7.1.15	rudraṃ dhyāyet
11.7.1.16	nīlakaṇṭhaṃ mahādevaṃ kailāsasthaṃ sahomayā trinetram īśvaraṃ caiva dhyātvā siddhim avāpnuyāt
11.7.1.17	tato japam ārabhed namas te rudra manyava iti prabhṛtibhir aṣṭābhir anuvākaiḥ
11.7.1.18	prathamānuvāke gāyatrī chandas tisras triṣṭubhas tisraḥ paṅktayaḥ saptānuṣṭubho 'ntyānuvāke prathamā bṛhatī dve triṣṭubhau dvādaśānuṣṭubho dve jagatyau
11.7.1.19	śeṣānāṃ nānāchandasāṃ rudrānāṃ rudro devatā ghora ṛṣiḥ
11.7.1.20	śatarudriyāyāṃ saṃhitāyāṃ sarvapāpakṣayārthe jape viniyogaḥ
11.7.1.21	namas te rudra manyava ityādir aṣṭānuvākāḥ
11.7.1.22	asaṃkhyātā sahasrāṇīti yathāliṅgaṃ sthāpanaṃ dhyātvā namo astu rudrebhyo ye divīty aṃsadaghne dhyāyed namo astu rudrebhyo ye antarikṣa iti nābhidaghne namo astu rudrebhyo ye pṛthivyām iti jānudaghne dhyāyet
11.7.1.23	aghorebhya iti japitvā yaḥ patha iti visarjayet
11.7.1.24	apratirathaṃ japan gṛham āvrajet
11.7.1.25	tenodakenātmānam abhiṣiñcet
11.7.1.26	dvipadaś catuṣpadaś cetann ity ajapasya vidhānam
11.7.2.1	naimittikasya punar vakṣyāmi
11.7.2.2	pūrvoktena vidhinā snātvā nyāsaṃ kṛtvā śaṅkha udakaṃ gṛhītvā yathālābhe pātre vā dūrvāpuṣpā ekodakam akṣatam īśānābhimukhaṃ prakṣipet
11.7.2.3	yam uddiśya japet tasya caivam eva dhīr ekāvartaṃ dvirāvartaṃ trirāvartaṃ saptāvartaṃ yady ārogyārtham aṣṭāvartam ekatrasthe trirāvartaṃ nitye naimittike 'parimitam
11.7.2.4	yadi rudraḥ prajā abhiśāmayetottarapūrvasyāṃ diśi śatarudriyaṃ japaṃś caṅkramamāṇo japet
11.7.2.5	ekāhe japterogapāpaiḥ pramucyeta
11.7.2.6	tryahajaptena brahmahatyādipāpaiḥ kuṣṭhādibhyaḥ pramucyeta
11.7.2.7	anena vidhinā na grāme na strīsravaṇe na śrāddha āmantrito na paśusaṃnidhau na pūrvāparāṃ rātriṃ brahmacārī nāntyajadarśane na rajasvalādarśane na vyāyāmaṃ kurvīta
11.7.2.8	samāpteṣu yathākāmaṃ prārthayitvāghorebhya iti japitvā yaḥ patha iti visarjayet
11.7.2.9	tenodakena yajamānam abhiṣiñcet
11.7.2.10	apratirathaṃ japan gṛham āvartayet
11.7.2.11	brāhmaṇe yo japet sa sarvān kāmān avāpnuyāt
11.7.2.12	vidhihīne viparītaṃ syād brāhmaṇasya yajamānasya ca
11.7.3.1	śucisnāto jitendriyo labdhāśīr ṛṣichandodevatāviniyogo nyāsapūrvakaṃ rudraṃ japet
11.7.3.2	aghora ṛṣī rudro devatā bṛhatī chandaḥ sarvakarmaṇi nyāse viniyoga ākhuṃ te rudra paśuṃ karomīty āntād anuvākasyeti hṛdayam idaṃ viṣṇur vicakrama ity āntād anuvākasyeti śiro brahmaṇaspata iti ṣaḍṛcaṃ brahma jajñānaṃ brahmā devānām iti śikhām apratiratham iti kavacam ādityānām avasā nūtaneneti dve ṣaḍṛcau cakṣuṣī śatarudriyam ity astram
11.7.3.3	evaṃ nyāsam āvāhanavisarjanāntam
11.7.3.4	praṇamya japaṃ nivedayet
11.7.3.5	pālāśasamidha ājyaplutās tilāhutibhir namaḥ śaṃbhave ceti tisṛbhiḥ ṣaḍdvādaśa vā juhuyāt
11.7.3.6	snānatarpaṇajapahomārcanarato yaḥ saṃvatsare japet
11.7.3.6a	sa daśāphalam āpnoti brahmaghno 'tiviśudhyati
11.7.3.6c	surāpaḥ suvarṇahartā goghno vā vṛṣalīpatiḥ
11.7.3.6e	mucyate sarvapāpebhyo rudralokaṃ sa gachati
11.7.3.7	rudrajāpīhataṃ dattam anantyāya kalpate
11.8.1.1	athātaḥ pravarādhyāyaṃ vyākhyāsyāmaḥ
11.8.1.2	tad etad brāhmaṇaṃ bhavaty ārṣeyaṃ vṛṇīte bandhor eva naity atho saṃtatyā iti
11.8.1.3	ekaṃ vṛṇīte dvau vṛṇīte trīnvṛṇīte na caturo vṛṇīte na pañcātipravṛṇīte vā
11.8.1.4	ihaike manuvad ity evaikārṣeyaṃ sārvavarṇikaṃ pradiśanti / kasyo hetor iti / mānavyo hi prajā iti
11.8.1.5	na devair na manuṣyair ārṣeyaṃ vṛṇīta / ṛṣibhir evārṣeyaṃ vṛṇīte
11.8.1.6	yaḥ parārṣeyaṃ vṛṇīte paraṃ yajñasyāśīr gached iti śrutir āvṛścyate vā eṣa oṣadhībhyaḥ paśubhyaḥ pitṛbhyo yaś ca parapravarān pravṛṇīte
11.8.1.7	tad etad anyatra brāhmaṇakṣatriyābhyām itarāsāṃ prajānām uktaṃ bhavati
11.8.1.8	ita evordhvān adhvaryur vṛṇīte pūrvavad amutaś cāmuto 'rvāco hotā dvitavad āmantritavac ca
11.8.1.9	bhṛgūn evāgre vyākhyāsyāmaḥ
11.8.1.10	jāmadagnyā vātsyāḥ
11.8.1.11	ānuśātaki vaihati paila śaunakāyani jīvanti kāmbalodari vaihīnari vairohitya ḷekhyāyani vaiśāki vaiśvānara vairūpākṣi paukāśeraḷānāṃ pārṇili vṛkāśvakānā muccairmanyu sāvarṇi vālmīkiśeralānāṃ vaiṣṭapureya pālākṣi taulakeśināma samṛtabhāgārtabhāga mārkaṇḍeya maṇḍu māṇḍavya vibhāṇḍaka māṇḍūkeyārvanānāṃ sphenamadbhūtī sthaulapiṇḍi śaiṣāpatya śārkarākṣa devamatīnā māyaṇārcāyanāhvāyana gāṅgāyana vaiśampāyana vāyavyāyanauduntyāyana saurayī dārbhi mālāyana śārṅgarava gālava cāṇūkeya vaikarṇiḥ śaunakarṇiḥ śauṇḍakarṇiḥ sāṃkṛtyaitiśāyanānāṃ yājñeya bhrāṣṭreya kṣmālā aṇḍa pārimaṇḍalāyanālundhiḥ krauṣṭi saudhakīnāṃ paiṅgalāyana sātyakāyana kaucahasti kovahnaṇḍi sāṃkhyamitra cāndramitra cāndramasyānulomi kauṭilya śaunakāyani kāṃsya śāradvata maudgalyo vādyāḷehreyi nimithi śākalyoṣṭrākṣi vākāyanyanumati jaihmyāśama śokajihvātmadamani vāṭāra kirāṇi mājānāti kāśakṛtsnauṣu srucato trāna vaihīkāri śaukrāyaṇāḥ śākṛṇiḥ śākaṭāyanā goṣṭhāyanā golāyanā ḍākavyāyanā ity eteṣām avivāhaḥ
11.8.1.12	teṣāṃ pañcārṣeyaḥ pravaro bhavati / bhārgava cyāvanāpnavānaurva jāmadagnyeti hotā jamadagnivad ūrvavad apnavānavac cyavanavad bhṛguvad ity adhvaryuḥ
11.8.1.13	vaidā nimathitās teṣāṃ pañcārṣeḥ pravaro bhavati / bhārgava cyāvanāpnavāna vaida naimathiteti hotā nimathitavad vidavad apnavānavac cyavanavad bhṛguvad ity adhvaryuḥ
11.8.1.14	āvadhyāyanā mauñjāyanās teṣāṃ tryārṣeyaḥ pravaro bhavati / bhārgava cyāvanāvadhyeti hotāvadhyavac cyavanavad bhṛguvad ity adhvaryuḥ
11.8.2.1	atha jamadagnīnāṃ vidāḥ
11.8.2.2	prācīnayogyāḥ pulastyā traidabhṛtāḥ krauñcāyanābhyajātās taugāyanā āvaṭāḥ śākarṇinā bhālvaśayo bhārgavā ity eteṣām avivāhaḥ
11.8.2.3	teṣāṃ tryārṣeyaḥ pravaro bhavati / bhārgava cyāvanāpnavāneti hotāpnavānavac cyavanavad bhṛguvad ity adhvaryuḥ
11.8.2.4	braudheyā mārgapathā grāmyāyaṇir atha naikasī āpastambir vibhīlli kārṇi kārdamir ārṣṭiṣeṇa gardabha śātapathi ity eteṣām avivāhaḥ
11.8.2.5	teṣāṃ pañcārṣeyaḥ pravaro bhavati / bhārgava cyāvanāpnavānārṣṭiṣeṇānūpeti hotānūpavad ṛṣṭiṣeṇavad apnavānavac cyavanavad bhṛguvad ity adhvaryuḥ
11.8.2.6	āpiśāyanāḥ kāpiśāyanāḥ drauṇāyanāḥ khālāyanāḥ avicakṣā maitreyā atha iya āmodāyanā āpiśalā ity eteṣām avivāhaḥ
11.8.2.7	teṣāṃ tryārṣeyaḥ pravaro bhavati / bhārgava vādhryaśva daivodāseti hotā divodāsavad vadhryaśvavad bhṛguvad ity adhvaryuḥ
11.8.2.8	vaitahavya yāska mādhūna mauka jīvantyāyano atha bhāgaleya bhāgavijñeya kauśāmbeya vṛkāśvaki mādāhi gaurikṣita dairghyacita vāleya pāñcadhanā pauṣṇāvatā ity eteṣām avivāhaḥ
11.8.2.9	teṣāṃ tryārṣeyaḥ pravaro bhavati / bhārgava vaitahavya sāvedaseti hotā savedovad vītahavyavad bhṛguvad ity adhvaryuḥ
11.8.2.10	vatsapurodhasānāṃ tryārṣeyaḥ pravaro bhavati / bhārgava vātsa paurodhaseti hotā purodhasavad vatsavad bhṛguvad ity adhvaryuḥ
11.8.2.11	vedaviśvajyotiṣās teṣāṃ tryārṣeyaḥ pravaro bhavati / bhārgava veda viśvajyotiṣeti hotā viśvajyotiṣavad vedavad bhṛguvad ity adhvaryuḥ
11.8.2.12	pārthavainyānāṃ tryārṣeyaḥ pravaro bhavati / bhārgava vainya pārtheti hotā pṛthuvad venavad bhṛguvad ity adhvaryuḥ
11.8.2.13	gārtsamadāḥ śunakāḥ
11.8.2.14	yajñavacā saukariḥ kārdamāyanā rājabādhavyāś caukṣāś corāḥ śrotriyāḥ pratyarā śunakā ity eteṣām avivāḥ
11.8.2.15	teṣām ekārṣeyaḥ pravaro bhavati / gārtsamadeti hotā gṛtsamadavad ity adhvaryur yadi vā dvyārṣeyo bhārgava gārtsamadeti hotā gṛtsamadavad bhṛguvad ity adhvaryuḥ
11.8.3.1	aṅgiraso vyākhyāsyāmaḥ
11.8.3.2	aucathyā gautamāḥ
11.8.3.3	tauḍeyā abhijita voghāya naikākṣa rāhugaṇyāḥ kṣairakaṭaikastamarāṇāṃ kairāti sāralopānāṃ karoti kāśapārīṇāṃ pauṣpiṇḍa bhāgala vaḍauḍavānām upabindu mānthareṣāṇāṃ rauhiṇāyanā amalakā krolayimāḥ krauṃcāḥ kroṣṭā āruṇayaḥ pārthivā saudāmini kācākṣa kauralyā akṣa apādapakṣa vāsamūli vaṃśamulmiṃ śapitṛ vāsapuṣpiḥ sauṣya saukṣmāyaṇa kauḍalyā ity eteṣām avivāhaḥ
11.8.3.4	teṣāṃ pañcārṣeyaḥ pravaro bhavaty āṅgirasaucathya gautamauśija kākṣīvateti hotā kakṣīvadvad uśijavad gotamavad ucathyavad aṅgirovad ity adhvaryuḥ
11.8.3.5	āyāsyānāṃ tryārṣeyaḥ pravaro bhavaty āṅgirasāyāsya gautameti hotā gotamavad ayāsyavad aṅgirovad ity adhvaryuḥ
11.8.3.6	athātreyāyaṇi mādhūkarṇi vālkali saupiṣṭyāgniveśyānāṃ śālāthala vārāha śauṅga kṛpaṇaparṇa prāvāhaṇeyānāṃ māślāya vyāyogichaṃdāta khārigrīvīṇām aiṣumati śādya kāvakikāvikāyanānāṃ naitundi lira vaidhaṃkīnāṃ vaidhakīkayā carātaki manahālānāṃ sauvastambi taulvali pauṣuyāvaddiśīnāṃ śāla vāḷauha devamata harikarṇa drāṅgava cauceya kaumudagandhi khāriṇādi rājastambi sāmastambi somastambi audameghi gāṇḍaki lauhitaki kāṇḍaka dhānā kulaka sātyamugri śaivayatha bhāradvāja ity eteṣām avivāhaḥ
11.8.3.7	teṣāṃ tryārṣeyaḥ pravaro bhavaty āṅgirasa bārhaspatya bhāradvājeti hotā bharadvājavad bṛhaspativad aṅgirovad ity adhvaryuḥ
11.8.3.8	kāṇāyaṇāḥ kaivalayo 'tha vatsatarāyaṇāḥ krauṇḍāyanā vārddhanayo 'tho vāṃśāyanāś ca ye bhrāṣṭrakṛdbhrāṣṭrabinduś caindrāli sāyakāyanaḥ kolī ca krīkā nīsāṃtvakṛtsnāpurāvaṭa lāvaki bhālūvirupamarkaṭi protsaṅgiḥ śyāmāyana paiṅgalāyana sāṃbharabhāmat ... ity eteṣām avivāhaḥ
11.8.3.9	teṣāṃ pañcārṣeyaḥ pravaro bhavaty āṅgirasa bārhaspatya bhāradvāja śainya gārgyeti hotā gargavacchinivad bharadvājavad bṛhaspativad aṅgirovad ity adhvaryuḥ
11.8.3.10	tetirari kavibhūmo gargā ity eteṣām avivāhaḥ
11.8.3.11	teṣāṃ tryārṣeyaḥ pravaro bhavaty āṅgirasa śainya gārgyeti hotā gargavacchinivad aṅgirovad ity adhvaryuḥ
11.8.4.1	kapistaraḥ svastitaro bindur daṇḍiḥ śaktiḥ patañjalir bhojava jrarudhuś caivadviśālī śītakiḥ addhaṃ rājakeśo cauccuṭī śāṃśāpi kalaśīkaṇṭhaḥ kārīrayo vānyāyanā vāmadhyāyanāḥ kāpyāḥ kavaya ity eteṣām avivāhaḥ
11.8.4.2	teṣāṃ tryārṣeyaḥ pravaro bhavaty āṅgirasāmahīyaurukṣayeti hotorukṣayavad amahīyavad aṅgirovad ity adhvaryuḥ
11.8.4.3	saṃkṛti pautimāṣi taṇḍi śambhuḥ śevapāyanānāṃ jānaki tenailvakādvyalātavyārṣabhi lāṃgaṃdhi cārāyaṇī ity eteṣām avivāhaḥ
11.8.4.4	teṣāṃ tryārṣeyaḥ pravaro bhavaty āṅgirasa sāṃkṛtya gaurivīteti hotā gaurivītivat saṃkṛtivad aṅgirovad ity adhvaryuḥ
11.8.4.5	haritaḥ kautsa śaṅkha darbha paiṅga bhaimagava mādrakāri gāṇakāri hāstidāsi lāveraṇi kālaśīte ity eteṣām avivāhaḥ
11.8.4.6	teṣāṃ tryārṣeyaḥ pravaro bhavaty āṅgirasāmbarīṣa yauvanāśveti hotā yuvanāśvavad ambarīṣavad aṅgirovad ity adhvaryuḥ
11.8.4.7	ruruṃgākyāyanā ḍaśca tṛtīyaḥ śākaṭāyanaḥ caturtho gardabho nārī tataḥ prākāra sauvāra markaṭo ramaṇaḥ śaṇaḥ kaṇvā mārkaṭayo rāmaṇeyāḥ śāṇāyanā ity eteṣām avivāhaḥ
11.8.4.8	teṣāṃ tryārṣeyaḥ pravaro bhavaty āṅgirasājamīḍha kāṇveti hotā kaṇvavad ajamīḍhavad aṅgirovad ity adhvaryuḥ
11.8.4.9	atha vaiṣṇuvṛddhi śaṭhamarṣaṇa chatṛṇa potṛṇa gotṛṇa bādarāyaṇā ity eteṣām avivāhaḥ
11.8.4.10	teṣāṃ tryārṣeyaḥ pravaro bhavaty āṅgirasa paurukutsa trāsadasyaveti hotā trasadasyuvat purukutsavad aṅgirovad ity adhvaryuḥ
11.8.4.11	rathītarāṇāṃ tryārṣeyaḥ pravaro bhavaty āṅgirasa vairūpa pārṣadaśveti hotā pṛṣadaśvavad virūpavad aṅgirovad ity adhvaryuḥ
11.8.4.12	raṣābhagānāṃ tryārṣeyaḥ pravaro bhavaty āṅgirasa vāmadevya gautameti hotā gotamavad vāmadevavad aṅgirovad ity adhvaryuḥ
11.8.4.13	hiraṇyagarbha chatrakayo mudgalā ity eteṣām avivāhaḥ
11.8.4.14	teṣāṃ tryārṣeyaḥ pravaro bhavatyāṅgirasa bhārmyaśva maudgalyeti hotā mudgalavad bhṛmyaśvavad aṅgirovad ity adhvaryuḥ
11.8.4.15	ṛkṣabharadvājānāṃ pañcārṣeyaḥ pravaro bhavaty āṅgirasa bārhaspatya bhāradvāja vāndana mātavacaseti hotā matavacovad vandavad bharadvājavad bṛhaspativad aṅgirovad ity adhvaryuḥ
11.8.4.16	atha yāny etāni dvyāmuṣyāyaṇāni kulāni bhavanti yathaitac chauṅgaśaiśirayor bharadvājāḥ śauṅgāḥ katāḥ śaiśiraya ity eteṣām avivāhaḥ
11.8.4.17	teṣāṃ pañcārṣeyaḥ pravaro bhavaty āṅgirasa bārhaspatya bhāradvāja śauṅga śaiśireti hotā śiśiravac chuṅgavad bharadvājavad bṛhaspativad aṅgarovad ity adhvaryuḥ
11.8.5.1	viśvāmitrān vyākhyāsyāmaḥ
11.8.5.2	vaiśvāmitrā devarātāś caikita gālava vāratantavāḥ kuśikā vātaṇḍaś ca śalaṅkā āśvāvatāyanāḥ śyāmāyanā yājñavalkyā jāvālāḥ saindhavāyanā bābhravyā yaś ca varṣīya sāsityā atha sauśrutā audheprāḥ saurathāyaḥ kājāliyājaya ārjunākṣi pāryodari sumantu jaimini kharavākhali ity eteṣām avivāhaḥ
11.8.5.3	teṣāṃ tryārṣeyaḥ pravaro bhavati / vaiśvāmitra daivarātaudaleti hotodalavad devarātavad viśvāmitravad ity adhvaryuḥ
11.8.5.4	devaśravasā devatarasā śraumata kāmakāyanā ity eteṣām avivāhaḥ
11.8.5.5	teṣāṃ tryārṣeyaḥ pravaro bhavati / vaiśvāmitra daivaśravasa daivataraseti hotā devatarovad devaśravovad viśvāmitravad ity adhvaryuḥ
11.8.5.6	trīṇy etāni raiṇavāni kulāni bhavanti kathyakā śvodūraṇa śvodūhayaś cety eteṣām avivāhaḥ
11.8.5.7	teṣāṃ tryārṣeyaḥ pravaro bhavati / vaiśvāmitra kāthaka kāthyaketi hotā kathyakavat kāthavad viśvāmitravad ity adhvaryuḥ
11.8.5.8	atha kamandaka dhanaṃjaya piḷakaṭa pārthiva bandhala pāṇinānām ity eteṣām avivāhaḥ
11.8.5.9	teṣāṃ tryārṣeyaḥ pravaro bhavati / vaiśvāmitra mādhuchandasāghamarṣaṇeti hotāghamarṣaṇavan madhuchandovad viśvāmitravad ity adhvaryuḥ
11.8.5.10	ajā mādhuchandasā mārgamitrā ity eteṣām avivāhaḥ
11.8.5.11	teṣāṃ tryārṣeyaḥ pravaro bhavati / vaiśvāmitra mādhuchandasājyoti hotājavan madhuchandovad viśvāmitravad ity adhvaryuḥ
11.8.5.12	āśmarathyāḥ kāmalāyatino bandhula kauśiketihotā ity eteṣām avivāhaḥ
11.8.5.13	teṣāṃ dvyārṣeyaḥ pravaro bhavati / vaiśvāmitrāṣṭaketi hotāṣṭakavad viśvāmitravad ity adhvaryuḥ
11.8.5.14	pūraṇā vāridhāpayantā ity eteṣām avivāhaḥ
11.8.5.15	teṣāṃ dvyārṣeyaḥ pravaro bhavati / vaiśvāmitra pauraṇeti hotā pūraṇavad viśvāmitravad ity adhvaryuḥ
11.8.5.16	gāthino raiṇavāsteṣāṃ tryārṣeyaḥ pravaro bhavati / vaiśvāmitra gāthina raiṇaveti hotā reṇuvad gāthivad viśvāmitravad ity adhvaryuḥ
11.8.5.17	hiraṇyaretasānāṃ tryārṣeyaḥ pravaro bhavati / vaiśvāmitra hiraṇya retaseti hotā retasavad dhiraṇyavad viśvāmitravad ity adhvaryuḥ
11.8.5.18	suvarṇaretasānāṃ tryārṣeyaḥ pravaro bhavati / vaiśvāmitra sauvarṇa retaseti hotā retasavat suvarṇavad viśvāmitravad ity adhvaryuḥ
11.8.5.19	kapotaretasānāṃ tryārṣeyaḥ pravaro bhavati / vaiśvāmitra kāpota retaseti hotā retasavat kapotavad viśvāmitravad ity adhvaryuḥ
11.8.5.20	ghṛtakauśikānāṃ tryārṣeyaḥ pravaro bhavati / vaiśvāmitra ghārta kauśiketi hotā kuśikavad ghṛtavad viśvāmitravad ity adhvaryuḥ
11.8.5.21	śāṭharamāṭharāṇāṃ tryārṣeyaḥ pravaro bhavati / vaiśvāmitra śāṭhara māṭhareti hotā maṭharavac chaṭharavad viśvāmitravad ity adhvaryuḥ
11.8.5.22	atha sāhula māhula uhala kohala jaṃvila śāvila śātila phāhula yāmila yādadhi śādadhi ity eteṣām avivāhaḥ
11.8.5.23	teṣāṃ tryārṣeyaḥ pravaro bhavati / vaiśvāmitra sāhula māhuleti hotā māhulavat sāhulavad viśvāmitravad ity adhvaryuḥ
11.8.5.24	athodumbarāyaṇiḥ śaiśira taikāyanti tārukṣyāyaṇi velāyana vedāyana maudāyana caudāyana gaṅgāyana kātyāyana kātyātkīla kārī lācakīty eteṣām avivāhaḥ
11.8.5.25	teṣāṃ tryārṣeyaḥ pravaro bhavati / vaiśvāmitra kātyātkīleti hotātkīlavat katavad viśvāmitravad ity adhvaryuḥ
11.8.6.1	vasiṣṭhān vyākhyāsyāmaḥ
11.8.6.2	vasiṣṭhānām ekārṣeyaḥ pravaro bhavati ye 'nya upamanyuparāśarebhyaḥ kuṇḍinebhyaś ca
11.8.6.3	vaidyāghrapadyā aupagavā vaigrayaḥ sāsāmalāyanāḥ kapiṣṭhalā auḍulomāśvalāyanā vaiṭārakā gopāyanā baudhāyanāś cūḍākavyāyanā atha vāhyākī jātūkarṇyā haritayo 'tho vākurayaś ca ye āyaḥsthūṇāḥ śucivṛkṣā laumāyanya bahyavādi bahmakṛdeya bahmavideya bahmavileyaḥ svastikaraḥ kāṇṭheviddhi maṇḍi cauli caulikā kālohalī saumanasāyaṇirāvaṇi cauli gauriśravasārjunākṣā ity eteṣām avivāhaḥ
11.8.6.4	teṣām ekārṣeyaḥ pravaro bhavati / vāsiṣṭheti hotā vasiṣṭhavad ity adhvaryuḥ
11.8.6.5	upamanyūn vyākhyāsyāmaḥ
11.8.6.6	śailālayo mahākarṇāḥ kauravyā atha traivarṇāḥ kapiñjalā dāvalaśikhī bhāgavittāyanāś ca ye ḍokavyāyanā oṃpālakhī vāvālkalayaḥ śāntātapāḥ kārḍurirākatmāveyā atho lavayaś ca ye yortha atha sachāgyāyana ālavyāyanā kaumārāyaṇāḥ kaulodakiraudgāhamānayaḥ evākari lākṣmaṇeyāḥ gāṇḍūlavoddhaki sāṃkhyāyanā aupamanyavāḥ kauṇḍodari kaidarbhi nāhaki bāhavi dhaumāvata mauñjāyana śaśakāyanā ity eteṣām avivāhaḥ
11.8.6.7	teṣāṃ tryārṣeyaḥ pravaro bhavati / vāsiṣṭhābharadvasavaindrapramadeti hotendrapramadavad ābharadvasuvad vasiṣṭhavad ity adhvaryuḥ
11.8.6.8a	prārohayo vaikalayaḥ plākṣayaḥ kaumudādayaḥ
11.8.6.8c	hāryaśvir eṣāṃ pañcama ete raktāḥ parāśarāḥ
11.8.6.8a	kāṇḍūśayo vāhatayā jāṃjayo maimanāyanāḥ
11.8.6.8c	gopālireṣāṃ pañcama ete nīlāḥ parāśarāḥ
11.8.6.8a	kārṣṇājināḥ kapiśroḍhāḥ kārkayaḥ śāntātapāḥ
11.8.6.8c	puṣkarasādireṣāṃ pañcama ete kṛṣṇāḥ parāśarāḥ
11.8.6.8a	āviṣṭāyanā vārṣṇāyanā śmāmeya lokāyaś ca
11.8.6.8c	vaikṣireṣāṃ pañcama ete gaurāḥ parāśarāḥ
11.8.6.8a	khāllāyanā vārṣāyaṇi pūrṇayo bilvayūpayaḥ
11.8.6.8c	nārṇireṣāṃ pañcama ete śuklāḥ parāśarāḥ
11.8.6.8	ete triṃśatparāśarā ity eteṣām avivāhaḥ
11.8.6.9	teṣāṃ tryārṣeyaḥ pravaro bhavati / vāsiṣṭha śāktya pārāśaryeti hotā parāśaravac chaktivad vasiṣṭhavad ity adhvaryuḥ
11.8.6.10	aupasvastiḥ svastayaś cālohāyanāś ca ye mādhyaṃdinā ākṣitayaḥ paippalādi divaṃkarṣī kuṇḍino mitrāvaruṇā ity eteṣām avivāhaḥ
11.8.6.11	teṣāṃ tryārṣeyaḥ pravaro bhavati / vāsiṣṭha kauṇḍinya maitrāvaruṇeti hotā mitrāvaruṇavat kuṇḍinavad vasiṣṭhavad ity adhvaryuḥ
11.8.7.1	kaśyapān vyākhyāsyāmaḥ
11.8.7.2	āgrāyaṇāś cāgrāyaṇā graivāyaṇā vṛṣagaṇā somabhūtā śonavyā mauṣakiritikāyanā audavrajirmāṭharaś ca kaijāli atha lākṣmaṇayo vaidhakayaḥ ślokatyā yaś ca bhaumani devatayā gomeyādā athotthāsvayaṃsvāpa dhūmrāyaṇāḥ subabhruś cāthorṣyāyaṇā kārṣyāyaṇā svāroyaṇā ḍākavāyaṇāḥ śatrubhayo bhiryogādiḥ śarakāḥ kāṣṭāyaṇāḥ śākādaḥ śālihotrāś cāyamājānanāthāḥ kuvamimāḥ cakridāḥ dākṣapāṇayo mārīcayo māṣaśarāvir agniśarmāyaṇaś ca ye hāstidāsi yailmailitānyakṛti kauṣītakī saumiśrī kāṇḍā vāyani vāruṇi vaivarī śaivarayo jighāna hastikāśyapa paiṭhīnasa kaikaseya pratiṣeya sauśyavasamoya saryāgnā vasamopa dārbhaḥ pālaśāyinaḥ kaduka bhaikṣi ity eteṣām avivāhaḥ
11.8.7.3	teṣāṃ tryārṣeyaḥ pravaro bhavati / kāśyapāvatsāra naidhruveti hotā nidhruvavad avatsāravat kaśyapavad ity adhvaryuḥ
11.8.7.4	ānaṣṭayo bhāgurayaḥ śyenapo 'thājāpālayaḥ śairī ṣiraudavāhī ca śairaṃdhri aupaśavīyaḥ saumyakṛkoyuṣī kālāśi laukkākṣa idaṃdha ity eteṣām avivāhaḥ
11.8.7.5	teṣāṃ tryārṣeyaḥ pravaro bhavati / kāśyapāvatsāra vāsiṣṭheti hotā vasiṣṭhavad avatsāravat kaśyapavad ity adhvaryuḥ
11.8.7.6	sáṃbhujā jalibhraśvobhau bhūpapurodha jalaṃdhara mujo mayūraḥ paryagoṣṭho gardabhīmukho hiraṇyavāhur ādityavarṇaḥ saudāmilubho śauśila gobhilo kuhalo vṛkakhaṇḍaś cety ete gukuraṇṭayaḥ uttaraḥ śāntiketuś cety ete devajātayaḥ vedāyana jāṅgharāyaṇa śatrūhāyana audameghāstṛṇavasta śaṇḍilo mahākā bhallakaś ca vāyukīstārkalistetṛcodvudi sauṣmiṇeyā ity eteṣām avivāhaḥ
11.8.7.7	teṣāṃ tryārṣeyaḥ pravaro bhavati / kāśyapāsita daivaleti hotā śāṇḍilāsita daivaleti vā devalavad asitavat kaśyapavad ity adhvaryur devalavad asitavac chaṇḍilavad iti vā
11.8.8.1	atrīn vyākhyāsyāmaḥ
11.8.8.2	kārmaryāyāṇi śaṃkilayaṃścādyo śākhārathayaś ca ye āghrāyaṇā vāmarathyā gopavanās tārṇabindava auddālakī śaunakarṇyatho vālūtapayaś ca ye gauragrīviḥ kairandiś ca caitrāyaṇāś ca ye nākarṣyayaṃti pauriṃdyatho vatsāthapāś ca ye gali chāgali bhāgali vāhudantyendreya dauchāyātreyaḥ sauddhūtakī varṣāṇaki kṛṣṇa chandogīty eteṣām avivāhaḥ
11.8.8.3	teṣāṃ tryārṣeyaḥ pravaro bhavaty ātreyārcanānasa śyāvāśveti hotā śyāvāśvavad arcanānasavad atrivad ity adhvaryuḥ
11.8.8.4	plākṣirdākṣirvyāliḥ paurṇaviraurṇavāpi śilaṃvino mauñjakeśī bhalandano baijavāpi śirīṣaś ca maiyaṇyo dūtiḥ saupuṣpiḥ sāmapuṣpiḥ somapuṣpiḥ hiraṇyapuṣpiścandrikardraki kākaśīrpi kākālaśīty eteṣām avivāhaḥ
11.8.8.5	tryārṣeyaḥ pravaro bhavaty ātreya gāviṣṭhira paurvātitheti hotā pūrvātithivad gaviṣṭhiravad atrivad ity adhvaryuḥ
11.8.8.6	putrikāputrān vyākhyāsyāmaḥ
11.8.8.7	hāleyā vāleyā daubheyā śaubhreyā kaubhreyā vāmarathya gopavana viṣṭira putrikāputrā ity eteṣām avivāhaḥ
11.8.8.8	teṣāṃ tryārṣeyaḥ pravaro bhavatyātreya gāviṣṭhira pautriketi hotā putrikāvad gaviṣṭhiravad atrivad ity adhvaryuḥ
11.8.9.1	agastīn vyākhyāsyāmaḥ
11.8.9.2	kukūla upaka balakā lāṃvakāyana śālaṃkāyana dhāriṇi dhauraṇī saudhanvā saukṛtya kalmāṣadaṇḍirapauturauturāyaṇānāṃ śaurbhyāṃyanā govyādhilā śilādya śaivapathārbudānām aidilamā evayāyadūtā ity eteṣām avivāhaḥ
11.8.9.3	teṣāṃ tryārṣeyaḥ pravaro bhavaty āgastya dārḍhacyutaidhmavāheti hotedhmavāhavad dṛḍhacyutavad agastivad ity adhvaryuḥ
11.8.9.4	akra śakra śukra jātye haimaudakīty eteṣām avivāhaḥ
11.8.9.5	teṣāṃ tryārṣeyaḥ pravaro bhavaty āgastya māhendra māyobhuveti hotā mayobhuvavan mahendravad agstivad ity adhvaryuḥ
11.8.9.6	prācīnapravaṇāḥ kāyeyāḥ akra śukra śuddha haṃsa cāṣa bhāṣa haimavarca himodakāḥ ity eteṣām avivāhaḥ
11.8.9.7	teṣāṃ tryārṣeyaḥ pravaro bhavaty āgastya haimavarca haimodaketi hotā himodakavad dhimavarcavad agastivad ity adhvaryuḥ
11.8.9.8	akri cakri arci carci himodaki pāriṇakā ity eteṣām avivāhaḥ
11.8.9.9	teṣāṃ tryārṣeyaḥ pravaro bhavaty āgastya pināyaka pāriṇaketi hotā pāriṇakavat pināyakavad agastivad ity adhvaryuḥ
11.8.9.10	naṃdi vimali dhimali mimītaki pināyaki sāyaki ity eteṣām avivāhaḥ
11.8.9.11	teṣāṃ tryārṣeyaḥ pravaro bhavaty āgastya pināyaka sāyaketi hotā sāyakavat pināyakavad agastivad ity adhvaryuḥ
11.8.9.12	madhyamapūraṇās teṣāṃ tryārṣeyaḥ pravaro bhavaty āgastya mādhyama pauraṇeti hotā puraṇavan madhyamavad agastivad ity adhvaryuḥ
11.8.10.1	vyākhyātāḥ pravarāḥ / vaikṛtāni vyākhyāsyāmaḥ
11.8.10.2	atha dvitayyo brāhmaṇānāṃ samutpattayo bhavanti / teṣāṃ samutpattiṃ pratipattiṃ ca vyākhyāsyāmaḥ
11.8.10.3	yeṣāṃ puruṣataḥ prajotpattir avichinnā bhavati te saṃhitakulīnāḥ
11.8.10.4	ye sapta bhūyaḥ pañcapuruṣaṃ vā yoniśrutivṛttaśīlasaṃpannā ṛtavatām ṛtavantas te pitṛmantaḥ paitṛmatyārṣeyā bhavanty ārtvijīnām
11.8.10.5	atha dattakakrītakakṛtimaputrikāputrāḥ paraparigraheṇa nānārṣeyā ye jātā dvyāmuṣyāyaṇā bhavanti yathaitac chauṅgaśaiśirīṇāṃ bharadvājaudamedhīnāṃ laukākṣīnāṃ ca yāni cānyāny evaṃ samutpattīni kulāni bhavanti
11.8.10.6	teṣāṃ tathaiva pravarāḥ syur dvipravarasaṃnipāte pūrvaḥ pravara utpādayitur uttaraḥ parigrahītuḥ
11.8.10.7	api vā trayo 'nye trayo 'nye / tan na tathā kuryāt tasmāt trīn eva pañca vā pravṛṇīte
11.8.10.8	atha yadi pitṛvyeṇa jñātinaikārṣeyeṇa ye jātāḥ saṃhitakulīnāḥ teṣāṃ parigrahītur eva bhavati
11.8.10.9	atha yady eṣāṃ svāsu bhāryāsv apatyaṃ na syād rikthaṃ hareyuḥ piṇḍaṃ caibhyas tripuruṣaṃ dadyur yadi syād ubhābhyām eva dadyur ity ācāryavacanam
11.8.10.10	dve kuryād ekaśrāddhe kuryād vā pṛthag anudiśyaikapiṇḍe dvāv anukīrtayet parigrahītāraṃ cotpādayitāraṃ cā tṛtīyāt puruṣāt
11.8.10.11	ārṣeyasyāparijñānād eteṣām eva pravarāṇām ādyaṃ pravaraṃ pravṛṇīte / paripraśnena vā yaṃ yasyopapannaṃ manyeta taṃ tasya kuryāt
11.8.10.12	purohitapravaro vā syād ācāryapravaro vā rājanya etenaiva tu pravareṇa vaiśyapravaro vyākhyātaḥ
11.8.10.13	yadi sārṣṭiṃ pravṛṇīte mānavaiḍa paurūravaseti hotā purūravovad iḍāvan manuvad ity adhvaryuḥ
11.8.10.14	sārṣṭiṃ pravṛṇīyuḥ ...
11.8.10.15	purohitapravarāv eva rājanyavaiśyau syātām
11.8.10.16	dhanaṃ yaśasyam āyuṣyam ṛṣīṇāṃ kīrtanaṃ śubham
11.8.10.17	divyaṃ varṣasahasram ekaikasyarṣer ātithyaṃ kṛtaṃ bhavati yaḥ pravarādhyāyam adhīte
11.8.10.18	maithunagotrālābha ṛṣyantarāṇām avirodhīti
11.8.10.19	eṣa mahāñ śakuniḥ samāpto vedānāṃ mūlaṃ dharmasya cāgraṃ rudraiḥ samadhikaṃ vṛddhaṃ vṛddhaiḥ
11.8.10.20	nāputrāya nāśiṣyāya nāsaṃvatsaroṣitāya dadyāt
11.8.10.21	sarveṣāṃ paṅktipāvanānām upariṣṭād bhavati yaḥ pravarādhyāyam adhīte yaḥ pravarādhyāyam adhīta iti
11.9.1.1	athātaḥ śrāddhakalpaṃ vyākhyāsyāmaḥ
11.9.1.2	agnim upasamādhāya nirmanthya cāsagotrān ayugmān apradakṣiṇam āmantrya brāhmaṇān pūrvedyur ye mātṛtaḥ pitṛtaś ca daśapuruṣaṃ samanusthitā vidyātapobhyāṃ kalyāṇakarmaṇaḥ śucayaḥ śuklavāsaso 'parāhṇe prācīnāvavītikṛtamaṇḍaloparipacchaucān ācāntān prāṅmukhān pitṝn udaṅmukhān viśvedevān bhojayet
11.9.1.3	arghyapātrāṇy upakalpayed dvau daive trīn pitrya ekaikam ubhayatra vā
11.9.1.4	sam anyā yantīty apa āsicya sumanasaś cotpūya yavān prakṣipya viśvān devān āvāhayiṣyāmīty uktvā brāhmaṇair anujñāto viśve devā ṛtāvṛdho viśve devāso asridha iti yavān pradakṣiṇaṃ prakiret
11.9.1.5	pavitre pāṇau pradāya hiraṇyavarṇāḥ śucaya ity uktvā viśve devā eṣa vo arghyaḥ // pitṝn pitāmahān prapitāmahān āvāhayiṣyāmīty uktvā brahmaṇair anujñāta uśantas tvā havāmahe paretana pitaraḥ somyāsa iti tilān pradakṣiṇaṃ prakiret
11.9.1.6	pavitre pāṇu pradāya nāmagotre samuccārya mama pitar eṣa te 'rghyaḥ pitāmaha prapitāmeti / gandhapuṣpadhūpadīpāchādanāntair arcayitvā ghṛtāktam annam ādāya mekṣaṇapāṇir agnau karaṇaṃ kariṣyāmīty uktvā brāhmaṇair anujñātaḥ somāya pitṛmate svadhā nama iti juhoti
11.9.1.7	yamāyāṅgirasvate pitṛmate svadhā nama iti dvitīyām agnaye kavyavāhanāya svadhā nama ity asaṃsaktān dakṣiṇārdhapūrvārdhe tṛtīyāṃ hutvocchiṣṭaṃ brāhmaṇebhyaḥ pradāya śeṣaṃ piṇḍapitṛyajñavan nidadhyāt
11.9.2.1a	api naḥ svakule bhūyād yo no dadyāt trayodaśīm
11.9.2.1c	pāyasaṃ madhusarpirbhyāṃ varṣāsu ca maghāsu ca
11.9.2.2a	sauvarṇeṣu ca pātreṣu rājataudumbareṣu ca
11.9.2.2c	dattam akṣayyatāṃ yāti khaḍgenāryakṛtena ca
11.9.2.3	payaḥ pṛthivyām iti pāyasaṃ dadyān madhu vātā ṛtāyata iti madhv āyurdeti ghṛtaṃ dadyāt
11.9.2.4	satyaṃ tvartena pariṣiñcāmīti pariṣicya tūṣṇīṃ vā pṛthivī te pātram iti pātrābhimantraṇam
11.9.2.5	brāhmaṇāṅguṣṭham ādāya viṣṇo havyaṃ rakṣasveti viśvedevān viṣṇo kavyaṃ rakṣasveti pitṝn udakaṃ pāṇau pradāya oṃ bhūr bhuvaḥ svar iti trir uktvā madhu vātā ṛtāyata iti tryṛcaṃ prīyantāṃ pitaraḥ prīyantāṃ pitāmahāḥ prīyantāṃ prapitāmahā iti vāgyatas tṛpyantv itīṣṭatamāny annāni dadyāt
11.9.2.6	triḥ sāvitrīm adhīte trīṃś cādito 'nuvākān
11.9.2.7	atra pitaro mādayadhvaṃ prajāḥ sṛṣṭvāṃho 'vayajyośantas tvā havāmahe 'tra pitaro mādayadhvam ity uktvā parāyanti
11.9.2.8	kṛṇuṣva pājā iti pañca sa te jānāty ā no agne punantu mā pitara iti pitṝn aśnatsu japet
11.9.2.9	tṛptāḥ stha iti pṛchet tṛptāḥ sma iti pratyāhuḥ
11.9.2.10	sakṛdācānteṣv agnidagdhā iti bhūmau vikiraṃ ninayet
11.9.2.11a	agnidagdhās tu ye jīvā ye 'py adagdhāḥ kule mama
11.9.2.11c	bhūmau dattena toyena tṛptā yāntu parāṃ gatim
11.9.2.11	ity udakaṃ ninīya piṇḍapitṛyajñavat piṇḍān nidadhyāt
11.9.2.12	athāgrabhūmim āsicya suprokṣitam astv ity akṣayyam uttiṣṭhety upotthāpya vājevāja ity abhipravrajyā mā vājasyeti pradakṣiṇaṃ kuryād rajataṃ dadyāt pūrṇapātraṃ vā
11.9.2.13a	daśa pūrvān daśāparān ātmānaṃ caikaviṃśakam
11.9.2.13c	śrāddhakṛn mocayet pāpān mahato 'py enasaḥ pitṝn
11.9.2.14a	śrāddhaṃ ca yo na dadyāt pitṛbhyaś ca kadācana
11.9.2.14c	ṣaṣṭivarṣasahasrāṇi viṣṭhāyāṃ jāyate kṛmiḥ
11.9.2.15a	yad eva tarpayaty adbhiḥ pitṝñ śrāddhe samāhitaḥ
11.9.2.15c	tenaiva sarvam āpnoti pitṛyajñakriyāphalam
11.9.2.15	pitṛyajñakriyāphalam iti
11.9.3.1	atha vṛddhiśrāddhakalpaṃ vyākhyāsyāmaḥ
11.9.3.2a	atha cābhyudaye prāpte devatāsthāpanaṃ smṛtam
11.9.3.2c	jātidharmakulāmnātaṃ lokānāṃ vṛddhikāraṇam
11.9.3.3a	karmādiṣu ca sarveṣu mātaraḥ sagaṇādhipāḥ
11.9.3.3c	pūjanīyāḥ prayatnena pūjitāḥ pūjayanti tāḥ
11.9.3.4a	brahmāṇyādyāḥ smṛtāḥ sapta durgākṣetrādhipas tathā
11.9.3.4c	vṛddhauvṛddhau sadā pūjyāḥ paścān nāndīmukhān pitṝn
11.9.3.5a	tisraḥ pūjyāḥ pituḥ pakṣe tisro mātāmahe tathā
11.9.3.5c	ity etā mātaraḥ proktā pitṛmātṛṣvasāṣṭamī
11.9.3.6a	pratimāsu ca śrubhrāsu likhitvā vā paṭādiṣu
11.9.3.6c	api vākṣatapuñjeṣu naivedyaiś ca pṛthakpṛthak
11.9.3.6a	kuḍyalagnāṃ vasordhārāṃ ghṛtenaiva tu kārayet
11.9.3.6c	kārayet sapta vā pañca nātinīcāṃ ca nocchritām
11.9.3.7a	āyuṣyāṇi ca śāntyarthaṃ japetatra samāhitaḥ
11.9.3.7c	māṅgalyair gītavāditrair mātṝṇāṃ pūjanaṃ smṛtam
11.9.3.8a	asakṛd yāni karmāṇi kriyeran karmakāribhiḥ
11.9.3.8c	pratiprayogaṃ naitāḥ syur mātaraḥ śrāddham eva ca
11.9.3.9a	sakṛd eva bhavec chrāddhaṃ homamantrāḥ pṛthakpṛthak
11.9.3.10a	ataḥ paraṃ pravakṣyāmi viśeṣa iha yo bhavet
11.9.3.11a	prātarāmantritān viprān yugmān ubhayatas tathā
11.9.3.11c	upaveśya kuśān dadyād ṛjunaiva hi pāṇinā
11.9.3.12a	haritā yajñiyā darbhāḥ pītakāḥ pākayajñikāḥ
11.9.3.12c	samūlāḥ pitṛdaivatyāḥ kalmāṣā vaiśvadevikāḥ
11.9.3.12e	dvādaśāṅgulapramāṇena pitṛtīrthena saṃskṛtāḥ
11.9.3.13a	sadā paricared bhaktyā pitṝn apy atra devavat
11.9.3.14a	pitṛbhya iti datteṣu upaveśya kuśeṣu tān
11.9.3.14c	gotranāmāni varjanti pitṛbhyo 'rghyaṃ pradāpayet
11.9.3.15a	nātrāpasavyakaraṇaṃ na pitryaṃ tīrtham iṣyate
11.9.3.15c	pātrāṇāṃ pūraṇādīni devatīrthena kārayet
11.9.3.16a	jyeṣṭhottarakarān yugmān karāgrāgrapavitrakān
11.9.3.16c	kṛtvārghyaṃ saṃpradātavyaṃ naikaikasyātra dīyate
11.9.3.17a	madhu madhv iti yas tatra trir japo 'śitum ichatām
11.9.3.17c	gāyatryanantaraṃ so 'tra madhumantratrivarjitaḥ
11.9.3.18a	anya eva japaḥ kāryo rākṣoghnaḥ suradevavat
11.9.3.19a	saṃpannam iti tṛptāḥ stha praśnasthāne vidhīyate
11.9.3.19c	susaṃpannam iti prokte śeṣam annaṃ nivedayet
11.9.3.20a	brūyāt tṛpteṣu saṃpannam iti tṛptāḥ stha pārvaṇe
11.9.3.20c	vikiraṃ ca tathā dadyāj juhuyāc ca ṛcāṃ vinā
11.9.3.21a	asomapāś ca ye devā yajñabhāgabahiṣkṛtāḥ
11.9.3.21c	teṣām annaṃ pradātavyaṃ vikiraṃ vaiśvadevikam
11.9.3.22	navāvarān bhojayed yugmān vṛddhiṣu pradakṣiṇam upacāro yavais tilārthān kurvanti
11.9.3.23	dadhyakṣatabadaramiśrān piṇḍan nidadhyāt
11.9.3.24	nāndīmukhān pitṝn prīṇanti
11.9.3.25a	nāndīmukhāḥ pitara iti kuryād āvāhanādikam
11.9.3.25c	prīyantām iti ca brūyuḥ piṇḍān svāheti nikṣipet
11.9.3.26a	mātṛpūrvān pitṝn pūjya tato mātāmahāṃs tathā
11.9.3.26c	mātāmahīs tathā kecid yugmāṃś ca bhojayed dvijān
11.9.3.27a	dvaudvāv abhyudaye piṇḍāv ekaikasya pituḥpituḥ
11.9.3.27c	pārvaṇe piṇḍam ekaikaṃ trayāṇāṃ ca pṛthakpṛthak
11.9.3.28a	trayāṇām udakaṃ kāryaṃ triṣu piṇḍaḥ pravartate
11.9.3.28c	ūrdhvaṃ nāndīmukhaṃ proktaṃ nāmagotrāpaharakam
11.9.3.29a	svapitṛbhyaḥ pitā dadyāt sutasaṃskārakarmasu
11.9.3.29c	vivāhādau svapitṛbhyaḥ putro dadyāt sadaiva hi
11.9.3.30a	nāniṣṭvā tu pitṝñ śrāddhe vaidikaṃ karma ārabhet
11.9.3.30c	tebhyo 'pi pūrvedyuḥ pūrvaṃ paścān nāndīmukhān pitṝn
11.9.3.31a	ādhāne homayoś caiva vaiśvadeve tathaiva ca
11.9.3.31c	balikarmaṇi darśe ca paurṇamāse tathaiva ca
11.9.3.31a	āgrāyaṇyāṃ pākayajñe vadanty evaṃ manīṣiṇaḥ
11.9.3.31c	ekam eva bhavec chrāddham eteṣu na pṛthakpṛthak
11.9.3.32	athāgrabhūmim āsicya suprokṣitam astv iti śivā āpaḥ santv iti yugmān evodakena ca saumanasyam astv iti ca puṣpam akṣataṃ cāriṣṭaṃ cāstv ity akṣatān pratipādayet
11.9.3.33a	akṣayodakadānaṃ ca tv arghyadānavad iṣyate
11.9.3.33c	ṣaṣṭhyaiva nityaṃ tat kuryān na caturthyā kadācana
11.9.3.34a	prāthanāsu pratiprokte sarvāsv eva dvijottamaiḥ
11.9.3.34c	yugmān eva svastivācya aṅguṣṭhāgragrahaṃ sadā
11.9.3.34e	kṛtvā dhuryasya viprasya praṇamyānuvrajet tataḥ
11.9.4.1	atha pariśiṣṭam
11.9.4.2	saṃvatsaraḥ prajāpatis tasya yad udagayanaṃ śuklo 'haḥ pūrvāhṇas tad devānāṃ madhyaṃdino manuṣyāṇām aparāhṇas tat pitṝṇām atha yathobhayata ijyate
11.9.4.3a	kuryād aharahaḥ śrāddham annādyenodakena vā
11.9.4.3c	payomūlaphalair vāpi pitṛbhyaḥ prītim āharet
11.9.4.4a	aṣṭakāpārvaṇaśrāddhaṃ kṛṣṇapakṣo 'yanadvayam
11.9.4.4c	dravyabrāhmaṇasaṃpattiḥ śrāddhakālāḥ prakīrtitāḥ
11.9.4.5a	udvāhe putrajanane pitryeṣṭyāṃ saumike makhe
11.9.4.5c	tīrthe brāhmaṇa āyāte ṣaḍ ete jīvataḥ pituḥ
11.9.4.6a	anvaṣṭakyaṃ gayāpraptau satyāṃ yac ca mṛte 'hani
11.9.4.6c	matuḥ śrāddhaṃ sutaḥ kuryāt pitary api ca jīvati
11.9.4.7a	kanyāgate savitari yāny ahāni ca ṣoḍaśa
11.9.4.7c	kratubhis tāni tulyāni / pitṝṇāṃ dattam akṣayam
11.9.4.8	pañcamīprabhṛtyaparapakṣasya / pañcamīṃ putrakāmaḥ ṣaṣṭhīṃ dhanakāmaḥ saptamīṃ paśukāmo 'ṣṭamīm ārogyakāmo navamīṃ tejaskāmo daśamīm annādyakāma ekādaśīm ṛddhikāmo dvādaśīṃ vṛddhikāmas trayodaśīṃ yaśaskāmaś caturdásīṃ śastrahatasyārogyakāmo 'māvāsyāyāṃ sarvakāmaḥ
11.9.4.9	tilaiḥ śrāddhaṃ puṣṭikāmaḥ kuryād apūpair ṛddhikāmo ghṛtaguḍatilais tejaskāmaḥ svastikāmaḥ saubhāgyakāma ārogyakāmo vā paramānnakṛsarānnamāṣadadhiyavāgūbhiḥ sarvakāmaḥ
11.9.4.10a	pūrvedyur āmantritair vipraiḥ pitaraḥ saṃviśanti vai
11.9.4.10c	yajamānaś ca tāṃ rātriṃ vaseyur brahmacāriṇaḥ
11.9.4.11a	śrāddhaṃ dattvā ca bhuktvā ca adhvānaṃ yo 'dhigachati
11.9.4.11c	taṃ māsaṃ tasya pitaro bhuñjate pāṃśubhojanāḥ
11.9.4.12a	śrāddhaṃ dattvā ca bhuktvā ca maithunaṃ yo 'dhigachati
11.9.4.12c	taṃ māsaṃ tasya pitaro bhuñjate retabhojanāḥ
11.9.4.13a	śrāddham adhvā bhaved aśvaḥ punar bhuṅkte tu vāyasaḥ
11.9.4.13c	karmakṛj jāyate dāsaḥ strīgamyo grāmaśūkaraḥ
11.9.4.14a	dvau daive trīn pitrya ekaikam ubhayatra vā
11.9.4.14c	bhojayet susamṛddho 'pi na prasajjeti vistaram
11.9.4.15a	satkriyāṃ deśakālau ca dravyaṃ brāhmaṇasaṃpadaḥ
11.9.4.15c	pañcaitān vistaro hanti tasyānnehatu vistaram
11.9.4.16a	yatnena bhojayec chrāddhe bahvṛcaṃ vedapāragam
11.9.4.16c	śākhāntagam athādhvaryuṃ chandogaṃ vā samāptigam
11.9.4.17a	pañcāgnis trisuparṇaś ca triṇāciketaḥ ṣaḍaṅgavit
11.9.4.17c	brahmadeyānusaṃtāno jyeṣṭhasāmaga eva ca
11.9.4.18a	mātāmahaṃ mātulaṃ ca svasrīyaṃ śvaśraṃ gurum
11.9.4.18c	dauhitraṃ viṭpatiṃ bandhum ṛtvigyājyau ca bhojayet
11.9.4.19a	yasya śrāddhe na bhuñjanti brahmaṇā vedapāragāḥ
11.9.4.19c	akṛtaṃ tad bhavec chrāddhaṃ pitṝṇāṃ nopatiṣṭhati
11.9.4.20a	yasya śrāddhe na bhuñjante brāhmaṇāḥ svaśākhinaḥ
11.9.4.20c	āsuraṃ tad bhavec chrāddhaṃ pitṝṇāṃ nopatiṣṭhati
11.9.4.21a	vedārthavit pravaktā ca brahmacārī sadā sthitaḥ
11.9.4.21c	śatāyuś caiva vijñeyā brāhmaṇāḥ paṅktipāvanāḥ
11.9.4.22a	eṣām anyatamo yasya bhuñjīta śrāddham arcitaḥ
11.9.4.22c	pitṝṇāṃ tasya tṛptiḥ syācchāśvatī sāptapauruṣī
11.9.4.23a	tilā rakṣantu daiteyān darbhā rakṣantu rākṣasān
11.9.4.23c	tasmād dāneṣu dātavyās ātmano bhūtim ichatā
