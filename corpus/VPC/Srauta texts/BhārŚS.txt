#Text:Bhāradvājaśrautasūtra
#Edition:Kashikar
#Data entry:F. Voegeli
#Notes:Sandhis around Mantras restored. 13.13ff. digitized and proofread by O. Hellwig.



1.1.1	darśapūrṇamāsau vyākhyāsyāmaḥ
1.1.2	āmāvāsyena haviṣā yakṣyamāṇa ekasyā dvayor vā pūrvedyur havir ātañcanaṃ dohayati
1.1.3	api vā purastād eva dvyahe tryahe vānuguptaṃ dugdhaṃ dohayitvānuguptena dadhnātanakti
1.1.4	saṃtatam avicchinnam abhiduhanty opavasathāt
1.1.5	yad ahaḥ pūrṇaś candramāḥ syāt tāṃ paurṇamāsīm upavaset
1.1.6	śvaḥ pūriteti vā
1.1.7	yad ahar na dṛśyeta tām amāvāsyām
1.1.8	śvo noditeti vā
1.1.9	tatraiṣo 'tyantapradeśo ye kecana paurṇamāsīm amāvāsyāṃ vā dharmā anārabhyāmnāyanta ubhyatraiva te kriyante
1.1.10	yajñopavīty eva daiveṣu karmasu bhavati
1.1.11	prācīnāvītī pitryeṣu
1.1.12	prāṅ anyāyāny udaṅ anyāyāni vā pradakṣiṇaṃ daivāni karmāṇi kuryāt
1.1.13	viparītaṃ pitryāṇi
1.1.14	na vihārād apaparyāvarteta
1.1.15	na yajñāṅgenātmānam abhiparihared anyaṃ vā
1.1.16	uttarata upacāro vihāraḥ
1.1.17	yatra kva ca juhotīti codayed adhvaryur eva juhvājyenāhavanīye juhuyāt
1.1.18	adhvaryum evānādiṣṭe kartari pratīyād āgnīdhraṃ dvitīyam
1.1.19	yatra kva copatiṣṭhate 'numantrayata iti codayed yajamāna eva tat kuryāt
1.1.20	ekamantrāṇi karmāṇi
1.1.21	ādipradiṣṭā mantrā bhavanti
1.2.1	uttarasyādinā pūrvasyāvasānam
1.2.2	mantrāntaiḥ karmādīn saṃnipātayet
1.2.3	atha yatra hrasvo mantraḥ syād dīrghaṃ karma karmādau mantraṃ japet
1.2.4	atha yatra dvābhyāṃ juhoti pañcabhir juhotīti codayet pratimantraṃ tatrāhutir juhuyāt
1.2.5	atha yatra yajñāṅge karmābhyāvartayen na mantro 'bhyāvarteta
1.2.6	jvalaty eva sarvā āhutīr juhuyāt
1.2.7	vratam upaiṣyati śākhām acchaiti
1.2.8	palāśaśākhāṃ śamīśākhāṃ vā
1.2.9	sā yā prācyudīcī prācī vodīcī vā bahuparṇā bahuśākhāpratiśuṣkāgrāsuṣirā tām āchinattīṣe tveti
1.2.10	urje tveti saṃnamayaty anumārṣṭi vā
1.2.11	athainam āharati imāṃ prācīm udīcīm iṣam ūrjam abhisaṃskṛtām / bahuparṇām aśuṣkāgrāṃ harāmi paśupām aham iti
1.2.12	tayā ṣaḍavarārdhyān vatsān apākaroti vāyava sthopāyava stheti
1.2.13	yavātīnām ekā kumbhī dugdhaṃ saṃbharet tāvatī parārdhyā mātrā syāt
1.2.14	ekaṃ śākhayopaspṛśati
1.2.15	tayaiva gāḥ prasthāpayati devo vaḥ savitā prārpayatu śreṣṭhatamāya karmaṇa ā pyāyadhvam aghniyā indrāya devabhāgam iti
1.2.16	mahendrāyeti vā yadi mahendrayājī bhavati
1.2.17	ekāṃ śākhayopaspṛśati
1.2.18	prasthitā anumantrayate śuddhā apaḥ suprpāṇe pibantīḥ śatam indrāya śarado duhānāḥ / rudrasya hetiḥ pari vo vṛṇaktu // iti
1.2.19	mahendrāyeti vā yadi mahendrayājī bhavati
1.3.1	dhruvā asmin gopatau syāt bahvīr iti yajamānasya gṛhān abhiparyāvartate
1.3.2	agniṣṭhe 'nasy agnyagāre vā purastātpraticīnīṃ śākhām upagūhati yajamānasya paśūn pāhīti
1.3.3	paścāt prācīm ity ekeṣām
1.3.4	yo vā adhvaryor gṛhān veda gṛhavān bhavati / ā caturthāt karmaṇo 'bhisamīkṣetedaṃ kariṣyāmīdaṃ kariṣyāmīti / ete vā adhvaryor gṛhāḥ / ya evaṃ veda gṛhavān bhavatīti vijñāyate
1.3.5	sāvitreṇāśvaparśum anaḍutparśum asidaṃ vādāya gārhapatyam abhimantrayate yajñasya ghoṣad asīti
1.3.6	pratyuṣṭaṃ rakṣaḥ pratyuṣṭā arātaya ity āhavanīye dātraṃ pratitapati
1.3.7	preyam agād viṣaṇā barhir accheti prāṅ vodaṅ vābhipravrajya yataḥ kutaś ca darbhamayaṃ barhir āharati
1.3.8	viṣṇo stūpo 'sīti prathamaṃ stambam utsṛjati
1.3.9	dvitīyaṃ pariṣauti devānāṃ pariṣūtam asi varṣavṛddham asīti
1.3.10	tasya dve tisro vā nāḍīr utsṛjaty avaśiṣṭo gavāṃ bhāga iti
1.3.11	stambam ārabhate devasya tvā savituḥ prasave 'śvinor bāhubhyāṃ pūṣṇo hastābhyāṃ barhir devasadanam ārabha iti
1.3.12	parvaṇi dāti devabarhir mā tvānvaṅ mā tiryak parva te rādhyāsam āchettā te mā riṣam iti
1.3.13	saṃnakhaṃ muṣṭiṃ lunoti
1.3.14	sa prastaro bhavati
1.3.15	kulmimātra ity ekeṣām
1.3.16	ūrvasthimātra ity ekeṣām
1.3.17	srugdaṇḍamātra ity ekeṣām
1.3.18	aparimita ity ekeṣām
1.3.19	evam evāyujo muṣṭīṃl lunoti
1.3.20	yad anyat pariṣavaṇād utsarjanād iti sarvaṃ tat karoti
1.3.21	prastaro yuktam ity ekeṣām ayuktam ity ekeṣām
1.3.22	ayuñji nidhanāni lunotīty ekeṣām
1.4.1	devabarhiḥ śatavalśaṃ vi rohety ālavān pratyabhimṛśati
1.4.2	sahasravalśā vi vayaṃ ruhemety ātmānam
1.4.3	athainat saṃbharati pṛthivyā saṃpṛcaḥ pāhi susaṃbhṛtā tvā saṃbharāmīti
1.4.4	ata eva barhiṣaḥ śulbaṃ karoti tridhātu pañcadhātu vā
1.4.5	ayupito yonir iti śulbam āveṣṭayati
1.4.6	adityai rāsnāsīti pratidadhāti
1.4.7	tatraiṣo 'tyantapradeśo yāni kāni ca śulbāni na samasyante pradakṣiṇaṃ tāny āveṣṭayet
1.4.8	atha yāni samasyante prasavyaṃ teṣāṃ guṇam āveṣṭya pradakṣiṇam abhisamasyet
1.4.9	udagagraṃ śulbaṃ nidhāya tasmin prāgagraṃ barhir nidadhāti
1.4.10	alubhito yonir ity uttame nidhane prastaram atyādadhāti
1.4.11	athainat saṃnahyatīndrāṇyai saṃnahanam iti
1.4.12	puṣā te granthiṃ grathnātv iti granthiṃ karoti
1.4.13	sa te mā sthād iti paścāt prāñcam upagūhati
1.4.14	purastāt pratyañcam ity ekeṣām
1.4.15	athainad ārabhata āpas tvām aśvinau tvām ṛṣayaḥ sapta māmṛjuḥ / barhiḥ sūryasya raśmibhir uṣasāṃ ketum ārabhe // iti
1.4.16	udyacchata indrasya tvā bāhubhyām accha iti
1.4.17	śīrṣann adhinidhatte bṛhaspater mūrdhnā harāmīti
1.4.18	āharaty urv antarikṣam anvihīti
1.4.19	apareṇāhavanīyaṃ paridhīnāṃ kāle 'ntarvedyanadhaḥ sādayaty adityās tvopasthe sādayāmīti
1.4.20	devaṃgamam asīty āsannam abhimantrayate
1.4.21	uparīva prajñātaṃ nidadhāti
1.5.1	yā jātā oṣadhayo devebhyas triyugaṃ purā / tāsāṃ parva rādhyāsaṃ paristaram āharan // apāṃ medhyaṃ yajñiyaṃ sadevaṃ śivam astu me / acchettā vo mā riṣaṃ jīvāni śaradaḥ śatam // aparimitānāṃ parimitāḥ saṃnahye sukṛtāya kam / eno mā nigāṃ katamaccanāhaṃ punar utthāya bahulā bhavantu // iti paristaraṇānāṃ darbhāṇām adhinidhāny āchedanī saṃnaha
1.5.2	ekaviṃśatidārum idhmaṃ karoti pālāśaṃ khādiraṃ vā
1.5.3	aṣṭādaśadārum idhmaṃ saṃnahyatīty ekeṣāṃ
1.5.4	pañcadaśa sāmidhenīdārūṇi bhavanti
1.5.5	trayaḥ paridhayaḥ
1.5.6	pālāśāḥ kārṣmaryamayā vā śuṣkā vārdrā vā savalkalāḥ
1.5.7	atho khadirā bailvā audumbarā vaikaṅkatā rauhitakā veti vijñāyate
1.5.8	sthaviṣṭho madhyamo 'ṇīyān drāghīyān dakṣiṇārdhyo 'ṇiṣṭho hrasiṣṭha uttarārdhyaḥ
1.5.9	dve āghārasamidhau
1.5.10	anūyājasamid ekaviṃśī
1.5.11	samūlānām amūlānāṃ vā darbhāṇām ayugdhātu tathaiva śulbaṃ karoti
1.5.12	tasminn idhmaṃ saṃbharati
1.5.13	yat kṛṣṇo rūpaṃ kṛtvā prāviśastvaṃ vanaspatīn / tatas tvām ekaviṃśatidhā saṃbharāmi susaṃbhṛtā // trīn paridhīṃs tisraḥ samidho yajñāyur anusaṃcarān / upaveṣaṃ mekṣaṇaṃ dhṛṣṭiṃ saṃbharāmi susaṃbhṛtā // iti saṃnahyati
1.5.14	kṛṣṇo 'sy ākhareṣṭhaḥ // deva puraś cara saghyāsaṃ tveti purastātpratyañcaṃ granthim upagūhati
1.5.15	athainam anadhaḥ sādayitvā prajñātānīdhmapravraścanāni nidadhāti
1.6.1	śvo bhūte idhmābarhiṣī vratopete paurṇamāsyāṃ kuryāt
1.6.2	pūrvedyur evāmāvāsyāyām
1.6.3	yāthākāmī paurṇamāsyām ity aparam
1.6.4	darbhamayaṃ vedaṃ karoti vedo 'si yena tvaṃ deva veda devebhyo vedo 'bhavas tena mahyaṃ vedo bhūyā iti
1.6.5	vatsajñuṃ paśukāmasya mūtakāryam annādyakāmasya trivṛtaṃ brahmavarcasakāmasya / trivṛcchirasaṃ bruvate
1.6.6	nityavat pūrvau kalpāv eke samāmananti
1.6.7	athainaṃ prādeśamātre parivāsayati
1.6.8	śulbāt prādeśamātra ity ekeṣām
1.6.9	prajñātāni vedāgrāṇi nidhāya yayā śākhayā vatsān apākaroti tasyā antarvedi palaśānām ekadeśaṃ praśātayati
1.6.10	mūlataḥ śākhāṃ parivāsya tam upaveṣaṃ karoty upaveṣo 'si yajñāya tvāṃ pariveṣam adhārayan / indrāya haviḥ kṛṇvantaḥ śivaḥ śagmo bhavāsi na iti
1.6.11	athāsyā darbhamayaṃ prādeśamātraṃ pavitraṃ karoti trivṛdavalayaṃ vasūnāṃ pavitram asi śatadhāraṃ vasūnāṃ pavitram asi sahasradhāram iti
1.6.12	mūle mūlam avasajaty agre 'gram / na granthiṃ karoti
1.6.13	kriyamāṇaṃ yajamāno 'numantrayate trivṛṭpalāśe darbha iyān prādeśasaṃmitaḥ / yajñe pavitraṃ potṛtamaṃ payo havyaṃ karotu me // iti
1.6.14	parisamūhanty agnyagārāṇy upalimpanty āyatanāni
1.6.15	yāvac charkaraṃ sāṃnāyyakumbhyau gomayenopalipte bhavataḥ
1.6.16	alaṃkurvāte yajamānaḥ patnī ca
1.7.1	amāvāsyāyām adhivṛkṣasūrye piṇḍapitṛyajñena caranti
1.7.2	dakṣiṇāprāg agrair darbhair anvāhāryapacanaṃ paristīryaikaikaśaḥ piṇḍapitṛyajñapātrāṇi prakṣālya prayunakti sphyaṃ sruvam ājyasthālīṃ mekṣaṇaṃ kṛṣṇājinam ulūkhalaṃ musalaṃ śūrpaṃ yena cārthī bhavati
1.7.3	adhvaryur yajñopavītī dakṣiṇataḥ śakaṭād ekapavitre 'dhi sthālyāṃ nirvapati
1.7.4	pūrayitvā nimārṣṭi
1.7.5	kṛṣṇājina ulūkhalaṃ pratiṣṭhāpya dakṣiṇāprācī patnī tiṣṭhantī parāpāvam avivekam avahanti
1.7.6	sakṛt phalīkaroti
1.7.7	dakṣiṇāgrau jīvataṇḍulam iva śrapayitvotpūtena navanītenābhighārayaty anutpūtena vā sarpiṣā
1.7.8	dakṣiṇapūrveṇānvāharyapacanam uttarāpareṇa vā dakṣiṇāprācīm ekasphyāṃ vedim uddhatyāvokṣya sakṛd ācchinnena barhiṣā stṛṇāti sakṛd ācchinnaṃ barhir ūrṇāmṛdu syonaṃ pitṛbhyas tvā bharāmy aham / asmin sīdantu me pitaraḥ somyāḥ pitāmahāḥ prapitāmahāś cānugaiḥ saha // iti
1.7.9	tasyām etaṃ sthālīpākaṃ pratiṣṭhāpya dakṣiṇataḥ kaśipūpabarhaṇam ājñanam abhyañjanam ity ekaikaśa āsādya
1.8.1	adhvaryur yajñopavītī dakṣiṇaṃ jānv ācya mekṣaṇena sthālīpākasyopahatyābhighārya juhoti / somāya pitṛpītāya svadhā nama iti prathamām
1.8.2	yamāyāṅgirasvate pitṛmate svadhā nama iti dvitīyām
1.8.3	ye mekṣaṇe taṇḍulās tān agnaye kavyavāhanāya sviṣṭakṛte svadhā nama iti tṛtīyām
1.8.4	tūṣṇīṃ mekṣaṇam ādadhāti
1.8.5	dakṣiṇāgner ekolmukaṃ nirūhati ye rūpāṇi prtimuñcamānā asurāḥ santaḥ svadhayā caranti / parāpuro nipuro yeharanty agniṣṭāṃl lokāt praṇudātv asmād iti
1.8.6	yajamānaḥ savyaṃ jānv ācya pracīnāvītī trīn udakañjalīn ekasphyāyām upaninayaty asāv avaneniṅkṣveti pitaram asāv avanenikṣveti pitāmaham asāv avaneniṅkṣveti prapitāmaham
1.8.7	atraiva nāmādeśam avācīnapāṇir dakṣiṇāpavargāṃs trīn piṇḍān nidadhāty etat te tata ye ca tvām anv ity etair mantraiḥ
1.8.8	athat yadi dvipita syāt pratipūruṣaṃ piṇḍān dadyāt
1.8.9	api vaikaikasmin piṇḍe dvaudvāv upalakṣayet
1.8.10	atha yadi jīvapitā syāt pitāmahāya prapitāmahāya ca dadyāt
1.8.11	na jīvantam atidadātīty ekeṣām
1.8.12	homāntam eva kurvīta
1.9.1	atha yadi bandhunāma na viditaṃ svadhā pitṛbhyaḥ pṛthivīṣadbhya iti prathamaṃ piṇḍaṃ dadyāt / svadhā pitṛbhyo 'ntarikṣasdbhya iti dvitīyaṃ svadhā pitṛbhyo diviṣadbhya iti tṛtīyam
1.9.2	tūṣṇīṃ caturthaṃ piṇḍaṃ nidhāyātra pitaro yathābhāgaṃ mandadhvam ity uktvā parāṅ āvartate
1.9.3	oṣmaṇo vyāvṛta upāste
1.9.4	vyāvṛtta ūṣmaṇy abhiparyāvartate 'vyāvṛtte vāmīm adanta pitaraḥ somyā iti
1.9.5	abhiparyāvṛtya yaḥ sthālyāṃ śeṣas tam avajighrati vīraṃ dhatta pitara iti
1.9.6	āmayāvinā prāśyo 'nnādyakāmena prāśyo yo 'lam annādyāya sann annaṃ nādyāt tena prāśya iti vijñāyate
1.9.7	tathaivodakāñjalīn upaninīyāñjanābhyañjane dadāty āṅkṣvāsau // abhyaṅkṣvāsāv iti trir anupiṇḍam
1.9.8	etāni vaḥ pitaro vāsāṃs yato no 'nyat pitaro mā yoṣṭeti loma chitvopanyasyati vāsaso vā daśām
1.9.9	uttara āyuṣi loma chindīta
1.9.10	chitvā namaskarair upatiṣṭhate namo vaḥ pitaro rasāyeti prtipadyāhaṃ teṣāṃ vasiṣṭho bhūyasām ity antena
1.9.11	atha pitṝn utthāpayaty uttiṣṭhata pitaraḥ preta śūrā yamasya panthām anuvetā purāṇam / dhatād asmāsu draviṇaṃ yac ca bhadraṃ pra ṇo brūtād bhāgadhāna devatāsv iti
1.9.12	pitṝn pravāhayati pareta pitaraḥ somyā ity etayā
1.9.13	manasvatībhir upatiṣṭhate mano nv ā huvamaha iti tisṛbhiḥ
1.10.1	ulmukam apisṛjaty abhun no dūto haviṣo jātavedā avāḍḍ havyāni surabhīṇi kṛtvā / prādāḥ pitṛbhyaḥ svādhayā te akṣan prajānann agne punar apyehi devān iti
1.10.2	prājāpatyaya rcā punar eti prajāpata ity etayā
1.10.3	paṅktyā gārhapatyam upatiṣṭhate yad antarikṣaṃ pṛthivim uta dyām iti
1.10.4	agnau sakṛd ācchinnaṃ prahṛtyādbhiḥ prokṣya dvandvaṃ piṇḍapitṛyajñapātrāṇi pratyudāharati
1.10.5	apaḥ piṇḍān abhyavahared brāhmaṇaṃ vā bhojayed agnau vā praharet
1.10.6	ye samānāḥ samanasaḥ pitaroṃ yamarājye / teṣāṃ lokaḥ svādhā namo yajño deveṣu kalpatām iti prathamaṃ piṇḍaṃ praharati
1.10.7	ye sajātāḥ samanaso jīvā jīveṣu māmakāḥ / teṣāṃ śrīr mayi kalpatām asmiṃl loke śataṃ samā itītarau
1.10.8	patnī vā madhyamaṃ piṇḍaṃ prāśnāti
1.10.9	pumāṃsaṃ ha jānukā bhavatīti vijñāyate
1.10.10	ādhatta pitaro garbhaṃ kumāraṃ puṣkarasrajam / yatheha pitaro loke dīrghamāyuḥ prajīvitād iti prāśana āmnāto bhavati
1.10.11	saṃtiṣṭhate piṇḍapitṛyajñaḥ
1.10.12	evaṃvihita evānāhitāgner bhavaty anyatra gārhapatyopasthānāt
1.10.13	anyaṃ gārhapatyasthānīyam āgamayed ity ekam
1.10.14	yasmin praharet tam upatiṣṭhatety aparam
1.10.15	tatra gārhapatyaśabdo lupyeta saṃskārapratiṣeḍhāt
1.11.1	tataḥ saṃpreṣyati paristṛṇīta paridhattāgniṃ parihito 'gnir yajamānaṃ bhunaktu / apāṃ rasa oṣadhīnāṃ suvarṇo niṣkā ime yajamānasya santu kāmadughā amutrāmuṣmiṃl loka iti
1.11.2	tato 'gnīn paristṛṇāti pūrvāṃś cāparau ca prāg agrair darbhair
1.11.3	api vodagagrāḥ paścāt purastāc ca bhavanti
1.11.4	dakṣiṇaḥ pakṣa upariṣṭād bhavaty adhastād uttaraḥ
1.11.5	dakṣiṇenāhavanīyaṃ brahmayajamānayor āyatane kalpayati
1.11.6	pūrvaṃ brahmaṇo 'paraṃ yajamanasya
1.11.7	svayaṃ yajamānaḥ parvaṇy agnihotram juhoti
1.11.8	nāsyām avasyāṃ rātriṃ kumārā api payaḥ pibanti
1.11.9	yavāgvāsyaitāṃ rātrim agnihotraṃ hutvāgnihotroccheṣaṇaṃ havir ātañcanaṃ nidadhāti
1.11.10	sāṃnāyyapātrāṇi prakṣalya dvandvaṃ prayunakti
1.11.11	uttareṇa gārhapatyaṃ kumbhīṃ dohanaṃ śākhāpavitram upaveṣam abhidhānīṃ nidāne yena cārthī bhavati
1.11.12	agnihotrahavaṇyāṃ tiraḥ pavitram apa ānīyodagagrābhyāṃ trir utpunāti devo vaḥ savitotpunātv iti paccho gāyatryā
1.11.13	athainā abhimantrayate āpo devīr agrepuva iti pratipadya prokṣitā sthety antena
1.11.14	sāṃnāyyapātrāṇi prokṣaty uttānāni paryāvṛtya
1.12.1	śundhadhvaṃ daivyāya karmaṇe devayajyāyā iti triḥ
1.12.2	athaitāni niṣṭapati niṣṭaptaṃ rakṣo niṣṭapto 'dhaśaṃsa iti
1.12.3	atha gā āyatīḥ pratīkṣata etā ācaranti madhumad duhānāḥ prajāvatīr yaśaso viśvarūpāḥ / bahvīr bhavantīr upajāyamānā iha va indro ramayatu gāva iti
1.12.4	adityai rāsnāsīty abhidhānīm ādāya puṣāsīti vatsam abhidadhāti / puṣā stheti vā sarvān
1.12.5	tata āha upasṛṣṭāṃ me prabrūtāt iti
1.12.6	upasṛṣṭām anumantrayate 'yakṣmā vaḥ prajayā saṃsṛjāmi rāyaspoṣeṇa bahulā bhavantīr iti
1.12.7	upasīdantam anumantrayata ūrjaṃ payaḥ pinvamānā ghṛtaṃ ca jīvo jīvantīr upa vaḥ sadeyam iti
1.12.8	tataḥ saṃpreṣyati vihāraṃ gāṃ copasṛṣṭām antareṇa māsaṃcāriṣṭeti
1.12.9	na duhyamānām antareṇa saṃcaranti vihāraṃ ca
1.12.10	yadi vyaveyāt sāṃnāyyaṃ mā vilopeti brūyāt
1.12.11	dhṛṣṭir asi brahma yacchety upaveṣam ādāya gārhapatyād udīco 'ṅgārān nirūhati nirūḍhaṃ janyaṃ bhayam iti
1.12.12	teṣu kumbhīm adhiśrayati mātar iśvano gharmo 'sīti
1.12.13	athaināṃ pradakṣiṇam aṅgāraiḥ paryūhati bhṛgūṇām aṅgirasāṃ tapasā tapasveti
1.12.14	athāsyāṃ śākhāpavitraṃ prāgagraṃ nidadhāti vasūnāṃ pavitram asi śatadhāraṃ vasūnāṃ pavitram asi sahasradhāram iti
1.13.1	sapavitrāṃ kumbhīm anvārabhya vācaṃ yacchati
1.13.2	dhārayann āste
1.13.3	dhārāghoṣam abhimantrayata utsaṃ duhanti kalaśaṃ caturbilam iḍāṃ devīṃ madhumatīṃ suvar vidam / tad indrāgnī jinvataṃ sūnṛtāvat tad yajamānam amṛtatve dadhātv iti
1.13.4	duhyamane vipruṣo 'numantrayate huta stoko huto drapasa iti
1.13.5	dugdhvā harati
1.13.6	taṃ pṛcchati kāmadhukṣaḥ pra ṇo brūhīndrāya havir indrayam iti
1.13.7	mahendrāyeti vā yadi mahendrayājī bhavati
1.13.8	amūṃ yasyāṃ devānāṃ manuṣyāṇāṃ payo hitam iti nāma gṛhṇāti
1.13.9	sā viśvāyur ity anumantrayate
1.13.10	kumbhyāṃ tiraḥ pavitram ānayati devas tvā savitā punātu vasoḥ pavitreṇa śatadhāreṇa supuveti
1.13.11	ānīyamāne vipruṣo 'numantrayate huta stoko huto drapsa iti
1.13.12	evam evottare dohayati
1.13.13	sā viśvavyacā iti dvitīyām anumantrayate / sā viśvakarmeti tṛtīyam
1.13.14	tisṛṣu dugdhāsu vācaṃ visṛjate bahu dugdhīndrāya devebhyo havyam āpyāyatāṃ punaḥ / vatsebhyo manuṣebhyaḥ punar dohāya kalpatām iti / trir udvadati
1.13.15	mahendrāyeti vā yadi mahendrayajī bhavati
1.14.1	visṛṣṭav āgan anvārabhya tūṣṇīm uttarā dohayitvā kumbhyāṃ saṃkṣālanam ānayati saṃpṛcyadhvam ṛtāvarīr iti
1.14.2	śrapayitvā karṣann ivodag udvāsayati dṛṃha gā dṛṃha gopatiṃ mā vo yajñapatī riṣad iti
1.14.3	prāg ity ekeṣāṃ prāgudag ity ekeṣām
1.14.4	śītaṃ budhnaṃ kṛtvā dadhnnātanakti somena tvā tanacmīndrāya dadhīti
1.14.5	mahendrāyeti vā yadi mahendrayājī bhavati
1.14.6	agnihotroccheṣaṇam ānayati yajñasya saṃtatir asi yajñasya tvā saṃtatim anu saṃtanomīti
1.14.7	agnihotroccheṣaṇam ānīya dadhy ānayed ity āśmarathyaḥ / dadhy ānīyāgnihotroccheṣaṇam ity ālekhanaḥ
1.14.8	yady agnihotroccheṣaṇaṃ na vindet taṇḍulair ātañcyāt / yadi taṇḍulān na vinded oṣaḍhībhir ātañcyāt
1.14.9	āpo haviḥṣu jāgṛta yathā deveṣu jāgratha / evam asmi yajñe yajamānāya jāgṛteti apidhāne 'pa ānīyodanvatāyaspātreṇa dārupātreṇa vāpidadhāty adastam asi viṣṇave tvā yajñāyāpidadhāmy aham / adbhir ariktena pātreṇa yāḥ pūtāḥ pariherata iti
1.15.1	na mṛnmayenāpidadhyāt / yadi mṛnmayenāpidadhyāt tṛṇaṃ kāṣṭhaṃ vāntardhāyāpidadhyāt
1.15.2	apidhāyānadhaḥ sādayati viṣṇo havyaṃ rakṣasveti
1.15.3	tathaiva rātrau prātardohāya vatsān apākaroti
1.15.4	pai vāparāhṇa evobhayor dohayor vatsān apākuryāt
1.15.5	upadhāya kapālāni sāyaṃdohavat prātar dohaṃ dohayati
1.15.6	etāvan nānā / udagagraṃ pavitraṃ nidadhāti
1.15.7	nātanakti
1.15.8	nāsomayājī saṃnayed iti vijñāyate
1.15.9	saṃnayed ity ekeṣām
1.15.10	aindram eke sāṃnāyyaṃ samāmananti māhendram eke
1.15.11	ta ete mahendrayājinaḥ śuśruvān grāmaṇī rājanya aurvo gautamo bhāradvājaḥ
1.15.12	ta ādita evāgnīn ādhāya mahendraṃ yajeran
1.15.13	athetara indrayājinaḥ
1.15.14	sa ya indrayājī mahendraṃ yiyakṣeta saṃvatsaram indram iṣṭvāgnaye vratapataye puroḍāśam aṣṭākapālaṃ nirvapet
1.15.15	tato 'dhi kāmaṃ mahendraṃ yajeteti vijñāyate
1.15.16	tasmād yaḥ kaścana someneṣṭvā mahendraṃ yajeteti vijñāyate
1.16.1	śvo bhūte 'gnīn paristīrya yathā purastāt karmaṇe vāṃ devebhyaḥ śakeyam iti hastāv avanijya pātrāṇi prakṣālya dvandvaṃ prayunakti daśāparāṇi daśa pūrvāṇi
1.16.2	sphyaṃ ca kapālāni cāgnihotrahavaṇīṃ ca śūrpaṃ ca kṛṣṇājinaṃ ca śamyāṃ colūkhalaṃ ca musalaṃ ca dṛṣadaṃ copalāṃ cety uttareṇa gārhapatyam
1.16.3	sruvaṃ ca juhūṃ copabhṛtaṃ ca dhruvāṃ ca prāśitraharaṇaṃ cājyasthālīṃ ca vedaṃ pātrīṃ ca praṇītāpraṇayanaṃ ceḍāpātraṃ cety uttareṇāhavanīyam
1.16.4	yathopapātam avaśiṣṭāny antataḥ prātardohapātrāṇi
1.16.5	khādiraḥ sruvaḥ sphyaḥ śamyā prāśitraharaṇaṃ ca / parṇamayī juhūḥ / āśvatthy upabhṛt / vaikaṅkatī dhruvāgnihotrahavaṇī ca
1.16.6	prādeśamātryo 'ratnimātryo bāhumātryo vā sruco bhavanti tvagvilā mūladaṇḍā hastyoṣṭyo vāyasapucchā haṃsamukhaprasecanā vā
1.16.7	yāny anādiṣṭavṛkṣāṇi yaḥ kaś ca yajñiyo vṛkṣas tasya syur ity āśmarathyaḥ
1.17.1	vaikaṅkatānīty ālekhanaḥ
1.17.2	vāraṇāny ahomārthāni syuḥ
1.17.3	vijñāyate tasmād vāraṇo yajñāpacāraḥ / na tv enena juhuyād iti
1.17.4	gārhapatyāt prakramya saṃtatāṃ prācīmulaparājīṃ stṛṇāty āhavanīyād yajñasya saṃtatir asi yajñasya tvāsaṃtatyai stṝṇāmi saṃtatyai tvā yajñasyeti
1.17.5	atra brahmā prapadyate
1.17.6	barhiṣaḥ samāvapracchinnāgrau darbhau prādeśamātrau pavitre kurute pavitre stho vaiṣṇavī vāyur vāṃ manasā punātv iti
1.17.7	tṛṇaṃ kāṣṭhaṃ vāntardhāya chinatti na nakhena
1.17.8	athaine adbhir anumārṣṭi viṣṇor manasā pūte stho vaiṣṇavī shto vāyupūte stha iti
1.17.9	athaine abhimantrayata imau prāṇāpānau yajñasyāṅgāni sarvaśaḥ / āpyāyayantau saṃcaratāṃ pavitre havyaśodhana iti
1.17.10	veṣāya tveti praṇītāpraṇayanaṃ camasam ādāya prakṣālayati vanaspatyo 'si devebhyaḥ śundhasveti
1.17.11	kaṃsena brahmavarcasakāmasya praṇayed godohanena paśukāmasya mṛnmayena pratiṣṭhākāmasyeti vijñāyate
1.18.1	tasminn uttareṇa gārhapatyam upaviśya pavitrāntarhite pātre 'pa ānayati ko vo gṛhṇāti sa vo gṛhṇātv iti
1.18.2	apo gṛhṇann imāṃ manasā dhyāyati
1.18.3	upabilaṃ camasaṃ pūrayitvodagagrābhyāṃ pavitrābhyāṃ trir utpūyābhimantrayate yathā purastāt
1.18.4	brahmāṇam āmantrayate brahmann apaḥ praṇeṣyāmi yajamāna vācaṃ yaccheti
1.18.5	praṇītāḥ praṇayan vācaṃ yacchatyā haviṣkṛtaḥ
1.18.6	prasūto brahmaṇā samaṃ prāṇair dhārayamāṇo 'viṣiñcan sphyenopasaṃgṛhya haraty anupasaṃgṛhya vā ko vaḥ praṇayati sa vaḥ praṇayatu // apo devīḥ praṇayāmi yajñaṃ saṃsādayantu naḥ / iraṃ madantīr ghṛtapṛṣṭhā udākuḥ sahasrapoṣaṃ yajamāne nyañcatīr iti
1.18.7	manasā mantraṃ japati
1.18.8	uttareṇāhavanīyaṃ praṇītāḥ sādayati ko vo yunakti sa vo yunaktv iti
1.18.9	darbhair apidhāya pavitre ādāya pātrāṇi saṃmṛśati saṃsīdantāṃ daivīr viśaḥ pātrāṇi devayajyāyā iti
1.18.10	devasya tvā savituḥ prasave 'śvinor bāhubhyāṃ pūṣṇo hastābhyām ā dade vānaspatyāsīty agnihotrahavaṇīm ādatte
1.18.11	veṣāya tveti śūrpam
1.18.12	urvantarikṣam anvihīty abhipravrajyāhavanīye niṣṭapati pratyuṣṭaṃ rakṣaḥ pratyuṣṭā arātaya iti
1.19.1	yajamānam āmantrayate yajamāna havir nirvapsyāmīti
1.19.2	oṃ nirvapeti yajamānaḥ pratyāha
1.19.3	yadi yajamānaḥ pravased agne havir nirvapsyāmīti brūyāt
1.19.4	apareṇa gārhapatyaṃ prāgīṣaṃ śakaṭam avasthāpya tasmin puroḍāśīyān ādhāya dakṣiṇāṃ yugadhuram abhimṛśati dhur asi dhurva dhurvantam iti
1.19.5	evam uttarām
1.19.6	tvaṃ devānām asi sasnitamam uttarām īṣām ālabhya japati
1.19.7	viṣṇus tvākraṃsteti uttare cakre dakṣiṇaṃ pādam atyādadhāti
1.19.8	ahrutam asi havirdhānam ity ārohati
1.19.9	mitrasya tvā cakṣuṣā prekṣa iti pariṇāhaṃ prekṣate
1.19.10	uru vātāyety apacchādyāntaḥ śakaṭa upaviśya daśahotāraṃ vyākhyāya yacchantu tvā pañceti vrīhīn yavān vāgnihotrahavaṇyāṃ muṣṭīnopya tiraḥ pavitraṃ śūrpe nirvapati devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭaṃ nirvapāmīti
1.19.11	trīn muṣṭīn yajuṣā tūṣṇīṃ caturtham
1.19.12	nirupteṣv anvāvapati bhakṣāṇāṃ prarekāya
1.19.13	evam evottaraṃ puroḍāśaṃ nirvapaty agnīṣomābhyām iti paurṇamāsyām indrāgnibhyām iti amāvāsyāyām asaṃnayataḥ
1.19.14	atha yadi pātryāṃ nirvaped dakṣiṇataḥ sphyam avadhāya tasyāṃ sarvān śakaṭamantrān japet
1.20.1	idaṃ devānām iti niruptān abhimṛśati / idam u naḥ saheti yato 'dhi nirvapati
1.20.2	sphātyai tvā nārātyā iti havir ādāyopaniṣkrāmatīdam ahaṃ nir varuṇasya pāśād iti
1.20.3	vihāram abhivīkṣate suvar abhi vi khyeṣaṃ vaiśvānaraṃ jyotir iti
1.20.4	dṛṃhantāṃ duryā dyāvāprthivyor iti pratyavarohati
1.20.5	āharaty urv antarikṣam anvihīti
1.20.6	apareṇāhavanīyam upasādayaty adityās tvopasthe sādayāmīti
1.20.7	paridadāti agne havyaṃ rakṣasva // agnīṣomau havyaṃ rakṣethāṃ yathādevatam
1.20.8	agne havyaṃ rakṣasveti vā
1.20.9	saśūkāyām agnihotrahavaṇyāṃ tiraḥ pavitram apa ānīyodagagrābhyāṃ pavitrābhyāṃ trir utpūyābhimantrayate yathā purastāt
1.20.10	brahmāṇam āmantrayate brahman prokṣyāmīti
1.20.11	prasūto brahmaṇā haviḥ prokṣati devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭaṃ prokṣāmi // agnīṣomābhyām iti yathādevatam / ekaikaṃ tris triḥ prokṣati
1.20.12	haviḥ prokṣann āgnim abhiprokṣati
1.20.13	haviḥ prokṣya pātrāṇi prokṣati
1.20.14	uttānāni paryāvṛtya śundhadhvaṃ daivyāya karmaṇe devayajyāyā iti triḥ kuryāt
1.20.15	prokṣaṇīnāṃ śeṣam ity āśmarathyaḥ / sarvābhiḥ prokṣed ity ālekhanaḥ
1.21.1	sāvitreṇa kṛṣṇājinam ādāyotkare trir avadhūnoty ūrdhvagrīvaṃ bahir viśasanam avadhūtaṃ rakṣo 'vadhūtā arātaya iti
1.21.2	uttareṇa vihāraṃ pratīcīnagrīvam uttaralomāstṛṇāty adityās tvag asīti
1.21.3	prati tvā prthivī vettv iti pratīcīṃ bhasadaṃ pratisamasyati
1.21.4	anutsṛjan kṛṣṇājinam ulūkhalam adhivartayaty adhiṣavaṇam asi vānaspatyam iti
1.21.5	anutsṛjann ulūkhalaṃ havir āvapaty agnes tanūr asi vāco visarjanaṃ devavītaye tvā gṛhṇāmīti trir yajuṣā tūṣṇīṃ caturtham
1.21.6	adrir asi vānaspatya iti musalam ādāya haviṣkṛtaṃ trir āhvayati / haviṣkṛd ehīti brāhmaṇasyādraveti rājanyasyāgahīti vaiśyasya
1.21.7	avahanty ava rakṣo divaḥ sapatnaṃ vadhyāsam iti
1.21.8	prādurbhūteṣu taṇḍuleṣūccaiḥ samāhantavā ity āgnīdhraṃ preṣyati
1.21.9	kuṭarur asi madhujihva ity āgnīdhro 'śmānam ādāya śamyāṃ vā sāvitreṇoccair dṛṣadupale samāhantīṣamā vadorjamā vadeti
1.21.10	dvir dṛṣadi sakṛdupalāyām / triḥ saṃcārayan navakṛtvaḥ saṃpādayati
1.22.1	uttarataḥ śūrpam upohati vaiṇavam aiṣīkaṃ nalamayaṃ vā varṣavṛddham asīti
1.22.2	havir udvapati prati tvā varṣavṛddhaṃ vettv iti
1.22.3	utkare parāpunāti parāputaṃ rakṣaḥ parāpūtā arātaya iti
1.22.4	apahataṃ rakṣa iti tuṣān pratihanti
1.22.5	madhyame puroḍāśakapale tuṣān opyādhastāt kṛṣṇājinasyopavapati rakṣasāṃ bhāgo 'sīti
1.22.6	apa upaspṛśya vivinakti vāyur vo vi vinaktv iti
1.22.7	pātryāṃ taṇḍulān praskandayati devo vaḥ savitā hiraṇyapāṇiḥ prati gṛhṇātv iti
1.22.8	praskannān abhimṛśati devebhyaḥ śundhadhvam iti
1.22.9	haviṣkṛtaṃ preṣyati triṣphalīkartavā iti
1.22.10	yā yajamānasya patnī sābhyudety āvahanty anyo vā
1.22.11	triḥ suphalīkṛtān karoti
1.22.12	prajñātān phalikaraṇān nidhāyotkare taṇḍulaprakṣālanaṃ ninayati triṣphalīkriyamāṇānāṃ yo nyaṅgo avaśiṣyate / rakṣasāṃ bhāgadheyam āpas tat pravahatād ita iti
1.22.13	tathaiva kṛṣṇājinam ādāyāvadhūnoti
1.23.1	vyākhyātam āstaraṇam
1.23.2	kṛṣṇājine 'bhīva grīvāḥ paścād udīcīnakumbāṃ śamyāṃ nidadhāti diva skambhanir asīti
1.23.3	śamyāyāṃ dṛṣadaṃ dhiṣaṇāsi parvatyeti / dṛṣady upalāṃ dhiṣaṇāsi pārvateyīti
1.23.4	dṛṣadi taṇḍulān adhivapati devasya tvā savituḥ prasave 'śvinor bāhubhyāṃ pūṣṇo hastābhyām agnaye juṣṭamadhi vapāmi // agniṣomābhyām iti yathādevatam / trir yajuṣā tūṣṇīṃ caturtham
1.23.5	saṃtataṃ pinaṣṭi
1.23.6	prāṇāya tveti prācīm upalāṃ prohati / apānaya tveti pratīcīm / vyānāya tveti madhyadeśe vyavaghārayati
1.23.7	dīrgham anu prasitim āyuṣe dhām iti prācīm antato 'nuprohati
1.23.8	kṛṣṇājine piṣṭāni praskandayati devo vaḥ savitā hiraṇyapāṇiḥ prati gṛhṇātv iti
1.23.9	praskannāny avekṣate 'dabdhena vaś cakṣuṣāvapaśyāmīti
1.23.10	haviṣkṛtaṃ preṣyaty asaṃvapatnī piṃṣāṇūni kurutād iti
1.24.1	patnī pinaṣṭi dāsī vā
1.24.2	dhṛṣṭir asi brahma yacchety upaveṣam ādāya gārhapatyāt pratyañcāv aṅgarau nirūhyānyataram uttarāparam avāntaradeśaṃ pratinirasyaty apāgne 'gnim āmādaṃ jahi niṣkravyādaṃ sedheti
1.24.3	ā devayajaṃ vahety anyataram avasthāpya tasmin kapālam upadadhāti dhruvam asi pṛthivīṃ dṛṃheti
1.24.4	tat savyasyāṅgulyādhinidhāya kapāle 'ṅgāram adhivartayati nirdagdhaṃ rakṣo niradagdhā arātaya iti
1.24.5	dhartram asi // dharuṇam asīti pūrvaṃpūrvaṃ kapālam upadadhāti / dharmāsīti dakṣiṇam / cita stheti uttaram / marutāṃ śardho 'sīti ṣaṣṭham / cid asi // paricid asīty avaśiṣṭe upadadhāti / tūṣṇīṃ vāṣṭau saṃpādayati
1.24.6	evam evottaraṃ kapālayogam upadadhāti
1.24.7	ekādaśa saṃpādayati dvādaśa vā aindrāgnasya
1.24.8	evam anupūrvāṇy evaiṣv ata ūrdhvaṃ karmāṇi kriyante
1.24.9	athaināny aṅgārair adhyūhati bhṛgūṇām aṅgirasāṃ tapasā tapyadhvam iti
1.24.10	atra madantīr adhiśrayati
1.24.11	niṣṭaptopavātāyāṃ pātryāṃ vācaṃyamas tiraḥ pavitraṃ piṣṭāni saṃvapati devasya tvā savituḥ prasave 'śvinor bāhubhyāṃ pūṣṇo hastābhyāmm agnaye juṣṭaṃ saṃ vapāmi // agnīṣomābhyām iti yathādevatam / trir yajuṣā tūṣṇīṃcaturtham
1.25.1	athaināni pavitrābhyām utpunāti devo vaḥ savitotpunātv iti paccho gāyatryā
1.25.2	praṇītābhir havīṃṣi saṃyauti
1.25.3	anyā vā yajuṣotpūya
1.25.4	sruveṇa praṇītābhya ādāya vedenopayamyāharati
1.25.5	sam āpo adbhir agmateti piṣṭeṣv ānayati
1.25.6	adbhyaḥ pari prajātā stha sam adbhiḥ pṛcyadhvam iti taptābhiḥ pradakṣiṇaṃ paryāplāvayati
1.25.7	janayatyai tvā saṃ yaumīti saṃyutya vibhajate yathābhāgaṃ vyāvartethām iti yataḥ punar na saṃhariṣyan bhavati
1.25.8	athābhimṛśaty agnaye tveti dakṣiṇaṃ piṇḍam agniṣomābhyāṃ tvety uttaraṃ paurṇamāsyām indrāgnibhyam ity amāvāsyāyām asaṃnayataḥ
1.25.9	idam ahaṃ senāyā abhītvaryai mukham apohāmīti vedena kapālebhyo 'ṅārān apohya makhasva śiro 'sīti dakṣiṇaṃ piṇḍam ādāya dakṣiṇe kapālayoge 'dhiśrayati gharmo 'si viśvāyur iti
1.25.10	evam evottaraṃ piṇḍam ādāyottare kapālayoge 'dhiśrayati
1.25.11	evam anupūrvāṇy evaiṣvata ūrdhvaṃ karmaṇi kriyante
1.25.12	atrājyaṃ nirvapati / aparitarāṃ vā
1.26.1	sarvāṇi kapālāny abhiprathayaty uru prathasvoru te yajñapatiḥ prathatām iti
1.26.2	atuṅgam anapūpākṛtiṃ kūrmasyeva pratikṛtim aśvaśaphamātraṃ karoti
1.26.3	pātryām apa ānīya pradakṣiṇaṃ lepenānuparimārṣṭi tvacaṃ gṛhṇīṣvety ekaikam / nātikṣārayati
1.26.4	triḥ paryagni karoty antaritaṃ rakṣo 'ntaritā arātaya iti
1.26.5	pari vājapatiḥ kavir iti vā
1.26.6	devas tvā savitā śrapayatv ity ulmukaiḥ pratitapati
1.26.7	agnis te tanuvaṃ māti dhāg iti darbhair abhijvalayati
1.26.8	avidahantaḥ śrapayateti vācaṃ visṛjate
1.26.9	saṃ brahmaṇā pṛcyasveti vedena puroḍāśe sāṅgāraṃ bhasmādhyūhati
1.26.10	athāṅguliprakṣālanaṃ pātrīnirṇejanam ity ulmukenābhitapya sphyenāntarvedi tisraḥ pracīr udīcīr vā lekhā likhitvāṃsasyandayan pratyag apavargaṃ trir ninayaty ekatāya svāhety etaiḥ pratimantram
2.1.1	devasya tvā savituḥ prasava iti sphyam ādāya tṛṇena saṃśyati śatabhṛtir asi vānaspatyo dviṣato vadhaḥ sahasrabhṛṣṭiḥ śatatejā vāyur asi tigmatejā iti
2.1.2	apareṇāhavanīyaṃ vedir bhavati yajamānamātry aparamitā vā prācī
2.1.3	yathā havīṃṣy āsannāni saṃbhaved evaṃ tiraścī
2.1.4	vedena vediṃ vividuḥ pṛthivīṃ sā paprathe pṛthivī pārthivāni / garbhaṃ bibharti bhuvaneṣv antas tato yajño jāyate viśvadānir iti purastāt stambayajuṣo vedena vediṃ triḥ saṃmārṣṭy upariṣṭād vā
2.1.5	pūrvārdhād vitṛtīyadeśād vedeḥ stambayajur harati
2.1.6	pṛthivyai varmāsīty antarvedi prāgagram vā udagagraṃ vā darbhaṃ nidhāya tasmin sphyena praharati pṛthivi devayajany oṣadhyāste mūlaṃ mā hiṃsiṣam iti
2.1.7	apahato 'raruḥ pṛthivyā iti sphyena stṛṇān pāṃsūn apādāya harati vrajaṃ gaccha gosthānam iti
2.1.8	varṣatu te dyaur iti vediṃ pratyavekṣate
2.1.9	uttarato nivapati badhāna deva savitaḥ paramasyāṃ parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk // ararus te divaṃ mā skān iti
2.1.10	sa utkaro bhavati
2.1.11	tam āgnīdhro gṛhṇāty araro divaṃ mā papta iti
2.1.12	evam eva ditīyaṃ haraty evaṃ tṛtīyam
2.1.13	apahato 'raruḥ pṛthivyai devayajanyā iti dvitīyam apādatte
2.1.14	apahato 'raruḥ pṛthivyā adevayajana iti tṛtīyam
2.2.1	tūṣṇīṃ caturthaṃ hṛtvā sphyena vediṃ parigṛhṇāti
2.2.2	vasavas tvā pari gṛhṇantu gāyatreṇa chandaseti dakṣiṇataḥ
2.2.3	rudras tveti paścāt
2.2.4	ādityas tvety uttarataḥ
2.2.5	sphyena vai sarvaṇ vedur jarna jruyate
2.2.6	tataḥ saṃpreṣyatīmāṃ narāḥ kṛṇuta vedim etya vasumatīṃ rudravatīm ādityavatīm / varṣman divo nābhā pṛthivyā yathāyaṃ yajamāno na riṣyet // eta devebhyo juṣṭām adityā upasthe / imāṃ devā ajuṣanta sarve / rāyaspoṣā yajamānaṃviśantv iti
2.2.7	athāsyā uttamāṃ tvacaṃ samuddhatyotkaraṃ gamayati
2.2.8	athaināṃ khanati dvyaṅgulaṃ tryaṅgulaṃ caturaṅgulaṃ vā sītāmātrīṃ rathavartmamātrīṃ vā yāvat pārṣṇyāḥ śvetaṃ tāvatīṃ vā devasya savituḥ save karma kṛṇvanti vedhasa iti
2.2.9	mūlaṃ chinatti
2.2.10	ā pratiṣṭhāyai khanati
2.2.11	prāñcau vedyaṃsāv unnayaty abhita āhavanīyaṃ pratīcī śroṇī abhito gārhapatyam
2.2.12	madhye saṃnatāṃ prācīm udīcīṃ pravaṇāṃ purastād aṃhīyasīṃ paścāt prathīyasīṃ dakṣiṇato varṣīyasīṃ purīṣavatīṃ karoti
2.2.13	yat purīṣam atiśeta utkaraṃ tad gamayati
2.2.14	yat tṛṇaṃ mūlaṃ vātiśete sphyena tac chinatti na nakhena
2.3.1	āhāryapurīṣāṃ paśukāmasya vediṃ kuryāt khananapurīṣāṃ prajākāmasyeti vijñāyate
2.3.2	udupya nityam anyad āvaped ity ekam / akhātāyām evānyad āvaped ity aparam
2.3.3	yatra khanet tatra khananamantraṃ japet
2.3.4	adhiśriteṣu haviḥṣu paurṇamāsyāṃ vediṃ kuryāt
2.3.5	pūrvedyuḥ prāg barhiṣa āharaṇād amāvāsyāyām
2.3.6	yat prāg utttarasmāt parigrāhāt tat kṛtvopavasati
2.3.7	samānam itarat
2.3.8	brahmāṇam āmantrayate brahmann uttaraṃ parigrāhaṃ parigrahīṣyāmīti
2.3.9	prasūto brahmaṇā sphyena vediṃ parigṛhṇāti / ṛtam asīti dakṣiṇata ṛtasadanam asīti paścād ṛtaśrīr asīty uttarataḥ
2.3.10	athaināṃ sphyena pratīcīṃ yoyupyate dhā asi svadhā asīty anuvākaśeṣeṇa
2.3.11	paścārdhe vitṛtīyadeśe vedeḥ sphyaṃ tiryañcaṃ stabdhvā saṃpreṣyati prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhi patnīṃ saṃnahyājyenodehīti
2.3.12	āgnīdhra etāni karmāṇi kuryād ity ekam / adhvaryur ity aparam
2.3.13	upaninīya prokṣaṇīḥ sphyasya vartman dakṣiṇena sphyam asaṃspṛṣṭā barhir āsādayati
2.3.14	yaṃ dviṣyāt taṃ dhyāyet
2.3.15	utkare purastāt pratyañcaṃ sphyam udasyati śatabhṛṣṭir asi vānaspatyo dviṣato vadha iti
2.3.16	yaṃ dveṣṭi tasya nāma gṛhṇāti
2.3.17	hastāv avanijya sphyaṃ prakṣālayati / nāgraṃ pratimuñcati
2.3.18	vediṃ kṛṭvā nānavanijya hastau pātrāṇi parāhaṇyāt
2.3.19	uttareṇa praṇītāḥ paścāt prāgagram idhmābarhiṣī upasādayati
2.4.1	dakṣiṇam idhmam uttaraṃ barhiḥ
2.4.2	sruvaṃ ca srucaś ca prāśitraharaṇaṃ cādāya gārhapatye vāhavanīye vā niṣṭapati pratyuṣṭaṃ rakṣaḥ pratyuṣṭā arātaya iti
2.4.3	vedāgraiḥ prativibhajya saṃmārṣṭi / aprativibhajya vā
2.4.4	sruvam agra uttānaṃ dhārayamāṇo 'grair antarato 'bhyākāraṃ sarvato bilam abhisamāhāraṃ tan mūlair daṇḍaṃ goṣṭhaṃ mā nirmṛkṣam iti
2.4.5	juhuṃ saṃmārṣṭy uttānāṃ dhārayamāṇo 'grair antarato 'bhyākāraṃ prācīṃ madhyair bāhyataḥ pratīcīṃ mūlair daṇḍaṃ vācaṃ prāṇaṃ mā nirmṛkṣam iti
2.4.6	upabhṛtaṃ saṃmārṣṭi tiraścīṃ dhārayamāṇo 'grair antarato 'bhyākāraṃ pratīcīṃ madhyair bāhyataḥ prācīṃ mūlair daṇḍaṃ cakṣuḥ śrotraṃ mā nirmṛkṣam iti
2.4.7	yathā sruvaṃ tathā dhruvāṃ prajāṃ yoniṃ mā nirmṛkṣam iti
2.4.8	rūpaṃ varṇaṃ mā nirmṛkṣaṃ vāji tvā sapatnasāhaṃ saṃmārjmīti prāśitraharaṇam
2.4.9	na saṃmṛṣṭāni cāsaṃmṛṣṭāni ca saṃsparśayet
2.4.10	yadi saṃsparśayet punar eva niṣṭapya saṃmṛjyāt
2.4.11	saṃmṛṣṭāni niṣṭapaty agner vas tejiṣṭhena tejasā niṣṭapāmīti
2.5.1	athaitāni saṃmārjanāny adbhiḥ saṃspṛśyāgrau praharati yatarasmin niṣṭapati divaḥ śilpam avatataṃ pṛthivyāḥ kakubhi śritam / tena vayaṃ sahasravalśena sapatnaṃ nāśayam asi svāheti
2.5.2	utkare vodasyati
2.5.3	patnīm ūrdhvajñum āsināṃ saṃnahyati tiṣṭhantīṃ vā svayaṃ vā patny ātmānaṃ mauñjena yoktreṇānyatarataḥ pāśenābhyantaraṃ vāsaso bāhyato vāśāsānā saumanasam iti
2.5.4	uttareṇa nābhiṃ niṣṭarkyaṃ granthiṃ kṛtvā dakṣiṇato nābheḥ paryūhate
2.5.5	agne gṛhapata upa mā hvayaseti gārhapatyam abhimantrayate
2.5.6	devānāṃ patnīr upa ma hvayadhvam iti devapatnīr apareṇa gārhapatyam
2.5.7	devapatnyā lokam upatiṣṭhate patnī patny eṣa te loko namas te astu mā mā hiṃsīr iti
2.5.8	deśād dakṣiṇata udīcy upaviśatīndrāṇīvāvidhavā bhūyāsam aditir iva suputrā / asthūri tvā gārhapatyopaniṣade suprajās tvāyeti
2.5.9	garhapatyam abhimantrayate suprajas tvā vayam ity etayā
2.5.10	mama putrāḥ śatruhaṇo atho me duhitā virāṭ / uttāham asmi saṃjayā patyur me loka uttama iti
2.5.11	puṣā te bilaṃ viṣyatv iti sarpirdhānasya bilaṃ viṣyati
2.5.12	aditir asyac chidrapatrā ity ājyasthālīm ādāya
2.6.1	tasyāṃ pavitrāntarhitāyāṃ prabhūtam ājyaṃ nirvapati mahīnāṃ payo 'sy oṣadhīnāṃ rasas tasya te 'kṣīyamāṇasya nirvapāmi devayajyāyā iti
2.6.2	dakṣiṇāgrāv adhiśrayatīdaṃ viṣṇur vi cakrama iti
2.6.3	vilāpya vā nirvapati
2.6.4	iṣe tveti dakṣiṇārdhe gārhapatyasyādhiśrayati
2.6.5	ūrje tvety apādāya vedenopayamya patnyā upayacchati
2.6.6	tat sā nimīlyānucchvasanty avekṣate mahīnāṃ payo 'sy oṣadhīnāṃ raso 'dabdhena tvā cakṣuṣāvekṣe suprajāstvāyeti
2.6.7	tejo 'sīty uttarārdhe gārhapatyasyādhiśrayati
2.6.8	tejase tvety apādāya vedenopayamyāharati tejo 'si tejo 'nu prehīti
2.6.9	āhavanīye 'dhiśrayaty agnes te tejo mā vi naid iti
2.6.10	uttareṇa prokṣaṇīḥ sphyasya vartman sādayaty agnir jihvāsi subhūr devānāṃ dhāmnedhāmne devebhyo yajuṣeyajuṣe bhaveti
2.6.11	athainad adhvaryuś ca yajamānaś ca nimīlyānucchvasantāv avekṣata ājyam asīti pratipadya tasya te bhakṣīyety antena
2.6.12	athainad agrābhyāṃ pavitrābhyāṃ punarāhāraṃ trir utpunāti śukram asi // jyotir asi // tejo 'sīty etair mantrair
2.6.13	ājyavatībhyāṃ pavitrābhyāṃ prokṣaṇīr utpunāti devo vaḥ savitotpunātv iti paccho gāyatryā
2.7.1	niṣkāsinā sruveṇāntarvedy ājyāni gṛhṇāti vede sruco 'tyādhāya
2.7.2	caturgṛhītaṃ juhvāṃ śukraṃ tvā śukrāyāṃ dhāmnedhāmne devebhyo yajuṣeyajuṣe gṛhṇāmīty etais tribhirmantraiḥ / pañcānāṃ tvā vātānām iti caturtham
2.7.3	evam evottarair mantrair upabhṛti dhruvāyām iti gṛhṇāti
2.7.4	aṣṭagṛhītam upabhṛti caturgṛhītaṃ dhruvāyām / pañcagṛhītaṃ paśukāmasya
2.7.5	tair eva mantrair yajamāno 'numantrayate
2.7.6	api vādhvaryavair evādhvaryur gṛhṇīyāt
2.7.7	yājamānair yajamāno 'numantrayate
2.7.8	bhūyo juhvāṃ gṛhṇāty alpīya upabhṛti bhūyiṣṭhaṃ dhruvāyām
2.7.9	samaṃbilaṃ dhārayamāṇo juhvāṃ gṛhṇāti madhyadeśa upabhṛti bhūmau pratiṣṭhitāyāṃ dhruvāyām
2.7.10	nāntarvedi gṛhītasya paścāt pratiharati
2.7.11	notkara ājyaṃ kiṃcana sādayati
2.7.12	āpo devīr agrepuva iti prokṣaṇīr abhimantrya brahmāṇam āmantrayate brahman prokṣiṣyāmīti
2.7.13	prasūto brahmaṇā viṣāyedhmaṃ prokṣati kṛṣṇo 'sy ākhareṣṭho 'gnaye tvā svāheti
2.7.14	vedir asīti vedim / barhir asīti barhiḥ / ekaikaṃ tris triḥ prokṣati
2.7.15	antarvedi purogranthi barhir āsādya prokṣati / dive tvety agram / antarikṣāya tveti madhyam / pṛthivyai tveti mūlam
2.7.16	srucyagrāṇy upapāyya mūlāny upapāyayati
2.8.1	saha srucā purastāt pratyañcaṃ granthiṃ pratyukṣati poṣāya tveti
2.8.2	yat prokṣaṇīnām ucchiṣyeta tad antarvedi ninayati svadhā pitṛbhya iti
2.8.3	dakṣiṇāyai śroṇer upakramyottarasyāḥ saṃtatāṃ dhārāṃ srāvayati
2.8.4	pūṣā te granthiṃ viṣyatv iti barhir visraṃsayati
2.8.5	ūrdhvaṃ prāñcam udgūḍhaṃ pratyañcam āyacchati
2.8.6	purastāt prastaraṃ gṛhṇāti / nānumārṣṭi na pratimārṣṭi nāvadhūnoti / karṣann ivāpādatte viṣṇo stūpo 'sīti
2.8.7	tasmin pavitre apisṛjaty ayaṃ prāṇaśś cāpānaś ca yajamānam api gacchatām / yajñe hy abhūtāṃ potārau pavitraṃ havyaśodhana iti
2.8.8	tataḥ saṃpreṣyati stṛṇīta barhiḥ paridhatta vediṃ jāmiṃ mā hisīr amuyā śayānā / darbhaiḥ stṛṇīta haritaiḥ suvarṇair niṣkā ime yajamānasya bradhna iti
2.8.9	brahmaṇe prastaraṃ prayacchati prāṇāpānābhyāṃ tvā satanuṃ karomīti
2.8.10	brahmā yajamānāya yajamāne prāṇāpānau dadhāmīti
2.8.11	mayi prāṇāpānāv iti yajamānaḥ pratyāha
2.8.12	śulbaṃ stṛṇāty ūrṇām radasaṃ tvā stṝṇāmīty ā dakṣiṇāyai śroṇeḥ prapādyottarasmād aṃsāt saṃtatam
2.8.13	sarvasyāṃ vedyāṃ barhiḥ stṛṇāti bahulam anatidṛśnam ūrṇām radasaṃ tvā stṝṇāmīti tridhātu pañcadhātu vā prāg apavargaṃ pratyagapavargaṃ vā
2.8.14	agrair mūlāny ācchādayati
2.9.1	dhātaudhātau mantraṃ japati
2.9.2	atraike 'nūyājārthe ulmuke nirūhanti
2.9.3	prastaraṃ dhārayamāṇo 'pareṇāhavanīyaṃ saṃspṛṣṭān paridhīn paridadhāti / udagagraṃ madhyamaṃ gandharvo 'si viśvāvasur itīndrasya bāhur asīti dakṣiṇaṃ mitrāvaruṇau tvety uttaram
2.9.4	abhyagram āhavanīyaṃ dakṣiṇam avāgram uttaram
2.9.5	evam anupūrvāṇy evaiṣv ata ūrdhvaṃ karmāṇi kriyante
2.9.6	sūryas tvā purastāt pātv ity āhavanīyam abhimantrya madhye 'gner ūrdhve āghārasamidhāv ādadhāti
2.9.7	vītihotraṃ tvā kava iti dakṣiṇām
2.9.8	tūṣṇīm uttarām
2.9.9	barhiṣaḥ samāv anantargarbhau vidhṛtī kṛtvā madhye veder udīcīnāgre nidadhāti viśo yantre stha iti
2.9.10	vidhṛtyoḥ prastaraṃ sādayati vasūnāṃ rudrāṇām ādityānāṃ sadasi sīdeti
2.9.11	prastare juhūṃ juhur asi ghṛtācīti
2.9.12	samaṃ mūlair daṇḍaṃ karoti
2.9.13	uttareṇa juhūm upabhṛtaṃ pratikṛṣṭatarām adhastād vidhṛtyor upabhṛd asīti
2.9.14	uttareṇopabhṛtaṃ dhruvāṃ pratikṛṣṭatarām upariṣṭād vidhṛtyor dhruvāsīti
2.9.15	asaṃspṛṣṭāḥ sādayati
2.9.16	dakṣiṇena juhūṃ sruvaṃ sādayaty uttareṇa vā dhruvām ṛsabho 'si śākvaro ghṛtācīnāṃ sūnuḥ priyeṇa nāmnā priye sadasi sīdeti
2.10.1	athainā abhimantrayata etā asadan ity anuvākaśeṣeṇa
2.10.2	viṣṇūni stha vaiṣṇavāni dhāmāni stha prājāpatyānīty ājyāny abhimantrayate
2.10.3	sruvām ājyasthālīṃ vedaṃ pātrīṃ cādāyāpareṇa gārhapatyam upaviśyedam ahaṃ senāyā abhītvaryai mukham apohāmīti vedena puroḍāśāt sāṅgāraṃ bhasmāpohyābhimantrayate surya jyotir vibhāhi mahata indrayāya balāyeti
2.10.4	pātryām upastṛṇāti syonaṃ te sadanaṃ karomi ghṛtasya dhārayā suśevaṃ kalpayāmi / tasmin sīdāmṛte pratitiṣṭha vrīhīṇāṃ medha sumanasyamāna iti
2.10.5	ājyenābhighārayaty āpyāyatāṃ ghṛtayonir agnir havyānumanyatām / kham aṅkṣva tvacam aṅkṣva surūpaṃ tvā vasuvidaṃ paśūnāṃ tejasāgnaye juṣṭam abhighārayāmīti dakṣiṇam / tūṣṇīm uttaram
2.10.6	sāṃnāyyam abhighārayati yas te ātmā paśuṣu praviṣṭo devānāṃ viṣṭhām anu yo vitasthe / ātmanvān soma ghṛtavān hi bhūtvā devān gaccha suvar vinda yajamānāya mahyam iti
2.10.7	pātryām udvāsayaty ārdraḥ prathasnur bhuvanasya gopāḥ / śṛta utsnāti janitā matīnām iti
2.10.8	na paryāvartayati na bhinatti
2.11.1	irā bhūtiḥ pṛthivyai raso motkramīd iti kapālāni pratyanakti
2.11.2	athaināv aparivargam aṇikāṣam anakti devas tvā savitā madhvānaktv iti
2.11.3	upariṣṭād abhyajyādhastād upānakti
2.11.4	svaktam akūrmapṛṣantaṃ kṛtvā sāṃnayye cālaṃkṛtyāntarvedi caturhotrā paurṇamāsyāṃ havīṃṣy āsādayet / pañcahotrām avāsyāyām
2.11.5	bhur bhuva iti prathamāyāṃ paurṇamāsyām
2.11.6	saṃvatsare paryāgata etābhir evāsādayet
2.11.7	prathama eva saṃvatsara ity āśmarathyaḥ / saṃvatsaresaṃvatsara ity ālekhanaḥ
2.11.8	apareṇa srucaḥ puroḍāśāv āsādayati
2.11.9	madhye vedeḥ sāṃnāyyakumbhyau saṃdhāya dakṣiṇasyāṃ vediśroṇyāṃ śṛtam āsādayaty uttarasyāṃ dadhi
2.11.10	api vā pūrvaṃ śṛtam aparaṃ dadhīty ekeṣām
2.11.11	agreṇa dhruvāṃ vedaṃ sādayaty ayaṃ vedaḥ pṛthivīm anvavindat guhā satīṃ gahane gahvareṣu / sa vindatu yajamānāya lokam acchidraṃ yajñaṃ bhūrikarmā karotv iti
2.11.12	vedyantān paristīrya hotṛṣadanaṃ kalpayati
2.11.13	jaghanena vedim udagagrair darbhaiḥ saṃstīrṇaṃ bhavati
2.12.1	tataḥ saṃpreṣyaty agnaye samidhyamānāyānubrūhīti
2.12.2	āsīna idhmaṃ praṇavepraṇave samidham ādadhāti
2.12.3	yatrābhijānāti samiddho agna āhuteti tad ekām anūyājasamidham avaśiṣya sarvam idhmaśeṣam abhyādhāya vedenāhavanīyaṃ trir upavājayati
2.12.4	sruveṇa dhruvāyā ājyam ādāya vedenopayamyottaraṃ paridhisaṃdhim anvavahṛtya dakṣiṇāprāñcam āsīnaḥ saṃtatam ṛjum āghāram āghārayati prajāpatiṃ manasā dhyāyan
2.12.5	sruveṇājyasthālyā ājyam ādāya dhruvām āpyāyayaty ā pyāyatāṃ dhruvā ghṛtenety etayā
2.12.6	tatraiṣo 'tyantapradeśo yatra kva ca dhruvāyā ājyam ādatta evam evainām āpyāyayati / dhruvāyā evānādiṣṭa ajyārthāḥ kriyante
2.12.7	tataḥ saṃpreṣyaty agnīt paridhīṃś cāgniṃ ca tris triḥ saṃmṛḍḍhīti
2.12.8	sasphyair idhmasaṃnahanair āgnīdhraḥ paridhīṃś cāgniṃ ca tris triḥ saṃmārṣṭi
2.12.9	tūṣṇīṃ paridhīn
2.12.10	agne vājajid vājaṃ tvā sariṣyantaṃ vājaṃ jeṣyantaṃ vājinaṃ vājinaṃ vājajitaṃ vājajityāyai saṃmārjmyagnim annādam annādyāyety agniṃ saṃmārṣṭi
2.12.11	agreṇa juhūṃ dhruvāṃ vottānau pāṇī pratiṣṭhāpya
2.13.1	āhavanīyāyāñjaliṃ karoti bhuvanam asi vi prathasvāgne yaṣṭar idaṃ nama iti
2.13.2	juhūm ādatte juhv ehīti / upabhṛtam upabhṛd ehīti
2.13.3	upabhṛti juhūm atyādadhāti suyame me adya ghṛtācī bhūyāstaṃ svāvṛtau sūpāvṛtāv iti
2.13.4	tatraiṣo 'tyantapradeśo yatra kva copabhṛti juhūm atyādadhāti mukhata evādhyūhati mukhata upāvaharati
2.13.5	na ca saṃśiñjayati nābhideśe ca srucau dhārayati
2.13.6	samaṃ prāṇair ity ekeṣām
2.13.7	agreṇa dhruvām anavakliśnan prastaram atyākrāmaty agnāviṣṇū mā vām ava kramiṣam iti
2.13.8	dakṣiṇato 'vatiṣṭhate viṣṇo sthānam asīti
2.13.9	antarvedi dakṣiṇaḥ pādo bhavati / avaghra iva savyaḥ
2.13.10	dakṣiṇaṃ paridhisaṃdhim anvavahṛtyordhvas tiṣṭhann anvārabdhe yajamāne prāñcam udañcaṃ saṃtatam ṛjum āghāram āghārayati samārabhyordhvo adhvara iti
2.13.11	nyañcam āghārayed vṛṣṭikāmasyordhvaṃ svargakāmasya
2.13.12	etaṃ bhūyiṣṭham āhūtīnāṃ juhoti
2.13.13	hutvānuprāṇiti
2.13.14	hiṃ bṛhadbhā iti srucam udgṛhṇāti
2.13.15	asaṃsparśayan srucau pratyākrāmati
2.14.1	pāhi māgne duścaritādā mā sucarite bhaja
2.14.2	ete evākramaṇapratyākramaṇe mantravatī bhavataḥ
2.14.3	tatraiṣo 'tyantapradeśo yā uttarataḥ sannāhutīr juhoty uttaraṃ paridhisaṃdhim anvavahṛtya tā juhoti / yā dakṣiṇato dakṣiṇaṃ paridhisaṃdhim anvavahṛṭya tāḥ
2.14.4	dakṣiṇenaiva dakṣiṇātyākrāmati savyenodaṅ / api vā savyena dakṣiṇā dakṣiṇenodaṅ
2.14.5	pratyākramya juhvā dhruvāṃ samanakti makhasya śiro 'si saṃ jyotiṣā jyotir aṅktām iti
2.14.6	unnitaṃ rāya iti sruveṇa dhruvāyā ājyam ādāya suvīrāya svāheti juhūṃ pratyabhighārayati
2.14.7	yajñena yajñaḥ saṃtata iti juhvā dhruvām
2.14.8	nidhāya srucau veder avyantaṃ tṛṇam ādāyottarata utkare prāñcau pravarāyāvatiṣṭhate ka idam adhvaryur bhaviṣyati sa idam adhvaryur bhaviṣyati / yajño yajñasya viṣṇoḥ sthāne tiṣṭhāmi / vāg ārtvijyaṃ karotu mana ārtvijyaṃ karotu / vācaṃ prapadye bhūr bhuvaḥ suva iti pūrvo 'dhvaryuḥ / ka idam agnīd bhaviṣyati sa idam agnīd bhaviṣyati / yajñ
2.15.1	apara āgnīdhraḥ
2.15.2	sphyaṃ cedhmasaṃnahanāni cānvārabhete
2.15.3	brahmāṇam āmantrayate brahman pravarāyāśrāviṣyāmīti
2.15.4	prasūto brahmaṇāśrāvayaty āśrāvayety o śrāvayeti vā
2.15.5	astu śrauṣaḍ ity āgnidhraḥ pratyāśrāvayati
2.15.6	tatraiṣo 'tyantapradeśo yatra kva cādhvaryur āśrāvayen nityam evāgnīdhro 'pareṇotkaraṃ dakṣiṇāmukhas tiṣṭhan sphyaṃ sedhmasaṃnahanam ūrdhvaṃ dhārayamāṇaḥ pratyāśrāvayati
2.15.7	āgnidhrāgāre tu some
2.15.8	āśrāvya pravaraṃ pravṛṇīte 'gnir devo hotā devān yakṣad vidvāṃś cikitvān manuṣvad bharatavad adovad adovad iti yathārṣeyo yajamānaḥ
2.15.9	trīn ārṣeyān mantrakṛta itaūrdhvān vṛṇīte
2.15.10	api vā manuvad ity eva pravṛṇīte
2.15.11	purohitasyārṣeyān rājñaḥ pravṛṇīte
2.15.12	brahmaṇvadā ca vakṣad brāhmaṇā asya yajñasya prāvitāra ity uktvāsāv iti hotur upāṃśu nāma gṛhṇīte
2.15.13	mānuṣa ity uccaiḥ
2.15.14	vedyāṃ tṛṇam apisṛjya
2.16.1	anapavyāharantaḥ pracarantīti vijñāyate
2.16.2	yatrābhijānāti ghṛtavatīm adhvaryo srucam āsyasveti taj juhūpabhṛtāv ādāyātyākramyāśrāvyāha samidhe yajeti
2.16.3	vaṣaṭkṛte juhoti
2.16.4	āśrāvyāśrāvya yaja yajety evottarebhyaḥ saṃpreṣyati
2.16.5	apareṇāghārasaṃbhedaṃ prācaḥ prayājān abhikrāmaṃ juhoti
2.16.6	samān atra vā
2.16.7	api vā samidhaḥ purastād yajati tanūnapātaṃdakṣiṇata iḍaḥ paścād barhir uttarataḥ svāhākāraṃ madhye
2.16.8	yatra samiddhatamas tatra sarvā āhutīr juhuyāt
2.16.9	caturthaṃ hoṣyann aupabhṛṭād ardhaṃ juhvām ānayate
2.16.10	pañca prayājān iṣṭvā pratyākramya yaj juhvām ājyaṃ pariśiṣṭaṃ tena havīṃṣy abhighārayati dhruvām agre 'thāgneyaṃ puroḍāśam athottaram atha dadhy upabhṛtam antataḥ
2.16.11	athāyatane srucau sādayitvā punar ādatte
2.16.12	evam ādatte bhavata ā sviṣṭakṛtaḥ
2.16.13	tata ājyabhāgāyāṃ pracarati
2.16.14	agnaye 'nubrūhīti saṃpreṣyati
2.16.15	juhvāṃ caturgṛhītam ājyaṃ gṛhītvā pañcagṛhītaṃ vātyākramyāśrāvyāhāgniṃ yajeti
2.16.16	vaṣaṭkṛta uttarārdhapūrvārdhe juhoti
2.16.17	naitām uttareṇānyām āhutiṃ juhoti
2.16.18	pratyākramya
2.17.1	somāyānubrūhīti saṃpreṣyati
2.17.2	yathāgṛhītam ājyaṃ gṛhītvātyākramyāśrāvyāha somaṃ yajeti
2.17.3	vaṣaṭkṛte dakṣiṇārdhapūrvārdhe prabāhuk pūrvayā juhoti
2.17.4	naitāṃ dakṣiṇenānyām āhutiṃ juhoti
2.17.5	pratyākramya
2.17.6	tatraiṣo 'tyantapradeśaḥ sruveṇaivājyadohayor ity avadyati hastena puroḍāśasya
2.17.7	jamadagnīnām eva pañcāvattaṃ caturavattam itareṣām
2.17.8	apy ajāmadagnyo jāmadagnyam āmantrya pañcāvattaṃ kurvīta
2.17.9	tataḥ saṃpreṣyaty agnaye 'nubrūhīti
2.17.10	juhvām upastīryāgneyasya puroḍāśasyāṅguṣṭhena māṃsasaṃhitābhyām aṅgulībhyāṃ madhyād avadāya pūrvārdhād avadyati paścārdhāt tṛtīyaṃ yadi pañcāvadāno mā bher mā saṃvikthā mā tvā hiṃsiṣaṃ mā te tejo 'pakramīt / bharatam uddharem anuṣiñca / avadānāni te pratyavadāsyāmi / namas te astu mā mā hiṃsīr iti
2.17.11	aṅguṣṭhaparvamātrāṇy avadānāny asaṃbhindann avadyati
2.17.12	avadānāny abhighārya haviḥ pratyabhighārayati yad avadānāni te 'vadyan vilomākārṣam ātmanaḥ / ājyena pratyanajmy enat tat ta āpyāyatāṃ puna iti
2.17.13	atyākramyāśrāvyāhāgniṃ yajeti
2.17.14	vaṣaṭkṛte madhye juhoti
2.17.15	apidadhad ivāprakṣiṇann ājyaṃ hutvā puroḍāśaṃ juhoti tata ājyam
2.18.1	pūrvāṃpūrvāṃ saṃhitām āhutiṃ juhoty ā sviṣṭakṛtaḥ
2.18.2	api vā srucyam āghāram abhijuhuyāt
2.18.3	tata upāṃśuyājāya saṃpreṣyati viṣṇava ity upāṃśv anubrūhīty uccaiḥ
2.18.4	yathāgṛhītam ājyaṃ gṛhītvātyākramyāśrāvyāha viṣṇum ity upāṃśu yajety uccaiḥ
2.18.5	vaṣaṭkṛte juhoti
2.18.6	agnīṣomīyam eka upāṃśuyājaṃ samāmananti prājāpatyam eke
2.18.7	sa eṣa paurṇamāsyām eva bhavati
2.18.8	yathāgneyenaivam uttamena puroḍāśena pracaraty agnīṣomābhyām iti paurṇamāsyām indrāgnibhyām ity amāvāsyāyām asaṃnayataḥ
2.18.9	atha yadi saṃnayed indrāyānubrūhīti saṃpreṣyati
2.18.10	mahendrāyeti vā yadi mahendrayājī bhavati
2.18.11	juhvām upastīrya dviḥ śṛtasyāvadyati dvir dadhnaś catur avadānasya triḥ pañcāvadānasya
2.18.12	abhighāryātyākramyāśrāvyāhendraṃ yajeti
2.18.13	mahendram iti vā
2.18.14	vaṣaṭkṛte juhoti
2.18.15	pratyākramya sruveṇa pārvaṇau homau juhoty ṛṣabhaṃ vājinaṃ vayaṃ pūrṇamāsaṃ yajāmahe / sa no dohitāṃ suvīryaṃ rāyaspoṣaṃ sahasriṇam / prāṇāya surādhase pūrṇamāsāya svāheti paurṇamāsyām / amāvāsyā subhagā suśevā dhenur iva bhūya āpyāyamānā / sā no dohitāṃ suvīryaṃ rāyaspoṣaṃ sahasriṇam / apānāya surādhase 'māvāsyāyai svāhety amāv
2.19.1	atra nāriṣṭhān homāñ juhoti daśa te tanuvo yajña yajñiyās tāḥ prīṇātu yajamāno ghṛtena / nāriṣṭhayoḥ praśiṣam īḍamāno devānāṃ daivye 'pi yajamāno 'mṛto 'bhūt svāhā // yaṃ vāṃ devā akalpayann ūrjo bhāgaṃ śatakratū / etad vāṃ tena prīṇāni tena tṛpyatamaṃhahau svāhā // ahaṃ devānāṃ sukṛtām asmi loke mamedam iṣṭaṃ na mithur bhavāti / ahaṃnār
2.19.2	tataḥ saṃpreṣyaty agnaye sviṣṭakṛte 'nubrūhīti
2.19.3	juhvām upastīrya sarveṣāṃ haviṣām uttarārdhāt sakṛtsakṛc caturavadānasyāvadyati dviḥ pañcāvadānasya
2.19.4	sthavīyāṃsy etāni daivatebhyo bhavanti
2.19.5	dvir abhibhārya na haviḥ pratyabhighārayati
2.19.6	atyākramyāśrāvyāhāgniṃ sviṣṭakṛtaṃ yajeti
2.19.7	vaṣaṭkṛta uttarārdhapūrvārdhe 'tihāya pūrvā āhutir juhoti
2.19.8	pratyākramyāyatane srucau sādayati
2.19.9	atraike prāśitraṃ samāmananti / upariṣṭād eke
3.1.1	iḍāpātram upastīryāgneyasya puroḍāśasya dakṣiṇārdhāt pūrvam iḍāvadānam avadyati manunā dṛṣṭaṃ ghṛtapadīṃ mitrāvaruṇasamīritam / dakṣiṇārdhād saṃbhindann avadyāmy ekatomukhām iti
3.1.2	pṛṣṭhaṃ saṃbhidya pūrvārdhād yajamānabhāgam avadyaty aṇum iva dīrgham
3.1.3	saṃbhedād dvitīyam iḍāvadānam avadyati
3.1.4	evaṃ sarveṣāṃ haviṣām iḍāṃ samavadyati
3.1.5	sthavīyāṃsy etāni sauviṣṭakṛtebhyo bhavanti
3.1.6	abhighāryāntarā havīṃṣi srucaś ca hutvā hotra iḍām ādadhāti
3.1.7	svayaṃ vā hoteḍām ādatte
3.1.8	agreṇa hotāram adhvaryur dakṣiṇātikrāmaty anutsṛjann iva
3.1.9	hoteḍayādhvaryuṃ parigṛhṇāti
3.1.10	paścāt prāṅupaviśya sruveṇa hotur aṅguliparvaṇī anakti
3.1.11	pūrvam aktvāparam anakti
3.1.12	yathetaṃ pratiparetya purastāt pratyaṅṅ āsīna iḍāyā iḍām ādadhāti
3.1.13	hastyāṃ hotre sakṛd upastṛṇāti dvir ādadhāti sakṛd abhighārayati
3.1.14	svayaṃ vā hotottaram iḍāvadānam ādatte
3.1.15	lepād upastṛṇāti
3.1.16	lepād abhighārayati
3.1.17	upahūyamānām iḍām anvārabhete adhvaryur yajamānaś ca
3.1.18	yatrābhijānāti daivyā adhvaryur upahūtā upahūtā manuṣyā iti
3.2.1	tad adhvaryur etad mantraṃ japaty upahūtaḥ paśumān asānīti
3.2.2	yatrābhijānāty upahūto 'yaṃ yajamāna iti tad yajamāna etam eva mantraṃ japati
3.2.3	upahūtāyām iḍāyām avāntareḍāṃ hotā prāśnāti vācaspataye tvā hutaṃ prāśnāmi sadasas pataye tvā hutaṃ prāśnāmīti
3.2.4	upahūtām iḍāṃ yajamānapañcamā ṛtvijaḥ prāśnantīḍe bhāgaṃ juṣasva no jinva gā jinvārvataḥ / tasyās te bhakṣivāṇaḥ syāma sarvātmānaḥ sarvagaṇā iti
3.2.5	prāśya tūṣṇīm āsta ā mārjanāt
3.2.6	antarvedi pāvitravati mārjayante mano jyotir juṣatām iti
3.2.7	āgneyaṃ puroḍāśaṃ prāñcaṃ virujya prāśitraharaṇam ādāya prāśitram avadyaty ajyāyo yavamātrād āvyādhāt kṛtyatām idam / mā rūrupāma yajñasya śuddhaṃ sviṣṭam idaṃ havir iti
3.2.8	evam uttareṣām avirujya
3.2.9	aṅguṣṭhenopamadhyamayā cāṅgulyā yavamātraṃ pippalamātraṃ vā saṃvṛtya prāśitraharaṇe nidhāyābhighārya vedenopayamyāgreṇāhavanīyaṃ brahmaṇe pariharati
3.2.10	agreṇa dhruvāṃ yajmānabhāgaṃ nidhāya
3.3.1	āgneyaṃ puroḍāśaṃ barhiṣadaṃ kṛtvā yajamāno 'bhimṛśati / tad yajamāne vyākhyāsyāmaḥ
3.3.2	athainaṃ caturdhā kṛtvā vyādiśatīdaṃ brahmaṇaḥ / idaṃ hotuḥ / idam adhvaryoḥ / idam agnīdha iti
3.3.3	idaṃ yajamānasyety adhvaryur yajamānabhāgam
3.3.4	sthavīyāṃsy etānīḍāvadānebhyo bhavanti
3.3.5	vyādiśyāgnīdhe ṣaḍavattam ādadhāti
3.3.6	upastīryāvadāyābhighārya punar evopastīryāvadāyābhighārayati / ṣaḍavattaṃ saṃpādayati
3.3.7	prāśnaty āgnīdhra upahūto dyauḥ pitopa māṃ dyauḥ pitā hvayatām / agnir āgnīdhrād āyuṣo varcase jīvātvai puṇyāyeti
3.3.8	vedena brahmayajamānabhāgau pariharati
3.3.9	anyena hotre 'nyenādhvaryave
3.3.10	pṛthivyai bhāgo 'sīti hotā prāśnāti / antarikṣasya bhāgo 'sīty adhvaryuḥ / divo bhāgo 'sīti saṃshtite brahmā
3.3.11	anvāhāryapacane mahāntam odanaṃ paktvābhighāryānabhighārya vodvāsyāntarvedy anvāhāryam āsannaṃ yajamāno 'bhimṛśati / tad yājamāne vyākhyāsyāmaḥ
3.4.1	dakṣiṇasadbhya upahartavā iti saṃpreṣyati
3.4.2	ca ṛtvijām uttarataḥ syustān brūyād dakṣiṇata eteti
3.4.3	tebhyo dakṣiṇata āsinebhyo 'nvāhāryaṃ dakṣiṇāṃ dadāti brāhmaṇā ayaṃ va odana iti
3.4.4	uttarataḥ parīteti punar āha
3.4.5	haviḥśeṣān udvāsyolmuke apisṛjya saṃpreṣyati brahman prasthāsyāmaḥ samidham ādhāyāgnīt paridhīṃś cāgniṃ ca sakṛtsakṛt saṃmṛḍḍhīti
3.4.6	prasūto brahmaṇāgnīdhro 'nūyājasamidham ādadhāty eṣā te 'gne samit tayā vardhasva cāpyāyasva / vardhatāṃ ca te yajñapatir ā ca pyāyatāṃ svāheti
3.4.7	asphyair idhmasaṃnahanair āgnīdhraḥ paridhīṃś cāgniṃ ca sakṛtsakṛt saṃmārṣṭi / tūṣṇīṃ paridhīn
3.4.8	agne vājajid vāja tvā sasṛvāṃsaṃ vājaṃ jigivāṃsaṃ vājinaṃ vājajitaṃ vājajityāyai saṃmārjmy agnim annādam annādyāyety agniṃ saṃmārṣṭi
3.4.9	athaitāni saṃmārjāny adbhiḥ saṃspṛśyāhavanīye praharati yo bhūtānām adhipatī rudrastanticaro vṛṣā / paśūnasmākaṃ mā hiṃsīr etad astu hutaṃ tava svāheti
3.4.10	utkara udasyatīty ekeṣām
3.5.1	juhūpabhṛtāv ādāyaupabhṛtaṃ juhvāṃ samānīyātyākramyāśrāvyāha devān yajeti
3.5.2	vaṣaṭkṛte juhoti
3.5.3	āśrāvyāśrāvya yaja yajety evottarābhyāṃ saṃpreṣyati
3.5.4	agreṇāghārasaṃbhedaṃ pratīco 'nūyājān yajati
3.5.5	prāñcam uttamam anusaṃsthāpayati
3.5.6	uttamenotarāv anusaṃbhinatti
3.5.7	pratyākramyāyatane srucau sādayitvā vājavatībhyāṃ vyūhati
3.5.8	vājasya mā prasaveneti dakṣiṇenottanena saprastarāṃ juhūm udgṛhṇāti / atha sapatnāṃ indro me nigrābheṇādharāṃ aka iti savyena nīcopabhṛtaṃ niyacchati
3.5.9	udgrābhaṃ ceti juhūm udgṛhṇāti / nigrābhaṃ ceti upabhṛtaṃ niyacchati
3.5.10	brahma devā avīvṛdhann iti prācīṃ juhūṃ prohati
3.5.11	athā sapatnān indrāgnī me viṣūcīnān vyasyatām iti pratīcīm upabhṛtaṃ bahirvedi nirasyati
3.5.12	adbhir abhyukṣyopabhṛtam abhyudāhṛtya juhvā saṃsrāveṇa paridhīn anakti / vasubhyas tveti madhyamaṃ rudrebhyas tveti dakṣiṇam ādityebhyas tvety uttaram
3.5.13	na prastare juhūṃ sādayati
3.5.14	vidhṛtībhyāṃ prastaraṃ samullipya barhiṣi vidhṛtī apisṛjya srukṣu prastaram anakti / uktaṃ rihāṇā itijuhvām agraṃ viyantu vaya ity upabhṛti madhyaṃ prajāṃ yoniṃ mā nirmṛkṣam iti dhruvāyāṃ mūlam
3.5.15	evam eva dvitīyam anakti / evaṃ tṛtīyam
3.5.16	āyuṣe tvety aktasya tṛṇam apayamya juhvāṃ prastaraṃ pratiṣṭhāpyāśrāvyāsīnaḥ saṃpreṣyatīṣitādaivyā hotāro bhadravācyāya preṣito mānuṣaḥ sūktavākāya sūktā brūhīti
3.5.17	anūcyamāne sūktavāke
3.6.1	saha śākhayā prastaram uparīva prāñcam āhavanīye praharati rohitena tvāgnir devatāṃ gamayatv ity etair mantrair / marutāṃ pṛṣataya stha divaṃ gaccha tato no vṛṣṭim erayeti ca
3.6.2	na pratiśṛṇāti nātyagraṃ praharet
3.6.3	na purastāt pratyasyet
3.6.4	jihmam iva hastaṃ kṛtvā nyañcam antato niyacchati
3.6.5	yatrābhijānāty āśāste 'yaṃ yajamāno 'sāv iti tat prastaram apisṛjyāhāgnīd gamayeti
3.6.6	trir añjalināgnīdhraḥ prastaram ūrdhvam udyauti
3.6.7	na viṣvañcaṃ viyuyat
3.6.8	tato 'dhvaryum āhānuprahara saṃvadasveti
3.6.9	purastād apāttaṃ tṛṇam adhvaryur anupraharati svagā tanubhya iti
3.6.10	etad etad iti trir aṅgulyānvavadiśati
3.6.11	ahīnaḥ prāṇa iti prāṇāyatanāni saṃmṛśati
3.6.12	āyuṣpā agni 'sy āyur me pāhīti mukhaṃ vimṛṣṭe
3.6.13	dhruvāsītīmām abhimṛśyāgān agnīd iti / agann ity āgnīdhraḥ / śrāvayety adhvaryuḥ / śrauṣaṭity āgnīdhraḥ
3.6.14	madhyamaṃ paridhim anvārabhya saṃpreṣyati svagā daivyā hotṛbhyaḥ svastir mānuṣebhyaḥ śaṃyor brūhīti
3.6.15	anūcyamāne śaṃyuvāke paridhīn praharati yaṃ paridhiṃ paryadhatthā iti madhyamaṃ yajñasya pātha upa samitam itītarau
3.6.16	avāñcam uttarārdhyam aṅgāreṣūpohati
3.6.17	juhvām upabhṛto mukham avadhāya saṃsrāveṇa paridhīn abhijuhoti saṃsrāvabhāgā stheṣā bṛhanta iti
3.6.18	atrartvijo haviḥśeṣān bhakṣayanti
3.7.1	sasruve juhūpabhṛtāv adhvaryur ādatte vedaṃ hotā sphyaṃ cājyasthālīm udakamaṇḍaluṃ cāgnīdhraḥ
3.7.2	patnī saṃyājayiṣyantaḥ pratyañcaḥ pratipariyanti
3.7.3	dakṣiṇena gārhapatyam adhvaryuḥ pratipadyata uttareṇetarau
3.7.4	kastambhyāṃ srucau sādayaty agner vām apannagṛhasya sadasi sādayāmīti
3.7.5	dhuroḥ prohati dhuri dhuryau pātam iti
3.7.6	yadi pātryāṃ nirvapet sphye vimuñcet
3.7.7	apareṇa gārhapatyam ūrdhvañjava āsīnā dhvānenopāṃśu vā patnīḥ samyājayanti
3.7.8	vedam upabhṛtaṃ kṛtvā somāyānubrūhīti saṃpreṣyati
3.7.9	yathāgṛhītam ājyaṃ gṛhītvāśrāvyāha somaṃ yajeti
3.7.10	vaṣaṭkṛte dakṣiṇārdhe juhoti
3.7.11	yathāgṛhītenaiva patnīḥ saṃyājayanti
3.7.12	tvaṣṭre 'nubrūhīti saṃpreṣyati
3.7.13	āśrāvyāha tvaṣṭāraṃ yajeti
3.7.14	vaṣaṭkṛta uttarārdhe juhoti
3.7.15	uttarataḥ somaṃ yajati dakṣiṇatas tvaṣṭāram ity ekeṣām
3.7.16	atra rākāṃ putrakāmo yajeta sinīvālīṃ paśukāmaḥ kuhūṃ puṣṭikāmaḥ
3.7.17	rākāyā anubrūhīti saṃpreṣyati
3.7.18	āśrāvyāha rākāṃ yajeti
3.7.19	vaṣaṭkṛte juhoti
3.7.20	sinīvālyā anubruhīti saṃpreṣyati
3.7.21	āśrāvyāha sinīvālīṃ yajeti
3.7.22	vaṣaṭkṛte juhoti
3.8.1	kuhvā anubrūhīti saṃpreṣyati
3.8.2	āśrāvyāha kuhūṃ yajeti
3.8.3	vaṣaṭkṛte juhoti
3.8.4	pariśrite devānāṃ patnīr yajati / apariśrite vā
3.8.5	devānāṃ patnībhyo 'nubrūhīti saṃpreṣyati
3.8.6	āśrāvyāha devānāṃ patnīr yajeti
3.8.7	vaṣaṭkṛte juhoti
3.8.8	agnaye gṛhapataye 'nubrūhīti saṃpreṣyati
3.8.9	āśrāvyāhāgniṃ gṛhapatiṃ yajeti
3.8.10	vaṣaṭkṛte juhoti
3.8.11	patnīm anvārambhayitvā sruveṇa gārhapatye juhoti saṃ patnī patyā sukṛtena gacchatāṃ yajñasya yuktau dhuryāvabhūtām / saṃjānānau vijahatām arātir divi jyotir ajaram ārabhetāṃ svāheti
3.8.12	sruveṇa hotur aṅguliparvaṇī anakti
3.8.13	aparam aṅktvā pūrvam anakti
3.8.14	catura ājyabindūn hotra iḍām ādadhāti ṣaḍagnīdhre
3.8.15	upahūyamānām iḍām anvārabhete adhvaryuḥ patnī ca
3.8.16	upahūtām iḍāṃ prāśnāti hotā / prāśnāty āgnīdhra upahūtā pṛthivī mātopa māṃ mātā pṛthivī hvayatām / agnir āgnīdhrād āyuṣe varcase jīvātvai puṇyāyeti
3.8.17	prāśya mārjayate
3.8.18	iḍāntaṃ bhavati
3.9.1	śaṃyuvantaṃ vā
3.9.2	yadi śaṃyuvantaṃ kuryād vedāt tṛṇam apādāya juhvām agram añjyāt sruve madhyamājyasthālyāṃ mūlam
3.9.3	tasya sa eva kalpo yaḥ prastarasya
3.9.4	idhmapravraścanāny anvāhāryapacane 'bhyādhāya piṣṭalipaphalīkaraṇahomau juhoti
3.9.5	caturgṛhīta ājye phalīkaraṇān opya juhoty agne 'dabdhāyo 'śītatana iti pratipadya svāhākārāntena
3.9.6	ājyenaiva piṣṭalepaṃ juhoty ulūkhale musale yac ca śūrpa āśiśleṣa dṛṣadi yat kapāle / avapruṣo vipruṣaḥ saṃyajāmi viśve devā havir idaṃ juṣantām / yajñe yā vipruṣaḥ santi bahvīr agnau tāḥ sarvāḥ sviṣṭāḥ suhutā juhomi svāheti
3.9.7	vedaṃ hotā patnyā upasthe trir asyati vedo 'si // vittir asi // videyety etair mantraiḥ
3.9.8	astam astaṃ patnī pratinirasyati nirdviṣantaṃ nirarātiṃ nudeti
3.9.9	svayaṃ vā patny asyate
3.9.10	pumāṃsaṃ ha jānukā bhavatīti vijñāyate
3.9.11	tatraike patnyā vimocanaṃ samāmananti
3.9.12	vedaṃ hotāhavanīyāt stṛṇann eti ghṛtavantaṃ kulāyinam ity anuvākaśeṣeṇa
3.9.13	atraike pārvaṇau homau samāmananti
3.9.14	sruveṇa sarvaprāyaścittāni juhotīti vijñāyate
3.10.1	pratyāhuti gṛhītvā vā
3.10.2	brahma pratiṣṭā manaso brahma vāco brahma yajñānāṃ haviṣām ājyasya / atiriktaṃ karmaṇo yac ca hīnaṃ yajñaḥ parvāṇi pratirann eti kalpayan / svāhākṛtāhutir etu devān svāhā // āśrāvitam atyāśrāvitaṃ vaṣaṭkṛtam atyanūktaṃ ca yajñe / atiriktaṃ karmaṇo yac ca hīnaṃ yajñaḥ parvāṇi pratirann eti kalpayan / svāhākṛtāhutir etu devān svāhā // yad vo
3.11.1	yā sarasvatī viśobhagīnā tasyai te svāhā // yā sarasvatī veśabhagīnā tasyai te svāhā // indropānasya veśān sumanasaḥ sajātān kuru svāhā // yad akarma yann ākarma yad atyagāma yad arīricāma yann ātyarīricāma tat tvaṃ viṣṇo yajñe yajñaṃ pratiṣṭhāpaya svāhā // yat indra bhayāmahe tato no abhayaṃ kṛdhi / maghavañchagdhi tava tan na ūtaye / vidv
3.11.2	prājapatyām ity uttamāṃ hutvā
3.12.1	antarvedy ūrdhvas tiṣṭhan dhruvayā samiṣṭayajur juhoti
3.12.2	devā gātuvida iti prathamām āhutiṃ hutvā barhir anupraharati
3.12.3	vāci svāheti dvitīyām
3.12.4	vāte dhāḥ svāheti tṛtīyām
3.12.5	hotṛṣadanād vedim abhistṛṇāty abhistṛṇīhi paridhehi vediṃ jāmiṃ mā hiṃsīr amuyā śayānā / hotṛṣadanā haritāḥ suvarṇā niṣkā ime yajamānasya bradhna iti
3.12.6	antarvedi praṇītā āsādayati ko vo 'yokṣīt sa vo vimuñcatv iti
3.12.7	tataḥ patnīṃ vimuñcatīmaṃ vi ṣyāmi varuṇasya pāśam iti
3.12.8	ādāya yoktraṃ patnī sahāpa upagṛhṇīte
3.12.9	añjalāv asyai pūrṇapātram ānayati
3.12.10	anīyamāne japati samāyuṣā saṃ prajayety etām
3.12.11	mukhaṃ vimṛjyottiṣṭhati puṣṭimatī paśumatī prajāvatī gṛhamedhinī bhūyāsam iti
3.12.12	tat upaveṣam utkare purastāt partyañcaṃ sthavimata upagūhati yaṃ devā manuṣyeṣūpaveṣam adhārayan / ye asmad apacetas tān asmabhyam ihā kuru // upaveṣopaviḍḍhi naḥ prajāṃ puṣṭimatho dhanam / dvipado naś catuṣpado dhruvānanapagān kurv iti
3.12.13	yopaveṣe śuk sāmumṛcchatu yaṃ dviṣma iti yaṃ dveṣṭi tasya nāma gṛhṇāti
3.13.1	athāsmai nāmagṛhya praharati niramuṃ nuda okasaḥ sapatno yaḥ pṛtanyati / nirbādhyena haviṣindra eṇāṃ parāśarīt // iha tisraḥ parāvata ihi pañca janāṃ ati / ihi tisro 'ti rocanā yāvat sūryo asad divi / paramāṃ tvā parāvatam indro nayatu vṛtrahā / yato na punar āyasi śaśvatībhyaḥ samābhya iti
3.13.2	hato 'sāvavadhiṣmāmum iti bruyād yaṃ dviṣyāt
3.13.3	saṃsthite kapālāni vimuñcati yāni dharme kapālānīti
3.13.4	etayaiva yajamāno 'bhimantrayeta
3.13.5	saṃsthāpya paurṇamāsīm indrāya vaimṛdhāya puroḍāśam ekādaśakapālam anunirvapati
3.13.6	tatra yāthākāmī prakrame / prakramāt tu niyamyate
3.13.7	saptadaśasāmidhenīko yathāśraddhadakṣiṇaḥ
3.13.8	śardhavatyau saṃyājye
3.13.9	api vainaṃ samānatantraṃ paurṇamāsyāṃ nirvapet
3.13.10	tam etaṃ nityavad eke samāmananti kāmyavad eke
3.13.11	taṃ yadā nirvapen na tata ūrdhvaṃ viramet
3.13.12	evaṃvihitābhyāṃ darśapūrṇamāsābhyāṃ yāvañ jīvaṃ yajate / triṃśataṃ vā varṣāṇi triṃśataṃ vā varṣāṇi
3.14.1	śvo bhūte yajamāno brahmāṇaṃ vṛṇīte bhūpate bhuvanapate mahato bhūtasya pate brahmāṇaṃ tvā vṛṇīmaha iti
3.14.2	vṛto japaty ahaṃ bhūpatir ahaṃ bhuvanapatir ahaṃ mahato bhūtasya patir devena sāvitrā prasūta ārtvijyaṃ kariṣyāmi // deva savitar etaṃ tvā vṛṇate bṛhaspatiṃ daivyaṃ brahmāṇam // tad ahaṃ manase prabravīmi mano gāyatriyai gāyatrī triṣṭubhe triṣṭub jagatyai jagatyanuṣṭubhe 'nuṣṭup paṅktyai paṅktiḥ prajāpataye prajāpatir viśvebhyo devebhyo viś
3.14.3	apa upaspṛśya brahmasadana āhavanīyam abhimukha upaviśatīdam aham arvāg vasoḥ sadane sīdāmi // prasūto devena savitrā bṛhaspateḥ sadane sīdāmi // tad agnaye prabravīmi tad vāyave tat sūryāya tat pṛthivyā iti
3.15.1	tatraiṣo 'tyantapradeśo vāgyata eva mantravatsu karmasu bhavati yāthākāmī tūṣṇīkeṣu
3.15.2	praṇītāsu praṇīyamānāsu vācaṃ yacchaty ā haviṣkṛtaḥ
3.15.3	paruṣiparuṣi vācaṃ yacchatīti vijñāyate
3.15.4	athaikeṣāṃ prātar anuvāka upākṛte sāmidhenīṣu prayājānūyājeṣu stutaśastreṣv iti vācam eva yacched iti
3.15.5	athaikeṣāṃ yady ṛcā yadi yajuṣā yadi sāmnā kriyate vācem eva yacched iti
3.15.6	athaikeṣām anyonyasmai vā ṛtvijo yajñasaṃpradāyaṃ caranti / yāvad vā ṛcā rtvijyaṃ kriyate hotṛṣv eva tāvad yajño bhavati / yāvad yajuṣādhvaryuṣv eva tāvat / yāvat sāmnodgātṛṣv eva tāvat / atha yatra kva ca yajñasya vihitaṃ brahmaṇy eva tāvad yajño bhavati / tasmād etasminn antardhau brahmā vācaṃyamaḥ syāt
3.15.7	sa yadi pramatto vyāhared etā eva vyāhṛtīr abhivyāhared bhūr bhuvaḥ suva iti vaiṣṇavīṃ vārcam
3.15.8	yajño vai viṣṇur yajñenaiva yajñaṃ saṃtanotīti vijñāyate
3.16.1	yatrainam āmantrayate brahmann apaḥ praṇeṣyāmīti tat prasauti hiṃ praṇaya yajñaṃ devatā vardhaya tvaṃ nākasya pṛṣṭhe yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi // oṃ praṇayeti
3.16.2	yatrainam āmantrayate brahman prokṣiṣyāmīti tat prasauti hiṃ prokṣa yajñaṃ devatā vardhaya tvaṃ nākasya pṛṣṭhe yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi // oṃ prokṣeti
3.16.3	yatrainam āmantrayate brahmann uttaraṃ parigrāhaṃ parigrahīṣyāmīti tat prasauti hiṃ bṛhaspate parigṛhāṇa vediṃ svagā vo devāḥ sadanāni santu / tasyāṃ barhiḥ prathatāṃ sādhv antarahiṃsrā ṇaḥ pṛthivī devy astu // devatā vardhaya tvaṃ nākasya pṛṣṭhe yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi
3.16.4	yatrainam āmantrayate brahma prokṣiṣyāmīti tat prasauti hiṃ prokṣa yajñam ity etayā
3.17.1	yatrainam āmantrayate brahman sāmidhenīr anuvakṣyāmīti tat prasauti hiṃ prajāpate 'nubrūhi yajñaṃ devatā vardhaya tvaṃ nākasya pṛṣṭhe yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi // oṃ anubrūhīti
3.17.2	yatrainam āmantrayate brahman pravarāyāśrāvayiṣyāmīti tat prasauti hiṃ vācaspate vācam āśrāvayaitām āśrāvaya yajñaṃ deveṣu māṃ manuṣyeṣu // devatā vardhaya tvaṃ nākasya pṛṣṭhe yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi // oṃ āśrāvayeti
3.17.3	yatrāsmai prāśitraṃ pariharati tat pratīkṣate sūryasya tvā cakṣuṣā pratipaśyāmīti
3.17.4	ṛtasya pathā paryehīty āhviyamāṇam abhimantrayate
3.17.5	apa upaspṛśya partigṛhṇāti devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmīti
3.17.6	vyūhya tṛṇāni purastād daṇḍaṃ bhūmau pratiṣṭhāpayati pṛthivyās tvā nābhau sādayāmīti
3.17.7	avekṣate suparṇasya tvā garutmataś cakṣuṣāvapaśyāmīti
3.17.8	athainad aṅguṣṭhenopamadhyamayā cāṅgulyādāyāsaṃletyāvagiraty agnes tvāsyena prāśnāmi brāhmaṇasyodareṇa bṛhaspater brahmaṇā // indrasya tvā jaṭhare sādayāmīti
3.17.9	apa ācamya punar evāpa ācāmati yā apsv antardevatās tā idaṃ śamayantu // svāhākṛtaṃ jaṭharam indrasya gaccha svāheti
3.18.1	nābhideśam abhimṛśati ghasīnā me mā saṃpṛkthāḥ // ūrdhvaṃ me nābheḥ sīda // indrasya tvā jaṭhare sādayāmīti
3.18.2	prāṇāyatanāni saṃmṛśati vāṅma āsana nasoḥ prāṇa ity etair mantrair yathārūpam
3.18.3	adbhiḥ pātraṃ prakṣālya pūrayitvā prāṅ ninayati diśo jinveti
3.18.4	aparaṃ pūrayitvābhyātmaṃ ninayati māṃ jinveti
3.18.5	yatrāsmai brahmabhāgaṃ pariharati tan na purāsaṃsthāyāḥ prāśnīyāt
3.18.6	yat kiṃca yajñe mṛnmayaṃ bhidyeta tad abhimṛśed bhūmir bhūmim agān mātā mātaram apy agāt / bhūyātma putraiḥ paśubhir yo no dveṣṭi sa bhidyatām // iti
3.18.7	antarvedy anvāhāryam āsannam abhimṛśati brahman brahmāsi brahmaṇe tvāhutādya mā mā hiṃsīr ahuto mahyaṃ śivo bhaveti
3.18.8	yatrainam āmantrayate brahman prasthāsyāma iti tat prasauti hiṃ deva savitar etat te prāha tat pra ca suva pra ca yaja bṛhaspatir brahmā sa yajñaṃ pāhi sa yajñapatiṃ pāhi sa māṃ pāhi // oṃ pratiṣṭheti
3.18.9	so 'traivāsta ā yajñasya saṃsthānāt
3.18.10	saṃsthite yajñe yathānvavetam upaniṣkramyāhavanīye samidham ādadhāti namaḥ kṛtāya karmaṇe 'kṛtasya karmaṇe namaḥ svāheti
3.18.11	ādhāyopatiṣṭhate 'yāḍ yajñaṃ jātavedā adabdho antaraḥ pūrvo asmin niṣadya / sanvan samiṃ suvimucā vimuñca dhehy asmāsu draviṇaṃ jātavedo yac ca bhadram // pra ṇo yakṣy abhivasyo asmān saṃ naḥ sṛja sumatyā vājavatyā // iti
3.18.12	evaṃvihitam evāsyeṣṭipaśubandheṣu brahmatvaṃ bhavati brahmatvaṃ bhavati
4.1.1	yājamānaṃ vyākhyāsyāmaḥ
4.1.2	parvaṇi yajamānaḥ keśaśmaśru vāpayate
4.1.3	agnihotraṃ hutvā devā gātuvido gātuṃ yajñāya vindat / manasaspatinā vedena vātād yajñaḥ prayujyatām // ityadhvaryur japitvā prātar agnīn anvādadhāti
4.1.4	mamāgne varco vihaveṣv astv iti pūrvam agniṃ gṛhṇāti
4.1.5	tūṣṇīm aparau
4.1.6	dvitīyayā gārhapatyaṃ tṛtīyayānvāhāryapacanam
4.1.7	tisṛbhis tisṛbhir vaikaikam
4.1.8	uttamāṃ tu japed āhavanīye vādadhyāt
4.1.9	vyāhṛtībhir agny anvādhānam eke samāmananti
4.1.10	yājamānam eke
4.1.11	agnīn anvādhīyamānān yajamāna upatiṣṭhate 'gniṃ gṛhṇāmi surathaṃ yo mayobhūya udyantam ārohati sūryam ahne / ādityaṃ jyotiṣāṃ jyotir uttamaṃ śvo yajñāya ramatāṃ devatābhyaḥ // vasūn rudrān ādityān indreṇa saha devatāḥ / tāḥ pūrvaḥ parigṛhṇāmi sva āyatane manīṣayā // imām ūrjaṃ ye praviṣṭās tān devān parigṛhṇāmi pūrvaḥ / agnir havyavāḍ iha tā
4.2.1	antarāgnī paśavo devaṃs asadam āgaman / tān pūrvaḥ parigṛhṇāmi sva āyatane manīṣayā // ity antarāgnī tiṣṭhan japati
4.2.2	iha prajā viśvarūpā ramantām agniṃ gṛhapatim abhisaṃvasānāḥ / tāḥ pūrvaḥ parigṛhṇāmi sva āyatane manīṣayā // iha paśavo viśvarūpā ramantām agniṃ gṛhapatim abhisaṃvasānāḥ / tān pūrvaḥ parigṛhṇāmi sva āyatane manīṣayā // iti gārhapatyam
4.2.3	ayaṃ pitṝṇām agnir avāḍḍhavyā pitṛbhya ā / taṃ pūrvaḥ parigṛhṇāmy aviṣaṃ naḥ pituṃ karat // ity anvāhāryapacanam
4.2.4	ajasraṃ tvāṃ sabhāpālā vijayabhāgaṃ samindhatām / agne dīdāya me sabhya vijityai śaradaḥ śatam // iti sabhyam
4.2.5	annam āvasthīyam abhiharāṇi śaradaḥ śatam / āvasathe śriyaṃ mantram ahirbudhniyo niyacchatu // ity āvasathīyam
4.2.6	indram aham agnijyeṣṭhebhyo vasubhyo yajñaṃ prabravīmi // idam aham indrajyeṣṭhebhyo rudrebhyo yajñaṃ prabravīmi // indram aham varuṇajyeṣṭhebhyo ādityebhyo yajñaṃ prabravīmi // ity sarvān
4.3.1	ya evaiṣo 'gnihotrāya praṇītas taṃ gṛhṇīyād ity āśmarathyaḥ / anyaṃ praṇīyety ālekhanaḥ
4.3.2	aśanam agnyanvādhānaṃ vratopāyanam ity evam anupūrvāṇy eke samāmananti / agnyavādhānam aśanaṃ vratopāyyanam ity eke / vratopāyanam aśanam agnyanvādhānam ity eke
4.3.3	purā barhiṣa āhator jāyāpatī sarpīr miśram aśnīyātāṃ yad anyam oṣebhyo māṃsāc ca
4.3.4	purā vatsānām apākartor ity aparam
4.3.5	tato yajamānaḥ keśaśmaśru vāpayate
4.3.6	apareṇāhavanīyam atikramya dakṣiṇata udag āvṛtta upaviśyāpa ācāmati payasvatīr oṣadhaya ity etayā
4.3.7	tata ādityam upatiṣṭhate samrāḍ asi vratapā asi vratapatir asi vratam ārabhe / tat te prabravīmi tac chakeyaṃ tena śakeyaṃ tena rādhyāsam iti
4.3.8	yadi nimrukte sūrye vratam upeyād āhavanīyam evaitena mantreṇopatiṣṭhate
4.3.9	barhiṣā pūrṇamāse vratam upaiti vatsair amāvāsyāyām iti vijñāyate
4.4.1	dakṣiṇatas tiṣṭhann āhavanīyam abhimantrayate 'gne vratapate vrataṃ cariṣyāmīti / sa eṣa brāhmaṇasyaiva syān netarayor vaṇayoḥ
4.4.2	vāyo vratapata iti vāyum upatiṣṭhate / āditya vratapata ity ādityam / vrātānaṃ vratapata ity āhavanīyam
4.4.3	antato devatā upatiṣṭhate devā deveṣu parākramadhvaṃ prathamā dvitīyeṣu dvitīyās tṛtīyeṣu / trir ekādaśā iha māvata / idaṃ śakeyaṃ yad idaṃ karomi / ātmā karotv ātmane / idaṃ kariṣye bheṣajam idaṃ me viśvabheṣajā / āśvinā prāvataṃ yuvam iti
4.4.4	vratam upayan samudraṃ manasā dhyāyati
4.4.5	sa etad vrataṃ carati na māṃsam aśnāti na striyam upaiti noparyāste jugupsate 'nṛtād anāśvānetāṃ rātrim upavasaty apo vāśnāty āraṇyaṃ vā / kāmam āraṇyasyāśnīyāt
4.4.6	ā mārgād ā madhuna ā prāśātikād ity ekeṣām
4.4.7	āraṇyāyopavasann apo vāśnīyān na vā kiṃcana
4.4.8	āmāvāsyāṃ rātriṃ jāgarti
4.4.9	api vā yathā śaknuyāt tathā kuryāt
4.4.10	upari tv eva na śayīta
4.4.11	kāmam upari śayīta
4.4.12	vratacārī tv eva syāt
4.5.1	āhavanīyāgare gārhapatyāgare vā saṃviśati
4.5.2	śvo bhūte 'pareṇāhavanīyam atikramyāpareṇa brahmasadanaṃ yajamāna āhavanīyam abhimukha upaviśati
4.5.3	so 'traivāsīnaḥ karmāṇi kriyamāṇāny abhimantrayate
4.5.4	agnīn paristīryamāṇān abhimantrayata ubhāv agnī upastṛṇate devatā upavasantu me / ahaṃ grāmyān upavasāmi mahyaṃ gopatathe paśūn // iti
4.5.5	praṇītāḥ praṇīyamānā abhimantrayate bhūś ca kaś ca vāk cark ca gauś ca vaṭ ca khaṃ ca dhūś ca nūś ca pūś ca // ekākṣarāḥ pūr daśamā virājo yā idaṃ viśvaṃ bhuvanaṃ vyānaśuḥ / tā no devīs tarasā saṃvidānāḥ svasti yajñaṃ nayata prajānatīḥ // brahmapūtāḥ stha // ko vo yunakti sa vo yunaktu viśvebhyaḥ kāmebhyo devayajyāyai // yāḥ purastāt prasrava
4.6.1	havir nirupyamāṇam abhimantrayate 'gniṃ hotāram iha taṃ huva iti
4.6.2	tad uditvā vācaṃ yacchaty ā haviṣkṛtaḥ
4.6.3	sarvaṃ vihāram abhimantrayate kas tvā yunakti sa tvā yunaktv iti
4.6.4	vediṃ saṃmṛjyamānām abhimantrayate catuḥśikhaṇḍā yuvatiḥ supeśā ghṛtapratīkā bhuvanasya madhye / marmṛjyamānā mahate saubhagāya mahyaṃ dhukṣva yajamānāya kāmān // iti
4.6.5	stambayajur hriyamāṇam abhimantrayate yo mā hṛdā manasā yaś ca vācā yo brahmaṇā karmaṇā dveṣṭi devāḥ / yaḥ śrutena hṛdayeneṣṇatā ca tasyendra vajreṇa śiraś chinadmi // iti
4.6.6	utkaram abhigṛhyamāṇam abhimantrayata idaṃ tasmai harmyaṃ karomi yo vo devāś carati brahmacaryam / medhāvī dikṣu manasā tapasvy antardūtaś carati mānuṣīṣu // iti
4.6.7	parigrāhaṃ pūrvaṃ cottaraṃ cābhimantrayate yajñasya tvā prayābhimayā pratimayon mayā parigṛhṇāmi // bṛhaspate pari gṛhāṇa vediṃ svagā vo devāḥ sadanāni santu / tasyāṃ barhiḥ prathatāṃ sādhv antaramiṃ srā ṇāḥ pṛthivī devy astu // iti
4.7.1	tvacam uddhanyamānām abhimantrayate yad uddghnato jihiṃsima pṛthivīm oṣadhīr apaḥ / adhvaryavaḥ sphyakṛtaḥ sphyenāntarikṣaṃ moru pātu tasmāt // yad uddghnato jihiṃsima krūram asyā vediṃ cakṛmā manasā devayantaḥ / mā tena heḍa upagāma bhūmyāḥ śivā no viśvair bhuvanebhir astu // iti
4.7.2	kṛtām anumantrayate bhūr bhūtvā mahimānaṃ pupoṣa tato devī vardhayate payāṃsi / yajñiyā yajñaṃ vi ca yantiśaṃ cauṣadhīr āpa iha śakvarīś ca // iti
4.7.3	prokṣaṇīr āsādyamānā abhimantrayata īḍenyakratūr aham apo devīr upabruve / divā naktaṃ ca sasruṣīr apasvarīḥ // iti
4.7.4	barhir upasādyamānam abhimantrayate 'śiśrema barhir antaḥ pṛthivyāṃ saṃrohayanta oṣadhīr vivṛkṇāḥ / yāsāṃ mūlam udavadhīḥ sphyena śivā nastāḥ suhavā bhavantu // iti
4.7.5	ājyaṃ prokṣaṇīś cotpūyamānā abhimantrayate 'dbhir ājyam ājyenāpaḥ samyak punīta savituḥ pavitraiḥ / tādevīḥ śakvarīḥ śākvareṇemaṃ yajñam avata saṃvidānāḥ // iti
4.7.6	vyākhyātam ājyāvekṣaṇam ājyagrahā iti
4.8.1	antarvedi barhir āsādyamānam abhimantrayate sumanaso yajamānāya santv oṣadhīr āpa iha śakvarīś ca / vṛṣṭidyāvā parjanya enā virohayatu hiraṇyavarṇāḥ śatavalśā adabdhāḥ // iti
4.8.2	barhiḥ stīryamāṇam abhimantrayata ūrṇām ṛdu prathamānaṃ syonaṃ devebhyo juṣṭaṃ sadanāya barhiḥ / suvarge loke yajamānaṃ hi dhehi māṃ nākasya prṣṭhe parame vyoman // iti
4.8.3	vediṃ saṃstīryamāṇām abhimantrayate catuḥśikhaṇḍā yuvatiḥ supeśā ghṛtapratīkā vayunāni vaste / sā stīryamāṇā mahate saubhāgāya sā me dhukṣva yajamānāya kāmān // śivā ca me śagmā caidhi / syonā ca me suṣadā caidhi / ūrjasvatī ca me payasvatī caidhi // iṣam ūrjaṃ pinvasva / brahma tejo me pinvasva kṣatram ojo me pinvasva / viśaṃ puṣṭiṃ me pin
4.9.1	paridhīn paridhīyamānām abhimantrayate dhruvo 'si dhruvo 'haṃ sajāteṣu bhūyāsam ity etaiḥ pratimantram / asmin yajña upa bhūya in nu me 'vikṣobhāya paridhīn dadhāmi / dhartā dharuṇo dharīyān agnir dveṣāṃsi nirito nudātai // iti ca sarvān
4.9.2	āhavanīyam abhimantrayate yunajmi tvā brahmaṇā daivyena havyāyāsmai voḍhave jātavedaḥ / indhānās tvā suprajasaḥ sūvīrā jyog jīvema balihṛto vayaṃ te // yan me agne asya yajñasya riṣyād yad vā skandād ājyasyota viṣṇo / tena hanmi sapatnaṃ durmarāyumainaṃ dadhāmi nirṛtyā upasthe // tejiṣṭhā te tapanā yā ca rocanā pratyoṣantīs tanvo yās te agne
4.9.3	vidhṛtī nidhīyamāne abhimantrayate vicchinadmi vidhṛtībhyāṃ sapatnān jātān bhratṛvyān ye ca janiṣyamāṇāḥ / viśo yantrābhyāṃ vidhamāmy enān ahaṃ svānām uttamo 'sāni devāḥ // viśo yantre nudamāne arātiṃ viśvaṃ pāpmānam amatiṃ durmarāyum / sīdantī devī sukṛtasya loke prajām asmabhyaṃ draviṇaṃ ca dhattam // dhṛtī stho vidhṛtī svadhṛtī prāṇān ma
4.9.4	prastaraṃ sādyamānam abhimantrayate 'yaṃ prastara ubhayasya dhartā dhartā prayājān āmutānūyājānam / sa dādhāra samidho viśvarūpās tasmin sruco adhyāsādayāmi // iti
4.10.1	srucaḥ sādyamānā abhimantrayata āroha patho juhū devayānān yatra rṣayaḥ prathamajā ye purāṇāḥ / hiraṇyapakṣājirā saṃbhṛtāṅgā vahāsi mā sukṛtāṃ yatra lokāḥ // juhūr asi ghṛtācī gāyatrīyāmnī kavibhir juṣāṇā / avyathamānā yajñam anuyacchasva sunītā yajñaṃ nayāsy upa devān āgneyena śarmaṇā daivyena // iti juhūm
4.10.2	avāhaṃ bādha upabhṛtā sapatnān jātān bhrātṛvyān ye ca janiṣyamāṇāḥ / dohai yajñaṃ sududhām iva dhenumaham uttaro bhūyāsam adhare matsapatnāḥ // sumṛd asy upabhṛd ghṛtācī traiṣṭubhena chandasā viśvavedaḥ / avyathamānā yajñam anuyacchasva sunītī yajñaṃ nayāsy upa devān aindreṇa śarmaṇā daivyena // ity upabhṛtam
4.10.3	yo mā vācā manasā durmarāyur hṛdārātīyād abhidāsad agne / idam asya cittam adharaṃ dhruvāyā aham uttaro bhūyāsam adhare matsapatnāḥ // dhruvāsi dharaṇī dhanasya pūrṇā jāgatena chandasā viśvavedaḥ / avyathamānā yajñam anuyacchasva sunītī yajñaṃ nayāsy upa devān vaiśvadevena śarmaṇā daivyena // iti dhruvām
4.11.1	syono me sīda suṣadaḥ pṛthivyāṃ prathayi prajayā paśubhiḥ suvarge loke / divi sīda pṛthivyām antarikṣe 'ham uttaro bhūyāsam adhare matsapatnāḥ // ayaṃ sruvo abhijiharti homān śatakaraś chandasānuṣṭubhena / sarvā yajñasya samanakti viṣṭhā bārhaspatyena śarmaṇā daivyena // iti sruvam
4.11.2	iyaṃ sthālī ghṛṭasya pūrṇāc chinnapayāḥ śatadhāra utasaḥ / mārutena śarmaṇā daivyena // ity ājyasthālīm
4.11.3	puroḍāśāv ajyamānāv abhimantrayate tṛptir asi gāyatraṃ chandas tarpaya mā tejasā brhamavarcasena // tṛptir asi traiṣṭubhaṃ chandas tarpaya maujasā vīryeṇa // tṛptir asi jāgataṃ chandas tarpaya mā prajayā paśubhiḥ // iti
4.11.4	antarvedi havīṃṣy āsannāny abhimṛśati yajño 'si sarvataḥ śritaḥ sarvato māṃ bhūtaṃ bhaviṣyac chrayatām / śataṃ me santv āśiṣaḥ sahasraṃ me santu sūnṛtā irāvatīḥ paśumatīḥ // ity āgneyaṃ puroḍāśam / prajāpatir asi sarvataḥ śritaḥ sarvato māṃ bhūtaṃ bhaviṣyac chrayatām / śataṃ me santv āśiṣaḥ sahasraṃ me santu sūnṛtā irāvatīḥ paśumatīḥ
4.12.1	idam indriyam amṛtaṃ vīryam anenendrāya paśavo 'cikitsan / tena devā avatopa mām iheṣam ūrjaṃ yaśaḥ saha ojaḥ saneyaṃ śṛtaṃ mayi śrayatām // iti śṛtam
4.12.2	yat pṛthivīm acarattat praviṣṭaṃ yenāsiñcad balam indre prajāpatiḥ / idaṃ tac chukraṃ madhu vājinīvadyenopariṣṭād adhinon mahendram // dadhi māṃ dhinotu // iti dadhi
4.12.3	sarvāṇi samastāny abhimṛśati mamāgne varco vihaveṣv astv ity etenānuvākena / ayaṃ yajñaḥ samasadadd haviṣmānṛcā sāmnā yajuṣā devatābhiḥ / tena lokān sūryavato jayemendrasya sakhyam amṛtatvam aśyām // iti ca
4.12.4	sāmidhenīr anūcyamānā abhimantrayate 'ṅgiraso māsya yajñasya prātar anuvākair avantv iti
4.12.5	yāṃ yāmāśiṣaṃ kāmayate tām āśāste
4.12.6	yatrābhijānāti samiddho agna āhuta iti tad āhavanīyam abhimantrayate samiddho agnir āhuta svāhākṛtaḥ pipartu naḥ / svagā devebhya idaṃ namaḥ // iti
4.12.7	ucchuṣmo agne yajamānāyaidhi niśuṣmo abhidāsata iti
4.12.8	sruvāghāram āghāryamāṇam abhimantrayate mano 'si prājāpatyam iti
4.12.9	vāg asyaindrī sapatnakṣayaṇīti srucyam
4.13.1	pravarayoḥ pravriyamāṇayor japati devāḥ pitaraḥ pitaro devā yo 'ham asmi sa san yaje yasyāsmi na tam antaremi / svaṃ ma iṣṭaṃ svaṃ dattaṃ svaṃ pūrtaṃ svaṃ śrāntaṃ svaṃ hutam / tasya me 'gnir upadraṣṭā vāyur upaśrotādityo 'nukhyātā dyauḥ pitā pṛthivī mātā prajāpatir bandhuḥ / ya evāsmi sa san yaje yasyāsmi natam antaremīti
4.13.2	prayājānām iṣṭam anumantrayate vasantam ṛtūnāṃ prīṇāmīty etaiḥ pratimantram
4.13.3	eko mamaikā tasya yo 'smān dveṣṭi yaṃ ca vayaṃ dviṣmaḥ // dvau mama dve tasya yo 'smān dveṣṭi yaṃ ca vayaṃ dviṣmaḥ // trayo mama tisras tasya yo 'smān dveṣṭi yaṃ ca vayaṃ dviṣmaḥ // catvāro mama catasras tasya yo 'smān dveṣṭi yaṃ ca vayaṃ dviṣmaḥ // pañca mama na tasya kiṃcana yo 'smān dveṣṭi yaṃ ca vayaṃ dviṣmaḥ // iti ca
4.13.4	ājyabhāgāv iṣṭāv anumantrayate 'gninā yajñaś cakṣuṣmāṃs tasyāhaṃ devayajyayā cakṣuṣmān bhūyāsam ity āgreyam
4.14.1	somena yajñaś cakṣuṣmāṃs tasyāhaṃ devayajyayā cakṣuṣmān bhūyāsam iti saumyam
4.14.2	samastānumantraṇam eke samāmananty agnīṣomayor ahaṃ devayajyayā cakṣuṣmān bhūyāsam iti
4.14.3	āgneyasya puroḍāśasya havir āhutim anumantrayate 'gner ahaṃ devayajyayān nādo bhūyāsam iti
4.14.4	dabdhir asy adabdho bhūyāsam amuṃ dabheyam ity upāṃśuyājasya / yaṃ dveṣṭi tasya nāma gṛhṇāti
4.14.5	agnīṣomayor ahaṃ devayajyayā vṛtrahā bhūyāsam ity agnīṣomīyasya
4.14.6	indrāgniyor ahaṃ devayajyayendriyāvyan nādo būyāsam ity aindrāgnasya
4.14.7	indrasyāhaṃ devayajyayendriyāvī bhūyāsam iti sāṃnāyyayoḥ
4.14.8	mahendrasyāhaṃ devayajyayā jemānaṃ mahimānaṃ gameyam iti yadi mahendrayājī bhavati
4.14.9	agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam iti sviṣṭakṛtaḥ / agnir mā duriṣṭāt pātv iti ca
4.14.10	indrasya vaimṛdhasyāhaṃ devayajyayāsapatno bhūyāsam iti vaimṛdhasya
4.15.1	iḍām ahriyamāṇām abhimantrayate surūpavarṣavarṇa ehīti pratipadyopahūta upahavaṃ te 'śīyety antena
4.15.2	upāṃśūpahave sapta devagavīr japati bhūyasy ehi śreyasy ehi vasīyasy ehi citta ehi dadhiṣa ehīḍa ehi sūnṛta ehīti
4.15.3	uccair upahave sapta manuṣyagavīś cid asi manāsi vasvī ratnī ramatiḥ sūnuḥ sūnarā devīr daivir abhi mā nivartadhvam / syonāḥ syonena ghṛtena mā samukṣata / na ma idam upadambhiṣagṛṣir brahmā yad dade samudrād udacann iva srucā / vāg agre tiṣṭhati śṛṅgabhir daśabhir diśan // iti ca
4.15.4	yar hi hoteḍām upahvayeta tarhi yajamāno hotāram īkṣamāṇo vāyuṃ manasā dhyāyed vāyur iḍāyā vatsaḥ sā me vāyunā vatsena śraddhāṃ tapaḥ svargaṃ lokaṃ dhukṣasveti
4.15.5	upahūyamānāyāṃ japati sā me satyāśīr iti pratipadya juṣṭiṃ te gameyam ity antena
4.15.6	upahūtām anumantrayata iḍāyā ahaṃ devayajyayā puṣṭimān paśumān bhūyāsam iti
4.15.7	bhakṣāyāhriyamāṇām abhimantrayata iḍā dhenuḥ sahavatsā na āgād ūrjaṃ duhānā payasā prapīnā / sā no annena haviṣota gobhir iḍābhyas māṃ āgāt // iti
4.16.1	vyākhyātā mārjanī
4.16.2	barhiṣadaṃ puroḍāśam abhimṛśati badhna pinvasva dadato me mā kṣāyi kurvato me mopa dasat / diśāṃ k.lptri asi / diśo me kalpantāṃ kalpantāṃ me diśo daivīś ca mānuṣīś ca / ahorātre me kalpetām / ardhamāsā me kalpantām / māsā me kalpantām / ṛtavo me kalpantām / saṃvatsaro me kalpantām / k.lptir asi kalpatāṃ me // āśānāṃ tvāśāpālebhyaś caturbhyo a
4.16.3	antarvedy anvāhāryam āsannam abhimṛśatīyaṃ sthālyam ṛtasya pūrṇā sahasradhāra ut so akṣīyamāṇaḥ / sa dādhāra pṛthivīm antarikṣaṃ divaṃ ca tenaudanenātitarāṇi mṛtyum // iti / prajāpater bhāgo 'sīti cānuvākaśeṣeṇa
4.16.4	etenaiva brahmābhimṛśati
4.17.1	anūyājasamidham ādhīyamānām abhimantrayata eṣā te agni samit tayā vardhasva cā ca pyāyasva / vardhatāṃ ca te yajñapatir ā ca pyāyatām / vardhiṣīmahi ca vayamā ca pyāsiṣīmahīti
4.17.2	āhitāyām āhavanīyaṃ yaṃ te agna āvṛścāmy ahaṃ vā kṣipitaś caran / prajāṃ ca tasya mūlaṃ ca nīcair devā nivṛścata // agne yo no 'bhidāsati samāno yaś ca niṣṭayaḥ / idhmasyeva prakṣāyato mā tasyoccheṣi kiṃcana // yo māṃ dveṣṭi jātavedo yaṃ cāhaṃ dviṣma yaś ca mām / sarvāṃs tān agne saṃdaha yaṃś cāhaṃ dveṣmi ye ca mām // iti
4.17.3	idhmasaṃnahanaṃ hutam anumantrayate vedir barhiḥ śritaṃ havir idhmaḥ paridhayaḥ srucaḥ / ājyaṃ yajña ṛco yajur yājyāś ca vaṣaṭkārāḥ / saṃ me saṃnatayo namantām idhmasaṃnahane hute // iti
4.17.4	anūyājānām iṣṭam anumantrayate barhiṣo 'haṃ devayajyayā prajāvān bhūyāsam ity etaiḥ pratimantram
4.17.5	srucau vyūhyamāne vājatībhyām abhimantrayate vājasya mā prasaveneti dvābhyām
4.17.6	paridhīn ajyamānān abhimantrayate vasūn devān yajñenāpriprem / rudrān devān yajñenāpriprem / ādityān devānyajñenāpreprem iti
4.18.1	prastaram ajyamānam abhimantrayate samaṅktāṃ barhir haviṣā ghṛtena samādityair vasubhiḥ saṃ marudbhiḥ / sam indreṇa viśvebhir devebhir aṅktāṃ divyaṃ nabho gacchatu yat svāhā // iti
4.18.2	yatrābhijānāty agnir idaṃ havir juṣateti tan nigadāṃnigadāṃ devatām anumantrayate 'gner aham ujjitim anūjjeṣam ity etair mantrair yathādevatam
4.18.3	yarhi hotā yajamānasya nāma gṛhṇīyāt tarhi brūyād emā agmann āśiṣo dohakāmā iti
4.18.4	purastād apāttaṃ tṛṇam anuprahriyamāṇām anumantrayate divaḥ khīlo 'vatataḥ prthivyā adhyutthitaḥ / tenā sahasrakāṇḍena dviṣantaṃ śocayām asi / dviṣan me bahu śocatv oṣadhe mo ahaṃ śucam // iti
4.18.5	paridhiṣu prahriyamāṇeṣv āhavanīyam abhimantrayate vi te muñcāmi raśanā vi raśmīn iti
4.18.6	śaṃyuvākam abhimantrayate viṣṇoḥ śaṃyor ahaṃ devayajyayā yajñena pratiṣṭhāṃ gameyam iti
4.18.7	saṃsrāvabhāgān iṣṭāh anumantrayata iṣṭo yajño bhṛgubhir draviṇodā yatibhir āśīrdā vasubhir āśīrvānarthavabhiḥ / aṅgiraso māsya yajñasya prātar anuvākari ahauṣuḥ / tasya gacchatv ado ma āgamyād iti / yat kāmayate tasya nāma gṛhṇāti
4.19.1	antarvedi vedaṃ nidhāyābhimṛśati vedo 'si vittir asi videyety etair mantraiḥ
4.19.2	videyety ato 'nantaraṃ yad yad bhrātṛvyasyābhidhyāyet tasya nāma gṛhṇīyāt
4.19.3	patnīsaṃyājānām iṣṭam anumantrayate / somasyāhaṃ devayajyayeti prathamam / tvaṣṭur ahaṃ devayajyayeti divitīyam
4.19.4	rākāyā ahaṃ devayajyayā prajāvān bhūyāsam iti rākām / sinīvālyā ahaṃ devayajyayā paśumān bhūyāsam iti sinīvālīm / kuhvā ahaṃ devayajyayā puṣṭimān paśumān bhūyāsam iti kuhūm / etā eva tisraḥ patny anumantrayate mantāṃś ca saṃnamayati
4.19.5	uttamau patnīsaṃyājāv iṣṭāv anumantrayate devānāṃ patnīr agnir gṛhapatir yajñasya nithunaṃ tayor ahaṃ devayajyayā mithunena pra bhūyāsam iti
4.19.6	ājyeḍām anumantrayata iḍāsmān anu vastāṃ ghṛtena yasyāḥ pade punate devayantah / vaiśvānarī śakvarī vāvṛdhān apo yajñam asthita vaiśvadevī // iti
4.19.7	yā sarasvatī viśobhagīnā tasyāste bhaktivāno bhūyāsmeti phalīkaraṇahome hute mukhaṃ vimṛṣṭe
4.19.8	hute samiṣṭayajuṣi yajamānabhāgaṃ prāśnāti saṃ yajñapatir āśiṣeti
4.19.9	yadi yajamānaḥ pravaset prajāpatir vibhān nāma lokas tasmiṃs tvā dadhāmi saha yajamāneneti dhruvāyāṃ yajamānabhāgam avadhāya samiṣṭayajuṣā saha juhuyāt
4.20.1	purā pūrṇapātrāñ japati yajña śaṃ ma upa ca yajña śivo me saṃtiṣṭhasva sviṣṭo me saṃtiṣṭhasvāriṣṭome saṃtiṣṭhasva // yajña namas te yajña namo namaś ca te yajña / saṃtiṣṭhasva syonena me saṃtiṣṭhasva subhūtena me saṃtiṣṭhasva brahmavarcasena me saṃtiṣṭhasva yajñasyārddhim anu saṃtiṣṭhasva / upa te yajña nama upa te nama upa te nama iti
4.20.2	antarvedi praṇītā āsannā abhimṛśati ko vo 'yokṣīt sa vo vimuñcatv iti
4.20.3	athāsūpariṣṭāt saṃtatām udakadhārāṃ srāvayati sad asi san me bhūyā iti
4.20.4	athaināṃ pratidiśaṃ vyutsiñcati prācyāṃ diśi devā ṛtvijo mārjayantām ity etair mantrair yathārūpam
4.20.5	avaśiṣṭā antarvedi ninayati samudraṃ vaḥ prahiṇomi svāṃ yonim apigacchata / acchidraḥ prajayā bhūyāsaṃ māparāseci mat payaḥ // iti
4.20.6	mukhaṃ vimṛṣṭe yad apsu te sarasvati goṣv aśveṣu yan madhu / tena me vājinīvatī mukham aṅdhi sarasvati // iti
4.20.7	dakṣiṇe vedyante dakṣiṇena padā prāṅ viṣṇukramān krāmati viṣṇoḥ kramo 'sīty etais tribhir mantraiḥ / tiṣṭhaṃś caturthaṃ japati
4.20.8	tata ādityam upatiṣṭhate 'ganma suvaḥ suvar aganmeti pratipadya saṃ jyotiṣābhūvam ity antena
4.21.1	udyann adya mitramahaḥ saptnān me anīnaśaḥ / divainān vidyutā jahi nimrocann adharān kṛdhi // udyann adya vi nobhaja pitā putrebhyo yathā / dīrghāyus tvasya heśiṣe tasya no dehi sūrya // udyann adya mitramaha ārohann uttarāṃ divam / hrdrogaṃ mama sūrya harimāṇaṃ ca nāśaya // śukeṣu me harimāṇaṃ ropaṇākāsu dadhmasi / atho hāridraveṣu me har
4.21.2	pradakṣiṇam āvartate 'indrīm āvṛtam anvāvarte puṇyā bhavantu yā lakṣmīḥ parābhabantu yāḥ pāpīr iti
4.21.3	yady abhicared idam aham manuṣyām uṣyāyaṇasya śucā prāṇaṃ niveṣṭayāmīti dakṣiṇasya padaḥ pārṣṇyā niveṣṭayet
4.21.4	anvāhāryapacanam abhimantrayate 'gne vahne svaditaṃ nastanaye pituṃ paca / śaṃ tokāya tanuve syonaḥ // iti
4.21.5	tejo 'si ity abhiparyāvṛtyāhavanīyam abhimantrayate sam ahaṃ prajayā saṃ mayā prajeti
4.21.6	samiddho agne me dīdihi sameddhā te agne dīdyāsam ity upasamidhya vasumān yajño vasīyān bhūyāsam ity upasthāya gārhapatyam abhimantrayate 'gna āyuṃṣi pavasa iti pratipadya śataṃ himā ity antena
4.21.7	putrasya nāma gṛhṇāti tām āśiṣamā śāse tantave jyotiṣmatīm ity ajātaputraḥ / tām āśiṣamā śāse 'muṣmai jyotiṣmatīm iti jātaputraḥ
4.21.8	atha yadi bahuputraḥ syāt sarveṣāṃ nāmāni gṛhṇīyāj jyotiṣe tantave tveti
4.22.1	antarvedy āsīno 'tīmokṣān japati ye devā yajñahana ity etān
4.22.2	sarvaṃ vihāram abhimantrayate kas tvā sa tvā vi muñcatv iti
4.22.3	atraike yajamānabhāgasya prāśanaṃ samāmananti
4.22.4	sāṃnāyyayor api brāhmaṇo yajamānaḥ prāśnīyāt / idaṃ haviḥ prajananaṃ me astu daśavīraṃ sarvagaṇaṃ svastaye / ātmasani prajāsani paśusany abhayasani lokasani vṛṣṭisani // agniḥ prajāṃ bahulāṃ me karotv annaṃ payo reto asmāsu dhatta / rāyaspoṣam iṣam ūrjam asmāsu dīdharat // iti śṛṭasya / dadhikrāvṇo akāriṣam iti
4.22.5	tato vrataṃ visṛjate
4.22.6	dakṣiṇatas tiṣṭhann āhavanīyam abhimantrayate 'gne vratapate vratam acāriṣam iti
4.22.7	sa eṣa brāhmaṇasyaiva syān netarayor varṇayoḥ
4.22.8	vāyo vratapata iti vāyum upatiṣṭhate / āditya vratapata ity ādityam / vratānāṃ vratapata ity āhavanīyam
4.22.9	yajñasya punarālambhaṃ japati yajño babhuva sa ā babhūveti
4.22.10	prāṅ utkramya brūyād gomāṃ agna ity etām
4.22.11	yathānvavetam upaniṣkrāmann āha brāhmaṇāṃs tarpayitavā iti
4.22.12	tat khalv idaṃ yajamānaṃ na pravasato vidyata ity āśmarathyaḥ / athālekhanaḥ / evaṃvihitam evāsya pravasato yājamānaṃ bhavati / etāvan nānā / yāni saṃspṛśya karmāṇy adhvaryus tāni kuryāt
4.22.13	yajamānaḥ kāle tāṃ diśam abhimukho mantrān japet / prāṅmukhas tv eva viṣṇukramān gomatīm iti brūyād gomatīm iti brūyāt
5.1.1	agnīn ādhāsyamāno yo 'śvatthaḥ śamīgarbho bhūmiṃ mūlenāspṛṣṭas tasyāraṇī āharet / anāspṛṣṭa ity ekeṣām
5.1.2	yo aśvatthaḥ śamīgarbha ity etayā
5.1.3	uttarayā vā
5.1.4	brāhmaṇavyākhyātāḥ saṃbhārāḥ sapta pārthivāḥ sapta vānaspatyāḥ
5.1.5	tān āharati vaiśvānarasya rūpaṃ pṛthivyāṃ parisrasety etair mantrair yathārūpam
5.1.6	yaṃ tvā samabharaṃ jātaveda ity etayā saṃbhṛtaṃ saṃbhṛtaṃ yajamāno 'bhimṛśati
5.1.7	kṛttikāsu brāhmaṇa ādadhīta yaḥ kāmayeta mukhyo brahmavarcasī syām iti
5.1.8	rohiṇyām ādadhīta yaḥ kāmayeta sarvān rohān rohayeyam iti
5.1.9	mṛgaśīrṣa ādadhīta yaḥ kāmayeta śrīmāṇ syām iti
5.1.10	yaḥ purā bhadraḥ san pāpīyān syāt sa punar vasvor ādadhīta
5.1.11	yaḥ kāmayeta dānakāmā me prajāḥ syur iti sa pūrvayoḥ phalgunyor ādadhīta
5.1.12	yaḥ kāmayeta bhagī syām iti sa uttarayor ādadhīta
5.1.13	viparītam ekek samāmananti
5.1.14	hasta ādadhīta yaḥ kāmayeta pra me dīyeteti
5.1.15	yo bhrātṛvyavān syāt sa citrāyām ādadhīta
5.1.16	citrāyāṃ rājanya ādadhītety ekeṣām
5.1.17	viśākhayor ādadhīta prajākāmo 'nurādheṣv ṛddhikāmaḥ proṣṭhapadeṣu pratiṣṭhākāma iti vijñāyate
5.1.18	sūryanakṣatra eva syād ity ekeṣām
5.2.1	vasante brāhmaṇa ādadhīta
5.2.2	grīṣme hemante vā rājanyaḥ
5.2.3	śaradi vaiśyaḥ
5.2.4	varṣāsu rathakāraḥ
5.2.5	śiśiraḥ sārvavarṇikaḥ
5.2.6	atha yadi somena yakṣyamāṇaḥ syān na rtūn sūrkṣen na nakṣatram / yasminn eva kasmiṃś cid ṛtāv ādadhīta
5.2.7	amāvāsyāyāṃ vaiva paurṇamāsyām ādadhīta
5.2.8	yā pūrvābhyāṃ phalgunībhyāṃ paurṇamāsī syān na tasyām ādadhīta
5.2.9	vidyate caturthasya varṇasyāgnyādheyam ity ekam / na vidyata ity aparam
5.2.10	na jīvapitur agnyādheyaṃ vidyata ity ekam / vidyata ity aparam
5.2.11	udavasāyāgnīn ādhadhīta śālīnaḥ / na yāyāvara ādriyeta
5.2.12	prācīnapravaṇaṃ devayajanam adhyavasyate 'peta vīteti
5.2.13	tasminn udīcīṃ śālāṃ mītvāgreṇa madhyamaṃ vaṃśaṃ gārhapatyāyatanaṃ karoti
5.2.14	agreṇa gārhapatyāyatanam āhavanīyāya
5.2.15	aṣṭāsu prakrameṣu brāhamaṇo 'gnim ādadhīta / ekādaśasu rājanyaḥ / dvādaśasu vaiśyaḥ
5.2.16	caturviṃśatyām ādheya iti vijñāyate
5.2.17	aparimita ity ekeṣām
5.2.18	cakṣurnimita ity ekeṣām
5.2.19	dakṣiṇataḥ purastād vitṛtīyadeśe nedīyasi gārhapatyāyatanād dakṣiṇāgner āyatanaṃ karoti
5.2.20	agreṇāhavanīyāyatanaṃ samyaṃ minvati
5.2.21	agreṇa sabhyam āvasatham
5.2.22	tato yajamānaḥ keśaśmaśru vāpayate
5.2.23	kṣaume vasānau jāyāpatī agnim ādadhīyātām
5.2.24	te dakṣiṇākāle 'dhvaryave dattaḥ
5.2.25	purastād brāhmaudanikāt paridadhīyātām ity ekam / purastāt saṃbhāranivapanād ity apāram
5.2.26	yasmin nakṣatre 'gnim ādhāsyamānaḥ syāt tasya purastāt saṃvatsare dvādaśāhe caturahe tryahe dvyahe vaikāhe vā
5.3.1	adhivṛkṣasūrya aupāsanād agnim āhṛtyāpareṇa gārhapatyāyatanaṃ brahamaudanikam ādadhāti
5.3.2	niśāyām carmaṇi pājake vā brahmaudanaṃ catuḥśarāvaṃ tūṣṇīṃ nirvapati
5.3.3	api vā devasya tvā savituḥ prasave 'śvinor bāhubhyāṃ pūṣṇo hastābhyāṃ brahmaṇe prāṇāya juṣṭaṃ nirvapāmīti prathamam
5.3.4	brahmaṇe 'pānāyeti dvitīyam
5.3.5	brahmaṇe vyānāyeti tṛtīyam
5.3.6	brahṃaṇa iti caturtham / nirupya kṣīre śrapayati
5.3.7	caturṣu vodapātreṣu
5.3.8	na nirṇenekti nāvasañcatīty ekeṣām
5.3.9	jīvataṇḍulam iva śrapayitvoddhṛtya juhoti pra vedhase kavaya iti
5.3.10	athainaṃ caturdhā vyuddhṛtya sarpiṣopasicyān abhyucchindann iva caturbhya ārṣebhya upaharati
5.3.11	tebhyaḥ prāśitavadbhyaḥ samānaṃ varaṃ dadāti
5.3.12	brahmaudanaśeṣa ājyam ānīya citriyasyāśvatthasya samidhas tisra ārdrāḥ sapalāśāḥ stibhikavatīḥ prādeśamātrīr brahmaudane vivṛtyādadhāti
5.3.13	samidhāgniṃ duvasyateti gāyatrībhir brāhmaṇasya triṣṭugbhī rājanyasya jagatībhir vaiśyasya
5.3.14	sa etad vrataṃ caret
5.3.15	āgnyādheyān na māṃsam aśnīyān na striyam upeyāt
5.3.16	nāsyāgniṃ gṛhādd hareyur nānyata āhareyuḥ
5.3.17	naiṣo 'gnir anugaccchet
5.3.18	na prayāyāt
5.3.19	yady anu vā gacchet prayāyādevam eva brahmaudanaṃ paktvaiva samidha ādhāya bharaṇaśeṣaṃ samāpyāgnīn ādadhīta
5.3.20	yady enaṃ saṃvatsare nopanamed evam eva kuryāt
5.3.21	yas taṃ śvo 'gnim ādhāsyansyāt sa etāṃ rātriṃ vrataṃ carati
5.3.22	na māṃsam aśnāti na striyam upaiti noparyāste / jugupsetānṛtāt
5.3.23	adhvaryur eva vrataṃ cared ity ekam / sarva ity aparam
5.4.1	gārhapatyāyatane kalmāṣam ajaṃ badhnāti prajā agne saṃvāsayety etayā
5.4.2	vīṇātūṇavair etāṃ rātriṃ yajamānaṃ jāgarayanti puṇyaiś ca nīthyaiḥ
5.4.3	śalkais tāṃ rātrim agnim indhīta śalkair agnim indhānety etayā
5.4.4	tasminn upavyuṣam araṇī niṣṭapej jātavedo bhuvanasya reta iti dvābhyām
5.4.5	anugamayaty etam agnim
5.4.6	yajamānāyāraṇī prayacchaty agnī rakṣāṃsi sedhatīti
5.4.7	te yajamānaḥ pratīkṣate mahī viśpatnī sadane ṛtasyeti
5.4.8	ārohataṃ daśatam ity etayā pratigṛhyottarābhyām abhimantrayate
5.4.9	tato vācaṃ yacchaty anṛtāt satyam upaimīti
5.4.10	vāgyata āsta āgner manthanāt
5.4.11	tata ātmany agniṃ gṛhṇāte adhvaryur yajamānaś ca mayi gṛhṇāmy agre agnim iti dvābhyām
5.4.12	agnyāyatanāny uddhanty uddhanyamānam asyā amedhyam iti
5.4.13	uddhatyāvokṣati śaṃ no devīr abhiṣṭaya ity etayā
5.4.14	śuṣkeṣūpavāteṣu saṃbhārān nivapati
5.4.15	dvaidhaṃ vibhajyārdhān pūrveṣv ardhān aparayoḥ
5.4.16	agner bhasmāsy agneḥ purīṣam asīti gārhapatyāyatane sikatā nivapati
5.4.17	evam anvāhāryapacanāyatana evam āhavanīyāyatane evaṃ sabhyāvasathyayoḥ
5.4.18	evam anupūrvāṇy evaiṣv ata ūrdhvaṃ karmāṇi kriyante
5.5.1	ekaikaśaḥ pārthivān nivapati
5.5.2	saṃjñānam asi kāmadharaṇam ity ūṣān
5.5.3	nivapan yad adaś candram asi kṛṣṇaṃ tad ihāstv iti manasā dhyāyati
5.5.4	udehy agna ity ākhūtkaram
5.5.5	yat pṛthivyā anāmṛtam iti gārhapatyāyatane valmīkavapāṃ nivapati
5.5.6	yad antarikṣasyānāmṛtam ity anvāhāryapacanāyatane
5.5.7	yad divo 'nāmṛtam itītareṣu
5.5.8	ut samudrād iti sūdam
5.5.9	iyaty agra āsīr iti varāhavihatam
5.5.10	ado devīti śarkarāḥ
5.5.11	śarkarā nivapan yaṃ dviṣyāt taṃ dhyāyet
5.5.12	uttareṇa saṃbhārān sauvarṇān hiraṇyaśakalānupāsyati yās te śivās tanuvo jātaveda iti
5.5.13	ekaikam ādhāyādhāya rajataṃ dveṣyāyāti prayacchati
5.5.14	yadi dveṣyaṃ nādhigacched atipravidhyet
5.5.15	evaṃ saṃsṛjya vānaspatyān nivapati puṣkaraparṇam aśvattham udumbaraṃ palāśaṃ śamīṃ vikaṅkatam aśanihatasya vṛkṣasya kāṣṭham itaḥ prathamaṃ jajñe agnir ity etayā
5.5.16	sarvān saṃbhārān saṃprayauti saṃ yā vaḥ priyās tanuvaḥ // saṃ vaḥ sṛjāmi hṛdayānīti dvābhyām
5.6.1	brāhmaudanikasya bhasmāpodūhya daśahotrāraṇī samavadhāyopatiṣṭhaty aśve 'gniṃ manthati sahāgne 'gninā jāyasveti
5.6.2	mathyamāne caturhotṝn yajamānaṃ vācayati
5.6.3	jāte varaṃ dadāti
5.6.4	jātam abhiprāṇiti prajāpates tvā prāṇenābhiprāṇimīti
5.6.5	athainaṃ hastābhyāṃ parigṛhṇāty ajījanann amṛtaṃ martyāsa iti
5.6.6	tataḥ prāñcam uddhṛtyānuditaṃ āditye rathantare gīyamāna āsīnaḥ saṃbhāreṣu gārhapatyam ādadhāti
5.6.7	bhṛgūṇāṃ tvā vratapate vratenādadhāmīti bhārgavasyādadhyāt / aṅgirasāṃ tvā vratapate vratenādadhāmīti yo brāhmaṇa āṅgirasaḥ syāt / ādityānāṃ tvā devānāṃ vratapate vratenādadhāmīty anyāsāṃ brāhmaṇīnāṃ prajānām / varuṇasya tvā rājño vratapate vratenādadhāmīti rājñaḥ / indrasya tvendriyeṇa vratapate vratenādadhāmīti rājanyasya
5.6.8	saṃbhāreṣv eva sarvān agnīn ādadhāti
5.7.1	yatha rṣyādhānenādhāya vyāhṛtībhyām adadhāti bhūr bhuva iti
5.7.2	tataḥ sarparajñībhyāṃ bhūmir bhūmnety etayā ca dvitīyayā ca
5.7.3	etābhyām evāhitaṃ yajamāna upatiṣṭhate
5.7.4	tato gharmaśirasā gharmaḥ śira iti
5.7.5	etenaivāhitaṃ yajamāna upatiṣṭhate
5.7.6	tata etābhir antata ādadhāti
5.7.7	ṛtaṃ stṝṇāmi purīṣam // sugārhapatya iti caitābhyām
5.7.8	ahaṃ tvad asmīty āhitaṃ yajamāna upatiṣṭhate
5.7.9	tato 'śvasya dakṣiṇe karṇe 'gnitanūr yajamānaṃ vācayati yā vājinn agneḥ pavamānā paśuṣu priyā tanūs tām āvaha // yā vājinn agneḥ pāvakāpsu priyā tanūs tām āvaha // yā vājinn agneḥ sūrye śuciḥ priyā tanūs tām āvaha // iti
5.7.10	gārhapatya idhmam ādīpyāhavanīyam udyacchata ojase balāya tvodyaccha iti
5.7.11	uddhriyamāṇe vāmadevyaṃ gāyati
5.7.12	uparīvāgnim udgṛhṇīyād uddharan
5.7.13	nāsyadaghnam atiharet
5.7.14	udyatam idhmam upayataṃ dhārayanti
5.7.15	athānvāhāryapacanaṃ yataḥ kutaś cāhṛtyordhvañjur ādadhāti
5.7.16	araṇībhyāṃ vā mathitvā
5.7.17	yatha rṣyādhānenādhāya vyāhṛtyādadhāti bhuva iti
5.7.18	tataḥ sarparajñībhyāṃ bhūmir bhūmnety etayā ca tṛtīyayā ca
5.7.19	etābhyām evāhitaṃ yajamāna upatiṣṭhate
5.7.20	tato gharmaśirasā vātaḥ prāṇa iti
5.7.21	etenaivāhitaṃ yajamāna upatiṣṭhate
5.8.1	tato 'śvaprathamāḥ prāñco 'bhipravrajati prācīm anu pradiśaṃ prehi vidvān ity etayā / divaḥ pṛthivyāḥ pary antarikṣād ity etābhiś catasṛbhiḥ
5.8.2	jānudaghne 'gre haraty atha nābhidaghne 'thāsyadaghne
5.8.3	nāgniṃ cādityaṃ ca vyaveyāt
5.8.4	pūrvam agniṃ harati paścād anveti
5.8.5	dakṣiṇato brahmā rathaṃ vartayati rathacakraṃ vā bṛhaspate pari dīyā ratheneti
5.8.6	etāṃ vāpratirathasya rcaṃ brahmā japatīty ekeṣām
5.8.7	tathā rathaṃ vartayati yāvac cakraṃ triḥ parivartate
5.8.8	yaḥ sapatnavān bhrātṛvyavān syāt tasya punaś cakraṃ triḥ parivartayet
5.8.9	samayādhve varaṃ dadāti
5.8.10	samayādhve hiraṇyaṃ nyasyātikrāmati nāko 'si bradhnaḥ saṃkramaṇaḥ pratiṣṭhā yajamānasyeti
5.8.11	uttareṇa saṃbhārān dakṣiṇena padā prāñcam aśvam ākramayaty abhyasthād iti
5.8.12	etasminn eva pade pradakṣiṇam āvartyottarayā pratyañcam ākramayati
5.8.13	pārśvata ākramayed yathāhitasyāgner aṅgārāḥ padam abhyavavarteran
5.8.14	yady aśvo na syād balīvarda evaitat karma kuryāt
5.8.15	ajasya pada ādheya iti vijñāyate
5.8.16	kamaṇḍalupada ity ekeṣām
5.8.17	aśvam upasaṃgṛhya purastāt pratyaṅmukhaḥ prahvas tiṣṭhan bṛhati gīyamāne
5.9.1	ardhodite sūrya āhavanīyam ādadhāti
5.9.2	sarvodite brahmavarcasakāmasyādadhyāt
5.9.3	yatha rṣyādhānenādhāya vyāhṛtībhir ādadhāti bhūr bhuvaḥ suva iti
5.9.4	tataḥ sarparāñjībhyāṃ bhūmir bhūmna ity etayā ca caturthyā ca
5.9.5	etābhyām evāhitaṃ yajamāna upatiṣṭhate
5.9.6	tato gharmaśirasy arkaś cakṣur iti
5.9.7	etenaivāhitaṃ yajamāna upatiṣṭhate
5.9.8	prāṇaṃ tvāmṛta ādadhāmīti ca dvābhyām
5.9.9	antata ādhāyopatiṣṭhata ānaśe vyānaśa iti
5.9.10	nihite vārvavantīśyaite gāyati
5.9.11	nāhitam agnim anabhihutam upaspṛśet / ājyena cauṣadhībhiś ca śamatiyatavya iti vijñāyate
5.9.12	yā te agne paśuṣu pavamānā priyā tanūr yā pṛthivyāṃ yāgnau yā rathaṃtare yā gāyatre chandasīdaṃ te tām avarundhe / tasyai te svāhā // yā te agne 'psu pāvakā priyā tanūr yāntarikṣe yā vāyau yā vāmadevye yā traiṣṭubhe chandasīdaṃ te tām avarundhe / tasyai te svāhā // yā te agne sūrye śuciḥ priyā tanūr yā divi yāditye yā bṛhati yā jāgate chandasī
5.10.1	ājyena cauṣadhībhiś ca śamayitvāhavanīyāt sabhyāvasathyau yatha rṣyādhānenādadhāti
5.10.2	araṇībhyāṃ vā mathitvā
5.10.3	sabhāyāṃ sabhyam āvasatha āvasathīyam
5.10.4	dakṣiṇāgnau sabhyāvasthyayor iti vijñāyate
5.10.5	yajñāyajñiyaṃ gāyed ity ekam / sarveṣv ity aparam
5.10.6	brahmāgnyādheye sāmāni gāyed iti vijñāyate
5.10.7	nāgnyādheye sāmāni gāyed ity ekeṣām
5.10.8	agnipavamānībhis tisṛbhis tisra āśvatthyīḥ samidha ādadhāty agna āyūṃṣi pavasa ity etābhis tisṛbhiḥ
5.10.9	śamīmayyas tisraḥ samidho ghṛtānvaktā ādadhāti samudrād dūrbhir ity etābhis tisṛbhiḥ
5.10.10	preddho agne dīdihi puro na ity audumbarīm / vidhema te parame janmann agna iti vaikaṅkatīm / tāṃ savitar vareṇyasya citrām iti śamīmayīm
5.10.11	sarveṣv ekaikām
5.10.12	prātar agnihotrasyāvṛtā tūṣṇīm agnihotraṃ juhoti
5.10.13	araṇye 'nuvākyābhir ghorābhis tanūbhir yajamāna āhavanīyam upatiṣṭhate yās te agne ghorās tanuvas tābhir amuṃ gaccheti brūyād yaṃ dviṣyāt
5.11.1	tiraḥ pavitram ājyaṃ nirupyotpūya sruvaṃ ca juhūṃ ca niṣṭapya saṃmṛjya caturgṛhītena sruvaṃ pūrayitvā dvādaśagṛhītena vā pūrṇāhutiṃ juhoti / sapta te agne samidhaḥ sapta jihvā ity etām anudrutya svāhākāraṇe juhoti
5.11.2	hutāyāṃ pūrṇāhutau varaṃ dadāti
5.11.3	evam evāta ūrdhvaṃ darvihomeṣu nirvapaty utpunāti niṣṭapati saṃmārṣṭy antataḥ svāhākāraṃ dadhāti
5.11.4	yān pratinigadya juhoty ete darvihomā bhavanti yāṃś ca juhotīti codayet
5.11.5	tato yajamāna āhavanīyam upatiṣṭhate ye te agne śive tanuvau virāṭ ca svarāṭ cety anuvākaśeṣeṇa
5.11.6	tata etām āhutiṃ ye agnaye divo ye pṛthivyā iti
5.11.7	bhāsvato virājakramair upatiṣṭhate 'tharva pituṃ me gopāyety anvāhāryapacanam / narya prajāṃ me gopāyeti gārhapatyam / śaṃsya paśūn me gopāyety āhavanīyam / sapratha sabhāṃ me gopāyeti sabhyam / ahe budhnaya mantraṃ me gopāyety āvasathīyam / pañcāgnīn iti ca sarvān
5.12.1	āgneyasya tantraṃ prakramayati
5.12.2	samānamā nirvapaṇāt
5.12.3	āgneyam aṣṭākapālaṃ nirvapati
5.12.4	niruptaṃ havir upasannam aprokṣitaṃ bhavaty atha sabhyāvasathyayor madhye 'dhidevanam uddhatyāvokṣyākṣān nyupyākṣeṣu hiraṇyaṃ nidhāya vyūhya samūhya juhoti niṣasāda dhṛtavratety etayā
5.12.5	śataṃ yajamānāyākṣān prayacchann āha vrīhibhyo gāṃ dīvyatāhiṃsantaḥ parvāṇi viśasateti
5.12.6	tad yajamānaḥ kṛtaṃ vijityottiṣṭhati
5.12.7	gāmasya tad ahaḥ sabhāyāṃ dīvyeyuḥ
5.12.8	tasyāḥ paruṃṣi na hiṃsyuḥ
5.12.9	tāṃ sabhāsadbhya upaharet
5.12.10	tayā yad gṛhṇīyāt tad ubhayam annaṃ saṃskṛtya brāhmaṇān bhojayet
5.12.11	āvasathe madhye pariṣado hiraṇyaṃ nidhāyābhijuhoti pra nūnaṃ brahmaṇaspatir ity etayā
5.12.12	tato yajamāno 'gnīn upatiṣṭhate kalpetāṃ dyāvāpṛthivī // ye agnayaḥ samanasa iti dvābhyām
5.12.13	samānamā dakṣiṇākālāt
5.12.14	vardhamānā dakṣiṇā deyeti vijñāyate
5.12.15	agnīdhe 'gra upabarhaṇaṃ sārvasūtraṃ dadāti
5.12.16	ajaṃ cāśvaṃ brahmaṇe
5.12.17	dhenuṃ hotre
5.12.18	anaḍvāham adhvaryave
5.12.19	mithunau gāvau vāso ratham iti sarvebhyaḥ
5.12.20	ṣaḍ vā dvādaśa vā caturviṃśatir vāgnyādheye dakṣiṇā bhavanti
5.12.21	sahādiṣṭadakṣiṇābhiḥ saṃcakṣītety ekam
5.13.1	anyatrādiṣṭadakṣiṇābhya ity aparam
5.13.2	yady anāḍhyo 'gnīn ādadhītāpy ekāṃ gāṃ dakṣiṇāṃ dadhyāt
5.13.3	siddham iṣṭiḥ saṃtiṣṭhate
5.13.4	sāyam agnihotraṃ hoṣyan daśahotāraṃ manasānudrutyāhavanīye sagrahaṃ juhoti
5.13.5	dvādaśāham ajasreṣv agnihotraṃ juhoti
5.13.6	vratacārī bhavati
5.13.7	dvādaśa rātrīḥ svayaṃ juhuyād anyo vā
5.13.8	na pravaset
5.13.9	ahataṃ vāso vasīta
5.13.10	svayaṃ trayodaśīṃ juhuyāt
5.13.11	yāṃ prathamām agnihotrāya gāṃ duhanti sāgnihotrasya dakṣiṇā
5.13.12	agnihotram etābhir vyāhṛtībhir upasādayed bhūr bhuvaḥ suva iti
5.13.13	saṃvatsare paryāgata etābhir eva sādayet
5.13.14	prathama eva saṃvatsara ity āśmarathyaḥ / saṃvatsare saṃvatsara ity ālekhanaḥ
5.13.15	dvādaśasu vyuṣṭāsu tanuhavīṃṣi nirvapati
5.13.16	agnaye pavamānāya puroḍāśam aṣṭākapālam / triṃśan mānaṃ hiraṇyaṃ dakṣiṇā
5.13.17	siddham iṣṭiḥ saṃtiṣṭhate
5.13.18	tato 'gnaye pāvakāyāgnaye śucaye / triṃśanmānacatvariṃśanmāne hiraṇye dakṣiṇā
5.13.19	siddham iṣṭiḥ saṃtiṣṭhate
5.13.20	kāmam eva śvo bhūte tanuhavīṃṣi nirvapet
5.13.21	kāmam ardhamāse māsy ṛtau saṃvatsare / sadya ity ekeṣām
5.13.22	samānatantrāṇi vāgneyena syuḥ
5.13.23	vijñāyate na somena yakṣyamāṇaḥ
5.14.1	purā saṃvatsarāt tanuhaviṃṣi nirvapet
5.14.2	api vāgnaye pavamānāyāgnaye pāvakāyāgnaye śucaya ājyāhutīr hutvā somadevatābhyo vā nirvapet
5.14.3	upariṣṭāt tanuhavirbhyo 'gnīṣomīyam ekādaśakapālam anunirvapaty aindrāgnam ekādaśakapālam adityai ghṛte carum
5.14.4	agnīṣomīyo brāhmaṇasyaiva syān netarayor varṇayoḥ
5.14.5	samānam ā phalīkaraṇāt
5.14.6	phalīkṛtānāṃ taṇḍulānāṃ vibhāgamantreṇa caravyān apoddharati
5.14.7	sahetarān pinaṣṭi
5.14.8	samānamā kapālopadhānāt
5.14.9	aindrāgnasya kapālāny upadhāya prathamena kapālamantreṇa carusthālīm upadadhāti
5.14.10	dhruvo 'sīti mantraṃ saṃnamati / dhruvāsīti vā
5.14.11	piṣṭānām āvṛtā taṇḍulān saṃvapaty utpunāti
5.14.12	yajuṣājyam utpūya carusthālyām ānayati
5.14.13	yathādhikaraṇaṃ mantraṃ namati
5.14.14	adhiśrayaṇamantreṇa caravyān āvapati
5.14.15	sthālyaiva carum āsādayati
5.14.16	eṣa evāta ūrdhvaṃ carūṇāṃ kalpo bhavaty anyatrājyagrahaṇāt
5.14.17	saptadaśa sāmidhenyo bhavanti
5.14.18	samānam ā haviṣāṃ pradānāt
5.15.1	ādityaṃ hutam anumantrayate 'ditya ahaṃ devayajyayā yajñena pratiṣṭāṃ gameyam iti
5.15.2	evam eva sarvān ādityān anumantrayate
5.15.3	ādityasya havir ucchiṣṭaṃ caturdhākaraṇakāle sarvaṃ brahmaṇe pariharati
5.15.4	taṃ catvāra ārṣeyā ṛtvijaḥ prāśnanti
5.15.5	tebhyaḥ prāśitav adbhyo dhenuṃ varaṃ dadāti
5.15.6	upāṃśudevatā āgnyādheyikā iṣṭayo bhavantīty ekeṣām
5.15.7	siddham iṣṭiḥ saṃtiṣṭhate
5.15.8	darśapūrṇamāsāv ārapsyamāṇaḥ sārasvatau homau purastāj juhuyāt purṇā paścāt // yat te devā adadhur iti dvābhyām
5.15.9	anvārambhaṇīyām iṣṭiṃ nirvapati
5.15.10	āgnavaiṣṇavam ekādaśakapālaṃ sarasvatyai caruṃ sarasvate dvādaśakapālam
5.15.11	agnaye bhagine puroḍāśam aṣṭākapālaṃ caturthaṃ nirvaped bhagakāmaḥ
5.15.12	samānam ā haviṣāṃ pradānāt
5.15.13	sārasvataṃ hutam anumantrayate sarasvatyā ahaṃ devayajyayā vācam annādyaṃ puṣeyam iti
5.15.14	evam eva sarvān sarasvatīdevatān anumantrayate
5.15.15	tasya purastāt sviṣṭakṛto jayān juhoti cittaṃ ca cittiś ceti dvādaśa / prajāpatir jayān indrāya vṛṣṇe prāyacchad iti trayodaśīṃ juhuyāt
5.16.1	agne baladeti caturdaśīṃ brahmavarcasakāmasya
5.16.2	citraṃ tasya janatāyāṃ bhavati / śavalam iva tv asyātmana jāyate
5.16.3	mithunau gāvau dakṣiṇā
5.16.4	siddham iṣṭiḥ saṃtiṣṭhate
5.16.5	darśapūrṇamāsāv ārabhamāṇaś caturhotāraṃ manasānudrutyāhavanīye sagrahaṃ juhoti
5.16.6	darśapūrṇamāsāv ārabhate
5.16.7	paurṇamāsīṃ pūrvam
5.16.8	amāvāsyāyām ādadhānasyaitad avikṛtam
5.16.9	paurṇamāsyāṃ tu pūrvasmin parvaṇi seṣṭi sānvārambhaṇīyaṃ sadyo 'pavṛjya
5.16.10	śvo bhūte paurṇamāsena yajate
5.16.11	athaitāny āhitāgnivratāni bhavanti
5.16.12	nānṛtaṃ vadet
5.16.13	nāsya brāhmaṇo 'nāśvān gṛhe vaset
5.16.14	sūryoḍḍham atithiṃ vasatyai nāparundhyāt
5.16.15	na sāyam ahute 'gnihotre 'śnīyāt
5.16.16	na prātar ahute
5.16.17	na naktam anyad annādyād dadyāt
5.16.18	naktam annaṃ dadann adayīta
5.16.19	na rjīṣapakvasyāśnīyāt
5.16.20	klinnaṃ dāru nādadhyāt
5.16.21	antarnāvyāpastāsāṃ nāśnīyāt
5.16.22	svakṛta iriṇe nāvasyet
5.16.23	rajataṃ hiraṇyaṃ barhiṣi na dadyāt
5.16.24	tūṣṇīṃ hiṃkṛtya striyam upeyāt
5.17.1	punarādheyaṃ vyākhyāsyāmaḥ
5.17.2	tasyāgnyādheyena kalpo vyākhyātaḥ
5.17.3	vikārān anukramiṣyāmaḥ
5.17.4	yo 'gnyādheyena nadhnoti sa punarādheyam ādhatta iti vijñāyate
5.17.5	jyānyāṃ putram artyāyāṃ yadaivāhitāgnir aṅgena vidhur atāmiyād athādadhītety ekeṣām
5.17.6	prajākāmaḥ punarādadhīta paśukāmaḥ punarādhītān nādyakāmaḥ punarādadhīta pratiṣṭhākāmaḥ punar ādadhīteti vijñāyate
5.17.7	yāvaj jīvaṃ punarādheyasya kālo nātyetīty āśmarathyaḥ / saṃvatsaram ity ālekhanaḥ
5.17.8	āgneyam aṣṭākapālaṃ nirvaped vaiśvānaraṃ dvādaśakapālam agnim udvāsayiṣyan
5.17.9	tasya purastāt sviṣṭakṛṭa etā āhutir juhoti yā te agne utsīdataḥ pavamānā paśuṣu priyā tanus tayā saha pṛthivīm āviśa / rathantareṇa sāmnā gāyatreṇa chandasā svāhā
5.18.1	yā te agna utsīdataḥ pāvakāpsu priyā tanūs tayā sahāntarikṣam āviśa / vāmadevyena sāmnā traiṣṭubhena chandasā / tato na iṣam ūrjam ākṛdhi gṛhamedhaṃ ca vardhaya svāhā // yā te agna utsīdataḥ sūrye śuciḥ priyā tanūs tayā saha divam āviśa / bṛhatā sāmnā jāgatena chandasā / tato na vṛṣṭyāvadhi svāhā // yās te agne vibhaktīr indraḥ sūkara ābharat
5.18.2	paurṇamāsyāṃ jvalato 'gnīn udvāsayati
5.18.3	saṃvatsaram avasṛṣṭāgniḥ syād ity ekam / aparimitam ity aparam
5.19.1	athaitāni punarādheyanakṣatrāṇe rohiṇī punarvasū anūrādhā iti
5.19.2	varṣāsu śaradi vādadhīta
5.19.3	madhyaṃdina ādheya iti vijñāyate
5.19.4	sarvān madhyaṃdina ādadhītety ekam / āhavanīyaṃ sabhyāvasathyāv ity aparam
5.19.5	samānam ā gārhapatyasyādhānāt
5.19.6	sarvābhiḥ sarparajñībhir gārhapatyam ādadhāti
5.19.7	samānam āhavanīyasyodyamāt
5.19.8	upolavā darbhā bhavanti parukṇāḥ saṃvatsarapravātāḥ / teṣām idhmam ādīpyāhavanīyam udyacchate
5.19.9	yat tvā kruddhaḥ parovapety anvāhāryapacana ādadhāti
5.19.10	yat te manyuparoptasyety āhavanīyam
5.19.11	mano jyotir juṣatām ity āhitam āhitam upatiṣṭhate
5.19.12	samānam ā tūṣṇīm agnihotrāt
5.19.13	sapta te agne samidhaḥ sapta jihvā iti tūṣṇīm agnihotraṃ juhoti
5.19.14	samānam ā nirvapaṇāt
5.19.15	āgneyaṃ pañcakapālaṃ nirvapati
5.19.16	sa eṣo 'ṣṭākapalāsya sthānaṃ pratyeti
5.19.17	pañcadaśa sāmidhenyo bhavanti saptadaśa vā
5.19.18	yat prāg uttamād anūyājāt tenopāṃśu pracaranty anyatra sviṣṭakṛtaḥ
5.19.19	samānam ā prayojebhyaḥ
5.19.20	caturṣu prayājeṣu catasro vibhaktīr dadhāti
5.20.1	agnāgne 'gnāv agne 'gnināgne 'gnim agna iti
5.20.2	upariṣṭād yeyajāmahād dadhyād ity ekam / purastād āmantraṇīyāt padād ity aparam
5.20.3	yaṃ kāmayeta rdhnuyād iti tasyopariṣṭāt prayājānāṃ vibhaktīr dadhyāt purastād vaṣaṭkārāt
5.20.4	svayaṃsaṃpanna uttamaḥ prayājaḥ
5.20.5	samānam ājyabhāgābhyām
5.20.6	budhanvānāgneya ājyabhāgo bhavaty agniṃ stomena bodhayeti
5.20.7	pavamānavān saumyo 'gna āyūṃṣi pavasa iti
5.20.8	juṣāṇo agniḥ pavamāna ājyasya haviṣo vetv iti yajati
5.20.9	agnir mūrdheti saumyasya loke kuryāt prajākāmaḥ paśukāmo vā
5.20.10	agne tam adyeti paṅktyo yājyānuvākyā bhavanti / dve haviṣo dve sviṣṭakṛtaḥ
5.20.11	punar ūrjā // saha rayety abhitaḥ puroḍāśam āhutī juhoti
5.20.12	samānam ā dakṣiṇākālāt
5.20.13	ubhayīr dakṣiṇā dadāty āgnyādheyikīḥ paunar ādheyikīś ca
5.20.14	tā imāḥ punarādheyadakṣiṇāḥ
5.21.1	punar niṣkṛto rathaḥ punar utsyūtaṃ vāsaḥ punar utsṛṣṭo 'naḍvān śatamānaṃ hiraṇyam iti
5.21.2	samānam ānūyājebhyaḥ
5.21.3	dvayor anūyajayor dve vibhakti dadhāti deve agnau devo agnir iti
5.21.4	vyākhyāto vibhaktilokaḥ
5.21.5	svayaṃsaṃpanna uttamo 'nūyājaḥ
5.21.6	siddham iṣṭiḥ saṃtiṣṭhate
5.21.7	āgnivāruṇam ekādaśakapālam anunirvapati
5.21.8	sa eṣo 'gnīṣomīyasya sthānaṃ pratyeti
5.21.9	sarveṣāṃ vānunivapyāṇām
5.21.10	saṃtiṣṭhate punarādheyam
5.21.11	ya ūrdhvaṃ punarādheyād agnim ādadhīta sa etān homān juhuyād lekaḥ salekaḥ suleka iti
5.21.12	ta ima āgnyādheyikānāṃ darvihomānāṃ sthānaṃ pratiyanti
5.21.13	yad araṇyoḥ samārūḍho naśyet punarādheyaṃ kurvītety āśmarathyaḥ / agnyādheyam ity ālekhanaḥ
5.21.14	yasyobhāv anugatāv abhi vediyād abhi vāstamiyāt punarādheyam eva kurvīta
6.1.1	agnyupasthānaṃ vyākhyāsyāmaḥ
6.1.2	ādhānavelāyāṃ patnī ca yajamānaś ca vratacāriṇau bhavata ā homāt
6.1.3	unnīyamāne yajamāno 'nucaṅkramyata ā homāt
6.1.4	unnīyamāne stheyam ity ekeṣām
6.1.5	vidyud asi vidya me pāpmānam ṛtāt satyam upaimi śraddhā mayīti hoṣyann apa upaspṛśet
6.1.6	vṛṣṭir asi vṛśca me pāpamānam ṛtāt satyam upāgām apsu śraddheti hutvā
6.1.7	evam eva sarveṣu yajñakratuṣu yakṣyamāṇaś ceṣṭvā cāpa upaspṛśati
6.1.8	uttarām āhutim anutthāya kavātir yaṅṅ ivāhavanīyam upatiṣṭhata upaprayanto adhvaram ity etābhiḥ ṣaḍbhiḥ
6.1.9	mamāgne varco vihaveṣv astv iti caitābhiś catasṛbhir aparapakṣe
6.1.10	atha pūrvapakṣa ubhā vām indrāgnī āhuvadhyā ity etām apohyetarābhir upasthāyānyaṃ divo mātar iśvā jabhārety etayāntata upatiṣṭhate
6.1.11	saṃvatsare saṃvatsara āgnipāvamānībhir gārhapatyam upatiṣṭhate
6.1.12	agna āyūṃṣi pavasa ity etābhiḥ ṣaḍbhir āhavanīyam upatiṣṭhate
6.2.1	āyur agne 'sy āyur me dehīti pratipadya citrāvaso svasti te pāramaśīyeti sāyam upatiṣṭhate / arvāg vasosvasti te pāramaśīyeti prātaḥ prātar avanekena
6.2.2	triś citrāvasunopatiṣṭhate trir arvāgvasunā
6.2.3	āhavanīye samidha ādadhāty agneḥ samid asy abhiśastyā mā pāhīti prathamām / somasya samid asi paraspā ma edhīti dvitīyam / yamasya samid asi mṛtyor mā pāhīti tṛtīyam / indhānās tvā śataṃ himā iti caturthīm ādhāyopatiṣṭhate saṃ tvam agne sūryasya varcasāgathā ity anuvākaśeṣeṇa
6.2.4	mukhaṃ vimṛṣṭe vayaṃ soma vrate tava manas tanūṣu bibhrataḥ / prajāvanto aśīmahi // iti
6.2.5	goṣṭham upatiṣṭhate saṃ paśyāmi prajā aham iti pratipadya bahvīr me bhūyāstety antena
6.2.6	antarāgnī tiṣṭhan japatīty ekeṣām
6.2.7	saṃhitāsi viśvarūpīr iti vatsam abhimṛśya gārhapatyam upatiṣṭhata upa tvāgne divediva ity etābhiḥ ṣaḍbhiḥ
6.3.1	goṣṭham upatiṣṭhata ūrjā vaḥ paśyāmy ūrjā mā paśyatet pratipadya mayi vo rāyaḥ śrayantām ity antena
6.3.2	vatsam abhimṛśatīty ekeṣām
6.3.3	āhavanīyam upatiṣṭhate tat savitur vareṇyam iti pratipadya bhettāraṃ bhaṅgur āvata ity antena
6.3.4	gārhapatyam upatiṣṭhate 'gne gṛhapata iti pratipadya śataṃ himā ity antena
6.3.5	putrasya nāma gṛhṇāti
6.3.6	vyākhyāto jātaputrakalpaś cājātaputrakalpaś ca
6.3.7	tata āhācchinno daivyas tantur mā manuṣyaś chedi / divyād dhāmno mā chitsi mā mānuṣād iti
6.3.8	agnīn upasamidhya jyotiṣe tantave tvety antarāgnī upaviśati
6.3.9	evam eva sāyam agnyupasthānenopatiṣṭhate
6.3.10	prātar avanekena prātaḥ
6.3.11	adhiśrita unnīyamāne vā hastāv avanenijīta yā avanejanapravādā ṛcaḥ
6.3.12	avaśiṣṭābhir āhavanīyam upatiṣṭhate
6.3.13	purastād agnīṣomīyāyā vihavyasya catasra uttarā ṛco japed āgneyasya ca dve yājyānuvākye
6.3.14	vyāhṛtībhir agnyupasthānam eke samāmananti
6.4.1	bhartuṃ vā śakeyam ity eke
6.4.2	bhartuṃ vā śakeyam / śraddhā me mā vyagād ity eke
6.4.3	vātsapreṇety eke
6.4.4	māhitreṇa tṛcenety eke mahi trīṇām avo 'stu dyukṣaṃ mitrasyāryamṇaḥ / durādharṣaṃ varuṇasya // na hi teṣām amā cana nādhvasu vāraṇeṣv ā / īśe ripur adhaśaṃsaḥ // te hi putrāso aditeś chardir yacchanty ajasram / pra dāśuṣe vāryāṇi // iti
6.4.5	evaṃvihitam evāsya pravaso 'gnyupasthānaṃ bhavati
6.4.6	etāvan nānā yāni saṃspṛśya karmāṇy adhvaryus tāni kuryāt
6.4.7	yajamānaḥ kāle tāṃ diśam abhimukho mantrān japet
6.4.8	agnīn samādhehīty āha pravasatham eṣyan
6.4.9	bhāsvato virājakramair upatiṣṭhate yathāgnyādheye
6.4.10	āhavanīye samidham ādadhāti mama nāma prathamaṃ jātaveda ity etayā
6.4.11	antaragnī tiṣṭhan japatīmān me mitrāvaruṇā gṛhān gopāyataṃ yuvam / avaniṣṭan avihrutān pūṣainān abhirakṣatv āsmākaṃ punar āgamāt // iti
6.5.1	vāgyato 'bhipravrajati mā pra gāma patho vayaṃ mā yajñād indra sominaḥ / māntaḥ sthuno arātayaḥ // ud asmāṃ uttarān nayāgne ghṛtenāhuta / rāyaspoṣeṇa saṃmṛja prajayā ca bahūn kṛdhi // iti
6.5.2	sakāśe 'gnīnāṃ vācaṃ yacchaty asakāśe visṛjate
6.5.3	vratacārī pravasati
6.5.4	ṛtuṃ pratyupatiṣṭhate
6.5.5	yady anupasthitāgniḥ pravasate tatraiva sann upatiṣṭhata ihaiva san tatra sato vo agnayaḥ prāṇena vācā manasā bibharmi / tiro mā santam āyur mā prahāsīt / jyotiṣā vo vaiśvānareṇopatiṣṭhe // iti
6.5.6	samidhaḥ kṛtvāgnīn abhyaiti viśvadānīm ābharanto 'nātureṇa manasā / agne mā te prativeśā riṣām // namas te astu mīḍhuṣe namas ta upasadvane / agne śumbhasva tanvaḥ saṃ mā rayyā sṛja // iti
6.5.7	asakāśe 'gnīnāṃ vācaṃ yacchati sakāśe visṛjate
6.5.8	agnīn samādhehīty āha pravasathād etya
6.5.9	bhāsvato virājakramair upatiṣṭhate yathāgnyādheye
6.5.10	ajūgupa iti mantraṃ saṃnamati
6.6.1	imān me mitrāvaruṇā gṛhān ajūguptaṃ yuvam / avinaṣṭān avihrutān pūṣainān abhyarākṣīd āsmākaṃ punar āgamāt // iti
6.6.2	āhavanīye samidha ādadhāty agneḥ samid asīti tisraḥ
6.6.3	ādhāyopatiṣṭhate mama nāma tava ca jātaveda ity etābhiś catasṛbhiḥ
6.6.4	proṣuṣa āhutiṃ juhoti mano jyotir juṣatām ity etayā
6.6.5	nārvāg daśamyai juhuyāt
6.6.6	atha yatra navāvarārdhyā rātrīr uṣitvā sagṛhaḥ prayāyāt tat sarvaṃ samavadhāya sarvāṇy anyāni śakaṭāni yuktāni bhavanti
6.6.7	athāgniṣṭhasya dakṣiṇo yukto bhavati savyo 'yuktaḥ
6.6.8	atha vāstoṣpatīyaṃ juhoti
6.6.9	vāstoṣpate prati jānīhy asmān ity etām anudrutyottarayā juhoti
6.6.10	na huta ādadhāti
6.6.11	avakṣāṇāni saṃprakṣāpya pṛthag araṇīṣv agnīn samāropayate yāvanto nityā dhāryante 'yaṃ te yonir ṛtviya ity ekaikam
6.6.12	api vā yā te agne yajñiyā tanūs tayehyārohety ātman samāropayate
6.6.13	mathiṣyan japaty upāvaroha jātaveda ity etām
6.6.14	yady anovāhaḥ syāt pūrvaṃ taṃ pravaheyur apa voddhareyuḥ
6.6.15	yad dhīyeta tan na tv evānuhareyur iti vijñāyate na tv evānuhareyur iti vijñāyate
6.7.1	agnihotraṃ vyākhyāsyāmaḥ
6.7.2	uddharāhavanīyam ity eva sāyaṃ yajamānaḥ saṃpreṣyati / uddharāhavanīyam iti prātaḥ
6.7.3	dhṛṣṭir asi brahma yacchety upaveṣam ādāyādhvaryur brahmacārī kṣīrahotā vā gārhapatyam abhimantrayate sugārhapatya ity etayā
6.7.4	athainam udbodhayaty udbudhyasvāgne prati jāgṛhyenam iṣṭāpūrte saṃsṛjethām ayaṃ ca / asmin sadhasthe adhyuttarasmin viśve devā yajamānaś ca sīdata // iti
6.7.5	purā chāyāsaṃbhedād gārhapatyāj jvalantam āhavanīyam uddharati vācā tvā hotrā prāṇenodgātrā cakṣuṣādhvaryaṇā manasā brahmaṇā śrotreṇāgnīdhaitais tvā pañcabhir daivyair ṛtvigbhir uddharāmīti
6.7.6	uddhriyamāṇe yajamāno japati bhūr bhuvaḥ suvar om uddhriyamāṇa uddhara pāpmano mā yad avidvān yac ca vidvāṃścakāra / ahlā yad enaḥ kṛtam asti pāpaṃ sarvasmān moddhṛto muñca tasmāt // iti sāyam / rātriyā yad enaḥ kṛtam asti pāpaṃ sarvasmān moddhṛto muñca tasmād iti prātaḥ
6.7.7	āhavanīyāyatane 'gniṃ pratiṣṭāpayaty amṛtāhutim amṛtāyāṃ juhomy agniṃ pṛthivyām amṛtasya jityai / tayānantaṃ kāmam ahaṃ jayāni prajāpatir yaṃ prathamo jigāya // agnim agnau svāhā // iti sāyam / sūryam agnau svāheti prātaḥ
6.8.1	svayaṃ yajamāna edhānāhṛtyāgniṣu mahata idhmānabhyādadhāti yad agne yāni kāni caitābhiḥ pañcabhiḥ pratimantram
6.8.2	āhavanīye varṣiṣṭham
6.8.3	nityo gārhapatyo dhāryate
6.8.4	sāyaṃ prātar āhavanīyam uddhareyuḥ
6.8.5	api vā sāyam uddhṛta eva syād ā prātar agnihotrāt
6.8.6	nityo gataśriya āhavanīyo dhāryate
6.8.7	āyuṣkāmasya vā
6.8.8	aharaharan vāhāryapacanam āhareyur mantheyur vā
6.8.9	nityo vā dhāryate
6.8.10	nityai sabhyāvasathyau
6.8.11	agnīn parisam ūhati / agne samrāṭ śundhasvety āhavanīyam / agne vahne śundhasvety anvāhāryapacanam / agne gṛhapate śundhasveti gārhapatyam
6.8.12	evam eva hutvā parisamūhati
6.8.13	agnīn paristṛṇāti / gārhapatyam agne 'thānvāhāryapacanam athāhavanīyam
6.8.14	agnihotrapātrāṇi prakṣālya dvandvaṃ prayunakty uttareṇa gārhapatyam / khadiraṃ sruvaṃ vaikaṅkatīm agnihotrahavaṇīm upaveṣam āryakṛtām agnihotrashtālīm urdhvakapālām acakravartām
6.8.15	astam ita āditye 'bhidhāya dakṣiṇato 'gnihotryā vatsam upasṛjati
6.8.16	athaināṃ prācīṃ vodicīṃ vāvartya sthālyā dohanena ca duhanti
6.8.17	na śūdro duhyād ity ekam / kāmam eva na śūdro duhyād ity aparam
6.8.18	agnihotraṃ tv eva na śūdro duhyāt / tadd hi pavitraṃ nātyetīti vijñāyate
6.9.1	pūrvau duhyāj jyeṣṭhasya jyaiṣṭhaneyasya yo vā purodhākāmo yo vā gataśrīḥ syāt / aparau duhyāt kaniṣṭhasya kāniṣṭhineyasya yo vā bubhūṣed yo vānujāvaraḥ syāt
6.9.2	pūrvau pūrvaṃ duhyāj jyeṣṭhasya jyaiṣṭhineyasya / aparau pūrvaṃ duhyāt kaniṣṭhasya kāniṣṭhineyasyety ekeṣām
6.9.3	yathākāmī nitye dohanakalpe
6.9.4	na saṃmṛśati
6.9.5	dugdhāharati
6.9.6	apareṇāhavanīyaṃ dakṣiṇātikramyopaviśati yajamāno yajamānāyatane / patnī patnīloke
6.9.7	tad ānīmas tam ita āditye nakṣatraṃ dṛṣṭvā pradoṣe vā sāyam agnihotraṃ juhoti
6.9.8	vyuṣṭāyām uṣasi vā prātar agnihotram / upodayam udite samayāviṣite vā / yarhi vāk pravadet tarhi hotavyam ity ekeṣām
6.9.9	yad udite juhoty agniṣṭomaṃ tenāvarunddhe / yan madhyaṃdina ukthyaṃ tena / yad aparāhṇe ṣoḍaśinaṃ tena / yat pūrvarātre jaghanyaṃ tena rātriparyāyam āpnotīti vijñāyate
6.9.10	sa na manyeta sarveṣv eteṣu kāleṣu hotavyam iti / āpadi hutam ity eva pratīyāt
6.9.11	agnīn pariṣiñcati / gārhapatyam agne 'thānvāhāryapacanam athāhavanīyam
6.10.1	ṛtaṃ tvā pariṣiñcāmīti sāyam / satyaṃ tvartena pariṣiñcāmīti prātaḥ
6.10.2	athaikeṣām / ṛtasatyābhyāṃ tvā pariṣiñcāmīti sāyam / satyartābhyāṃ tvā pariṣiñcāmīti prātaḥ
6.10.3	evam eva hutvā pariṣiñcati
6.10.4	gārhapatyāt prakramya saṃtatāṃ prācīm udadhārāṃ srāvayaty āhavanīyād yajñasya saṃtatir asi yajñasya tvā saṃtatyai nayāmi saṃtatyai tvā yajñasyeti
6.10.5	dhṛṣṭir asi brahma yacchety upaveṣam ādāya gārhapatyād udīco 'ṅgārān nirūhati bhūtakṛṭaḥ sthāpoḍhaṃ janyaṃ bhayam iti
6.10.6	vyantān kṛtvā teṣv agnihotram adhiśrayatīḍāyāḥ padaṃ ghṛtavac carācaraṃ jātavedo havir idaṃ juṣasva / ye grāmyāḥ paśavo viśvarūpās teṣāṃ saptānām iha rantir astu // iti
6.10.7	athainaṃ tṛṇenābhijvalayann avekṣata udbhavaḥ sthod ahaṃ paśubhir indriyeṇa bhūyāsam iti
6.10.8	yadā samuddhantaṃ bhavaty amnaradhiśritaṃ vātha sruveṇādbhiḥ prajanayati haras te mā vinaiṣam iti
6.10.9	apratiṣekyaṃ syāt tejaskāmasya brahmavarcasakāmasyāthābhicaratastitīrṣamāṇasyātho yaḥ kāmayeta vīro ma ājāyeteti
6.10.10	tathaiva tṛṇenābhijvālya triḥ paryagni karoty antar itaṃ rakṣo 'ntaritā arātaya iti
6.10.11	śrapayitvā karṣann ivodag udvāsayati gharmo 'si rāyaspoṣavanirihorjaṃ dṛṃheti
6.10.12	subhūtakṛtaḥ stha pratyūḍhaṃ janyaṃ bhayam iti gārhapatye 'ṅārān apisṛjya sāvitreṇa sruvam agnihotrahavaṇīṃ cādāya gārhapatye niṣṭapati pratyuṣṭaṃ rakṣaḥ pratyuṣṭā arātaya iti
6.10.13	niṣṭapya saṃmṛśaty ariṣṭo yajamānaḥ patnī ceti
6.11.1	yajamānam āmantrayata om unneṣyāmi havyaṃ devebhyaḥ pāpmano yajamānam iti sāyam / om unneṣyāmi havyaṃ devebhyaḥ pāpmano yajamānam iti prātaḥ
6.11.2	havir devānām asi mṛtyor me 'bhayaṃ svasti me 'stvabhayaṃ me stv ity upāṃśūktvā yajamāna om unnaya havyaṃ devebhyaḥ pāpmano mām ity uccaiḥ pratigṛṇāti
6.11.3	yadi yajamāno nānuṣyāt svayam evādhvaryuḥ pratigṛṇīyāt
6.11.4	caturaḥ sruvān pūrṇānunnayaty anūco vā / agnaye ca tvā pṛthivyai connayāmīti prathamaṃ sruvam unnayati / adbhyaś ca tvauṣadhībyaś connayāmīti dvitīyam / vātāya ca tvāntarikṣāya connayāmīti tṛtīyam / sūryāya ca tvā dive connayāmīti caturtham
6.11.5	ā hotor na cābhimīlayet
6.11.6	hutvā mahadabhivīkṣeta
6.11.7	unnītam agnihotraṃ daśahotrābhimṛśya sruvaṃ ca sthālīṃ ca saṃmṛśati sajūr devaiḥ sāyaṃyāvabhiḥ sāyaṃyāvāno mā devāḥ svasti saṃpārayantv iti sāyam / sajūrdevaiḥ prātaryāvabhiḥ prātaryāvāṇo mā devāḥ svasti saṃpārayantv iti prātaḥ
6.11.8	yatron nayet tat sādayet pratarāṃ vā paśūn me yaccheti
6.11.9	prādeśamātrīṃ pālāśīṃ samidham ādāya samayārcir gārhapatyasyāharati
6.11.10	uddravan daśahotāraṃ vyācaṣṭe
6.12.1	uparīva haraty urvantarikṣaṃ vīhīti
6.12.2	svāhāgnaye vaiśvānarāyeti madhyadeśe niyacchati
6.12.3	vātāya tvety udgṛhyāpareṇāhavanīyaṃ barhiṣy upasādayaty āyur me yaccheti
6.12.4	madhye 'gneḥ samidham ādadhāty eṣā te agne samit tayā vardhasva cā ca pyāyasva / vardhatāṃ ca te yajñapatir ā ca pyāyatāṃ svāheti
6.12.5	ādiptāyāṃ samidhi juhoty agnir jyotir jyotir agniḥ svāheti sāyam / sūryo jyotir jyotiḥ sūryaḥ svāheti prātaḥ
6.12.6	api vāgnir jyotir jyotiḥ sūryaḥ svāheti sāyam / sūryo jyotir jyotir agniḥ svāheti prātaḥ
6.12.7	iṣe tvety avācīnāṃ sāyaṃ lepam avamārṣṭi / ūrje tvety ūrdhvaṃ prātaḥ
6.12.8	varco me yacchety upasādya barhiṣi lepaṃ nimārṣṭy oṣadhībyas tvauṣadhīr jinveti
6.12.9	gārhapatyaṃ pratīkṣate 'gne gṛhapate mā mā saṃtāpsīr ātmann amṛtām adhiṣi prajā jyotir iti
6.12.10	atihāya pūrvam āhutiṃ tūṣṇīm uttarāṃ samidhi juhoti / prajāpataye svāheti vā
6.12.11	bahu hutvā bhūyo nimārṣṭi
6.13.1	bhūyo bhakṣāyāvaśinaṣṭi
6.13.2	rudra mṛḍānār bhava mṛḍa dhūrta namas te mā mā hiṃsīr iti triḥ srucāgnim atimārjayati
6.13.3	udag uddiśati
6.13.4	tathaiva lepam avamṛjya prajāṃ me yacchety upasādya prācīnāvītī dakṣiṇataḥ sthaṇḍile lepaṃ nimārṣṭi pitṛbhyas tvā pitṝn jinveti
6.13.5	apa upaspṛśya dvir aṅgulyā prāśnāty aśabdaṃ kurvan pūṣāsīti prathamam
6.13.6	apa ācamya garbhebhyas tvā garbhān jinveti dvitīyam
6.13.7	na dato gamayati
6.13.8	barhiṣopayamyodaṅ paryāvṛtya prācīnadaṇḍayodīcīnadaṇḍayā vā srucācāmaty āgneyaṃ retaḥ prajananaṃ me astv iti sāyam / sauryaṃ retaḥ prajananaṃ me astv iti prātaḥ
6.13.9	upaniṣkramyāgnihotrahavaṇīṃ mārjayitvā barhiṣi lepaṃ nimārṣṭi
6.13.10	adbhiḥ srucaṃ pūrayitvā prāṅ ninayati sarpebhyas tvā sarpān jinveti prathamam / sarpān pipīlikān jinveti dvitīyam / sarpetarajanān jinveti tṛtīyam
6.13.11	pradakṣiṇam āvartate
6.13.12	na barhir anupraharaty āhavanīye
6.13.13	agnihotrahavaṇīṃ niṣṭapati pratyuṣṭaṃ rakṣaḥ pratyuṣṭā arātaya iti
6.13.14	tasyāṃ hastam avadadhāti
6.13.15	hastaṃ vā pratāpyāgnihotrahavaṇyodag uddiśati saptarṣibhyas tvā saptarṣīn jinveti
6.14.1	adbhiḥ srucaṃ pūrayitvāpareṇāhavanīyaṃ ninayati pṛthivyāṃ tvāgnau vaiśvānare 'mṛtaṃ juhomi svāheti
6.14.2	evam evāpareṇa gārhapatyaṃ ninayati
6.14.3	patnyā apyañjalāvānayati gṛhebhyas tvā gṛhān jinveti vigrāhaṃ kanīyo 'gre 'tha bhūyaḥ
6.14.4	yadi patnī nānuṣyāt pṛthivyām eva dvir ninayet
6.14.5	etasmād evāgnihotraśeṣād dviś catur vā sruveṇa gārhapatye juhoty agne gṛhapate pariṣadya juṣasva svāheti
6.14.6	annapate 'nnasya no dehīty ānvāhāryapacane
6.14.7	nāparayor homo vidyata ity aparam
6.14.8	hutvoparasaminddhe dīdihi dīdidāsi dīdāyety ekaikam
6.14.9	vyākhyātaṃ parisamūhanaṃ pariṣecanam iti
6.14.10	dvayoḥ payasā paśukāmasyāgnihotraṃ juhūyāt
6.14.11	pūrvam adhiśrityottaram ānayet
6.14.12	ājyena juhuyāt tejaskāmasya payasā paśukāmasya
6.14.13	payo nityavad eke samāmananti
6.14.14	dadhnendriyakāmasya yavāg vā grāmakāmasya taṇḍulair ojaskāmasya sāṃsena yaśaskāmasya somena brahmavarcasakāmasya
6.14.15	ghṛtena brahmavarcasakāmo dvādaśarātraṃ juhuyāt
6.14.16	ājyena juhvata eṣa eva kalpaḥ / etāvan nānā / apāṃ pratyasanakāle darbhataruṇābhyāṃ pratyasyet
6.14.17	atha yadi dadhnā taṇḍulaiḥ somena vā juhuyād yad anyad adhiśrayaṇāt pratiṣecanād iti sarvaṃ tat kriyate
6.14.18	evaṃvihitam agnihotraṃ yāvaj jīvaṃ juhuyād yāvaj jīvaṃ juhuyāt
6.15.1	āgrayaṇaṃ vyākhyāsyāmaḥ
6.15.2	vrīhīṇām agrapākasya yajate
6.15.3	saptadaśa sāmidhenyo bhavanti
6.15.4	āmāvāsyaṃ tantraṃ bhavati
6.15.5	tatraiṣo 'tyantapradeśaḥ / sarveṣv iṣṭipaśubandheṣu dārśapaurṇamāsikā dharmā anuyanti
6.15.6	trayeṇāpi nivartante siddhyā pratiṣedhena pratyāmnāyeneti
6.15.7	tad yatra prākṛṭasya yajñāṅgasya sthāne vaikṛtam āmanet tat tasya dharmān labheta / yathā śaramayaṃ barhir barhiṣaḥ śyāmākā vrīhīṇāṃ sthālī kapālasya caruḥ puroḍāśasyeti
6.15.8	tatra yathārtham ūho bhavati
6.15.9	sāmānyād vikāraḥ / yathaikadevatā āgneyasya / dvidevato bahudevata ity agnīṣomīyasyaindrāgnasya vā
6.15.10	anyatra prakṛtidevatābhyaḥ / yathaindraḥ puroḍāśaḥ saumyaś carur iti
6.15.11	svayam eva sthānaṃ prākṛtyaḥ pratīyuḥ
6.15.12	atha yatra prākṛtyai devatāyā anyadd havir āmaned yathā vaiṣṇavaṃ puroḍāśaṃ havir eva svadhrmaṃ syāt
6.15.13	yadīṣṭyā yadi paśunā yadi somena yajetāmāvāsyāyāṃ vaiva paurṇamāsyāṃ vā yajeta
6.15.14	tatra siddhaṃ dve parve
6.15.15	pūrvāsyāṃ parva nidhāyottarasyām iṣṭyā yajeta
6.15.16	athaikaparve saṃsthāpya parva sadyaskālam iṣṭiṃ nirvapati
6.15.17	samānatantre vā
6.16.1	vikṛtiś ca darśapūrṇamāsau ca
6.16.2	darśapūṇamāsayor vikṛteś ca saṃnipāte darśapūrṇamāsau balīyāṃsau
6.16.3	yāni tv iṣṭipaśubandhānāṃ pratyakṣaśrutāṃnātāni tatra balīyāṃsi
6.16.4	trayoviṃśatidārum idhmaṃ karoti
6.16.5	tatraiṣo 'tyantapradeśaḥ / sāmidhenīvivṛddhau kāṣṭhāni vivardheran pratihvasamānāsu yathāprakṛti
6.16.6	samānam ā pātrāṇāṃ prayojanāt
6.16.7	trīṇi śūrpāṇi prayunakti
6.16.8	trīṇy ulūkhalāny adhivartayati dve dṛṣadau
6.16.9	samānam ā śūrpasyādānāt
6.16.10	veṣāya va iti śūrpāṇy ādatte
6.16.11	samānam ā nirvapaṇāt
6.16.12	āgneyam aṣṭākapālaṃ purāṇānāṃ nirupyaindrāgnam ekādaśakapālaṃ navānāṃ nirvapati
6.16.13	dvādaśakapālaṃ āgnedraṃ vā
6.16.14	vaiśvadevaṃ carum / payasi śṛto bhavati
6.16.15	saumyaṃ śyāmākaṃ caruṃ dyāvāpṛthivyam ekakapālam
6.16.16	api vā navāny eva nirvapet / nāgneyam
6.16.17	tantraṃ pratyabhimarśanamantro bhavati
6.16.18	āgrayaṇaṃ nirupyaitā āhutīr juhoti śatāyudhāya śatavīryāyeti pañca
6.16.19	samānam ā kṛṣṇājinās tṛṇāt
6.16.20	ekasmin kṛṣṇājine trīṇy ulukhalāny adhivartayati dve dṛṣadau
6.16.21	samānam ā vapanāt
6.16.22	sarvāṇi havīṃṣy opya haviṣkṛtam āhvayati
6.16.23	sarvāṇy avahatya dṛṣadupale samāhanti
6.16.24	anupūrvaṃ sarvāṇi havīṃṣy udvapati niṣpunāti vivinakti
6.16.25	api vaikasminn evolūkhale pūrvāparam avahanyāt
6.16.26	tatrāvapanaprabhṛtayo vivecanāntā mantrā bījaṃbījam abhyāvarteran
6.17.1	ādita eva haviṣkṛtam āhvayati
6.17.2	sarvāṇy avahatya vācaṃ visṛjate
6.17.3	sarveṣām antatas tuṣān upavapati
6.17.4	ā tantrībhāvād ekaikaṃ bījam apavarjayet
6.17.5	api vā samānajātīyenānusamīyāt
6.17.6	eṣa evāta ūrdhvaṃ nānābījānāṃ kalpo bhavati
6.17.7	samanām ā haviṣām udvāsanāt
6.17.8	ekakapālam udvāsyājyenābhipūrayati
6.17.9	tasya vaiśvadevikenaikakapālena kalpo vyākhyātaḥ
6.17.10	etāvan nānā / nāviḥpṛṣṭaṃ karoti na māsanāmabhir abhijuhoti
6.17.11	samānam ā haviṣaṃ pradānāt
6.17.12	vaiśvadevaṃ hutam anumantrayate viśveṣāṃ devānām ahaṃ devayajyayā prāṇaiḥ sāyujyaṃ gameyam iti
6.17.13	dyāvāpṛthviyaṃ hutam anumantrayate dyāvāpṛthivyor ahaṃ devayajyayā bhūmānaṃ pratiṣṭhāṃ gameyam iti
6.17.14	evam eva sarvān vaiśvadevān dyāvāpṛthivyān ity anumantrayate
6.17.15	samānam ā prāśnāt
6.17.16	bhadrān naḥ śreyaḥ samanaiṣṭa devā iti vrīhīṇāṃ prāśnāti
6.17.17	agniḥ prathamaḥ prāśnātu sa hi veda yathā haviḥ / śivā astabhyam oṣadhīḥ kṛṇotu viśvacarṣaṇiḥ // iti śyāmākānam
6.17.18	sarve mantreṇa prāśnīyur ity ekam / yajamāna eva yajamānabhāgam ity aparam
6.17.19	ye prāg ekāṣṭakāyā vatsā jāyante teṣāṃ prathamajaṃ dakṣiṇāṃ dadāti
6.17.20	siddham iṣṭiḥ saṃtiṣṭhate
6.18.1	atha yadi nānātantraṃ śyāmākaṃ kuryāc chyāmākeṣu pakveṣu saumyaṃ śyāmākaṃ caruṃ nirvapet
6.18.2	tasyaiṣa eva kalpaḥ
6.18.3	etāvan nānā / vāso dakṣiṇāṃ dadāti
6.18.4	siddham iṣṭiḥ saṃtiṣṭhate
6.18.5	yavānām agrapākasya yajate
6.18.6	teṣāṃ vrīhibhir eva kalpo vyākhyātaḥ
6.18.7	etāvan nānā / etam u tyaṃ madhunā saṃyutaṃ yavaṃ sarasvatyā adhimanāvacarkruśuḥ / inda āsīt sīrapatiḥ śatakratuḥ kīnāśā āsan marutaḥ sudānavaḥ // iti yavānāṃ prāśnāti
6.18.8	ya ūrdhvam ekāṣṭakāyā vatsā jāyante teṣāṃ prathamajaṃ dakṣiṇāṃ dadāti
6.18.9	siddham iṣṭiḥ saṃtiṣṭhate
6.18.10	navair evāmāvāsyāṃ paurṇamāsīṃ vā yajeta
6.18.11	navair vāgnihotraṃ juhuyāt
6.18.12	agnihotrīṃ vā navānādayitvā tasyāḥ payasā sāyaṃ prātar juhuyāt
6.18.13	api vā gārhapatye catuḥśarāvam odanaṃ paktvāgrayaṇadevatābhyaḥ sviṣṭakṛc caturthībhyo hutvā brāhmaṇān bhojayet
6.18.14	haritayavaśamīdhāny aśākānām aniṣṭe 'pi yāthākāmī
6.18.15	dānaprasavāni mūlapalāśakāni
6.18.16	vrīhibhir iṣṭvā vrīhibhir eva yajetā yavebhyaḥ / yavair eva iṣṭvā yavair eva yajetā vrīhibhyaḥ / api vā vrīhibhir eva yajeta
6.18.17	evam eva sasyesasye yāvajjīvaṃ yajate yāvajjīvaṃ yajate
7.1.1	paśubandhena yakṣyamāṇaḥ ṣaḍḍhotāraṃ manasānudrutyāhavanīye sagrahaṃ juhoti
7.1.2	sruveṇa yūpāhutiṃ juhoty uru viṣṇo vikramasvety etayā
7.1.3	yat sthālyām ājyaṃ pariśiṣṭaṃ tac ca sruvaṃ cādhvaryur ādatte / yat takṣaṇaśastraṃ tat takṣā
7.1.4	yasyāṃ diśi yūpam eśiṣyanto bhavanti tāṃ diśaṃ yanti
7.1.5	ta ete yūpyā vṛkṣāḥ palāśaḥ khadiro rauhitaka iti
7.1.6	bailvaṃ brahmavarcasakāmaḥ kurvīta
7.1.7	sa nityakāmaḥ
7.1.8	anakṣasaṅgaṃ vṛścet
7.1.9	yaṃ kāmayetāpratiṣṭhitaḥ syād ity ārohaṃ tasmai vṛścet / yaṃ kāmayetāpaśuḥ syād ity aparṇaṃ tasmai śuṣkāgraṃ vṛścet / yaṃ kāmayeta paśumān syād iti bahuparṇaṃ tasmai bahuśākhaṃ vṛścet / pratiṣṭhitaṃ vṛścet pratiṣṭhākāmasyeti vijñāyate
7.1.10	yo dakṣiṇāvṛn na taṃ vṛścet / ya udaṅṅāvṛn na taṃ na ghūrṇam / ya ṛjur ūrdhvaśalko yasyarjoḥ sat īṣadagram upāvanataṃ taṃ vṛścet / yaḥ prāṅ vā pratyaṅ vodaṅ vopāvanatas tam
7.1.11	upaspṛśya japaty aty anyān agām iti
7.1.12	sruveṇājyam ādāya paryaṇakti devas tvā savitā madhvānaktv iti
7.1.13	oṣadhe trayasvainam ity oṣadhim antardadhāti
7.1.14	svadhite mainaṃ hiṃsīr iti paraśunā hanti
7.1.15	yaḥ prathamaḥ śakalaḥ parapatet tam apayamya jānudaghne gulphadaghne vā vṛścati
7.2.1	athainaṃ prāñcaṃ pravāhayaty udañcaṃ vā divam agreṇa mā lekhīr antarikṣaṃ madhyena mā hiṃśīr iti
7.2.2	vanaspate śatavalśo virohety āvraścane juhoti
7.2.3	sahasravalśā vi vahaṃ ruhemety ātmānaṃ pratyabhimṛśati
7.2.4	anvagram adgān kalpayati yaṃ tvāyaṃ svadhitis tetijāna iti
7.2.5	etenaivāgrataḥ parivāsayati
7.2.6	ekaratniprbhṛtīni pramāṇāny ā trayastriṃśad aratner bhavanti
7.2.7	tryaratnir vaiva caturaratnir vā pālaśo nirūḍhapaśubandhayūpo 'athetare saumyasyādhvarasyety ekeṣām
7.2.8	athainaṃ nātisthūlaṃ nātyaṇum agre 'aṇīyāṃsam aṣṭāśriṃ karoti
7.2.9	mūlata uparam ataṣṭaṃ bhavati
7.2.10	agrataś caṣālaṃ pṛthamātram aṣṭāśriṃ madhye saṃnatam
7.2.11	yāvad uttamam aṅgulikāṇḍaṃ tāvad ūrdhvaṃ caṣālād yūpasyātirecayati / dvyaṅgulam ity ekeṣāṃ tryaṅgulam ity ekeṣām
7.2.12	avatakṣaṇānāṃ svaruṃ kṛtvāgnāvaiṣṇavam ekādaśakapālaṃ nirvapati
7.2.13	saptadaśa sāmidhenyo bhavanti
7.2.14	siddham iṣṭiḥ saṃtiṣṭhate
7.2.15	saiṣāgnyanvadhānasya sthānaṃ pratyeti
7.2.16	na paśviṣṭlyām agniṃ gṛhṇīyād ity aparam
7.2.17	tasyaṃ saṃsthitayāṃ śākhām āhṛtyāgreṇāhavanīyaṃ vediṃ karoti
7.2.18	ratheṣāmātrī prācī bhavati yugamātrī purastād akṣamātrī paścāt
7.2.19	yat prāguttarasmāt parigrāhāt tat kṛtvāpareṇa yūpāvaṭadeśaṃ śamyayottaravediṃ parimimīte
7.3.1	purastād udīcīnakumbāṃ śamyāṃ nidhāya sphyenābhyantaram udīcīṃ lekhāṃ likhati vittāyanī me 'asīti / evaṃdakṣinataḥ prāciṃ tiktāyanī me 'asīti / evaṃ paścād udīcīm avatān mā nāthitam iti / evam uttarataḥ prācīm avatān mā vyathitam iti
7.3.2	uttarasmād vedyaṃsād udañcaṃ prakramaṃ prakramya tathaiva śamyayā tūṣṇīṃ cātvālaṃ parimimīte
7.3.3	sāvitreṇābhrim ādāya parilikhati parilikhitaṃ rakṣaḥ parilikhitā arātaya iti
7.3.4	jānudaghnaṃ khatvā trivitastaṃ vā purīṣaṃ harati vider agnir iti
7.3.5	uttaravedyāṃ nivapati siṃhīr asi mahiṣīr asīti
7.3.6	evam eva dvitīyaṃ haraty evaṃ tṛtīyam / yo dvitīyasyām iti dvitīyaṃ harati / yas tṛtīyasyām iti tṛtīyam
7.3.7	tūṣṇīṃ caturthaṃ hṛtvā śamyāmātrīṃ prathayaty uru prathasvoru te yajñapatiḥ prathatām iti
7.3.8	dhruvāsīti saṃhatyādbhir avokṣati devebhyaḥ śundhasveti
7.3.9	yat prokṣaṇīnām ucchiṣyet tad dakṣiṇata uttaravedyām ekasphyāṃ niḥsāryopaninayed āpo ripraṃ nirvahateti
7.3.10	yaṃ dviṣyāt taṃ dhyāyet
7.3.11	sikatāḥ prakirati devebhyaḥ śumbhasveti
7.3.12	uttaravedyā antān kalpayati vibhrāḍ bṛhat pibatu somyaṃ madhvāyur dadhad yajñapatāv avihrutam / vātajūto yo abhirakṣatu tmanā prajāḥ piparti bahudhā virājati // iti
7.3.13	madhya uttaravedeḥ prādeśamatrīṃ catuḥsraktim uttaranābhiṃ kṛtvā
7.4.1	vedim uttaravediṃ ca saṃmṛśati catuḥśikhaṇḍe yuvatī kanīne ghṛtapratīke bhuvanasya madhye / tayor devā adhisaṃvasanta uttame nāka iha mādayantām // iti
7.4.2	athaināṃ pratidiśaṃ parikrāmaṃ prokṣatīndraghoṣas tvā vasubhiḥ purastāt pātv ity etair mantrair yathārūpam
7.4.3	tvaṣṭā tvā rūpair upariṣṭāt pātv ity upariṣṭāt
7.4.4	yat prokṣaṇīnām ucchiṣyeteti samānam
7.4.5	pūrvedyur agniṃ praṇayed ity ekaṃ, prokṣāntāṃ parivased ity aparam
7.4.6	āhavanīya idhmam ādīpya saṃpreṣyaty agnaye praṇīyamānāyānubrūhīti
7.4.7	trir anūktāyāṃ prathamāyām idhmam ādāya sikatā upayamanīḥ kṛtvodyatahomaṃ juhoti yat te pāvaka cakṛmā kaccid agaḥ pūrvaḥ sann aparo yad bhavāsi / ghṛtena tvaṃ tanuvo vardhayasva mā mā hiṃsīr adhigataṃ purastāt svāhā // iti
7.4.8	śeṣe hutvā prāñco 'abhipravrajanti
7.4.9	uparyagnau dhāryamāṇe pañcagṛhītenājyena hiraṇyam antardhāyākṣṇayottaravediṃ vyāghārayati / siṃhīr asi saptnasāhī svāheti dakṣiṇe 'aṃse / siṃhīr asi suprajāvaniḥ svāhety uttarasyāṃ śroṇyām / siṃhīr asi rāyaspoṣavaniḥ svāhety uttare 'aṃse / siṃhīr asy ādityavaniḥ svāheti dakṣiṇasyāṃ śroṇyām / siṃhīr asy āvaha devān deva
7.5.1	bhūtebhyas tveti srucam udgṛhyābhita uttaravediṃ pautudravān paridhīn paridadhati / viśvāyur asīti madhyamam / dhruvakṣid asīti dakṣiṇam / acyutakṣid asīty uttaram
7.5.2	nābhyāṃ saṃbhārān nivapati gulgulu sugandhitejanaṃ śvetāmūrṇāstukāṃ yā petvasyāntarā śṛṅge śvetasyācchinnastukasya / nācchinnastukasyety ekeṣām / agner bhasmāsi / agneḥ purīṣam asīti
7.5.3	etenaivottarata upayamanīr nivapati
7.5.4	yatrābhijānāti sīda hotaḥ sva u loka iti tat saṃbhāreṣv agniṃ pratiṣṭhāpayati yajña pratitiṣṭha sumatau suśevā ā tvā vasūni purudhā viśantu / dīrgham āyur yajamānāya kṛṇvann adhāmṛtena jaritāram aṅdhi // iti
7.5.5	nidhāyopasaminddhe yajñaḥ pratyaṣṭhāt // manuṣvat tvā nidhīmahi manuṣvat samidhīmahi / agne manuṣvad aṅgiro devān devāyate yajeti
7.5.6	atra saptavatyā pūrṇāhutiṃ hutvātimuktīr juhoty agnir yajñaṃ nayatu prajānan mainaṃ yajñahano vidan / devebhyo yajñaṃ prabrūtāt prapra yajñapatiṃ tira svāhā // vāyur ādityo yajño yajñaṃ nayatuprajānan mainaṃ yajñahano vidan / devebhyo yajñaṃ prabrūtāt prapra yajñapatiṃ tira svāhā // iti
7.5.7	atra pūrṇāhutim eke samāmananti
7.6.1	atra barhirādi karma pratipadyate yadi pūrvedyur agniṃ praṇayet / atha yadi prokṣāntāṃ parivaset tadānīm eva barhirādi karma pratipadyate
7.6.2	ikṣuśalāke vidhṛtī āśvavālaṃ prastaraṃ barhiṣy upasaṃnahyati
7.6.3	kārṣmaryamayān paridhīn idhme
7.6.4	trayoviṃśatidarum idhmaṃ karoti
7.6.5	samānam ā pātrāṇāṃ prayojanāt
7.6.6	vasāhomahavanīṃ dvitīyāṃ juhūṃ prayunakti pṛṣadājyadhānīṃ dvitīyām upabhṛtaṃ dve ājyasthālyau kumbhīṃ paśuśrapaṇīṃ kārṣmaryamayyau vapāśrapaṇyau dviśūlām ekaśūlāṃ ca hṛdayaśūlaṃ svaruṃ svadhitiṃ raśane plakṣaśākhām audumbaraṃ maitrāvaruṇadaṇḍaṃ yena cārthī bhavati
7.6.7	tatra ya upabhṛto dharmā ye ca dhruvāyāḥ pṛṣadājyadhānyām api kriyeran
7.6.8	ye sāṃnāyya ukahāyāḥ paśuśrapaṇyāṃ vapāśrapaṇyor hṛdayaśūle plakṣaśākhāyām iti kriyeran
7.6.9	sruvadharmāḥ svadhitau payodharmāḥ paśau
7.6.10	na praṇītāḥ praṇayati
7.6.11	agnīn paristīrya hastāv avanijya pātrāṇi prayujyoplaparājīṃ stīrtvā pavitre kṛtvā saṃpreṣyati yajamāna vācaṃ yaccheti
7.6.12	vāgyataḥ pātrāṇi saṃmṛśati
7.6.13	prokṣaṇīnām āvṛtā prokṣaṇīīḥ saṃskṛtya brahmāṇam āmantrya pātrāṇi prokṣya haviṣkṛtā vācaṃ visṛjya tata uttaraṃ parigrāhaṃ parigṛhṇāti
7.6.14	samānam ā saṃpraiṣāt
7.7.1	sruvasvadhitī ca srucaś ca saṃmṛḍḍḥi patnīṃ saṃnahyājyena dadhnā codehīti saṃpraiṣāntaṃ namati
7.7.2	samānam ājyanirvapaṇāt
7.7.3	ājyaṃ nirupya dvitīyasyām ājyasthālyāṃ dadhi nirvapati
7.7.4	tasyājyenaiva kalpo vyākhyāto 'anyatrādhiśrayaṇāt
7.7.5	samānam ājyānāṃ grahaṇāt
7.7.6	catur juhvāṃ gṛhṇāti catur upabhṛti
7.7.7	pañcagṛhītaṃ pṛṣadājyam / ājyena dadhi saṃsṛjya mahīnāṃ payo 'asīty etair mantraiḥ
7.7.8	yathāprakṛty eva dhruvāyāṃ gṛhṇāti
7.7.9	samānam ā srucāṃ sādanat
7.7.10	srucaḥ sādayitvāgreṇa dhruvāṃ vedaṃ sādayitvā sāvitreṇābhrim ādāyāgreṇāhavanīyaṃ yūpāvaṭaṃ parilikhaty ardham antarvedy ardhaṃ bahirvedi parilikhitaṃ raksaḥ parilikhitā arātaya iti
7.7.11	uparasaṃmitaṃ khātvā yūpaṃ prakṣālayati yat te śikvaḥ parāvadhīt takṣā hastena vāsyā / āpas tat sarvaṃ jīvalāḥ punantu śucayaḥ śucim // iti
7.7.12	yavamatībhiḥ prokṣaṇībhir yūpaṃ prokṣati / pṛthivyai tveti mūlam / antarikṣāya tveti madhyam / dive tvety agram
7.7.13	avaṭe śeṣam avanayati śundhataṃ lokaḥ pitṛṣadana iti
7.7.14	yavo 'si yavayāsmad dveṣa iti yavaṃ prāsyati
7.7.15	barhir avastṛṇāti pitṝṇāṃ sadanam asīti
7.7.16	svāveśo 'syagregā netṝṇām iti yūpaśakalaṃ prāsyābhijuhoti ghṛtena dyāvāpṛthivī ā pṛṇethāṃ svāheti
7.8.1	tataḥ saṃpreṣyati yūpāyājyamānāyānubrūhīti
7.8.2	devas tvā savitā madhvānaktv iti yūpasyagram anakti
7.8.3	aindram asīti sarvataś caṣālam aktvā pratimuñcati supippalābhyas tvauṣadhībhya ity amuto 'rvāk
7.8.4	yajamāno yūpaśakalenāntam anakti sarvataḥ parimṛśan
7.8.5	raśanāyāḥ kāle triḥ parimṛśati
7.8.6	āñjanaprabhṛti yūpaṃ yajamāno notsṛjaty ā parivyayaṇāt
7.8.7	tataḥ saṃpreṣyaty ucchrīyamāṇāyānubrūhīti
7.8.8	ucchrayaty uddivaṃ stabhānāntarikṣaṃ pṛṇeti
7.8.9	te te dhāmāny uśmasī gamadhya ity avaṭe 'vadadhāti
7.8.10	athainaṃ kalpayati viṣṇoḥ karmāṇi paśyateti dvābhyām
7.8.11	agrer ardhaṃ pratyupanataṃ yūpasya kūryād bahiṣṭān ninatam
7.8.12	anāvir uparaṃ minoti
7.8.13	taṃ pratyagnim agniṣṭāṃ mitvā pradakṣiṇaṃ purīṣeṇa paryūhati brahmavaniṃ tvā kṣatravanim iti
7.8.14	maitrāvaruṇadaṇḍena paridṛṃhati brahma dṛṃha kṣatraṃ dṛṃheti
7.8.15	unnambhaya pṛthivīm ity apo 'nupariṣicyedaṃ viṣṇur vi cakrama iti saraśanena pāṇinā yūpam unmārṣṭi
7.8.16	tad viṣṇoḥ paramaṃ padam iti yūpasyāgram udīkṣate
7.8.17	darbhamayyau raśane bhavataḥ / dviguṇā dvivyāyāmā triguṇā trivyāyāmā
7.8.18	tataḥ saṃpreṣyati
7.9.1	parivīyamāṇāyānubrūhīti
7.9.2	nābhidaghne madhyadeśe vā triguṇayā pradakṣiṇaṃ triḥ parivyayati parivīr asi pari tvā daivīr viśo vyayantām iti
7.9.3	uttaram uttaraṃ guṇam uttamaṃ karoti
7.9.4	upānte raśanāṃ vyatiṣajyāntaṃ praveṣṭayati
7.9.5	samāvantau kṛtvāṇimati sthavimat pravayati divaḥ sūnur asīti
7.9.6	svarum ādāya madhyame raśanāguṇe 'vagūhaty uttame sarveṣu vāntarikṣasya tvā sānāv ava gūhāmīti
7.9.7	athainaṃ paśuṃ snāpayanti anaṅgahīnam apannadantam ajaṃ lohaṃ tṛparaṃ dvirūpaṃ pīvānam
7.9.8	iṣe tveti barhiṣī ādatte
7.9.9	upavīr asīti plakṣaśākhām
7.9.10	yā bahuparṇā bahuśākhā tayopākuryāt paśukāmasya
7.9.11	agreṇa yūpaṃ purastāt pratyañcaṃ śākhayā barhirbhyāṃ paśum upākaroti / prajāpater jayāmānā iti dvābhyām / upo devān daivīr viśa iti pratipadya revatī ramadhvam indrāgnibhyāṃ tvā juṣṭam upākaromīty antena
7.9.12	agner janitram asīty adhimanthanaśakalaṃ nidadhāti / vṛṣaṇau stha iti prāñcau darbhau
7.9.13	urvaśy asīty adharāraṇim ādatte / purūravā ity uttarāraṇim
7.9.14	ghṛtenākte vṛṣaṇaṃ dadhāthām ity ājyasthālyā bile 'nakti
7.9.15	āyur asīty araṇī samavadhāya saṃpreṣyati
7.10.1	agnaye mathyamānāyānubrūhīti
7.10.2	trir anūktāyāṃ prathamāyāṃ pradakṣiṇaṃ trir manthati gāyatraṃ chando 'nu pra jāyasvety etair mantraiḥ
7.10.3	jāta āha jātāyānubrūhīti
7.10.4	prahariṣyan prahriyamāṇāyānubrūhīti
7.10.5	yatrābhijānāti pra devaṃ devavītaya iti tad agreṇottaraṃ paridhim anupraharati saṃdhinā vā bhavataṃ naḥ samasanāv iti
7.10.6	sruveṇājyam ādāyābhijuhoty agnāv agniś carati praviṣṭa ity etayā
7.10.7	sāvitreṇa raśanām ādāya paśoḥ pāśena dakṣiṇam ardhaśīrṣam abhidadhāty ṛtasya tvā devahaviḥ pāśenārama iti
7.10.8	athainaṃ purastāt pratyañcaṃ yūpe niyunakti dharṣā mānuṣān indrāgnibhyāṃ tvā juṣṭaṃ niyunajmīti
7.10.9	ye 'rvācīnam ekādaśinyāḥ paśava ālabhyante tān uttarato yūpasya niyunakti dakṣiṇata ekādaśinān
7.10.10	athainam upariṣṭāt prokṣaty adbhyas tvauṣadhībhya indrāgnibhyāṃ tvā juṣṭaṃ prokṣāmīti
7.10.11	pāyayaty apāṃ perur asīti
7.10.12	adhastād upokṣati svāttaṃ cit sadevaṃ havyam āpo devīḥ svadatainam iti
7.11.1	tataḥ saṃpreṣyaty agnaye samidhyamānāyānubrūhīti
7.11.2	samānam ā dhruvasamañjanāt
7.11.3	purastād dhruvāsamañjanāt paśuṃ samanakti / saṃ te prāṇo vāyunā gacchatām iti śirasi / saṃ yajatrair aṅgānīty aṃsayoḥ / saṃ yajñapatir āśiṣeti śroṇyoḥ
7.11.4	samānam ā pravarāt
7.11.5	prākṛtena varaṇena hotāraṃ vṛtvā punar āśrāvya maitrāvaruṇaṃ pravṛṇīte mitrāvaruṇau praśāstārau praśāstrād iti
7.11.6	samānam ā prayājebhyaḥ
7.11.7	juhūpabhṛtāv ādāyātyākramyāśrāvyāha samidbhyaḥ preṣyeti
7.11.8	vaṣaṭkṛte juhoti
7.11.9	āśrāvyāśrāvya preṣya preṣyeti evottarebhyaḥ saṃpreṣyati
7.11.10	caturthecaturtha aupabhṛtaṃ samānayate
7.11.11	sarvam aṣṭame
7.11.12	daśa preyājān iṣṭvaikādaśāyājyam avaśinaṣṭi
7.11.13	pratyākramya juhvā svarusvadhitī anakti / triḥ svaruṃ sakṛt svadhiter anyatarāṃ dhārām
7.11.14	tābhyāṃ paśuṃ samanakti ghṛtenāktau paśuṃ trāyethām iti
7.11.15	yāktā dhārā tayā paśuṃ samanakti
7.11.16	tayaiva haviṣaḥ śṛtasyāvadyatītarayā viśāsti
7.11.17	yāthākāmī viśasana ity aparam
7.12.1	punaḥ svarum avagūhati
7.12.2	śamitre svadhitiṃ prayacchann āhaiṣā te 'śriḥ prajñātāsad iti
7.12.3	tataḥ saṃpreṣyati paryagnaye kriyamāṇāyānubrūhīti
7.12.4	āhāvanīyād ulmukam ādāyāgnīdhraḥ paryagni karoti paśuṃ śāmitradeśaṃ cātvālaṃ yūpam āhavanīyam ājyānīti
7.12.5	paśum eva paryagni karotīty ekeṣām
7.12.6	paryagnau kriyamāṇe 'pāvyāni juhoti prajānantaḥ prati gṛhṇāti pūrva iti pañca
7.12.7	triḥ parītya nidhāyolmukaṃ triḥ punaḥ pratiparyeti
7.12.8	yupāt paśuṃ pramucya vapāśrapaṇībhyām anvārabhete adhvaryur yajamānaś ca
7.12.9	anvārabhyāśrāvya saṃpreṣyaty upapreṣya hotar havyā devebhya iti
7.12.10	yatrābhijānāti prāsmā agniṃ bharateti tad āhavanīyād ulmukam ādāyāgnidhraḥ pūrvaḥ pratipadyate
7.12.11	uttareṇa cātvālotkarāv udañcaṃ paśuṃ nayanti revatīr yajñapatiṃ priyadhā viśateti
7.12.12	nānā prāṇo yajamānasya paśunety adhvaryur yajamānam abhimantrayate
7.12.13	uttarata āgnīdhra ulmukaṃ nimṛdgāti
7.12.14	sa śāmitro bhavati
7.12.15	aparasmād gārhapatyād āharen nimanthyaṃ vā kuryāt
7.12.16	yābhyāṃ barhirbhyāṃ paśum upākaroti tayor anyatarad ācchyānārthaṃ nidhāya
7.13.1	dakṣiṇena śāmitram anyatarad upāsyati samasya tanuva bhaveti
7.13.2	tasmin paśuṃ pratyañcam udīcīnapādaṃ saṃjñapayanti
7.13.3	amāyuṃ kṛṇvantaṃ saṃjñapayatety uktvā parāḥ āvartate 'dhvaryuḥ paśoḥ saṃjñapyamānāt
7.13.4	pṛṣad ājyam avekṣamāṇāv āsate adhvaryur yajamānaś ceha prajā viśvarūpā ramantām asmin yajñe viśvabhṛto janitrīḥ / agniṃ kulāyam abhisaṃvasānā asmāṃ avantu payasā ghṛtena // yāsām ūdhaś caturbilaṃ madhoḥ pūrṇaṃ ghṛtasya ca / tā naḥ payasvatīḥ santv asmin goṣṭhe vayovṛdhiḥ // iti
7.13.5	saṃjñapte saṃjñaptahomaṃ juhoti yat paśur māyum akṛteti
7.13.6	paśoḥ pāśaṃ pramuñcati śamitar upetaneti
7.13.7	ekaśūlayā pāśa upatṛdya cātvāle 'pāsyaty utkare vāditiḥ pāśaṃ pra mumoktv iti
7.13.8	yady abhicared dāruṃ stambaṃ vābhidadhyād arātīyantam adharaṃ kṛṇomīti
7.13.9	patny ādityam upatiṣṭhate namas ta ātāneti
7.13.10	athaināṃ prācīm udānayaty anarvā prehīti
7.13.11	cātvāle patny apo 'vamṛśaty apo devīḥ śuddhā yuva iti
7.14.1	samutkramya sahapatnīkāś cātvāle mārjayante śuddhā vayaṃ pariviṣṭāḥ pariveṣṭāro vo bhūyāsmeti
7.14.2	patnī paśoḥ prāṇān āpyāyāyaty adhvaryur abhiṣiñcati
7.14.3	adhvaryur āpyāyayati patny abhiṣiñcatīty ekeṣām
7.14.4	vāk ta ā pyāyatām / prāṇas ta ā pyāyatām ity etair mantrair yathārūpam
7.14.5	yā te prāṇāñchug jagāmeti grīvāsu ninayati
7.14.6	yat te krūraṃ yadāsthitam iti samastaṃ paśum āpyāyayati
7.14.7	nābhis ta ā pyāyatām iti nābhim / pāyus ta ā pyāyatām iti pāyum / śuddhāś caritrā iti pādān
7.14.8	śam adbhyaḥ śam oṣadhībhyety avaśiṣṭā anupṛṣṭhaṃ ninīya dakṣiṇena nābhiṃ prāg agraṃ barhir nidadhāty oṣadhe trāyasvainam iti
7.14.9	svadhite mainaṃ hiṃsīr iti barhiṣi svadhitinā tiraścīnam āchyati
7.14.10	barhiṣo 'gram apayamya sthavimal lohitenāktvāpāsyati rakṣasāṃ bhāgo 'sīti
7.14.11	apa upaspṛśyeṣe tveti vapām utkhidati
7.14.12	devebhyaḥ śundhasva devebhyaḥ śumbhasveti prayauti
7.14.13	ghṛtena dyāvāpṛthivī prorṇvāthām iti vapāśrapaṇī prorṇoti
7.14.14	ūrje tveti taniṣṭha ekaśūlayopatṛṇatti
7.14.15	acchinno rāyaḥ suvīraḥ // indrāgnibhyāṃ tvā juṣṭām utkṛntāmīti parivāsayati
7.14.16	suṣṭinā śamitā vapoddharaṇam upasaṃgṛhyāsta ā vapāyā homāt
7.14.17	vapāśrapaṇī punar anvārabhete adhvaryur yajamānaś ca
7.14.18	urvantarikṣam anvihīty abhipravrajya
7.15.1	śāmitre vapāṃ pratitapati pratyuṣṭaṃ rakṣaḥ pratyuṣṭā arātaya iti
7.15.2	punar ulmukam ādāyāgnīdhraḥ pūrvaḥ pratipadyate
7.15.3	evam adhvaryur āhavanīyam abhipravrajati
7.15.4	evam antime 'ṅgāre vapāṃ nitaṃsayati
7.15.5	āhavanīya āgnīdhra ulmukam apisṛjati
7.15.6	antareṇa cātvālotkarāv antareṇa yūpaṃ cāhavanīyaṃ ca vapām atyāhṛtya dakṣiṇata udaṅṅ āsinaḥ pratiprasthātāhavanīye vapāṃ śrapayati
7.15.7	adhastād vapāyā barhiṣo 'gram apāsyati vāyo vīhi stokānām iti
7.15.8	sruveṇājyam ādāyābhijuhoti tvām u te dadhire havyavāham iti
7.15.9	abhijuhvat saṃpreṣyati stokebhyo 'nubrūhīti
7.15.10	yadā śṛtā śyenī bhavaty athaināṃ sāṃnāyyavad abhighārya tathodvāsya barhiṣi plakṣaśākhāyām iti pratiṣṭāpayati supippalā oṣadhīḥ kṛdhīti
7.15.11	prayutā dveṣāṃsīti vapāśrapaṇībhyāṃ pramucya ghṛtavatīm ity abhijñāyottamāya prayājāyātyākramyāśrāvyāha svāhākṛtībhyaḥ preṣyeti
7.15.12	vaṣaṭkṛte juhoti
7.15.13	pratyākramya juhvā dhruvām abhighārayati yadyājyabhāgau kariṣyan bhavaty atha pṛṣadājyam atha vapām / nopabhṛtam
7.15.14	tata ājyabhāgābhyāṃ pracarati yady ājyabhāgau juhoti
7.15.15	tataḥ pūrvaṃ parivapyaṃ juhoti svāha devebhya iti
7.15.16	tataḥ saṃpreṣyati
7.16.1	indrāgnibhyāṃ chāgasya vapāyā medaso 'nubrūhīti
7.16.2	juhvām upastīrya hiraṇyaśakalam avadhāya sarvāṃ vapām avadyati
7.16.3	upariṣṭādd hiraṇyaśakalaṃ nidhāyābhighārayati
7.16.4	mā pajñāvattā bhavati
7.16.5	yady api caturavattī yajamānaḥ pañcāvattaiva vapā bhavati
7.16.6	yadi hiraṇyaṃ na syād ājyāt pratyavadyet
7.16.7	atyākramyāśrāvyāhendrāgnibhyāṃ chāgasya vapāyā medasaḥ preṣyeti
7.16.8	vaṣaṭkṛte juhoti jatāvedo vapayā gaccha devān ity etayā
7.16.9	tata uttaraṃ parivapyaṃ juhoti devebhyaḥ svāheti
7.16.10	vapāśrapaṇī praharati svāhordhvanabhasaṃ mārutaṃ gacchatam iti / prācīṃ dviśūlāṃ pratīcīm ekaśūlām
7.16.11	athaine saṃsrāveṇābhijuhoti
7.16.12	paśocchidram abhighārayati
7.16.13	samutkramya sahapatnīkāś cātvāle mārjayanta idam āpaḥ pravahatādyaṃ ca malaṃ ca yat / yac cābhidrudrohānṛtaṃ yac ca śepe abhīruṇam // nir mā muñcāmi śapathān nir mā varuṇād uta / nir mā yamasya paḍvīśāt sarvasmād devakilbiṣād athomanuṣyakilbiṣāt // āpo mā tasmād enaso viśvān muñcantv aṃhasaḥ // iti
7.16.14	hutāyāṃ vapāyāṃ varaṃ dadāti kanyām alaṃkṛtām anaḍvāhaṃ tisro vā vatsatarīḥ
7.17.1	paśupuroḍāśasya pātrāṇi prakṣālya prayunakti yāny auṣadhakāritāni bhavanti
7.17.2	pavitre kṛtvā saṃpreṣyati yajamāna vācaṃ yaccheti
7.17.3	vāg yataḥ pātrāṇi saṃmṛśati
7.17.4	vrīhim ayaṃ samānadevataṃ paśunā paśupuroḍāśam ekādaśakapālaṃ nirvapati dvādaśakapālaṃ vā
7.17.5	haviṣkṛtā vācaṃ visṛjya paśuṃ viśāsti
7.17.6	gudaṃ mā nirvleṣīḥ / vaniṣṭhuṃ mā nirvleṣīḥ / adhyuddhiṃ klomānaṃ plīhānaṃ purītataṃ medaḥ samavadhātavā iti saṃpreṣyati
7.17.7	kumbhyāṃ paśuṃ śrapayanti
7.17.8	śūlena hṛdayaṃ nihatya yajur utpūtābhir adhbhiḥ puroḍāśaṃ śrapayati
7.17.9	stīrṇa eva barhiṣi piṣṭalepaṃ ninayati
7.17.10	śṛte paśau puroḍāśena pracarati
7.17.11	indrāgnibhyāṃ puroḍāśasyānubrūhi // indrāgnibhyāṃ puroḍāśasya preṣyeti saṃpreṣyati
7.17.12	agnaye 'nubrūhi // agnaye preṣyeti sviṣṭakṛtaḥ
7.17.13	upahūtām iḍāṃ maitrāvaruṇaṣaṣṭā ṛtvijaḥ prāśnanti
7.17.14	mārjayante
7.17.15	atra paśupuroḍāśasya piṣṭalepaphalīkaraṇahomau juhoti
7.17.16	kapālāni vimuñcati
7.17.17	juhvā pṛṣadājyasyopahatya triḥ pṛcchati
7.18.1	śṛtaṃ havī3ḥ śamita iti
7.18.2	śṛtam iti śamitā triḥ pratyāha
7.18.3	triḥ pracyute hṛdayam uttamaṃ karoti
7.18.4	uttarataḥ parītya pṛṣad ājyena hṛdayam abhighārayati saṃ te manasā manaḥ saṃ prāṇena juṣṭaṃ devebhyaḥ / indrāgnibhyāṃ havyaṃ ghṛtavat svāheti
7.18.5	svāhoṣmaṇo 'vyathiṣyā ity uṣmāṇam udyantam abhimantrayate
7.18.6	yadi paśuṃ vimathnīrann evam evābhimantrayet
7.18.7	ājyena paśuṃ sāṃnāyyavad abhighārya tathodvāsyāntareṇa cātvālotkarāvantareṇa yūpaṃ cāhavanīyaṃ ca paśum atyāhṛtya dakṣiṇasyāṃ vediśroṇyāṃ pañcahotrā sādayati
7.18.8	plakṣaśākhottarabarhir bhavati
7.18.9	tasyā madhyam aṅgānām avadyati
7.18.10	catasṛṣūpastṛṇīte juhūpabhṛtoḥ samavattadhānyāṃ pātryāṃ vasāhomahavanyāṃ sruci
7.18.11	juhūpabhṛtor hiraṇyaśakalāv avadhāya saṃpreṣyati manotāyai haviṣo 'vadīyamānasyānubrūhīti
7.18.12	hṛdayasyāgre 'vadyati / atha jihvāya atha vakṣaso 'tha savyasya doṣṇo 'tha pārśvayor atha yakno 'tha vṛkkayor atha dakṣiṇāyāḥ śroṇer atha gudasya
7.18.13	dvir ekaikasyāvadyati
7.19.1	api vā trayāṇām eva mukhyānām anupūrvam avadāya yathākāmam uttareṣām avadyati
7.19.2	yūṣo medo 'vadhāya medasā juhūṃ prorṇoti
7.19.3	upariṣṭādd hiraṇyaśakalaṃ nidhāyābhighārayati
7.19.4	tryaṅgāṇi pratyabhighāryopabhṛti tryaṅgāṇāṃ sviṣṭakṛte sakṛt sakṛd avadyati dakṣiṇasya doṣṇaḥ savyāyāḥ śroṇer gudakāṇḍam iti
7.19.5	purastād eva gudaṃ dvaidhaṃ kṛtvā sthavimad upayaḍbhyo nidadhāti
7.19.6	aṇimat traidhaṃ karoti
7.19.7	tasya madhyamaṃ juhvāṃ dvaidhaṃ kṛtvāvadadhāti sthaviṣṭham upabhṛty aṇiṣṭham iḍāyāṃ dvaidhaṃ kṛtvā
7.19.8	yūṣo medo 'vadhāya medasopabhṛtaṃ prorṇoti
7.19.9	upariṣṭādd hiraṇyaśakalaṃ nidhāya dvir abhighārayati
7.19.10	pātryām iḍāṃ samavadyati hṛdayāñ jihvāyā yakno vṛkkayor gudayor gudād vaniṣṭhoḥ saptamāt
7.19.11	atraiva dakṣiṇāṃ śroṇim adhyuddhiṃ klomānaṃ plīhānaṃ purītataṃ meda ity anvavadhāya yūṣṇopasicyābhighārayati
7.19.12	yuṣṇo vasāhomaṃ gṛhṇāti
7.19.13	svadhitinā dhārāṃ prayauti
7.19.14	sakṛc caturavadānasya dviḥ pañcāvadānasya
7.19.15	abhighārya yāni cāvattāni yāni cāvattāni śṛtaṃ cāśṛtaṃ ca sarvaṃ paśuṃ saṃnidhāyābhimṛśaty aindraḥ prāṇo aṅge aṅge nidedhyad iti
7.20.1	pārśvena vasāhomaṃ prayauti śrīr asy agnis tvā śrīṇātv iti
7.20.2	athainām etenaiva pārśvenāpidadhāti svāhoṣmaṇo 'vyathiṣyā iti
7.20.3	tataḥ saṃpreṣyatīndrāgnibhyāṃ chāgasya haviṣo 'nubrūhīti
7.20.4	atyākramyāśrāvyāhendrāgnibhyāṃ chāgasya haviṣaḥ preṣyeti
7.20.5	yājyāyā ardharce pratiprasthātā vasāhomaṃ juhoti ghṛtaṃ ghṛtapāvānaḥ pibateti
7.20.6	hutvāvaśinaṣṭi
7.20.7	vaṣaṭkṛte havir juhoti
7.20.8	vasāhomodrekeṇa diśaḥ pratiyajati diśaḥ svāhā // pradiśaḥ svāhety etaiḥ pratidiśam
7.20.9	svāhā digbhyo namo digbhya iti prācīnam antato juhoti
7.20.10	atra nāriṣṭhān hutvā juhvā pṛṣadājyasya sakṛdupahatyāha vanaspataye 'nubrūhīti
7.20.11	atyākramyāśrāvyāha vanaspataye preṣyeti
7.20.12	vaṣaṭkṛte juhoti
7.20.13	apunar atikrāman saṃpreṣyaty agnaye sviṣṭakṛte 'nubrūhīti
7.20.14	juhvām upabhṛṭaṃ paryāhṛtyāśrāvyāhāgnaye sviṣṭakṛte preṣyeti
7.20.15	vaṣaṭkṛte juhoti
7.20.16	pratyākramyāyatane srucau sādayitvā
7.21.1	medasvatīṃ hotre 'vāntareḍām ādadhāti
7.21.2	medasopastṛṇāti medasādadhāti medasābhighārayati
7.21.3	upahūtāyām iḍāyām adhyuddhiṃ hotre harati vaniṣṭhum agnīdhe
7.21.4	ṣaḍavattaṃ saṃpādayati
7.21.5	prāśnanti mārjayante
7.21.6	tataḥ saṃpreṣyati / agnīd aupayajān aṅgārān āhara / upayaṣṭar upasīda / brahman prasthāsyāma iti saṃpraiṣādiḥ
7.21.7	samānam ānūyājebhyaḥ
7.21.8	juhūpabhṛtāv ādāya pṛṣadājyaṃ juhvāṃ samānīyātyākramyāśrāvyāha devebhyaḥ preṣyeti
7.21.9	vaṣaṭkṛte juhoti
7.21.10	āśrāvyāśrāvya preṣya preṣyety evottarebhyaḥ saṃpreṣyati
7.21.11	śamitrād aṅgārān āhṛtyāgnīdhra uttarasyāṃ vediśroṇyāṃ nivapati
7.21.12	pratiprasthātaikādaśa gudakāṇḍāni tiryag vikṛttāni kṛtvā vasāhomahavanyāṃ samavadhāyaikaikenānūyājānāṃ vaṣaṭkāraṃ vaṣaṭkāram anūyajati samudraṃ gaccha svāhety etaiḥ pratimantram
7.21.13	adbhyas tvauṣadhībhya iti pratiprasthātā barhiṣi lepaṃ nimārṣṭi
7.21.14	mano me hārdi yaccety ātmānaṃ pratyabhimṛśati
7.22.1	ekādaśānūyājān iṣṭvā pratyākramya juhvāṃ svarum aktvā juhvā svaruṃ juhoti dyāṃ te dhūmo gacchatv antarikṣam arciḥ pṛthivīṃ bhasmanā pṛṇasva svāheti
7.22.2	samānam ā patnīsaṃyājebhyaḥ
7.22.3	sarvā juhūpabhṛto vājavatībhyāṃ vyūhati
7.22.4	sarvāsu srukṣu prastaram anakti
7.22.5	sūktavākāya suktā preṣyeti saṃpreṣyati
7.22.6	sarvāḥ saṃprasrāvayati
7.22.7	sarvāḥ kastambhyāṃ sādayati
7.22.8	jāghanyā patnīḥ saṃyājayati
7.22.9	ājyena somaṃ yajati / ājyena tvaṣṭāram
7.22.10	uttāṇāyā jāghanyā devānāṃ patnībhyo 'vadyati / nīcyā agnaye gṛhapataye
7.22.11	catuś catur avadānasya pañcakṛtvaḥ pañcāvadānsya
7.22.12	nātropastaraṇābhighāraṇāni bhavanti
7.22.13	uttānāyā iḍāṃ samavadyati nīcyā agnīdhe
7.22.14	jāghanīśeṣaṃ patny adhvaryave dadāti
7.22.15	bāhuṃ śamitre / taṃ sa brāhmaṇāya dadāti yady abrāhmaṇo bhavati
7.22.16	samānam ā samiṣṭayajuṣaḥ
7.22.17	triṇī samiṣṭayajūṃṣi juhoti yajña yajñaṃ gaccha // eṣa te yajño yajñapate // devā gātuvida iti
7.22.18	antareṇa cātvālotkarau
7.23.1	upaniṣkramya hṛdayaśūlena caranti
7.23.2	śuṣkasya cārdrasya ca saṃdhau hṛdayaśūlam udvāsayati śug asi tam abhiśoca yo 'smān dveṣṭi yaṃ ca vayaṃ dviṣma iti
7.23.3	dhāmnodhāmno rājan // uduttamaṃ varuṇa pāśam ity etābhyām ādityam upasthāya cātvāle mārjayante sumitrā na āpa oṣadhayaḥ santv iti
7.23.4	samidhaḥ kṛtvāpratīkṣam āyanti
7.23.5	edho 'sy edhiṣīmahīty āhavanīye samidha ādhāyupatiṣṭhante 'po anvacāriṣam iti
7.23.6	evaṃ patnī gārhapatye 'bhyādhāyopatiṣṭhate
7.23.7	yūpaṃ yajamāna upatiṣṭhata āśāsānaḥ suvīryam ity etayā
7.23.8	saṃtiṣṭhate paśubandhaḥ
7.23.9	evam eva ṣaṭsuṣaṭsu māseṣu saṃvatsaresaṃvatsare vā paśunā yajeta
7.23.10	nāhitāgniṃ paśunānījānaṃ saṃvatsare 'tīyāt
7.23.11	yady atīyād āṃsakhādaḥ syāt
7.23.12	atyaśitā ha vā etasyāgnayo bhavanti ya āhitāgniḥ saṃvatsaraṃ paśunāniṣṭvā māṃsaṃ khādatīti vijñāyate
7.23.13	sa yadi bhakṣayed etayā bhakṣayen manasāgnibhyaḥ prahiṇomi bhakṣaṃ mama vācā taṃ saha bhakṣayantu / apramādyann apramattaś carāmi śivena manasā saha bhakṣayata
7.23.14	yady ādiṣṭo bhakṣayed etaṃ mantram uktvā bhakṣayed etaṃ mantram uktvā bhakṣayet
8.1.1	cāturmāsyair yakṣyamāṇaḥ pañcahotāraṃ manasānudrutyāhavanīye sagrahaṃ juhoti
8.1.2	vaiśvānaraṃ dvādaśakapālaṃ nirvapati pārjanyaṃ carum
8.1.3	hiraṇyaṃ vaiśvānare dadāti / dhenuṃ pārjanye
8.1.4	siddham iṣṭiḥ saṃtiṣṭhate
8.1.5	saiṣānvārambhaṇīyāyāḥ sthānaṃ pratyeti
8.1.6	phālgunyāṃ caitryāṃ vā prācīnapravaṇe vaiśvadevena yajate
8.1.7	darśapūrṇamāsīka āhavanīyaḥ syād ity ekam / saumika ity aparam
8.1.8	yad anyad uttaravedyā upavapanāt sarvaṃ tat kriyate
8.1.9	āmāvāsyaṃ tantraṃ bhavati
8.1.10	samānam ā vatsānām apākaraṇāt
8.1.11	āpyāyadhvam aghniyā viśvebhyo devebhyo bhāgam iti gāḥ prasthāpayati
8.1.12	samānam ā barhiṣa āharaṇāt
8.1.13	prasūmayaṃ barhir bhavati
8.1.14	tat tredhā saṃnahyaikadhā punaḥ saṃnahyati
8.1.15	evaṃ trayoviṃśatidārum idhmaṃ karoti
8.1.16	samānam ā pātrāṇāṃ prayojanāt
8.1.17	pṛṣadājyadhānīṃ dvitīyām upabhṛtaṃ prayunakti dve ājyasthālyau tisraś carusthālīḥ pālāśaṃ vājinapātram
8.1.18	samānam ā nirvapaṇāt
8.1.19	āgneyam aṣṭākapālaṃ nirvapati saumyaṃ caruṃ sāvitraṃ dvādaśakapālaṃ sārasvataṃ caruṃ pauṣṇaṃ caruṃ mārutaṃ saptakapālaṃ vaiśvadevīm āmikṣāṃ dyāvāpṛthivyam ekakapālam iti
8.1.20	samānam ā phalīkaraṇāt
8.1.21	phalīkṛtānāṃ taṇḍulānāṃ vibhāgamantreṇa caravyānapoddharati
8.1.22	sahetarān pinaṣṭi
8.1.23	saṃyutānāṃ piṣṭānāṃ pauṣṇam apoddharati
8.2.1	samānam ā prātardohāt
8.2.2	tapte prātardohe sāyaṃdoham ānīya yadā kṛtāmikṣā bhavaty athaināṃ visrāvya vivājināṃ kṛtvā dvayoḥ pātrayovyuddhṛtya vājinasyaikadeśenopasicya prajñātaṃ vājinaśeṣaṃ nidadhāti
8.2.3	ādhiśritya haviṃṣy āpyebhyo ninīya tat uttaraṃ parigrāhaṃ parigṛhṇāti
8.2.4	samānam ā saṃpraiṣāt
8.2.5	ājyena dadhnā codehīti saṃpraiṣāntaṃ namati
8.2.6	samānam ājyānāṃ grahaṇāt
8.2.7	pāśukāny ājyāni gṛhṇāti
8.2.8	etāvan nānā
8.2.9	pṛṣadājyadhānyām aupabhṛtānāṃ mantrāṇāṃ dvābhyām ājyaṃ gṛhītvā mahīnāṃ payo 'sīti dvir dadhi gṛhṇāti
8.2.10	aupabhṛtānām ekenāntata ājyam
8.2.11	iti vai khalu yadi caitryāṃ yajeta
8.2.12	atha yadi phālgunyāṃ saṃsṛṣṭam eva gṛhṇīyād yathā paśubandhe
8.2.13	amānam ā haviṣām udvāsanāt
8.2.14	ekakapālam udvāsyājyenābhipūrayati
8.2.15	āviḥpṛṣṭhaṃ karoti
8.2.16	bhūr bhuvaḥ suva iti havīṃṣy āsādayati
8.2.17	utkare vājinam
8.2.18	saṃvatsare paryāgat etābhir evāsādayet
8.2.19	āsādya havīṃṣi nirmanthyasyāvṛtā nirmanthyena carati
8.2.20	saptadaśa sāmidhenyo bhavanti
8.2.21	samānam ā prayājebhyaḥ
8.2.22	nava prayājān yajati
8.2.23	caturthecaturthe aupabhṛtaṃ samānayate sarvam antataḥ
8.2.24	upabhṛtaḥ sthāne pṛṣadājyam abhighārayati
8.2.25	samānam ā haviṣāṃ pradānāt
8.2.26	upāṃśu sāvitraikakapālābhyāṃ pracarati
8.3.1	pauṣṇaṃ hutam anumantrayate pūṣṇo 'haṃ devayajyayā puṣṭimān paśumān bhūyāsam iti
8.3.2	evam eva sarvān pauṣṇān anumantrayate
8.3.3	āmikṣayā pracaryaikakapālaṃ barhiṣadaṃ kṛtvā juhvām upastīrya sarvam ekakapālam avadyati
8.3.4	atraivāśayam anuparyāsicyābhigharya srucā pratiṣṭhitaṃ juhoti
8.3.5	yadi hutaḥ paryāvarteta pratyādāyābhighārya punar juhuyāt
8.3.6	varaṃ dattvā srucā kalpayati na pāṇinety ekeṣām
8.3.7	athainaṃ caturbhir māsanāmabhir abhijuhoti madhave svāhā // mādhavāya svāhā // śukrāya svāhā // śucaye svāheti
8.3.8	saṃvatsarīṇāṃ svastim āśāsa itīḍāyā āśīṣu yajamāno japati
8.3.9	prathamajo vatso dakṣiṇā
8.3.10	pṛṣadājyena navānūyājān yajati
8.3.11	saṃvatsarīṇāṃ svastim āśāste divyaṃ dhāmāśāsta iti sūktavāke hotāśāste
8.3.12	prahṛtya paridhīn saṃpreṣyati vājibhyo 'nubrūhīti
8.3.13	juhvām upastīrya camase vā barhiṣi niṣiñcan vājinam ānayati
8.3.14	anabhighāryātyākramyāśrāvyāha vājino yajeti
8.3.15	vaṣaṭkṛte viṣicyamānāyā juhoti
8.3.16	anuvaṣaṭkṛte dvitīyam
8.4.1	ūrdhvajñur āsīno hotā yajaty anavānam
8.4.2	vājino hutvāvaśinaṣṭi
8.4.3	vājinodrekeṇa diśaḥ pratiyajati yathā paśubandhe
8.4.4	bhakṣaṃ taṃ samupahūya bhakṣayanti hotāgre 'thādhvaryur atha brahmāthāgnīdhro 'tha yajamānaḥ
8.4.5	samaśo vā vibhajya
8.4.6	sarva eva mithaḥ karmanām abhiḥ samupahvayeran
8.4.7	asāv upahvayasvety āmantraṇaḥ / upahūta iti prativacanaḥ
8.4.8	yan me retaḥ prasidhyate yan ma ājāyate punaḥ / yad vā me pratitiṣṭhati tena mām amṛtaṃ kuru tena suprajasaṃ kuru // tasya te vājipītasyopahūtasyopahūto bhakṣyāmīti
8.4.9	samānam ā samiṣṭayajuṣaḥ
8.4.10	pāśukāni samiṣṭayajūṃṣi juhoti
8.4.11	siddham iṣṭiḥ saṃtiṣṭhate
8.4.12	treṇyā śalalyā vinīya lauhena kṣuraṇaudumbareṇa śmaśrūṇi vāpayitvopapakṣau ni keśān vartayata ṛtam eva parmeṣṭyṛtaṃ nātyeti kiṃ caneti
8.4.13	evam evottareṇottareṇa mantreṇottareṣu parvasu nivartayate
8.4.14	caturo māsān na māṃsam aśnāti na striyam upaiti noparyāste jugupsate 'nṛtāt prāṅ śete 'madhv aśnāti
8.4.15	madhvaśanaḥ syād ity ekam / vyañjanārtham ity aparam
8.4.16	ṛtviye tu jāyām upeyād ity ekeṣām
8.4.17	evam eva sarveṣu cāturmāsyāntarāleṣu vrataṃ carati
8.5.1	tataś caturṣu māseṣu varuṇapraghāsair yajati
8.5.2	teṣāṃ vaiśvadevena kalpo vyākhyātaḥ
8.5.3	vikārān anukramiṣyāmaḥ
8.5.4	samānam ā vatsānām apākaraṇāt
8.5.5	mārutyā āmikṣāyai pratiprasthātā vatsān apākaroti
8.5.6	vāruṇyā adhvaryuḥ
8.5.7	agreṇāhavanīyaṃ dve vedī kurutaḥ / uttarām adhvaryur dakṣiṇāṃ pratiprasthātā
8.5.8	same prācī bhavataḥ / pṛthamātreṇa prādeśamātreṇa vāsaṃbhinne
8.5.9	yad evādhvaryuḥ karoti tat pratiprasthātā karoti
8.5.10	agreṇāpareṇa vottarāṃ vediṃ pratiprasthātā stambayajur harati
8.5.11	etenaivāta ūrdhvaṃ saṃcarate
8.5.12	samāna utkaro bhavati samāna āgnīdhraḥ samāno hotā samāno brahmā
8.5.13	tatraiṣo 'tyantapradeśo yāny uttarasyāṃ karmāṇy adhvaryus tāni kuryād dakṣiṇasyāṃ pratiprasthātā
8.5.14	athaine anusaṃbhinatti
8.5.15	dakṣiṇāyai veder uttarasyāḥ śroṇer upakramya sphenollikhaty ottarasyā dakṣiṇādaṃsāt
8.5.16	yat prāg uttarasmāt parigrāhāt tat kṛtvottarasyāṃ vedyām uttaravedim upavapati na dakṣiṇasyām
8.5.17	ubhayatra saṃbhāranivapanaṃ bhavati
8.6.1	pūrvedyur agnī praṇayata ity ekam / adhiśritya havīṃṣīty aparam
8.6.2	samānam ā barhiṣa āharaṇāt
8.6.3	dve barhiṣī āharato dvāvidhmau
8.6.4	samānam ā pātrāṇāṃ prayojanāt
8.6.5	ubhau pātrāṇi prayuṅktaḥ
8.6.6	śamīmayyaḥ sruco bhavanti hiraṇyamayyo vā dakṣiṇasya vihārasya
8.6.7	samānam ā nirvapaṇāt
8.6.8	āgneyam aṣṭakapālam iti nityāni pañca saṃcarāṇi nirupyaindrāgnam ekādaśakapālaṃ nirvapati
8.6.9	tūṣṇīṃ karambhapātrebhyo yavān nirupya mantreṇa meṣapratikṛtibhyāṃ yavān nirvapataḥ
8.6.10	marudbhyaḥ pratiprasthātā varuṇāyādhvaryuḥ
8.6.11	kāyam ekakapālaṃ nirvapati
8.6.12	samānam ā phalīkaraṇāt
8.6.13	sarvāṃ stuṣānavabhṛthāya nidadhāti
8.6.14	mantreṇa meṣapratikṛtibhyāṃ yavebhyo bharjanārthe kapāle upadhattaḥ
8.6.15	tayor īṣad upataptā dhānāḥ kurutaḥ
8.6.16	āvapantāv adhiśrayaṇamantraṃ japataḥ
8.6.17	udvapantāv udvāsanamantram
8.6.18	bhṛṣṭā dhānā abhighāryodvāsayataḥ
8.6.19	kāla uvālaṃkurutaḥ
8.6.20	yatra kva ca haviṣyān bharjayed evam eva kuryāt
8.6.21	piṣṭānām āvṛtā dhānāḥ piṃṣṭaḥ
8.6.22	āmikṣāyā āvṛtāmikṣe kurutaḥ
8.6.23	vāruṇaniṣkāsaṃ prajñātaṃ nidadhāti
8.7.1	aindrāgnaparyantāni havīṃṣy adhiśrityāmapeṣāṇāṃ yavānām īṣad upataptānāṃ vā pratipūruṣaṃ patnī karambhapātrāṇi karoti yāvanto yajamānasya putrapautrā bhavanty ekam atiriktam
8.7.2	strībhyo 'pi pratikaroti
8.7.3	meṣapratikṛtī kurutaḥ
8.7.4	meṣam adhvaryur meṣīṃ pratiprasthātā
8.7.5	striyāḥ strivyañjanāni kurute puṃsaḥ puṃvyañjanāni
8.7.6	athaināv aneḍakībhir lomaśau kurutaḥ
8.7.7	yady aneḍakīrna vindeyātāṃ kuśorṇā eva niśleṣayataḥ
8.7.8	kumbhīpākyau vā bhavataḥ
8.7.9	kāyam ekakapālam adhiśritya havīṃṣy āpyebhyo ninīyāhavanīya idhmāvādīpya saṃpreṣyaty agnibhyāṃ praṇīyamānābhyām anubrūhīti
8.7.10	ye ke ca sādhāraṇāḥ saṃpraiṣā adhvaryur eva tān brūyāt
8.7.11	sahāgnī praṇayataḥ saha praṇītā harataḥ
8.7.12	uttarasminn evāgnau praṇītā āsādayataḥ
8.7.13	uttarasmin vrataṃ visṛjate
8.7.14	tata uttarau parigrāhau parigṛhṇītaḥ
8.7.15	samānam ā saṃpraiṣāt
8.7.16	yathādhikaraṇaṃ saṃpraiṣaṃ namati
8.7.17	samānam ājyānāṃ grahaṇāt
8.8.1	ubhau pāśukāny ājyāni gṛhṇītaḥ
8.8.2	etāvan nānā / pṛṣadājyadhanyor aupabhṛtānāṃ mantrāṇām ekenājyaṃ gṛhītvā mahīnāṃ payo 'sīti dvir dadhi gṛhṇītaḥ
8.8.3	aupabhṛtānāṃ dvābhyām antata ājyam
8.8.4	iti vai khalu yadi śrāvaṇyāṃ yajeta
8.8.5	atha yady āṣāḍhyāṃ saṃsṛṣṭam eva gṛhṇīyātāṃ yathā paśubandhe
8.8.6	samānam ā haviṣām udvāsanāt
8.8.7	aindrāgnaparyantāni havīṃṣy udvāsyāmikṣayor meṣapratikṛtī avadhattaḥ
8.8.8	mārutyāṃ meṣam avadadhāti vāruṇyāṃ meṣīm
8.8.9	tābhyāṃ paraḥśatāni praḥsahasrāṇi vā śamīparṇakarīrāṇy upavapataḥ
8.8.10	karambhapātreṣv āvapati
8.8.11	ekakapālasyāvṛtaikakapālam udvāsyottarasyāṃ vedyāṃ havīṃṣy āsādayati
8.8.12	dakṣiṇasyāṃ mārutīṃ karambhapātrāṇi ca
8.8.13	āmikṣayor meṣapratikṛtī vipariharataḥ
8.8.14	mārutyāṃ meṣīm avadadhāti vāruṇyāṃ meṣam
8.8.15	ubhau nirmanthyābhyāṃ carata ity ekam / adhvaryur ity aparam
8.9.1	tataḥ saṃpreṣyaty agnibhyāṃ samidhyamānābhyām anubrūhīti
8.9.2	evam eva saṃmārjane dvivat paiṣaṃ saṃnamati
8.9.3	saṃmṛṣṭa uttaro 'gnir bhavaty asaṃmṛṣṭo dakṣiṇaḥ
8.9.4	atha pratiprasthātā patnīṃ pṛcchati kati te jārā iti
8.9.5	yañ jāraṃ santaṃ na prabrūyāt priyaṃ jñātiṃ rundhyāt / asau me jāra iti nirdiśet / nirdiśyaivainaṃ varuṇapāśena grāhayatīti vijñāyate
8.9.6	yāvata ācaṣṭe tān varuṇo gṛhṇātv ity uktvā patnīm udānayati praghāyān havāmaha iti
8.9.7	eṣīke śūrpa upastīrya karambhapātrāṇy opyābhighārya śīrṣann adhinidhāya purastāt pratyaṅ tiṣṭhan dakṣiṇe 'gnau yajamānaḥ saha patnyā karambhapātrāṇi juhoti
8.9.8	yajāmanaḥ purvonuvākyām anvāha mo ṣu ṇa indreti
8.9.9	ubhau patnī ca yājyāṃ yad grāme yad araṇya iti
8.9.10	api vādhvaryur eva juhuyāt
8.9.11	anvārabheyātām itarau
8.9.12	akran karma karmakṛta iti viparāyantau japataḥ
8.9.13	tato dakṣiṇam agniṃ saṃmārṣṭi
8.9.14	adhvaryur eva pravaraṃ pravṛṇīte
8.9.15	ubhau navanava prayājān yajataḥ
8.9.16	ājyabhāgābhyāṃ pracarya
8.10.1	uparamati pratiprasthātā
8.10.2	adhvaryur havvīṃṣi prayacchati
8.10.3	aindrāgnena pracaryoparamaty adhvaryuḥ
8.10.4	mārutyā pratiprasthātā pracarati
8.10.5	pūrveṇāvadānena meṣīṃ sahāvadyaty uttareṇa saha śamīparṇakarīrāṇi
8.10.6	mārutyā pracaryoparamati pratiprasthātā
8.10.7	varuṇyādhvaryuḥ pracarati
8.10.8	pūrveṇāvadānena meṣaṃ sahāvadyaty uttareṇa saha śamīparṇakarīrāṇi
8.10.9	ekakapālasyāvṛtaikakapālaṃ hutvottaraiś caturbhir māsanāmabhir abhijuhoti nabhase svāhā // nabhasyāya svāhā // iṣāya svāhā // ūrjāya svāheti
8.10.10	pṛthak sviṣṭakṛṭe juhutaḥ / saheḍām avadyataḥ
8.10.11	parivatsarīṇāṃ svastim āśāsa itīḍāyā āśīṣu yajamāno japati
8.10.12	pravayā iva rṣabho dakṣiṇā
8.10.13	pṛṣad ājyena navānūyājān yajataḥ
8.10.14	parivatsarīṇāṃ svastim āśāste divyaṃ dhāmāśāsta iti sūktavāke hotāśāste
8.10.15	ubhau vājinena pracarataḥ
8.10.16	ā tvā viśantv indavaḥ // ā valgā dhamanīnāṃ rasena me rasaṃ pṛṇa / tasya te vājibhir bhakṣaṃ kṛtasyopahūtasyopahūto bhakṣayāmīti
8.11.1	dakṣiṇaṃ vājinaṃ bhakṣayanti
8.11.2	vājināṃ bhakṣo 'vatu vājo 'smān retaḥ siktam amṛtaṃ balāya / sa na indriyaṃ draviṇaṃ dadhātu mā riṣām vājinaṃ bhakṣayantaḥ // tasya ta upahūtasyopahūto bhakṣayāmīty uttaram
8.11.3	ubhau kastambhyāṃ srucau sādayataḥ
8.11.4	adhvaryur eva patnīḥ saṃyājayati
8.11.5	ubhau pāśukāni samiṣṭayajūṃṣi juhutaḥ
8.11.6	siddham iṣṭiḥ saṃtiṣṭhate
8.11.7	tuṣaiś ca vāruṇyā niṣkāsena cāvabhṛtam avayanti
8.11.8	tatra kṛtsno 'vabhṛthaḥ kriyate yad anyat sāmno 'dhvamantrād ṛjīṣabhakṣād iti
8.11.9	tuṣā ṛjīṣasya sthānaṃ pratiyanti
8.11.10	niṣkāsa ekakapālasya
8.11.11	api vā vāruṇam ekakapālaṃ nirvapet
8.11.12	tasya niṣkāsena samavadāya pracaret
8.11.13	api vā na saumiko 'vabhṛtaḥ
8.11.14	tūṣṇīm eva tuṣaniṣkāsam apsūpavapet
8.11.15	athānye vāsasī paridhāyodetaḥ
8.11.16	kāmam ete vāsasī yasmai kāmayeyātāṃ tasmai dadyātām
8.11.17	pratyetya nirvartayate
8.11.18	vyākhyātaṃ nivartanaṃ tathā vratacaryā
8.12.1	tataś caturṣu māseṣu vyahaṃ sākamedhair yajate
8.12.2	agnaye 'nīkavate puroḍāśam aṣṭākapālaṃ nirvapati sākaṃ sūryeṇodyatā
8.12.3	sākaṃ raśmibhiḥ pracarantīty ekeṣām
8.12.4	siddham iṣṭiḥ saṃtiṣṭhate
8.12.5	marudbhyaḥ sāṃtapanebhyo madhyaṃdine carum
8.12.6	siddham iṣṭiḥ saṃtiṣṭhate
8.12.7	gṛhamedhīyasya tantraṃ prakramayati
8.12.8	samānam ā vatsānām apākaraṇāt
8.12.9	ayajuṣkeṇa gṛhamedhīyāya sarvān vatsān apākaroti
8.12.10	vedaṃ kṛtvā vediṃ karoti
8.12.11	nātredhmabarhir bhavati / na praṇītāḥ praṇayati
8.12.12	agnīn paristīrya hastāv avanijya pātrāṇi prayujyolaparājīḥ stīrtvā pavitre kṛtvā saṃpreṣyati yajamāna vācaṃ yaccheti
8.12.13	vāgyataḥ pātrāṇi saṃmṛśati
8.12.14	marudbhyo gṛhamedhibhyaḥ sarvāsāṃ dugdhe sāyaṃ carum
8.12.15	pavitre sarvā gā dohayitvānutpūte payasy anutpūya taṇḍulān āvapati
8.12.16	gārhapatye vānvāhāryapacane vā prativeśam odanaṃ pacati
8.12.17	tata uttaraṃ parigrāhaṃ parigṛhṇāti
8.12.18	samānam ā saṃpraiṣāt
8.12.19	nātredhmāgarhiḥ pracodayati
8.12.20	samānam ājyānāṃ grahaṇāt
8.12.21	dhruvāyām eva gṛhṇāti
8.12.22	prokṣaṇīr abhimantrya brahmāṇam āmantrya vediṃ prokṣya prokṣaṇyavaśeṣaṃ ninīyāgnim abhimantryāntarvedi dhruvāṃ sādayitvā sruvaṃ sādayati / eṣāsadad iti mantraṃ saṃnamati
8.12.23	viṣṇv asi vaiṣṇavaṃ dhāmāsi prājāpatyam ity ājyam abhimantrayate
8.12.24	tasyai na prastaraṃ praharati / evaṃ stīrṇa eva sāṃtapanasya barhiṣi gṛhamedhīyena carantīty ekeṣām
8.13.1	athaitaṃ carum udvāsya tasya śaraṃ prajñātaṃ nidhāya trīn odanān uddharati
8.13.2	aniṣkāsitāṃ kumbhīṃ nidadhāti / apramṛṣṭaṃ ca darvyudāyuvanam
8.13.3	uddhṛtān odanān paccho gāyatryotpūyālaṃkṛtyāsādayati
8.13.4	niśāyāṃ gṛhamedhīyena caranti
8.13.5	nātra sāmidhenyo bhavanti nāghārau na prayājāḥ
8.13.6	vedenāhavanīyam upakṣipya saṃpreṣyaty agnīd agniṃ triḥ saṃmṛḍḍhīti
8.13.7	agnim evāgnīdhras triḥ saṃmārṣṭi
8.13.8	pravaraṃ pravṛtyājyabhāgābhyāṃ pracarya saṃpreṣyati marudbhyo gṛhamedhibhyo 'nubrūhīti
8.13.9	juhvām upastīrya sarveṣām odanānāṃ dvir dviś caturavadānasyāvadyati tris triḥ pañcāvadānasya
8.13.10	abhighāryātyākramyāśrāvyāha maruto gṛhamedhino yajeti
8.13.11	vaṣaṭkṛte juhoti
8.13.12	sarveṣām odanānāṃ sviṣṭakṛṭe sakṛtsakṛd avadyati
8.13.13	sarveṣām iḍām upahūya tām iḍāṃ prāśnanty ṛtvijaḥ
8.13.14	amātyebhya odanān upaharanti yāvanto havir ucchiṣṭāśā bhavanti
8.13.15	ato 'nye 'pi prāśnīyur yadi prabhūta odanaḥ syāt
8.13.16	prativeśāt patny aśnāti gṛhamedhīyād vā
8.13.17	iḍānto gṛhamedhīyaḥ saṃtiṣṭhate
8.13.18	āñjate 'bhyañjate
8.13.19	anu vatsān vāsayanti
8.13.20	suhitā etāṃ rātriṃ vasanti pratītā anavartimukhinaḥ
8.13.21	prativeśā api pacante
8.13.22	gā abhighnate
8.14.1	kraiḍinasya tantraṃ prakramayati
8.14.2	parācīnarātre 'gnihotryāś cābhivanyāyāś ca vatsau badhnanti
8.14.3	purā prātar agnihotrāt pūrṇadarvyeṇa caranti
8.14.4	darvyām upastīrya śaraniṣkāsasya darvīṃ pūrayitvāpramṛṣṭaṃ ca darvyudāyuvanam anvavadadhāti
8.14.5	abhighārya gārhapatye juhoti
8.14.6	pūrṇā darvi parā patety etām anudrutyottarayā juhoti
8.14.7	ṛṣabham āhūyarṣabhasya ravate juhoti
8.14.8	yady ṛṣabho na rūyād brahmā brūyāj juhudhīti
8.14.9	yasya ravate juhoti taṃ brahmaṇe dadāti
8.14.10	marudbhyaḥ krīḍibhyaḥ puroḍāśaṃ saptakapalaṃ nirvapati sakaṃ sūryeṇodyatā
8.14.11	sākaṃ raśmighiḥ pracarantīty ekeṣām
8.14.12	siddham iṣṭiḥ saṃtiṣṭhate
8.14.13	udita āditye 'bhivānyāṃ dohayitvā marudbhyaḥ svatavadbhyaḥ puroḍāśaṃ saptakapālaṃ nirvapati
8.14.14	siddham iṣṭiḥ saṃtiṣṭhate
8.14.15	mahāhaviṣāṃ tantraṃ prakramayati
8.14.16	teṣāṃ varuṇapraghāsaiḥ kalpo vyākhyāto 'nyatrāvabhṛthāt
8.15.1	āmikṣayor dakṣiṇād vihārād iti
8.15.2	samānam ā nirvapaṇāt
8.15.3	āgneyam aṣṭākapālam iti nityāni pañca saṃcarāṇi nurpyaindrāgnam ekādaśakapālam aindraṃ caruṃ vaiśvakarmaṇam ekakapālam iti
8.15.4	samānam ā srucyād āghārāt
8.15.5	agne ver hotraṃ ver dūtyam // ūrdhvo adhvarāyāsthāt // avatāṃ tvā dyāvāpṛthivī yajñe asmin // ava tvaṃ dyāvāpṛthivī yajñe asmin // sviṣṭakṛd indrāya devebhyo bhava // juṣāṇo asya haviṣo ghṛtasya vīhi svāheti srucyam āghāram āghārayati
8.15.6	ekakapālasyāvṛṭaikakapālaṃ hutvottaraiś caturbhir māsanāmabhir abhijuhoti sahase svāhā // sahasyāya svāhā // tapase svāhā // tapasyāya svāheti
8.15.7	idāvatsarīṇāṃ svastim āśāsa itīḍāyā āśīḥṣu yajamāno japati
8.15.8	prathamajo vatso dakṣiṇā
8.15.9	idāvatsarīṇāṃ svastim āśāsta iti sūktavāke hotāśaste
8.15.10	siddham iṣṭiḥ saṃtiṣṭhate
8.16.1	pitṛyajñasya tantraṃ prakramayati
8.16.2	dakṣiṇapūrveṇānvāhāryapacanaṃ yajamānamātrīṃ catuḥsraktiṃ vediṃ karoti
8.16.3	tasyā dikṣu sraktayo bhavanty avāntaradeśeṣu madhyāni
8.16.4	athaināṃ sarvataḥ pariśrityottarāṃ sraktiṃ prati dvāraṃ karoti
8.16.5	uddhanāntāṃ kṛtvānvāhāryapacanād agnim āhṛtya madhyataḥ samādadhāti
8.16.6	eṣa etasmiṃs tantra āhavanīyo bhavati
8.16.7	tatra ye devapravādā mantrā ubhayavat te saṃnabhyeran devānāṃ pitṝṇāṃ pariṣūtam asi // karmaṇe vāṃ devebhyaḥ pitṛbhyaḥ śakeyam iti
8.16.8	yathāprakṛty eva varterann ity aparam
8.16.9	samānam ā barhiṣa āharaṇāt
8.16.10	samūlaṃ barhir dāty upamūlaṃ vā
8.16.11	drāghīyān idhma idhmād bhavati drādhīyo barhiṣo barhiḥ
8.16.12	samānam ā nirvapaṇāt
8.16.13	dakṣiṇataḥ śakaṭāt prācīnāvītī nirvapaty uttarato vā yajñopavītī
8.16.14	somāya pitṛmate puroḍāśaṃ ṣaṭkapālaṃ nirvapati pitṛbhyo barhiṣadbhyo dhānāḥ pitṛbhyo 'gniṣvāttebhyo 'bhivānyāyai dugdhe mantham
8.16.15	yavamayāny etāni havīṃṣi bhavanti
8.16.16	prokṣaṇyudrekeṇa yavān ārdrān kṛtvāvahanti
8.16.17	samānam ā phalikaraṇāt
8.17.1	phalīkṛtāṃs taṇḍulāṃs traidhaṃ vibhajyānvāhāryapacane bharjanārthaṃ kapālam upadhāya tasmiṃs tṛtīyaṃ taṇḍulānāṃ dhānā bharjanti
8.17.2	vyākhyātaḥ saṃskāraḥ
8.17.3	piṣṭānām āvṛtā dhānāḥ piṃṣanti
8.17.4	samānam ā kapālopadhānāt
8.17.5	dakṣiṇārdhe gārhapatyasya ṣaṭ kapālāny upadhāyānvāhāryapacane dhānārthaṃ kapālam upadadhāti
8.17.6	nānāpātreṣu havīṃṣi saṃvapati
8.17.7	utpunāti
8.17.8	piṣṭeṣv apa ānīyābhivānyāyai dugdhe mantham ānayati
8.17.9	ardhapātraṃ karoti
8.17.10	piṣṭāni saṃyutyekṣuśalākayā manthaṃ prasavyaṃ dakṣiṇābhimukho 'nanvārabhāṇa upamanthati
8.17.11	śalākāsthaṃ karoti
8.17.12	puroḍāśam adhiśrityānvāhāryapacane dhānā bharjanti
8.17.13	tā atraiva vidyamānāḥ pariśerat ā haviṣām udvāsanāt
8.17.14	tata uttaraṃ parigrāhaṃ parigṛhṇāti
8.17.15	samānam ājyāṇāṃ grahaṇāt
8.17.16	dakṣiṇārdhe gārhapatyasyājyāni gṛhṇāti
8.17.17	sarvāṇi caturgṛhītāni
8.17.18	tāny atraiva pariśerata ā haviṣām āsādanāt
8.17.19	samānam ā barhiṣaḥ staraṇāt
8.17.20	agne barhir gṛhītvā prasavyam agniṃ triḥ stṛṇan paryeti
8.17.21	trir astṛṇan pratiparyety ayā viṣṭhā janayan karvarāṇīty ūrdhvaṃ dhārayamāṇaḥ
8.17.22	sa prastaro bhavati
8.18.1	dvau paridhī paridadhāti madhyamaṃ caiva dakṣiṇārdhyaṃ ca
8.18.2	nātra vidhṛtī bhavataḥ
8.18.3	tūṣṇīm eva prastaraṃ nyasyati
8.18.4	ekaikaśa ājyāni havīṃṣītyāsādayanti
8.18.5	agnim agre haranty athodakumbham ājyāny atha havīṃṣi
8.18.6	ekaikam alaṃkaroti vā / eṣām eṣa pariveṣa ity ekeṣām
8.18.7	dakṣiṇataḥ kaśipūpabarhaṇam ājñanam abhyañjanam ity ekaikaśa āsādya visrasya prācīnāvītāni yajñopavītāni kurvate
8.18.8	tataḥ saṃpreṣyaty agnaye devebhyaḥ pitṛbhyaḥ samidhyamānāyānubrūhīti
8.18.9	uśantas tvā havāmaha ity etāṃ sāmidhenīṃ trir anvāha
8.18.10	sakṛd evedhmam ādadhāti traidhaṃ vā vibhajya
8.18.11	sruvāghāram āghārya saṃpreṣyaty agnīt paridhī cāgniṃ ca tris triḥ saṃmṛḍḍhīti
8.18.12	samānam ā pravarāt
8.18.13	āśrāvyāha sīda hota iti
8.18.14	etāvān pravaraḥ
8.18.15	nārṣeyaṃ vṛṇīte na hotāram
8.18.16	apabarhiṣaś caturaḥ prayājān yajati
8.18.17	ājyabhāgābhyāṃ pracarya visrasya yajñopavītāni prācīnāvītāni kurvate
8.18.18	atraike pariśrayaṇaṃ samāmananti
8.18.19	vipariharanty ājyāni vipariharanti havīṃṣi viparikrāmanty ṛtvijaḥ
8.18.20	dakṣiṇena juhūm upabhṛtaṃ sādayati dakṣiṇenopabhṛtaṃ dhruvām / dakṣiṇena puroḍāśaṃ dhānāḥ sādayati dakṣiṇena dhānā mantham
8.18.21	samān atra juhūr bhavati samān atra puroḍāśaḥ samān atra brahmā yajamānaś ca
8.19.1	tataḥ saṃpreṣyati somāya pitṛmate 'nu svadheti
8.19.2	juhvām upastīrya sarveṣāṃ haviṣāṃ saha sviṣṭakṛtā dvedve puronuvākye anvāhobhe sapraṇave
8.19.3	ṣaḍ avattaṃ pañcāvattinām avadyati pañcāvattaṃ catur avattinām
8.19.4	ṣaḍavatte mukhyān mukhyādd haviṣo dvir avadyati
8.19.5	puroḍāśasyāvadāya dhānānām avadyati
8.19.6	evaṃ manthasya
8.19.7	abhighāryodaṅṅ atyākramyā svadhety āśrāvayati / astu svadheti pratyāśrāvayati
8.19.8	somaṃ pitṛmantaṃ svadheti saṃpreṣyati
8.19.9	ye svadhāmaha ity āgūr bhavati
8.19.10	svadhā nama iti vaṣaṭkaroti
8.19.11	tataḥ saṃpreṣyati pitṛbhyo barhiṣadbhyo 'nu svadheti
8.19.12	juhvām upastīrya dhānānām avadāya manthasyāvadyati
8.19.13	evaṃ puroḍāśasya
8.19.14	abhighāryodaṅṅ atyākramyā svadhety āśrāvayati / astu svadheti pratyāśrāvayati
8.19.15	pitṝn barhiṣadaḥ svadheti saṃpreṣyati
8.19.16	ye svadhāmaha ity āgūr bhavati
8.19.17	svadhā nama iti vaṣaṭkaroti
8.19.18	tataḥ saṃpreṣyati pitṛbhyo 'gniṣvāttebhyo 'nu svadheti
8.19.19	juhvām upastīrya manthād avadāya puroḍāśasyāvadyati
8.19.20	evaṃ dhānānām
8.19.21	abhighāryodaṅṅ atyākramyā svadhety āśrāvayati / astu svadheti pratyāśrāvayati
8.19.22	pitṝn agniṣvāttān svadheti saṃpreṣyati
8.19.23	ye svadhāmaha ity āgūr bhavati
8.19.24	svadhā nama iti vaṣaṭkaroti
8.20.1	asamavadāya pracaraṇam eke samāmananti
8.20.2	tataḥ saṃpreṣyaty agnaye kavyavāhanāya sviṣṭakṛte 'nu svadheti
8.20.3	juhvām upastīrya sarveṣāṃ haviṣāṃ dakṣiṇārdhāt sakṛtsakṛc catur avadānasyāvadyati dvir dviḥ pañcāvadānasya
8.20.4	abhighāryodaṅṅ atyākramyā svadhety āśrāvayati / astu svadheti pratyāśrāvayati
8.20.5	agniṃ kavyavāhanaṃ sviṣṭakṛtaṃ svadheti saṃpreṣyati
8.20.6	ye svadhāmaha ity āgūr bhavati
8.20.7	svadhā nama iti vaṣaṭkaroti
8.20.8	manthasyāgra iḍām avadāyetarayor avadyati / mantham iḍām avadyatīty ekeṣām
8.20.9	upahūtam iḍām avaghreṇa bhakṣayanti hotāgre 'thādhvaryur atha brahmāthāgnīdhro 'tha yajamānaḥ
8.20.10	udakumbham ādāya prasavyam agniṃ triḥ pariṣiñcan paryeti śundhatāṃ pitara iti / trir apariṣiñcan pratiparyety ayā viṣṭhā janayan karvarāṇīti
8.20.11	haviḥśeṣān saṃprayutya trīn piṇḍān kṛtvā tisṛṣu sraktiṣu nidadhāti pañcārdhyāyāṃ dakṣiṇārdhyāyāṃ pūrvārdhyāyām
8.20.12	etad vā viparītam
8.20.13	etat te tata ye tvām anv ity etair mantrair yathā piṇḍapitṛyajñe
8.21.1	uttarasyāṃ sraktyāṃ lepaṃ nimṛjyātra pitaro yathābhāgaṃ mandadhvam ity uktvodañca upaniṣkramyā tamitor āhavanīyam upatiṣṭhante
8.21.2	samanya japanti susaṃdṛśaṃ tvā vayaṃ maghavan mandiṣīmahīti
8.21.3	akṣann amīm adanteti gārhapatyam upatiṣṭhante
8.21.4	amīm adanta pitaraḥ somyā iti parāyanti
8.21.5	pareta pitaraḥ somyā iti punar abhiprapadyante
8.21.6	tūṣṇīṃ daśāṃ vorṇāstukāṃ vā pracchidyopanyasyāyanty etāni vaḥ pitaro vāsāṃsyato no 'nyat pitaro mā yūḍhvam iti
8.21.7	āñjanaprabhṛti gārhapatyopasthānānantaṃ karma kriyate yathā piṇḍapitṛyajñe
8.21.8	atraike pariṣecanaṃ samāmananti
8.21.9	visrasya prācīnāvītāni yajñopavītāni kurvate
8.21.10	vipariharanti sruco viparikrāmanty ṛtvijaḥ
8.21.11	vyapacchādya pariśrayaṇaṃ saṃpreṣyati brahman pra sthāsyāma iti
8.21.12	apabarhiṣau dvān anūyājau yajati
8.21.13	devau yajeti pūrvam anūyājaṃ saṃpreṣyati / yajety uttaram
8.21.14	sūktavākaṃ prati hotā nivyayate
8.21.15	nātra patny anvāste na saṃyājayanti na samiṣṭayajur juhoti
8.21.16	siddham iṣṭiḥ saṃtiṣṭhate
8.21.17	śaṃyuvantety ekeṣām
8.22.1	pratipūruṣam ekakapālān nirvapati yathā karambhapātrāṇi
8.22.2	uttarārdhe gārhapatyasya kapālāny upadhāya śrapayati
8.22.3	athainān abhighāryānabhighārya vodvāsya mūte 'vadadhāti / mūtayor mūteṣu vā
8.22.4	kośāpidhānena harantīty ekeṣām
8.22.5	dakṣiṇāgner ekolmukaṃ dhūyat parācīnaṃ harati
8.22.6	uttarapūrvam avāntaradeśaṃ gatvākhūtkara ekam upavapati yāvanto gṛhyā smastebhyaḥ kamakaram iti
8.22.7	catuṣpatha ekolmukam upasamādhāya saṃparistīrya madhyame palāśaparṇa upastīryāntame vā sarveṣām ekakapālānāṃ sakṛtsakṛt samavadāyābhighārya juhoty eṣa te rudra bhāgaḥ saha svasrāmbikayā taṃ juṣasva svāheti
8.22.8	hutaṃ yajamāno 'numantrayate bheṣajaṃ gava iti dvābhyām
8.22.9	pratipūruṣam ekakapālān ādāya pradakṣiṇaṃ catuṣpathaṃ trih pariyanti tryambakaṃ yajāmaha ity etayā
8.22.10	yadi patikāmā syāt sāpi parīyāt tryambakaṃ yajamāhe sugandhiṃ pativedanam / urvārukam iva bandhanādito mukṣīya mā pateḥ // iti
8.22.11	tān ūrdhvān udasya pratilabhante
8.23.1	bhaga stha bhagasya vo lapsīyeti
8.23.2	parītyaparītya yajamānāyābhisamāvapanti
8.23.3	pratikāmāyā abhisamāvapeyuḥ
8.23.4	yasya kasya ca patikāmā syād ity ekam / yajamānasyety aparam
8.23.5	tān mūte kṛtvā parogoṣṭhe vṛkṣa āsajyopatiṣṭhanta eṣa te rudra bhāgas taṃ juṣasva tenāvasena paro bhūjavato 'tīhi // avatatadhanvā pinākahastaḥ kṛttivāsā iti / trir avatāmyanti
8.23.6	anupariṣicya mārjayante sumitrā na āpa oṣadhayaḥ santv iti
8.23.7	samidhaḥ kṛṭvāpratīkṣam āyanti
8.23.8	edho 'sy edhiṣīmahīty āhavanīye samidha ādhāyopatiṣṭhante 'po anvacāriṣam iti
8.23.9	evaṃ patnī gārhapatya ādhāyopatiṣṭhate
8.23.10	pratyetyādityai ghṛte caruṃ nirvapati
8.23.11	tasyāgnyādheyena kalpo vyākhyāto 'nyatra varadānāt
8.23.12	aśvam śvetam eke samāmananti
8.23.13	sadyaskālā etā iṣṭayo bhavanty anyatrānīkavatāt kraiḍinād iti
8.23.14	tato nivartayate
8.23.15	vyākhyātaṃ nivartanaṃ tathā vratacaryā
8.24.1	tataś caturṣu māseṣu śunāsīryeṇa yajate māsi vārdhamāse vā caturahe tryahe dvyahe vaikāhe vā
8.24.2	tasya vaiśvadevena kalpo vyākhyātaḥ
8.24.3	vikārān anukramiṣyāmaḥ
8.24.4	samānam ā nirvapaṇāt
8.24.5	āgneyam aṣṭākapālam iti nityāni pañca saṃcarāṇi nirupyaindrāgnaṃ dvādaśakapālaṃ vaiśvadevaṃ carum indrāya śunāsīrāya puroḍāśaṃ dvādaśakapālaṃ vāyavyaṃ payaḥ sauryam ekakapālam iti
8.24.6	prātardohena payasaḥ kalpo vyākhyātaḥ
8.24.7	ekakapālasyāvṛtaikakapālaṃ hutvottamena māsanāmnābhijuhoti saṃsarpo 'syāṃhaspatyāya svāheti
8.24.8	anuvatsarīṇāṃ svastim āśāsītīḍāyā āśīḥṣu yajamāno japati
8.24.9	dvādaśagavaṃ sīraṃ ṣaḍgavaṃ voṣṭārau voṣṭāraṃ vā
8.24.10	anuvatsarīṇāṃ svastim āśāste divyaṃ dhāmāśāsta iti sūktavāke hotāśāste
8.24.11	ekaṃ samiṣṭayajur juhoti
8.24.12	siddham iṣṭiḥ saṃtiṣṭhate
8.24.13	tathā nivartayate
8.24.14	vyākhyātaṃ nivartanam
8.24.15	saṃtiṣṭhante cāturmāsyāni
8.25.1	kāmyāni cāturmāsyāni vyākhyāsyāmaḥ
8.25.2	vaiśvadevena paśukāmo yajeta
8.25.3	asminn asyartau bhūyiṣṭhaṃ payaḥ syād api vā yadāsya vasante bhūyiṣṭaṃ payaḥ syād atha vaiśvadevena yajeta
8.25.4	vaiśvadevenaiva paśukāmo yajeta netaraiḥ parvabhir ā yāvat sahasraṃ paśūn prāpnūyāt
8.25.5	sahasraṃ paśūn prāpyetaraiḥ parvabhir yathākālaṃ yajeta
8.25.6	śunāsīryeṇa grāmakāmo yajeta
8.25.7	varṣyam udakam anvavasāyaitenaiva prajākāmo yajeta paśukāmo yajetānnādyakāmo yajeta pratiṣṭhākāmo yajeteti vijñāyate
8.25.8	pañcasāṃvatsarikāṇi vyākhyāsyāmaḥ
8.25.9	phālgunyāṃ prayujya trīn ṛtūn saṃvatsarān iṣṭvā māsaṃ viramet
8.25.10	caitryāṃ prayujya dvāv ṛtū saṃvatsarāv iṣṭvā viramet
8.25.11	tantraṃ vaiśvānarapārjanye bhavatas tantraṃ pañcahotā
8.25.12	cāturmāsyair iṣṭvā somena yajeta
8.25.13	somasya vā etad rūpaṃ yac cāturmāsyānīti vijñāyate
8.25.14	somāśaktau paśunā yajeta / paśunāśaktau punaḥ prayogaś cāturmāsyānām / sa triṣutriṣu saṃvatsareṣu māsam utsṛjed iti vijñāyate māsam utsṛjed iti vijñāyate
9.1.1	śrutilakṣaṇaṃ prāyaścittaṃ vidhyaparādhe vidhīyate
9.1.2	ekasmin doṣe śrūyamāṇāni prāyaścittāni samabhyuccīyerann arthāntaratvāt
9.1.3	japo homa ijyā ca
9.1.4	doṣanirghātārthāni bhavanti
9.1.5	anantaraṃ doṣāt kartavyāni
9.1.6	nirhṛte doṣe punaḥ kṛtsnaṃ karma
9.1.7	tasya nāvacanāt punaḥ prayogaḥ
9.1.8	yady anvāhitāgniḥ prayāyāt tubhyaṃ tā aṅgirastama iti gārhapatye juhuyāt
9.1.9	pṛthag araṇīṣv agnīn samāropya prayāti
9.1.10	sa yatrāvasyati tad etām iṣṭiṃ saṃsthāpayati
9.1.11	yady anvāhitāgner āhavanīya udvāyed anvagnir uṣasām agram akhyad ity anyaṃ praṇīya bhūr ity upasthāyājyasya sruvaṃ pūrṇaṃ juhoti yo agniṃ devītaye haviṣmāṃ āvivāsati / tasmai pāvaka mṛḍaya svāhā // iti
9.1.12	tat etām āhutiṃ juhotīdaṃ viṣṇur vi cakrama iti
9.1.13	manasā vratopāyanīyaṃ yajur japet
9.1.14	yaḥ kaścanānugacched etad eva praṇayanavarjam
9.1.15	manthed gārhapatyam
9.1.16	yathāprakṛty anvāhāryapacanam
9.1.17	yady āhitāgner agnir apakṣāyed ā śamyāparābhāt taṃ saṃbhared idaṃ ta ekaṃ para u ta ekaṃ tṛtīyena jyotiṣā saṃviśasva / saṃveśanas tanuvai cārur edhi priye devānāṃ parame janitre // iti
9.2.1	yadi parastarām apakṣayed anuprayāyāvasyet
9.2.2	tato 'gnaye pathikṛte puroḍāśam aṣṭākapālaṃ nirvapet
9.2.3	patho 'ntikād barhir āharet
9.2.4	anaḍvān dakṣiṇā
9.2.5	siddham iṣṭiḥ saṃtiṣṭhate
9.2.6	yadi haviṣe vatsā apākṛtā dhayeyur vāyavyāṃ yavāgūṃ nirvapet
9.2.7	sā dohasya sthāne syād yatarasmā apākṛtā dhayeyuḥ
9.2.8	athottarasmai haviṣe vatsān apākṛtyopavaset
9.2.9	yadi sāyaṃ dugdhaṃ havir ārtim ārcched indrāya vrīhīn nirupyopavaset
9.2.10	yat prātaḥ syāt tac chṛtaṃ kuryāt
9.2.11	athetara aindraḥ puroḍāśaḥ syāt
9.2.12	tasya prātardohena samavadāya pracaret
9.2.13	athottarasmai haviṣe vatsān apākṛtyopavaset
9.2.14	etad eva prātardoha ārtigate prāyaścittam
9.2.15	etāvan nānā / sāyaṃdohenātra samavadāya pracaret
9.2.16	yasyobhau dohāv ārtim ārcheyātām aindraṃ pañcaśarāvam odanaṃ nirvapet
9.2.17	tasyobhe devate yajetāgniṃ cendraṃ cety āśmarathyaḥ / athālekhanaḥ / indram evaitasya yajeta
9.2.18	nitya āgneyo 'ṣṭākapālaḥ
9.2.19	athottarasmai haviṣe vatsān apākṛtyopavaset
9.2.20	yasya vratye 'han patny anālambhukā syāt tām aparudhya yajeta
9.2.21	udak śulbaṃ stṛṇīyāt
9.3.1	tām iṣṭvopahvayetāmūham asmi sā tvaṃ dyaur aham pṛthivī sāmāham ṛk tvam / tāv ehi saṃbhavāvahai reto dadhāvahai puṃse putrāya vettavai rāyaspoṣāya suprajās tvāya suvīryāya // iti
9.3.2	yadi sāṃnāyyam agnihotraṃ vā viṣyandeta prājāpatyaya rcā valmīkavapāyām avanīya bhūr ity upatiṣṭhate
9.3.3	tato 'nyāṃ dugdhvā punar juhuyād yady agnihotram
9.3.4	yady u vai sāṃnāyyam uttarasmai haviṣe vatsān apākṛtyopavaset
9.3.5	yadi sāṃnāyye 'gnihotre vā kīṭo 'vapadyeta madhyamena parṇena dyāvāpṛthivyayarcāntaḥ ninayet
9.3.6	tato 'nyāṃ dugdhvā punarjuhuyād yady agnihotram
9.3.7	yady u vai sāṃnāyyam uttarasmai haviṣe vatsān apākṛtyopavaset
9.3.8	yady uddrutam agnihotram avavarṣen mitro janān kalpayati prajānan mitro dādhāra pṛthivīm uta dyām / mitraḥ kṛṣṭīr animiṣābhicaṣṭe satyāya havyaṃ ghṛtavaj juhota // iti juhuyāt
9.3.9	tato 'nyāṃ dugdhvā punar juhuyāt
9.3.10	yadi pūrvasyām āhutyāṃ hutāyām uttarāhutiḥ skandet pūrvāṃ vottarayābhijuhuyād yatra vettha vanaspate devānāṃ guhyā nāmāni / tatra havyāni gāmaya // iti vānaspatyayarcā samidham ādhāya tūṣṇīm eva punar juhuyāt
9.3.11	tato 'nyāṃ dugdhvā punar juhuyāt
9.3.12	yadi pūrvasyām āhutyāṃ hutāyām āhavanīya udvāyed antame śakale hiraṇyaṃ nidhāyābhijuhuyād agnir dārau dārāv agnir agāt svāheti
9.4.1	yadi purā prayājebhyo bahiḥparidhyaṅgāraḥ skandet taṃ sruvasya budhnenābhinidadhyān mā tamo mā yajñas taman mā yajamānas tamat / namas te astv āyate namo rudra parāyate namo yatra niṣīdasi // adhvaryuṃ mā hiṃsīir yajamānaṃ mā hīṃsīr iti yadi purastāt / bramāṇaṃ mā hiṃsīr yajamānaṃ mā hīṃsīr iti yadi dakṣiṇataḥ / hotāraṃ mā hīṃsīḥ pa
9.4.2	athainam anupraharati sahasraśṛṅgo vṛṣabho jātavedāḥ stomapṛṣṭho ghṛtavān supratīkaḥ / mā no hāsīn methito nettvā jahāma gopoṣaṃ no vīrapoṣaṃ ca yaccha // iti
9.4.3	prahṛtyābhijuhuyād ity ekeṣām
9.4.4	yena skandet tena praharet
9.4.5	yady āhitāgner agnir mathyamāno na jāyetāgniṃ naro dīdhitibhir araṇyor hastacyutī janayanta praśastam / dūredṛśaṃ gṛhapatim atharyum // ity abhimantrya yatrānyaṃ paśyet tata āhṛtya vihṛtya juhuyāt
9.4.6	tato 'tvaramāṇaḥ punarmanthet
9.4.7	yady anyaṃ na vinded ajāyai dakṣiṇe karṇe juhuyāt
9.4.8	ajasya tu tato nāśnīyāt
9.4.9	yady ajāṃ na vinded brāhmaṇasya dakṣiṇe haste juhuyāt
9.4.10	brāhmaṇaṃ tu vasatyai nāparundhyāt
9.4.11	yadi brāhmaṇaṃ na vinded darbhastambe juhuyāt
9.4.12	darbhāṃs tu nādhyāsīta
9.5.1	yadi darbhān na vinded apsu juhuyāt
9.5.2	āpas tu na paricakṣītemā bhojanīyā imā abhojanīyā ity āśmarathyaḥ / apy abhojanīyasyaitaṃ saṃvatsaraṃ parigṛhṇīyād evāpa ity ālekhanaḥ
9.5.3	adbhis tu na pādau prakṣālayītety ekeṣām
9.5.4	saṃvatsarād agnaye vratapataye puroḍāśam aṣṭākapālaṃ nirvapet
9.5.5	siddham iṣṭiḥ saṃtiṣṭhate
9.5.6	yady āhitāgner agnibhir agnayaḥ saṃsṛjyeran mitho vāgnaye vivicaye puroḍāśam aṣṭakapālaṃ nirvapet
9.5.7	tato vratapataye
9.5.8	siddham iṣṭiḥ saṃtiṣṭhate
9.5.9	yady āhitāgner agnir gṛhān dahed agnaye kṣāmavate puroḍāśam aṣṭakapālaṃ nirvapet
9.5.10	tato vratapataye
9.5.11	siddham iṣṭiḥ saṃtiṣṭhate
9.5.12	atha yady abhyādāhyena saṃsṛjyeran vivicaye nirupya śucaye nirvapet
9.5.13	tato vratapataye
9.5.14	siddham iṣṭiḥ saṃtiṣṭhate
9.5.15	atha yady vaidyutena saṃsṛjyerann agnaye 'psumate puroḍāśam aṣṭākapālaṃ nirvapet
9.5.16	tato vratapataye
9.5.17	siddham iṣṭiḥ saṃtiṣṭhate
9.5.18	atha yady śavāgninā sūtakāgninā vā saṃsṛjyerann agnaye saṃkusukāya puroḍāśam aṣṭākapālaṃ nirvapet
9.5.19	tato vratapataye
9.5.20	siddham iṣṭiḥ saṃtiṣṭhate
9.5.21	atha yady sarvāṇi saṃnipateyuḥ kṣāmavatīmante kuryāt
9.5.22	yady agnihotrasthālī sravet tām abhimantrayate garbhaṃ sravantam agadam akar agnir indras tvaṣṭā bṛhaspatiḥ / pṛthivyām avacuścotaitan nābhiprāpnoti nirṛtiṃ parācaiḥ // iti
9.5.23	skannam apo 'bhyavaharet
9.6.1	yady anadhiśritaṃ syād vaiṣṇavyānumantrayeta
9.6.2	yasya havirniruptaṃ purastāc candramā abhyudeti tredhā taṇḍulān vibhajet / ye madhyamāḥ syus tān agnaye dātre puroḍāśam aṣṭakapālaṃ kuryāt / ye sthāviṣṭhās tān indrāya pradātre dadhaṃś carum / ye 'ṇiṣṭhās tān viṣṇave śipiviṣṭāya śṛte carum
9.6.3	aniruptābhyudite katamābhyo devatābhyo nirvapet / prākṛtībhya ity āśmarathyo vaikṛtībhya ity alekhanaḥ
9.6.4	seyaṃ nāsaṃnayato vidyata ity ekam / vidyata ity aparam
9.6.5	agnaye pathikṛte puroḍāśam aṣṭākapālaṃ nirvaped yo darśapūrṇamāsayājī sannam āvāsyāṃ vā paurṇamāsīṃ vātipadayet
9.6.6	patho 'ntikād barhir āharet
9.6.7	anaḍvān dakṣiṇā
9.6.8	siddham iṣṭiḥ saṃtiṣṭhate
9.6.9	athaikeṣāṃ vijñāyate vi vā etasya yajñaś chidyate yasya yajñe pratata etām antareṣṭiṃ nirvapati / ya evāsāvāgneyo 'ṣṭākapālaḥ paurṇamāse yo 'māvāsyāyaṃ tam agnaye pathikṛṭe kuryāt / tenaiva punaḥ panthām avaiti na yajñaṃ vicchinatti
9.6.10	agnaye vratapataye puroḍāśam aṣṭākapālaṃ nirvaped yady āhitāgniḥ pravasan parvaṇi māṃsaṃ vāśnīyāt striyaṃ vopeyāt
9.6.11	vratabhṛta eke samāmananti
9.6.12	etām eva nirvaped yady āhitāgnir aśru kuryāt
9.6.13	yathā kathā ca kuryāt prāyaścittam eva syād ity āśmarathyaḥ / ārtijam eva kuryād ity ālekhanaḥ
9.7.1	yady agnihotry upasṛṣṭā niṣīdet tām utthāpayed udasthād devy aditir viśvarūpyāyur yajñapatāvadhāt / indrāya kṛṇvatī bhāgaṃ mitrāya varuṇāya ca // iti
9.7.2	tāṃ dugdhvā brāhmaṇāya dadyād yasyānnaṃ nādyāt
9.7.3	atha yadi spandetānyāṃ duhyāt
9.7.4	yadi duhyamānaṃ skanded yad adya dugdhaṃ pṛthivīm asakta yadoṣadhīr apy asaradyad āpaḥ / payo gṛheṣu payo aghniyāsu payo vatseṣu payo astu tan mayi // iti
9.7.5	athainad adbhir upasṛjati samudraṃ vaḥ pra hiṇomīty etayā
9.7.6	tad eva yādṛkkīdṛk ca hutvāthānyāṃ dugdhvā punar juhuyāt
9.7.7	yadi dugdhaṃ skanded yady adhiśritaṃ yadi viṣyandetābhiduhya juhuyād ity āśmarathyaḥ / tad eva yādṛkkīdṛk ca hutvāthānyāṃ dugdhvā punar juhuyād ity ālekhanaḥ
9.7.8	yady unnīyamānaṃ skanded yady unnītaṃ yadi puraḥ parāhṛtaṃ homāyābhiduhya juhuyād ity āśmarathyaḥ / tad evayādṛkkīdṛk ca hutvāthānyāṃ dugdhvā punar juhuyād ity ālekhanaḥ
9.7.9	yady uddrutasya skanded yatra skandet tan niṣadya punargṛhṇīyāt / tad eva yādṛkkīdṛk ca hutvāthānyāṃ dugdhvā punar juhuyāt
9.8.1	yadi sakṛd unnītaṃ skanded yadi dvir yadi trir na tad ādriyeteti vijñāyate
9.8.2	kṛtsānām agnihotrāṇāṃ vādam āśmarathya ūce sruvavādam ity ālekhanaḥ
9.8.3	yadi caturthaṃ skandet sthālyāṃ śeṣam ānīya tataś caturgṛhītaṃ gṛhītvā juhuyāt / api vājyasya vāruṇīm ṛcam anūcya vāruṇyarcā juhuyāt
9.8.4	athaikeṣām / yadi duhyamānav abhindyād anyāṃ nirṇijya dohyā
9.8.5	yadi dugdham anyābhidohyā / yady adhiśritam anyābhidohyā / yadi viṣyandetanyābhidohya / yady unnīyamānam anyābhidohyā / yady unnītaṃ punaḥ pratyavanīyānyābhidohyā
9.8.6	yadi prācīnaṃ hriyamāṇaṃ prajāpater viśvabhṛti tanvaṃ hutam asi svāhety abhimṛśet / ājyasya vāruṇīm ṛcam anūcya vāruṇyarcā juhuyāt
9.8.7	yadi lohitaṃ duhyetānyad vā vivarṇam anvāhāryapacanaṃ pariśrityāgnaye rudravate svāheti juhuyāt
9.8.8	yadi śiliśilībhavet samoṣāmum iti brūyād yaṃ dviṣyāt
9.8.9	yadi sāyam āhutau skanded ā prātar ahuter nāśnīyāt / yadi prātar āhutau skanded ā sāyam āhuter nāśnīyāt
9.9.1	yasyāgnihotre 'dhiśrite śvāntarāgni dhāved gārhapatyād bhasmādāyedaṃ viṣṇur vi cakrama iti vaiṣṇavyarcāhavanīyād dhvaṃsayann uddravet
9.9.2	bhasmanā śunaḥ padam apivapati
9.9.3	etad eva sūkaraikasṛke vidyāt
9.9.4	yasyāgnim anuddhṛtaṃ sūryo 'bhinimroced darbheṇa hiraṇyaṃ prabadhya pūrvaḥ pratipadyeta
9.9.5	anvaṅ brāhmaṇa ārṣeyo bahuvid agnim uddharet / anvaṅṅ agnihotreṇānūddravet
9.9.6	pratiṣṭhāpyāgnim agnihotram upasādyā tamitor aprāṇann āsitvā hutvā varaṃ datvā bhūr ity upatiṣṭhetety āśmarathyaḥ / bhūr bhuvaḥ suva ity ālekhanaḥ
9.9.7	anāśvān etāṃ rātrim upavasati
9.9.8	śvo bhūte vāruṇaṃ daśakapālaṃ nirvapati / carum ity ekeṣām
9.9.9	siddham iṣṭiḥ saṃtiṣṭhate
9.9.10	yadi sāyam agnihotrasya rtum atinayed doṣā vastor namaḥ svāheti juhuyāt
9.9.11	etad eva nityam agnihotram ity āśmarathyaḥ / athālekhanaḥ / kālasamāpādanīyam evaitena mantreṇa homaṃ hutvā nityam agnihotraṃ juhuyāt
9.9.12	tatra sa eva homakalpaḥ
9.9.13	etāvan nānā / bhūr bhuvaḥ suva iti purā hotor vadet
9.9.14	yadi prātar agnihotrasya rtum atinayet prātar vastor namaḥ svāhā juhuyāt
9.9.15	etad eva nityam agnihotram ity āśmarathyaḥ / athālekhanaḥ / kālasamāpādānīyam evaitena mantreṇa homaṃ hutvā nityam agnihotram upasādyā tamitor aprāṇann āsitvā varaṃ dattvā hutvā bhūr bhuvaḥ suva ity upatiṣṭheta
9.9.16	anugmamayitvāhavanīyam anyaṃ praṇayed anvagnir uṣasām agram akhyad iti
9.9.17	athainam abhimantrayata ihaiva kṣemya edhi mā prahāsīn mām amum āmuṣYāyaṇam iti
9.10.1	tatra maitraṃ caruṃ nirvapet sauryam ekakapālam
9.10.2	siddham iṣṭiḥ saṃtiṣṭhate
9.10.3	tasyāṃ saṃsthitāyāṃ vāgyatāv etad ahar anaśnantau jāyāpatī agnim indhānāvāsāte
9.10.4	dvayoḥ payasā sāyam agnihotraṃ juhuyāt
9.10.5	śvo 'gnaye vratapataye puroḍāśam aṣṭākapālaṃ nirvapet
9.10.6	siddham iṣṭiḥ saṃtiṣṭhate
9.10.7	yasyāgnim anuddhṛtaṃ sūryo 'bhyudiyāc caturgṛhītam ājyaṃ gṛhītvā pūrvaḥ pratipadyeta
9.10.8	anvaṅ brāhmaṇa ārṣeyo bahuvid agnim uddharet / anvaṅṅ agnihotreṇānūddravet
9.10.9	pratiṣṭhāpyāgnim agnihotram upasādya purastāt pratyaṅṅ upaviśyaitenājyena juhuyād uṣāḥ ketunā juṣatāṃ yajñaṃ devebhir anvitam / devebhyo madhumattamaṃ svāhā // iti
9.10.10	tato nityam agnihotraṃ juhuyāt
9.10.11	tatra sa eva homakalpaḥ
9.10.12	sa prāyaścitto yaḥ prātarṛtāv atinītaḥ
9.10.13	etāvan nānā / nātrāhavanīyam anugamayati
9.10.14	agnaye jyotiṣmate puroḍāśam aṣṭākapālaṃ nirvapet
9.10.15	siddham iṣṭiḥ saṃtiṣṭhate
9.11.1	athaikeṣām / yasyāgnim anuddhṛtaṃ sūryo 'bhinimroced abhyudiyād vā mano jyotir juṣatām // trayastriṃśat tantava iti dve caturgṛhīte juhuyāt
9.11.2	yady anastam ite juhuyāt punar astam ite hutvā bhavataṃ naḥ samanasāv ity upatiṣṭhate
9.11.3	yadi mahārātre juhuyāt punar evauṣasaṃ hutvā pūrvavad upatiṣṭhet
9.11.4	yasyānuditahome 'bhiprete 'gnihotram ahutaṃ sūryo 'bhyudiyād yady ante syād unnīya prāṅ udādravet
9.11.5	sa upasādyā tamitor āsīta
9.11.6	sa yadā tāmyed atha bhūḥ svāheti juhuyāt
9.11.7	yasyāhavanīye 'nudvāte gārhapatya udvāyed anugamayitvāhavanīyaṃ gārhapatyasyāvakṣāṇāni saṃnidhāya manthed itaḥ prathamaṃ agnir ity etayā
9.11.8	athainam abhimantrayata iṣe rayyai ramasva sahase dyumnāyorje 'patyāyeti
9.11.9	āhavanīyaṃ praṇīyopasaminddhe sārasvatau tvotsau samindhātām / samrāḍ asi virāḍ asīti
9.11.10	tato 'gnaye tapasvate janadvate pāvakavate 'ṣṭākapālaṃ nirvapet
9.11.11	siddham iṣṭiḥ saṃtiṣṭhate
9.11.12	etad eva gārhapatye dhārayaty āhavanīye 'nugate prāyaścittam
9.11.13	etāvan nānā / nātra gārhapatyam anugamayati / agnaye jyotiṣmate puroḍāśam aṣṭākapālaṃ nirvapen na tapasvate
9.11.14	siddham iṣṭiḥ saṃtiṣṭhate
9.12.1	yadi sāyam ahute 'gnihotre pūrvo 'gnir anugacched agnihotram adhiśrityonnīyāgninā pūrveṇoddrutyānvaṅṅ agnihotreṇānudravet
9.12.2	yo brāhmaṇo bahuvit so 'gnim uddharet
9.12.3	yat purā dhanam adāyī syāt tad dadyāt
9.12.4	etad eva prātaḥ
9.12.5	yadi prātarahute 'gnihotre 'paro 'gnir anugacched anugamayitvā pūrvaṃ mathitvāparam uddhṛtya juhuyād yadi na tvaret
9.12.6	atha yadi tvaret pūrvam agnim anvavasāya tataḥ prāñcam uddhṛtya juhuyāt
9.12.7	jāmi tu tad yo 'sya pūrvo 'gnis tam aparaṃ karoti / anyatraivāvasāyāgniṃ mathitvoddhṛtya juhuyāt / tato 'gnaye tapasvate janadvate pāvakavate 'ṣṭākapālaṃ nirvapet
9.12.8	siddham iṣṭiḥ saṃtiṣṭhate
9.12.9	yadi sāyam ahute 'gnihotre 'paro 'gnir anugacchet pūrvam agnim anvavasāya tata eva prāñcam uddhṛtya juhuyāt
9.12.10	athābhimantrayata ita eva prathamaṃ jajñe agnir ābhyo yonibhyo 'dhi jātavedāḥ / sa gāyatryā triṣṭubhā jagatyānuṣṭubhā ca devebhyo havyaṃ vaha naḥ prajānan // iṣe rayyau ramasva sahase dyummnāyorje patyāyeti ramayaty eva / samrāḍ asisuṣadā sīdeti suṣadā evainaṃ sādayati
9.13.1	sārasvatau tvotsau prāvatām iti / ṛksāme vai sārasvatāv utsau / tābhyām evainaṃ prāvati tābhyāṃ samardhayati
9.13.2	agnaye jyotiṣmate puroḍāśam aṣṭākapālaṃ nirvaped vāruṇaṃ yavamayaṃ carum
9.13.3	siddham iṣṭiḥ saṃtiṣṭhate
9.13.4	athaikeṣām / yady ahute 'gnihotre 'paro 'gnir anugacchet tebhya evāvakṣaṇebhyo manthitavyaḥ
9.13.5	atha yadi na tādṛśānīvāvakṣāṇāni syur bhasmanāraṇī saṃsparśya manthitavyaḥ / svād evainaṃ yoner janayatīti vijñāyate
9.13.6	tato 'gnaye tapasvate janadvate pāvakavate 'ṣṭākapālaṃ nirvapet
9.13.7	siddham iṣṭiḥ saṃtiṣṭhate
9.13.8	athaikeṣām / yataro 'gnir anugacchet tebhya eva dārubhyo 'dhimanthitavyaḥ
9.13.9	atha yadi tṛṇaidhaḥ śakaidho vā syād bhasmanāraṇī saṃsparśya manthitavyaḥ / svād evainaṃ yoner janayatītivijñāyate
9.13.10	tato 'gnaye tapasvate janadvate pāvakavate 'ṣṭākapālaṃ nirvapet
9.13.11	siddham iṣṭiḥ saṃtiṣṭhate
9.13.12	na vānugateṣṭiṃ kuryāt
9.13.13	etā evāhutīr juhuyān mitrāya svāhā // varuṇāya svāhā // sūryāya svāhā // agnaye svāhā // agnaye vratapataye svāhā // agnaye tapasvate janadvate pāvakavate svāhā // agnaye śucaye svāhā // agnaye jyotiṣmate svāhā // iti
9.13.14	vyāhṛtībhir juhoty ekaikaśaḥ samastābhiś ca
9.14.1	agnaye tantumate puroḍāśam aṣṭākapālaṃ nirvaped yasyāgnihotraṃ vilupyeta
9.14.2	āgnavaiṣṇavam ekādaśakapālaṃ nirvaped yam anyasyāgniṣu yājayeyur yo vānyasyāgniṣu yajeta
9.14.3	agnaye 'gnivate puroḍāśam aṣṭākapālaṃ nirvaped yasyāgnāv agnim abhyuddhareyuḥ
9.14.4	trayastriṃśat tantava ity etayā juhuyād yasyāgnihotre 'dhiśrite haviṣi vā nirupte puruṣo vā śvā vāno vāratho vāntarāgnī vīyād iti vijñāyate
9.14.5	yasyāno vā ratho vāntarāgnī vīyād ity ekeṣām
9.14.6	na kālam avadhārayati
9.14.7	tato 'trāpo 'nvatiṣicya gamanvaty āvartayet
9.14.8	idaṃ viṣṇur vi cakrama iti padaṃ saṃlopayet
9.14.9	anugamayitvāhavanīyam anyaṃ praṇayed yad agne pūrvaṃ prabhṛtaṃ padaṃ hi te sūryasya raśmīn anvātatān / tatra rayiṣṭhām anusaṃbharaitaṃ saṃ naḥ sṛja sumatyā vajavatyā // tvam agne saprathā asi juṣṭo hotā vareṇyaḥ / tvayā yajñaṃ vitanvate // iti
9.14.10	tato 'gnaye pathikṛte puroḍāśam aṣṭākapālaṃ nirvapet
9.14.11	patho 'ntikād barhir āharet
9.14.12	anaḍvān dakṣiṇā
9.14.13	siddham iṣṭiḥ saṃtiṣṭhate
9.14.14	etām eva nirvapet stotre mūḍhe / etāṃ śastre
9.14.15	etāṃ yasyāgnināgnīn vyaveyuḥ
9.14.16	etāṃ jane pramītasya
9.14.17	janayatu khalu pramītasyeti vijñāyate
9.14.18	abhivānyavatsāyā asya payasāgnihotraṃ juhuyur ā yāvad asyāgnibhiḥ śarīrāṇi saṃsparśayeyuḥ
9.15.1	dakṣiṇāprāgagrair darbhair agnīn paristṛṇāti
9.15.2	adhastāt samidhaṃ dhārayann uddravati
9.15.3	somaṃ pitṛmantaṃ pūrvasyām āhutyām upalakṣayaty agniṃ kavyavāhanam uttarasyām
9.15.4	pātranirṇejanam udakaṃ dakṣiṇā prasiñceyuḥ
9.15.5	brāhmaṇāya yajñāyadhāni dadyuḥ
9.15.6	apo 'bhyavahareyuḥ
9.15.7	amaiva putrasya dṛṣat syād āyasaṃ ca
9.15.8	yasyājyam anutpūtaṃ skandec chindata prāṇi dadyāt
9.15.9	yady utpūtaṃ yad asya gṛheṣu citraṃ dhanaṃ tad dadyāt
9.15.10	etad vaikeṣāṃ viparītavat / anutpūte citram utpūte chindat
9.15.11	atha yadi sruggataṃ skandet yatra skandet tat prāñcaṃ prādeśaṃ nidadhyād bhūtapataye svāheti / bhuvanapataye svāheti dakṣiṇāprāñcam / bhūtānāṃ pataye svāheti pratyañcam / bhūtāya svāhety udañcam
9.15.12	athainat saṃsiñced ity āśmarathyaḥ / saṃ tvā siñcāmīty etayānumantrayetety ālekhanaḥ
9.15.13	bhūtapataye svāhā bhuvanapataye svāhā bhūtānāṃ pataye svāheti skannam anumantrayetety ekeṣām
9.15.14	na kiṃ cana havir adhikṛtya vadati
9.15.15	devāñjanam agan yajñas tasya māśīr avatv ity enad abhimantrayetety ekeṣām ājyādanantaraṃ vadati
9.15.16	yadi praṇītāḥ skandeyur āpo hi ṣṭhā mayobhuva iti tisṛbhir gṛhītvā tataṃ ma āpa ity āhutiṃ juhuyāt
9.16.1	yadi kapālaṃ bhidyeta tat saṃdadhyād gāyatryā tvā śatākṣarayā saṃdadhāmīti
9.16.2	athainad apo 'bhyavahared abhinno gharmo jīradānur iti
9.16.3	tata etām āhutiṃ juhoti trayastriṃśat tantava ity etayā
9.16.4	tato 'nyat kapālaṃ saṃskṛtya kapāleṣv apisṛjed gharmo devāṃ apyetv iti
9.16.5	iti vai khalu yadi prāg upadhānād bhidyeta
9.16.6	atha yady upahitānām etenaiva mantreṇopadadhyāt
9.16.7	yadi kapālaṃ naśyed āśvinaṃ dvikapālaṃ nirvaped dyāvāpṛthivyam ekakapālam
9.16.8	bhārgavo hotā bhavati / ekahāyano dakṣiṇā dadātīti vijñāyate
9.16.9	yathā kathā ca naśyet prāyaścittam eva syād ity āśmarathyaḥ / upayuktānāṃ prāg vimokād ity ālekhanaḥ
9.16.10	yadi patnīḥ saṃyājayan kapālam abhijuhuyāt vaiśvānaraṃ dvādaśakapālaṃ nirvapet
9.16.11	siddham iṣṭiḥ saṃtiṣṭhate
9.16.12	etām eva nirvaped amāvāsyāṃ paurṇamāsīṃ vātipādya
9.16.13	etāṃ yad aniṣṭvāgrayaṇena navam aśnīyāt
9.16.14	yasya yamau jāyeyātāṃ gāvau vā puruṣau vā vaiśvānaraṃ dvādaśakapālaṃ nirvapet
9.16.15	yasya triṣṭubhau yājyānuvākye bhavato jagatyai vā
9.16.16	raudraṃ vāstumayaṃ caruṃ nirvaped yasya rudraḥ paśūn śamāyeta
9.16.17	tayā niṣādasthapatiṃ yājayet
9.16.18	kṛṣṇājinaṃ vā kūṭaṃ vākarṇo vā gardabho hariṇo vā hariṇapṛṇākā vā śaphakaśyāmākapātrau vā dve vā kambuśūrpe dakṣiṇeti vijñāyate
9.17.1	yo brahmacārī striyam upeyāt sa raudraṃ gardabham ālabheta
9.17.2	tasyāvadānair apsu pracaranti
9.17.3	nāsya vapayā caranti na paśupuroḍāśo bhavati
9.17.4	iḍānto bhavati śaṃyuvanto vā
9.17.5	nairṛtaḥ prājāpatyo vā
9.17.6	yasya haviḥ kṣāyati taṃ yajñaṃ nirṛtir gṛhṇāti
9.17.7	yad ucchiṣṭaṃ syāt tena śeṣaṃ saṃsthāpayet
9.17.8	yajño hi yajñasya prāyaścittiḥ
9.17.9	yaṃ dviṣyāt tasmai tāṃ dakṣiṇāṃ dadyāt
9.17.10	yathā kathā ca kṣāyet prāyaścittam eva syād ity āśmarathyaḥ / yady avadānebhyo na prabhaved ity ālekhanaḥ
9.17.11	apo duṣṭaṃ havir abhyavaharantīti vijñāyate
9.17.12	yady aprattadaivataṃ havir vyāpadyetāpas tad abhyavahṛtyānyat tad daivataṃ havir nirvapet
9.17.13	tatra srug ādānaprabhṛtayo mantrā abhyāvarteran
9.17.14	atha yadi prattadaivatam ājyena śeṣaṃ saṃsthāpayed ity ekam / tūṣṇīkaṃ havir abhyudāhared ity aparam
9.18.1	atha yadi sarvāṇy eva havīṃṣi naśyeyur vā duṣyeyur vājyenaināni prati saṃkhyāya tayājyahaviṣeṣṭyā yajeta
9.18.2	ato 'nyām iṣṭim anulbaṇāṃ tanvīta
9.18.3	yajñena hi yajñasya prāyaścittiṃ kurvantīti vijñāyate
9.18.4	kathaṃ duṣṭaṃ havir vidyāt / yad āryāṇāṃ dharmajñānāṃ dharmakāmānām abhojanīyaṃ na tena devān yajeta
9.18.5	yadd havir duḥśṛtaṃ tad yamadevatyam / yamam eva tad gacchatīti vijñāyate
9.18.6	saṃsthāpya tadd havir anvāhāryapacane catuḥśarāvam odanaṃ paktvā caturbhyo brāhmaṇebhyo jīvataṇḍulam ivopaharet
9.18.7	tatrāpi bhārgavo ekaḥ prāśitṝṇāṃ syāt
9.18.8	yady ādiṣṭāṃ dakṣiṇām antariyād urvarāṃ pratiṣṭhitāṃ dadyāt
9.18.9	yo 'dakṣiṇena yajñena yajeta sa yajñaḥ prakṣāmaḥ / anāyur yajamānaḥ syāt
9.18.10	urvarāṃ sasyavatīṃ dadyāt
9.18.11	yady abhāgāṃ devatām āvāhayed ājyenaināṃ yathoḍhāṃ yajeta
9.18.12	bhāginīm antaritāṃ yatra smaret tad upotthāyāvāhayet
9.18.13	yad vo devā atipādayānīty atrāhutiṃ juhuyāt
9.19.1	yadi daivate vāvadāne vā yājyānuvākye vā parihareyur yad asya gṛheṣu citraṃ dhanaṃ tad dadyāt
9.19.2	yady āhutiḥ skanded āgnīdhraṃ brūyāj juhudhīti
9.19.3	tāṃ so 'ñjalinā juhoty agnes tvāsye juhomi mā yajamāno riṣan mā yajñapatnī mā yajñanīr iti / amuṣmai tvāsye juhomīti vā
9.19.4	yasyai devatāyai hutaṃ bhavati tasyai pūrṇapātraṃ dadyāt
9.19.5	yasyai devatāyai gṛhītam ahutaṃ skanded yasya vā devatām antariyur yad asya gṛheṣu puṣkalaṃ dhanaṃ tad dadyāt
9.19.6	yad āhutī viparihared athaitāṃ prāyaścittiṃ juhuyāt tvaṃ no agne // sa tvaṃ no agna iti
9.19.7	ete evāntaraye sarvatra viparyaye ca juhuyāt
9.19.8	yadi puroḍāśaḥ saṃ vā vijetod vā patet tam udvāsya barhiṣy āsādyaitenābhi ca ghārayed abhi ca mantrayeta kim utpatasi kim utproṣṭhāḥ śāntaḥ śānter ihāgahi / aghoro yajñiyo bhūtvāsīda sadanaṃ svam // mā hiṃsīr devapreṣita ājyena tejasājyasya mā naḥ kiṃcana rīriṣaḥ / yogakṣemasya śāntyā asminn āsīda barhiṣīti
9.19.9	bhūtvā prabhavati yajamāno yasyaitāṃ yajñe prāyaścittiṃ kurvantīti vijñāyate prāyaścittiṃ kurvantīti vijñāyate
10.1.1	vasante jyotiṣṭomena yakṣyamāṇo brāhmaṇān ārṣeyān ṛtvijo vṛṇīte yūnaḥ sthavirān vānūcānān anaṅgahīnān ūrdhvavācaś caturaḥ
10.1.2	sarvān vā
10.1.3	caturo vṛṇāno mahartvijo vṛṇīte 'dhvaryuṃ brahmāṇaṃ hotāram udgātaram iti
10.1.4	ādityo devo daivyo 'dhvaryuḥ sa me 'dhvaryur astv ity upāṃśu daivyam adhvaryuṃ vṛtvāsau mānuṣa ity uccair mānuṣaṃ vṛṇīte
10.1.5	candramā devo daivyo brahmā sa me brahmāstv ity upāṃśu daivyaṃ brahmāṇaṃ vṛtvāsau mānuṣa ity uccair mānuṣaṃ vṛṇīte
10.1.6	agnir devo daivyo hotā sa me hotāstv ity upāṃśu daivyaṃ hotāraṃ vṛtvāsau mānuṣa ity uccair mānuṣaṃ vṛṇīte
10.1.7	parjanyo devo daivya udgātā sa ma udgātāstv ity upāṃśu daivyaṃ udgātāraṃ vṛtvāsau mānuṣa ity uccair mānuṣaṃ vṛṇīte
10.1.8	sadasyaṃ mahartvijaṃ pañcamaṃ kauṣītakinaḥ samāmananti
10.1.9	sa kṛtākṛtakarmaṇām upadraṣṭā bhavati
10.1.10	taṃ vṛṇīte
10.1.11	ākāśo devo daivyaḥ sadasyaḥ sa me sadasyo 'stv ity upāṃśu daivyaṃ sadasyaṃ vṛtvāsau mānuṣa ity uccair mānuṣaṃ vṛṇīte
10.1.12	āpo devīr daivyā hotrāśaṃsinas te me hotrāśaṃsinaḥ santv ity upāṃśu daivyān hotrāśaṃsino vṛtvāsau cāsau mānuṣa ity uccair mānuṣān vṛṇīte
10.2.1	raśmayo devā daivyāś camasādhvaryavas te me camasādhvaryavaḥ santv ity upāṃśu daivyāṃś camasādhvaryūn vṛtvāsau cāsau mānuṣa ity uccair mānuṣān vṛṇīte
10.2.2	yajñopavītaṃ kṛtvāpa ācamya prāṅ vodaṅ vā tiṣṭhan japaty āsīno vā bhūr bhuvaḥ suvaḥ // āyur me prāvoco varco me prāvoco yaśo me prāvocaḥ śriyaṃ me prāvocaḥ // āyuṣmān ahaṃ varcasvī yaśasvī śrīmān apacitimān bhūyāsam // bhūr bhuvaḥ suvaḥ // sarvaṃ bhūyāsam ity uktvā prati vā caṣṭe prati vā jānīte
10.2.3	sa pratijñāya devo devam etu somaḥ somam etv ṛtasya pathā // emi vihāya dauṣkṛtyam ity abhipravrajati
10.2.4	padvā nāmāsi srutiḥ somasaraṇī somaṃ gameyam iti panthānam ātiṣṭhate
10.2.5	pitaro bhūr iti pitṝn dakṣiṇāmukha upatiṣṭhate
10.2.6	athainaṃ gṛhān ohyāhvayati
10.2.7	ācchādya cainaṃ kuṇḍalinaṃ karoti
10.2.8	ekadhanaṃ cāsmai dadāti
10.2.9	amāvāsyāyāṃ dīkṣate paurṇamāsyāṃ vā
10.2.10	tasyāparimitā dīkṣāḥ saṃvatsaraparārdhyāḥ
10.2.11	na darśapūrṇamāsābhyām aniṣṭvā somena yajeta
10.2.12	nāgniṣṭomenāniṣṭvetaraiḥ kratubhir iti
10.2.13	atirātram eke prathamaṃ yajñaṃ samāmananti
10.2.14	na rathantarapṛṣṭham akṛtvā bṛhatpṛṣṭhaṃ kurvīta
10.2.15	amāvāsyāyāṃ paurṇamāsyāṃ vā sutyam ahar bhavati
10.3.1	prācīnavaṃśaṃ vimitaṃ minvanti purastād unnatam
10.3.2	tasya pratidiśaṃ dvārāṇi bhavanti / uttarapūrvam avāntaradeśaṃ prati pañcamaṃ dvāram
10.3.3	sraktiṣv ārokān kurvantīty ekeṣām
10.3.4	tasmin saptahotāraṃ manasānudrutyāhavanīye sagrahaṃ juhoti
10.3.5	dīkṣaṇīyām iṣṭiṃ nirvapati
10.3.6	āgnāvaiṣṇavam ekādaśakapālam āgnāvaiṣṇavaṃ vā ghṛte carum
10.3.7	patnīsaṃyājāntā dīkṣaṇīyā saṃtiṣṭhate
10.3.8	yat prāg agnīṣomīyāt sarvaṃ tad upāṃśu kriyate
10.3.9	nātrānvāhāryo bhavati
10.3.10	uttareṇa prāgvaṃśaṃ pariśrite yajamānaḥ keśaśmaśru vāpayate
10.3.11	tasya dakṣiṇaṃ godānam unatty āpa udantu jīvasa iti
10.3.12	treṇyā śalalyā vinīya trīṇi darbhapuñjīlāny ūrdhvāgrāṇy upaniyacchaty oṣadhe trāyasvainam iti
10.3.13	svadhite mainaṃ hiṃsīr iti svadhitinādhinidadhāti
10.3.14	devaśrūr etāni pra vapa iti pravapati
10.3.15	svasty uttarāṇy aśīyety etaṃ mantraṃ yajamāno japati
10.3.16	śmaśrūṇy agre vāpayate 'thopapakṣāv atha keśān iti vijñāyate
10.3.17	audumbareṇa dantadhāvanena dato dhāvate lohitam anāgamayan
10.3.18	dantān prakṣālyābhyantaraṃ nakhāni kārayate
10.3.19	savyasyāgre kaniṣṭhikātaḥ / atha dakṣiṇasya
10.3.20	hastyāny agre 'tha padyāni
10.3.21	yal lomaśam avakāvalaṃ tīrthaṃ tasmin snāti
10.3.22	sthāvarāḥ saṃtatā bhavanti
10.4.1	kuṇḍe snātīty ekeṣām
10.4.2	śaṅkhini hrade hiraṇyam avadhāyāpo asmān mātaraḥ śundhantv iti snāta udgāhata ud ābhyaḥ śucir ā pūta emīti
10.4.3	apa ācamya kṣaumaṃ vāso 'hatam antaraṃ paridhatte somasya tanūr asi tanuvaṃ me pāhīti
10.4.4	somasya nīvīr asīti nīvīm anuparikalpayate
10.4.5	yad asya pratipriyam annaṃ tad aśnāty ūrg asīti
10.4.6	sarpirmiśraṃ dadhi madhu cābhyupasekam āśito bhavati
10.4.7	kanīyaḥkanīyo 'ta ūrdhvaṃ vratayati
10.4.8	mahīnāṃ payo 'sīti darbhapuñjīlābhyāṃ navanītaṃ saṃyutya triḥ parācīnam abhyaṅkte varcodhā asi varco mayi dhehīti
10.4.9	mukham agre 'nulomam aṅgāni
10.4.10	svabhyakto bhavati
10.4.11	traikakudenāñjanenāṅkte
10.4.12	yadi traikakudaṃ nādhigacched yenaiva kena cāñjanenāñjīta
10.4.13	satūlayā śareṣīkayā darbheṣīkayā darbhapuñjīlena vā dakṣiṇaṃ pūrvam anidhāvamāno vṛtrasya kanīnikāsi cakṣuṣpā asi cakṣur me pāhīti / trir dakṣiṇaṃ dvir uttaram
10.5.1	athainam ekaviṃśatyā darbhapuñjīlaiḥ saptabhiḥ saptabhis triḥ pavayati citpatis tvā punātu // vākpatis tvā punātu // devas tvā savitā punātv ity etair mantraiḥ
10.5.2	acchidreṇa pavitreṇety etaṃ mantraṃ sarvatrānuṣajati
10.5.3	dvir ūrdhvaṃ nābher unmārṣṭi sakṛd avāṅ
10.5.4	pavamānaḥ suvarjana ity etam anuvākaṃ pāvyamāno japati
10.5.5	yad devā devaheḍanam iti ca / tasya te pavitrapate pavitreṇa yasmai kaṃ pune tac chakeyam iti caitaṃ mantram
10.5.6	ā vo devāsa īmaha iti pūrvayā dvārā prāgvaṃśaṃ praviśyāpareṇāhavanīyam atikramya dakṣiṇatas tiṣṭhann āhavanīyam abhimantrayata indrāgnī dyāvāpṛthivīty anuvākaśeṣeṇa
10.5.7	tasyaiṣa eva saṃcaro bhavaty ā sutyāyāḥ
10.5.8	atraike dīkṣaṇīyām iṣṭiṃ samāmananti
10.5.9	yad dīkṣaṇīyāyāṃ dhrauvam ājyaṃ tataḥ sruveṇa catasro dīkṣāhutīr juhoty ākūtyai prayuje 'gnaye svāhety etair mantraiḥ
10.5.10	srucā pañcamīm āpo devīr bṛhatīr viśvaśaṃbhuva iti
10.5.11	caturgṛhītena srucaṃ pūrayitvā dvādaśagṛhītena vā pūrṇāhutiṃ juhoti viśve devasya netur ity etayā
10.5.12	bilāvakāśaṃ kṛtvā juhotīty ekeṣām
10.5.13	kṛṣṇājinasya dakṣiṇaṃ pūrvapādaṃ pariṣīvyati
10.5.14	dve vā samīcī māṃsasaṃhite kṛtvā
10.5.15	antarvedi kṛṣṇājinaṃ prācīnagrīvam uttaralomāstīrya śuklāṃ ca kṛṣṇāṃ ca rājiṃ yajamānaḥ saṃmṛśaty ṛksāmayoḥ śilpe stha iti
10.5.16	bhasatto jānvakna ārohatīmāṃ dhiyaṃ śikṣamāṇasya // sutrāmāṇam iti dvābhyām
10.6.1	ārūḍho japatīmāṃ su nāvam āruham ity etām
10.6.2	viṣṇoḥ śarmāsi śarma yajamānasya śarma me yacchety aṃsaṃ prorṇute
10.6.3	nakṣatrāṇāṃ mātīkāśāt pāhīty uṣṇīṣeṇa śiro veṣṭayate
10.6.4	saśiro vā prorṇute yathāsuṣṭhu
10.6.5	patnyāḥ śirasi kumbakurīraṃ kalpayati
10.6.6	jālaṃ kurīram ity ācakṣate
10.6.7	kṛṣṇānāṃ jīvorṇānāṃ bhavatīti vijñāyate
10.6.8	athaināṃ kṣaumeṇa vāsasā prācīnamātrā paridhāpayati
10.6.9	ūrdhvavāsyaṃ bruvate
10.6.10	yajamānam anyatarataḥpāśayā mauñjyā mekhalayā trivṛtā pṛthvyā madhyataḥ saṃnahyaty ūrg asy āṅgirasīti
10.6.11	uttareṇa nābhiṃ niṣṭarkyaṃ granthiṃ kṛtvā dakṣiṇato nābheḥ paryūhate
10.6.12	yoktreṇa patnīṃ saṃnahyati yathā darśapūrṇamāsayoḥ saṃ tvā nahyāmīty etayā
10.6.13	athāsmai trivaliṃ pañcavaliṃ vā kṛṣṇaviṣāṇāṃ pradakṣiṇāvartāṃ prayacchatīndrasya yonir asi mā mā hiṃsīr iti
10.6.14	tām etenaiva mantreṇābadhnāti
10.6.15	tayā veder loṣṭam uddhanti kṛṣyai tvā susasyāyā iti
10.6.16	supippalābhyas tvauṣadhībhya iti śirasi kaṇḍūyate yadāsya kaṇḍūyati
10.6.17	viṣāṇe viṣyaitaṃ granthiṃ yad asya gulphitaṃ hṛdi mano yad asya gulphitam ity aṅgeṣu
10.6.18	athāsmā audumbaraṃ dīkṣitadaṇḍaṃ prayacchati mukhena saṃmitam ūrdhvasad asi vānaspatyaḥ sudyumno dyumnaṃ yajamānāya dhehīti
10.6.19	yaḥ kaś ca yajñiyo vṛkṣaḥ phalagrahis tasya kārya ity ekeṣām
10.6.20	taṃ pratigṛhṇāti sūpasthā adya devo vanaspatir iti
10.7.1	camasaṃ vratapradānam abhimantrayata uruvyacā asi janadhāḥ sapatno mā pāhyasya yajñasyodṛcaḥ
10.7.2	athāṅgulīr nyañcati / svāhā yajñaṃ manaseti dve / svāhā dyāvāpṛthivībhyām iti dve / svāhoror antarikṣād iti dve
10.7.3	svāhā yajñaṃ vātādārabha iti muṣṭī karoti
10.7.4	athainaṃ saṃbhārayajūṃṣi vācayaty agnir yajurbhir iti
10.7.5	tato vācaṃ yacchaty ā nakṣatrāṇām udayāt
10.7.6	yadi purā nakṣatrebhyo vācaṃ visṛjed vaiṣṇavīm āgnāvaiṣṇavīṃ sārasvatīṃ bārhaspatyām ity anūcya punar eva vācaṃ yacchet
10.7.7	tvam agne vratapā asīti brūyād yadi muṣṭī vācaṃ vā visṛjet
10.7.8	athainam āvedayaty adīkṣiṣṭāyaṃ brāhmaṇo 'sāv āmuṣyāyaṇo 'muṣya putro 'muṣya pautro 'muṣya naptāmuṣyāḥ putro 'muṣyāḥ pautro 'muṣyā napteti / trir upāṃśu trir uccaiḥ
10.7.9	yaḥ kaścana dīkṣeta brāhmaṇa ity evainam āvedayet
10.7.10	aparāhṇe dīkṣate
10.7.11	yaṃ kāmayeta tapasvī syād iti taṃ prātardīkṣayet
10.7.12	utthāya kṛṣṇājinaṃ pratimuñcati
10.7.13	sa etad vrataṃ carati / na māṃsam aśnāti na striyam upaiti noparyāste jugupsetānṛtāt
10.7.14	parihvālaṃ mānuṣīṃ vācaṃ vadati canasitaṃ vicakṣaṇaṃ vānuṣajan
10.7.15	canasiteti brāhmaṇam āmantrayīta / vicakṣaṇeti rājanyavaiśyāv iti vijñāyate
10.7.16	brāhmaṇena caiva kṣatriyeṇa vā vaiśyena vā saṃbhāṣeta
10.7.17	tata evainam anuprayujyeran
10.7.18	yady enaṃ śūdreṇa saṃvāda upapadyetaiteṣām evaikaṃ brūyād imaṃ nu vicakṣveti
10.8.1	na purā somasya krayād aporṇvīta
10.8.2	na purā dakṣiṇābhyo netoḥ kṛṣṇaviṣāṇām avacṛtet
10.8.3	kṛṣṇaviṣāṇayā kaṇḍūyate
10.8.4	apigṛhya smayate
10.8.5	amedhyaṃ dṛṣṭvā japaty abaddhaṃ mano daridraṃ cakṣuḥ sūryo jyotiṣāṃ śreṣṭho dīkṣe mā mā hāsīr iti
10.8.6	abhivṛṣyamāṇo japaty undatīr balaṃ dhattaujo dhatta balaṃ dhatta mā me dīkṣāṃ mā tapo nirvadhiṣṭeti
10.8.7	na dīkṣitavimitāt pravaset
10.8.8	nainam anyatra dīkṣitavimitāt sūryo 'bhyudiyān nābhyastamiyāt
10.8.9	dakṣiṇata āhavanīyam abhyāvṛtya śayīta
10.8.10	na nyaṅ śayīta nottānaḥ / nāgner apaparyāvarteta
10.8.11	yathartu smayet / yathartu niṣkrāmatīti vijñāyate
10.8.12	yathākālaṃ bruvate
10.8.13	na niṣṭhīven na dato dhāven na divā vicāraṃ kuryān na mūtram
10.8.14	yadi kuryāc chāyāyāṃ kuryāt
10.8.15	apo muñcāmi na prajāmaṃhomucaḥ svāhākṛtāḥ pṛthivīm āviśateti mūtraṃ visṛjati
10.8.16	na pacati na dadāti na kāṃcanāhutiṃ juhoty anyatra somāṅgebhyaḥ
10.8.17	karśed ātmānaṃ yāvad asya kṛṣṇam akṣyor naśyati
10.8.18	kṛṣṇājinān na chidyeta / evaṃ daṇḍāt
10.9.1	yad anyatra kṛṣṇājinād āsīta devāñjanam agan yajñasya māśīr avatv ity etad abhimantrayeta
10.9.2	nāsya nāma gṛhṇīyāt / na pāpaṃ kīrtayet / nainam abhivadet / dīkṣita evābhivadet
10.9.3	nāsyānnam adyād āgnīṣomīyāt
10.9.4	kāmaṃ saṃsthite 'gnīṣomīye hutāyāṃ vā vapāyāṃ krīte vā rājani
10.9.5	api vādita eva yajñārtham utkalpya dīkṣeta
10.9.6	athetarato bhuñjīran
10.9.7	tāny etāni vratāny ūrdhvaṃ dīkṣaṇīyāyāḥ prakrāmanti
10.9.8	athemāni dravyopayogāni yathaitat kṛṣṇaviṣāṇayā kaṇḍūyanaṃ kṛṣṇājina āsanaṃ daṇḍadhāraṇam iti
10.9.9	payovratā patnī brahmacāriṇī bhavati
10.9.10	eṣṭrī stha iti catasro 'ṅgulīr utsṛjati
10.9.11	dugdhe vrate nakṣatraṃ dṛṣṭvā vrataṃ kṛṇuteti vācaṃ visṛjati
10.9.12	jāgarti etāṃ rātrim
10.9.13	yavāgū rājanyasya vratam āmikṣā vaiśyasya payo brāhmaṇasya
10.9.14	tāny etāni daikṣāṇi vratāni
10.9.15	sarveṣāṃ tv evopasatsu stanavibhāgaḥ
10.10.1	gārhapatye yajamānasya vrataṃ śrapayati / dakṣiṇāgnau patnyāḥ
10.10.2	yāgnihotrasya skannasya prāyaścittiḥ sā vratasya
10.10.3	tad u haike paya eva vratayanti
10.10.4	tad u tathā na kuryāt / payasy eva yavāguṃ śrapayitvā vratayet
10.10.5	yadi alpaṃ syād anyāṃ dugdhvā śrapayitvā vratayet
10.10.6	yadi payo na vidyetāpsv eva śrapayitvā vratayet
10.10.7	yadi dadhīyād etad evāsmai dadhi kuryuḥ
10.10.8	yady annīyād dhānā asmā anvāvapeyuḥ saktūn asmā anvāvapeyur ghṛtam asmā anvānayeyuḥ / apy antataḥ phalāny eva vratayed agnihotrasyāvicchedāyeti vijñāyate
10.10.9	apareṇāhavanīyaṃ vratam atyāhṛtya prayacchati
10.10.10	athainam āha vratya vrataya vratam upehīti
10.10.11	nādīkṣitā dīkṣitam vratayantaṃ paśyanti
10.10.12	daivīṃ dhiyaṃ manāmaha iti hastāv avanenikte
10.10.13	ye devā manojātā manoyuja iti madhyarātre vratayati
10.10.14	vratayitvāpa ācāmati śivāḥ pītā bhavatha yūyam āpo 'smākaṃ yonā udare suśevāḥ / irāvatīr anamīvā anāgasaḥ śivā no bhavatha jīvase // iti
10.10.15	upodayaṃ vrataprado vācaṃ yamayaty agnīñ jyotiṣmataḥ kuruta dīkṣita vācaṃ yaccha patni vācaṃ yaccheti
10.11.1	udyantam ādityam upatiṣṭhate yāḥ paśūnām ṛṣabhe vāco agne tā agne sūryaḥ śukro agre / tā vaḥ prahiṇomi yathābhāgam atra śivā nas tāḥ punar āyantu vāca iti
10.11.2	udita āditye dugdhe vrate vrataṃ kṛṇuteti vācaṃ visṛjati
10.11.3	evaṃ madhyaṃdine vratayati
10.11.4	adhivṛkṣasūrye vrataprado vācaṃ yamayaty agnīñ jyotiṣmataḥ kuruta dīkṣita vācaṃ yaccha patni vācaṃ yaccheti
10.11.5	evam evāta ūrdhvam
10.11.6	madhyarātre madhyaṃdine vratayati
10.11.7	evam upodayam
10.11.8	adhivṛkṣasūrye vrataprado vācaṃ yamayati
10.11.9	na sūtye 'hani vrataṃ vidyata ity ekam / vidyata ity aparam
10.11.10	svapsyann āhavanīyam abhimantrayate 'gne tvaṃ su jāgṛhi vayaṃ su mandiṣīmahīti
10.11.11	prabudhya japati tvam agne vratapā asīti pratipadya viśve devā abhi mām avavṛtrann ity antena
10.11.12	tvam agne vratapeti brūyāt svapsyan suptvā vā pratibudhya yadi vādīkṣitavāco 'vāvadet
10.11.13	eṣa evāta ūrdhvaṃ saṃveśanapratibodhanānāṃ kalpo bhavati
10.11.14	pūṣā sanyā somo rādhaseti
10.12.1	sanīhārān saṃśāsti
10.12.2	te yal labhante tat pratigṛhṇāti devaḥ savitā vasor vasudāvā rāsveyat somā bhūyo bhara / mā pṛṇan pūrtyā virādhi māhamāyuṣā // candramasi mama bhogāya bhavety etair mantrair yathārūpam
10.12.3	sāvitreṇānyat pratigṛhṇāti
10.12.4	dvādaśāhaṃ dakṣiṇārthaṃ bhikṣate
10.12.5	vāyave tveti naṣṭām anudiśati
10.12.6	varuṇāya tvety apsu magnām
10.12.7	nirṛtyai tvety avasannām
10.12.8	rudrāya tveti mahādevahatām
10.12.9	indrāya tveti meṣkahatāṃ yā vā saṃśīryeta
10.12.10	marudbhyas tveti hrādunihatām
10.12.11	indrāya tvā prasahvana iti yāṃ senā abhītvarī vindeta
10.12.12	yamāya tvety avijñāte
10.12.13	yady anupradiṣṭām adhigacchen na goṣu cārayet
10.12.14	atha yadi prayiyāset pṛthag araṇīṣv agnīn samāropya rathena prayāyāt
10.12.15	yadi ratho na vidyeta rathāṅgam ādāya prayāyāt
10.12.16	bhadrād abhi preyaḥ prehīty āhavanīyam abhimantrayate
10.12.17	devīr āpo 'pāṃ napād ity apo 'tigāhate
10.12.18	acchinnaṃ tantuṃ pṛthivyā anu geṣam iti loṣṭaṃ vimṛdnaṃs tarati
10.12.19	sikatā loṣṭaṃ vā madhye pāre ca nyasyati pṛthivyā saṃ bhaveti
10.12.20	atha yadi nāvyās tared araṇīś ca rathaṃ cādāya taret
10.12.21	yadi ratho na vidyeta rathāṅgam ādāya taret
10.13.1	kṣatriyaṃ yācitvodakānte devayajanam adhyavasyati yad udīcīnaprācīnapravaṇam edam aganma devayajanaṃ pṛthivyā iti
10.13.2	na vā devayajanaṃ yācet
10.13.3	ādityam evaitena mantreṇopatiṣṭheta sakṣedaṃ paśya / vidhartar idaṃ paśya / nākedaṃ paśya / ramatiḥ paniṣṭhā / ṛtaṃ varṣiṣṭham / amṛtā yānyāhuḥ / sūryo variṣṭho akṣabhir vibhāti / anu dyāvāpṛthivī devaputra iti
10.13.4	na purastād devayajanamātram atiricyeta
10.13.5	ādita evaike devayajanasyādhyavasānaṃ samāmananti
10.13.6	purohaviṣi devayajane yājayed iti kāmyāni devayajanāni brāhmaṇavyākhyātāni bhavanti
10.13.7	kautsāt somaṃ krīṇīteti vijñāyate
10.13.8	śūdrād ity ekeṣām
10.13.9	uttaravedyāṃ voparavāṇāṃ kāla ānaḍuhaṃ rohitaṃ carma prācīnagrīvam uttaralomāstīrya tasmin rājānaṃ nyupyottarata udakumbhaṃ nidhāya saṃpreṣyati somavikrayin somaṃ śodhayeti
10.13.10	pariśrite somavikrayī rājānaṃ vicinoti
10.13.11	na vicīyamānasyopadraṣṭāro bhavanti
10.14.1	prāyaṇīyāyās tantraṃ prakramayati
10.14.2	tatraitāni na kriyante 'gnyanvādhānaṃ vratopāyanaṃ patnīsaṃnahanam anvāhārya iti
10.14.3	ye ke ca soma iṣṭipaśubandhāḥ sarveṣv evaitāni na kriyante
10.14.4	udayanīyāyām anūbandhyāyāṃ vratopāyanaṃ patnīsaṃnahanam iti kriyante
10.14.5	sarvāṇy udavasānīyāyāṃ kriyante 'nyatrānvāhāryāt
10.14.6	tatraiṣo 'tyantapradeśaḥ / yat kiṃ ca pratate tantre havir āgacchati yāni kṛtāni na tāni punaḥ kriyante / yathā paśupuroḍāśe prayājānūyājā yāni cānyāny evaṃrūpāṇi bhavanti
10.14.7	adityai prāyaṇīyaṃ caruṃ nirvapati
10.14.8	payasi śṛto bhavati
10.14.9	samānam ā sadanāt
10.14.10	uddhṛtya caruṃ ṣaḍḍhotrā sādayati
10.14.11	etasyām eva sthālyāṃ mekṣaṇe niṣkāsam iti prajñātaṃ nidadhāti
10.14.12	saptadaśa sāmidhenyo bhavanti
10.14.13	samānam ājyabhāgābhyām
10.14.14	catura ājyabhāgān yajati pathyāṃ svastiṃ purastād agniṃ dakṣiṇataḥ somaṃ paścāt savitāram uttarataḥ
10.14.15	haviṣāditiṃ madhye
10.14.16	śaṃyuvantā prāyaṇīyā saṃtiṣṭhate
10.14.17	atraike rājño nivapanaṃ samāmananti
10.14.18	yat prāyaṇīyāyā dhrauvam ājyaṃ tato juhvāṃ catur gṛhītvā darbheṇa hiraṇyaṃ niṣṭarkyaṃ baddhvāvadadhātīyaṃ te śukra tanūr idaṃ varca iti
10.14.19	eṣā somakrayaṇī bhavati / akūṭā ced akarṇākāṇāśroṇāsaptaśaphāruṇā piṅgākṣy ekahāyanī dvihāyanī vā / yā śuṇṭhādhīlodhakarṇī tayā ṣoḍaśinaḥ somaṃ krīṇātīti vijñāyate
10.15.1	tam īkṣamāṇo juhoti jūr asi dhṛtā manaseti
10.15.2	aparaṃ caturgṛhītaṃ gṛhītvā śukram asy amṛtam asīti hiraṇyaṃ ghṛtād uddharati
10.15.3	vaiśvadevaṃ havir ity ājyam abhimantrayate
10.15.4	pramucya hiraṇyam ādityam upatiṣṭhate sūryasya cakṣur āruham iti
10.15.5	somakrayaṇīm abhimantrayate cid asi manāsīti pratipadyendrāya somam ity antena
10.15.6	athāsyā dakṣiṇena padā dakṣiṇāni ṣaṭ padāny anukrāmati vasvy asi // rudrāsīty etair mantraiḥ
10.15.7	saptamaṃ padam abhinigṛhṇāti bṛhaspatis tvā sumne raṇvatv iti
10.15.8	tasmin hiraṇyam upāsyaitac caturgṛhītaṃ juhoti pṛthivyās tvā mūrdhann ā jigharmi devayajana iḍāyāḥ pade ghṛtavati svāheti
10.15.9	yāvad ghṛtam anuvisṛtaṃ tāvat sphyena parilikhati parilikhitaṃ rakṣaḥ parilikhitā arātaya iti
10.15.10	evam eva kṛṣṇaviṣāṇayānuparilikhati
10.15.11	yavattmūtaṃ sthālyāṃ saṃvapaty asme rāya iti
10.15.12	tve rāya ity adhvaryur yajamānāya prayacchati
10.15.13	tote rāya iti yajamānaḥ patnyai
10.15.14	patnyai padaṃ pradīyamānam adhvaryur abhimantrayate māhaṃ rāyaspoṣeṇa vi yoṣam iti
10.15.15	somakrayaṇyā patnīṃ saṃkhyāpayati saṃ devi devyorvaśyā paśyasveti
10.15.16	pada udapātram upaninayaty unnambhaya pṛthivīm iti
10.15.17	pade sahiraṇyau pāṇī prakṣālya gārhapatyasya śīte bhasmani padatṛtīyam upavapati
10.15.18	evam āhavanīyam tṛtīyam
10.15.19	tṛtīyam akṣopāñjanāyāvaśinaṣṭi
10.15.20	tat patnī gṛheṣu nidhatte
10.15.21	sahiraṇyena pāṇinādityam upatiṣṭhate
10.16.1	deva sūrya somaṃ kreṣyāmas taṃ te prabrūma / ṛtūn kalpaya dakṣiṇāḥ kalpaya yathartu yathādevatam
10.16.2	atraike rājño nivapanaṃ samāmananti
10.16.3	śakaṭena rājño 'ntikaṃ yānty api panthām agasmahīti
10.16.4	uddhṛtapūrvaphalakaṃ bhavati
10.16.5	abhito rājānaṃ vimucya mukhena pratiṣṭhāpyābhimantrayate 'ṃśunā te aṃśuḥ pṛcyatām iti
10.16.6	uttareṇa rājānaṃ carmaṇi dviguṇaṃ kṣaumaṃ prācīnagrīvadaśam uttaradaśaṃ vāstīrya tasmin sahiraṇyena pāṇinā rājānaṃ mimīte 'bhi tyaṃ devaṃ savitāram iti
10.16.7	ekayaikayotsargaṃ mimīte
10.16.8	sarvāsv aṅguṣṭham upanigṛhṇāti
10.16.9	yayā prathamaṃ na tayā pañcamam / tayaivottamam
10.16.10	pañcakṛtvo yajuṣā mimīte pañcakṛtvas tūṣṇīm
10.16.11	prajābhyas tvety avaśiṣṭam upasamūhya vāsaso 'ntān samuccitya kṣaumeṇoṣṇīṣeṇopanahyati prāṇāya tveti / vyānāya tvety anuśṛnthati
10.16.12	visrasyāvekṣate prajās tvam anu prāṇihi prajās tvām anu prāṇantv iti
10.16.13	somavikrayiṇo rājānaṃ prattaṃ yajamāno 'bhimantrayata eṣa te gāyatro bhāga iti me somāya brūtād ity etair mantraiḥ
10.16.14	tata āha somavikrayin krayyaste somā3 iti
10.16.15	krayyā3 ity āha somavikrayī
10.16.16	taṃ krīṇāti somaṃ te krīṇāmy ūrjasvantaṃ payasvantaṃ vīryāvantam abhimātiṣāham // gavā te krīṇānīti
10.16.17	sā vyākhyātā
10.16.18	bhūya evātaḥ somo rājārhatīti somavikrayy āha
10.16.19	bhūya evātaḥ somo rājārhatīty adhvaryuḥ
10.17.1	hiraṇyena krīṇāti śukraṃ te śukreṇa krīṇāmīti
10.17.2	bhūya evātaḥ somo rājārhatīti somavikrayy āha
10.17.3	bhūya evātaḥ somo rājārhatīty adhvaryuḥ
10.17.4	ajayā krīṇāti tapasas tanūr asīti
10.17.5	bhūya evātaḥ somo rājārhatīti somavikrayy āha
10.17.6	bhūya evātaḥ somo rājārhatīty adhvaryuḥ
10.17.7	dhenvā krīṇāti / ṛṣabheṇa krīṇāti / anaḍuhā krīṇāti / mithunābhyāṃ krīṇāti / vāsasā krīṇāti
10.17.8	daśabhiḥ saṃpādayaty aparimitair vā
10.17.9	tribhiḥ krīṇātīti vijñāyate
10.17.10	caturbhir eke samāmananti gavā hiraṇyenājayā vāsaseti
10.17.11	apy ekayaivaikaviṃśatidakṣiṇasya somaṃ krīṇīyāt
10.17.12	akūṭā ced akarṇākāṇāśroṇāsaptaśaphāruṇā piṅgākṣy ekahāyanī / kalyāṇagavī syād ity eke samāmananti
10.17.13	triṃśatā sahasradakṣiṇasya somaṃ krīṇīyāc chatena vājapeyasya dvābhyāṃ rājasūyasya sahasreṇāśvamedhasyeti vijñāyate
10.17.14	somavikrayiṇo hiraṇyam apādāya śuklām ūrṇāstukāṃ yajamānāya prayacchaty asme jyotir iti
10.17.15	tāṃ kāle yajamāno daśāpavitrasya nābhiṃ kurute
10.17.16	balakṣyāḥ pavitraṃ kāryam / amotaṃ kāryam iti vijñāyate
10.17.17	kṛṣṇām upagrathnātīdam ahaṃ sarpāṇāṃ dandaśūkānāṃ grīvā upa grathnāmīti
10.17.18	tayā somavikrayiṇaṃ vidhyati somavikrayiṇi tama iti
10.17.19	somakrayaṇān anudiśati svāna bhrājety anuvākaśeṣeṇa
10.18.1	somavikrayiṇo rājānam apādatte svajā asi svabhūr asy asmai karmaṇe jāta ṛtena tvā gṛhṇāmy ṛtena naḥ pāhīti
10.18.2	krīte some 'porṇute
10.18.3	yajamāno maitrāvaruṇāya daṇḍaṃ prayacchati
10.18.4	śvaḥsutyāyāṃ maitrāvaruṇāya daṇḍaṃ prayacchatīty ekeṣām
10.18.5	āhriyamāṇaṃ rājānaṃ yajamāno 'bhimantrayate mitro na ehi sumitradhā iti
10.18.6	yajamānasyorau dakṣiṇa āsādayatīndrasyorum ā viśa dakṣiṇam uśann uśantaṃ syonaḥ syonam iti
10.18.7	pṛcchati yajamāno 'dhvaryum adhvaryav āśaktavā iti
10.18.8	āśakāmety adhvaryuḥ
10.18.9	katham āśakta iti yajamānaḥ
10.18.10	viṣṇuṃ stomam akṛṇmahi bṛhatīchandāṃsy uktā yajūṃṣi vi parvatā ajihata sutaruṇā apo 'vacāriṣam ity adhvaryur niyacchati
10.18.11	yajamānaḥ somakrayaṇīm āvartayati rudras tvā vartayatv ity anuvākaśeṣeṇa
10.18.12	tām anyayā gavā parikrīya yajamānasya goṣṭhe visṛjati
10.18.13	pṛṣatā varatrākāṇḍenāvakṣāyaṃ somavikrayiṇaṃ nāśayanti
10.18.14	loṣṭair ghnantīty ekeṣāṃ lakuṭair ity ekeṣām
10.19.1	ādāya rājānam adhvaryur uttiṣṭhaty ud āyuṣā svāyuṣeti
10.19.2	haraty urv antarikṣam anvihīti
10.19.3	śakaṭasya nīḍe kṛṣṇājinaṃ prācīnagrīvam uttaralomāstṛṇāty adityāḥ sado 'sīti
10.19.4	tasmin rājānam āsādayaty adityāḥ sada āsīdeti
10.19.5	athainaṃ vāsasā paryānahyati vaneṣu vy antarikṣaṃ tatāneti
10.19.6	ud u tyaṃ jātavedasam iti sauryarcā kṛṣṇājinaṃ pratyānahyati
10.19.7	usrāv etaṃ dhūrṣāhāv ity anaḍvāhāv upājati
10.19.8	dhurāv abhimṛśati yathā darśapūrṇamāsayoḥ
10.19.9	vāruṇam asīti śakaṭam ākhidati
10.19.10	varuṇas tvottabhnātv ity upastabhnoti
10.19.11	vāruṇam asīti yoktrapāśaṃ pariharati
10.19.12	varuṇasya skambhanam asīti śamyām avadadhāti
10.19.13	pratyasto varuṇasya pāśa iti balīvardam abhidadhāti
10.19.14	evam evottaram anaḍvāhaṃ yunakti
10.19.15	hariṇī palāśaśākhe śamīśākhe vā bibhrat subrahmaṇyo 'ntareṣe 'vasarpati
10.19.16	tataḥ saṃpreṣyati somāya rājñe krītāya prohyamāṇāyānubrūhi / brahman vācaṃ yaccha / subrahmaṇya subrahmaṇyām āhvayeti
10.19.17	trir anūktāyāṃ prathamāyām
10.20.1	abhiprayāti pra cyavasva bhuvaspata iti pratipadya yajamānasya svastyayany asīty antena
10.20.2	prāñco 'bhiprayāya dakṣiṇam āvartante
10.20.3	api panthām agasmahīty uttareṇa rājānam adhvaryur yajamānaś cātikrāmataḥ
10.20.4	agnīṣomīyeṇa karṇagṛhītena rājānam ohyamānaṃ yajamānaḥ pratīkṣate namo mitrasya varuṇasya cakṣasa iti
10.20.5	agnīn prajvalayanti
10.20.6	āhavanīye mahad abhyādadhati
10.20.7	adhvaryava āsandīm udgṛhṇanti
10.20.8	aratnimātraśīrṣaṇyānūcyā nābhidaghnapādā mauñjavivayany audumbarī bhavati
10.20.9	tatraiṣo 'tyantapradeśaḥ / yatra kva ca bahūn kartṝṃś codayed adhvaryava eva tat kuryuḥ / yatra dvau pratiprasthātā tatra dvitīyaḥ syāt
10.20.10	agreṇa prāgvaṃśaṃ vāruṇam asīti śakaṭam ākhidati
10.20.11	udagīṣam avasthāpayati
10.20.12	varuṇas tvottabhnātv ity uttabhnāti
10.20.13	vāruṇam asīti vicṛtati
10.20.14	varuṇasya skambhanam asīti śamyām utkhidati
10.20.15	unmukto varuṇasya pāśa ity abhidhānīm unmuñcati
10.20.16	varuṇasyartasadanir asīti dakṣiṇenāhavanīyam āsandīṃ pratiṣṭhāpayati
10.20.17	dakṣiṇo vimukto 'naḍvān bhavati savyo 'vimuktaḥ
10.21.1	athātithyāyās tantraṃ prakramayati
10.21.2	ikṣuśalāke vidhṛtī āśvavālaṃ prastaraṃ barhiṣy upasaṃnahyati / kārṣmaryamayān paridhīn idhme
10.21.3	dvāviṃśatidārum idhmaṃ karoti
10.21.4	samānam ā nirvapaṇāt
10.21.5	anvārabdhāyāṃ patnyām ātithyaṃ nirvapati
10.21.6	patnyā vā hastena
10.21.7	agner ātithyam asi viṣṇave tvety etair mantraiḥ pañcakṛtvo gṛhṇāti
10.21.8	sarveṣu sāvitraṃ juṣṭaṃ cānuṣajed ity ekam / triṣv evety aparam
10.21.9	vaiṣṇavo navakapālaḥ puroḍāśo bhavati
10.21.10	vaiṣṇavā evāta ūrdhvaṃ nigamā bhavanti
10.21.11	haviṣkṛtā vācaṃ visṛjya tathaivottaram anaḍvāhaṃ vimuñcati
10.21.12	vāruṇam asīti rājño vāso 'pādatte
10.21.13	varuṇo 'si dhṛtavrata iti rājānam
10.21.14	achidrapatraḥ prajā upāvarohośannuśatīḥ syonaḥ syonāḥ / soma rājan viśvās tvaṃ prajā upāvaroha viśvās tvāṃ prajā upāvarohantv ity upāvahṛtya haranty urv antarikṣaṃ vīhīti
10.21.15	pūrvayā dvārā prāgvaṃśaṃ prapādayati yā te dhāmāni haviṣā yajantīti
10.22.1	apareṇāhavanīyam atikramyāsandyāṃ kṛṣṇājinaṃ prācīnagrīvam uttaralomāstṛṇāty adityāḥ sado 'sīti
10.22.2	tasmin rājānam āsādayaty adityāḥ sada āsīdeti
10.22.3	athainaṃ vāsasā pariśrayati varuṇo 'si dhṛtavrata iti
10.22.4	athainaṃ vāruṇyarcā paricaraty evā vandasva varuṇaṃ bṛhantaṃ namasya dhīram amṛtasya gopām / sa naḥ śarma trivarūthaṃ viyaṃsad yūyaṃ pāta svastibhiḥ sadā naḥ // iti
10.22.5	tataḥ saṃpreṣyati rājānaṃ cāgniṃ cāntareṇa mā gād iti
10.22.6	samānam ājyānāṃ grahaṇāt
10.22.7	caturgṛhītāny ājyāni gṛhṇāti
10.22.8	caturhotrātithyam āsādya saṃbhārayajūṃṣi vyākhyāya nirmanthyasyāvṛtā nirmanthyena carati
10.22.9	saptadaśa sāmidhenyo bhavanti
10.22.10	samānam ā prayājebhyaḥ
10.22.11	caturthe sarvam aupabhṛtaṃ samānayati
10.22.12	nātropabhṛtam abhighārayati
10.22.13	iḍāntātithyā saṃtiṣṭhate
10.22.14	sarvaṃ puroḍāśam iḍām upahvayetety ekam / niravadyed ity aparam
11.1.1	pravargyaṃ saṃbhariṣyann udagayan āpūryamāṇapakṣe puṇye nakṣatre paurṇamāsyām amāvāsyāyāṃ vā tūṣṇīṃ kāṇṭakīṃ samidham ādhāya yujñate mana iti caturgṛhītaṃ juhoti yady adīkṣito bhavati
11.1.2	atha yadi dīkṣitaḥ kāṇṭīm evaitayā samidham ādadhyāt / na juhuyād yajur eva vaded ity aparam
11.1.3	tato 'bhrim ādatte khādirīm audumbarīṃ vaiṣṇavīṃ vaikaṅkutīṃ vā
11.1.4	tasyās tatpramaṇaṃ yad āgnikyāḥ
11.1.5	devasya tvā savituḥ prasava ity abhrim ādāya brāhmaṇam āmantrayata uttiṣṭha brahmaṇaspata iti
11.1.6	upottiṣṭhati brahmā
11.1.7	ubhāv uttaram ardharcaṃ japataḥ
11.1.8	ādadate kṛṣṇājinam
11.1.9	anunayanty ajāṃ puṃcchagalām aśvaṃ vṛṣāṇam iti
11.1.10	aśvaprathamāḥ prāñco 'bhipravrajanti praitu brahmaṇaspatir iti
11.1.11	api vāsyaite saṃbhārāḥ pariśrite 'bhyudāhṛtā bhavanti
11.1.12	agreṇāhavanīyaṃ mṛtkhanaḥ / pūrvaḥpūrvaḥ itaraḥ
11.1.13	uttareṇa mṛtkhanaṃ kṛṣṇājinaṃ prācīnagrīvam uttaralomāstīrya dyāvāpṛthivī abhimantrayate mṛtkhanaṃ vā devī dyāvāpṛthivī anu me maṃsātām iti
11.1.14	mṛtkhane 'bhriyā praharaty ṛdhyāsam adya makhasya śira iti
11.1.15	harati makhāya tvā makhasya tvā śīrṣṇa iti
11.1.16	tūṣṇīṃ kṛṣṇājine nivapati
11.1.17	evam eva dvitīyaṃ harati / evaṃ tṛtīyam
11.1.18	tūṣṇīṃ caturthaṃ yāvatīṃ mṛdaṃ pravargyapātrebhya āptāṃ manyate
11.2.1	tato varāhavihatam abhimantrayata iyaty agra āsīr iti
11.2.2	samānam ata ūrdhvam
11.2.3	tato valmīkavapāṃ devīr vamrīr iti
11.2.4	samānam ata ūrdhvam
11.2.5	tataḥ pūtīkān indrasyaujo 'sīti
11.2.6	samānam ata ūrdhvam
11.2.7	kṛṣṇājinalomāṇy ajalomāni ca saṃsṛjyāgnijā asi prajāpate reta iti
11.2.8	samānam ata ūrdhvam
11.2.9	athainān aśvenāvaghrāpayaty āyur dhehi prāṇaṃ dhehīti
11.2.10	athainān ajayābhidohayati madhu tvā madhulā karotv iti
11.2.11	abhidohanam eke 'vaghrāpaṇāt pūrvaṃ samāmananti
11.2.12	bahava āryāḥ parigṛhya haranti
11.2.13	uttareṇa vihāram uddhate 'vokṣīte sikatopopte pariśrite nidadhāti
11.2.14	athainān madantībhir upasṛjati madhu tvā madhulā karotv iti
11.2.15	ye ke cokhāsaṃsarjanāḥ saṃbhārā yac cānyad dṛḍhārtham upārdhaṃ manyate
11.2.16	tatraiṣo 'tyantapradeśaḥ / yat kiṃ ca pravargya udakakṛtyaṃ madantībhir eva tat kriyate
11.2.17	nainaṃ strī prekṣate na śūdraḥ
11.2.18	na kurvann abhiprāṇyāt
11.2.19	apahāya mukham anabhiprāṇan veṇunā karoti
11.2.20	na pravargyaṃ cādityaṃ ca vyaveyāt
11.2.21	yatra kva ca viprakrānte pravargya ādityo 'stamiyāt kṛtāntād eva viramet / śvo bhūte śeṣaṃ samāpnuyāt
11.2.22	saṃplomnāya mṛdaṃ piṇḍaṃ karoti makhasya śiro 'sīti
11.2.23	yajñasya pade stha ity aṅguṣṭhābhyāṃ nigṛhya mahāvīraṃ karoti prādeśamātram aparimitaṃ vā vāyavyākṛtiṃ tryuddhiṃ pañcoddhiṃ vā
11.2.24	gāyatreṇa tvā chandasā karomīti prathamam / traiṣṭubheneti dvitīyam / jāgateneti tṛtīyam
11.2.25	api vā sarvair ekaikam
11.2.26	upabilaṃ rāsnāṃ karoti makhasya rāsnāsīti
11.2.27	aditis te bilaṃ gṛhṇātv iti veṇuparvaṇā bilaṃ karoti yāvad daivatāya sauviṣṭakṛtāyāgnihotrāya bhakṣāyāptaṃ manyate
11.3.1	tṛtīyavelāṃ pratinayati
11.3.2	uttarataḥ sikatāsu pratiṣṭhāpayati sūryasya harasā śrāya makho 'sīti
11.3.3	evam eva dvitīyaṃ pratiṣṭhāpayaty evaṃ tṛtīyam
11.3.4	tūṣṇīm itarāṇi
11.3.5	etasyā eva mṛdo dogbhre karoti hastyoṣṭhye prasecanavatī yathā srugadaṇḍaivam
11.3.6	vārṣīya ādhvaryavaṃ hrasīyaḥ pratiprasthānam
11.3.7	etasyā ājyasthālīṃ rauhiṇakapāle ca parimaṇḍale ghoṭaprakāre
11.3.8	gharmeṣṭakāṃ kulāyinīm iti yadi sāgnicityo bhavati
11.3.9	athainān ślakṣṇīkaraṇaiḥ ślakṣṇīkurvanty ahatacaṇḍātakair gavīdhukaiḥ klītakābhir vaṇuparvabhir ājyeneti
11.3.10	athainān dhūpanakāle vṛṣṇo 'śvasya śakṛd gārhapatye pradīpya prathamakṛtaṃ mahāvīraṃ śaphābhyāṃ parigṛhya dhūpayati vṛṣṇo aśvasya niṣpad asīti
11.3.11	evam eva dvitīyaṃ dhūpayaty evaṃ tṛtīyam
11.3.12	tūṣṇīm itarāṇi
11.3.13	śaphābhyām evāta ūrdhvaṃ mahāvīrān ādatte
11.3.14	agreṇa gārhapatyam avaṭaṃ khātvā lohitapacanīyaiḥ saṃbhārair avastīrya tatra prathamakṛtaṃ mahāvīram upāvaharaty arcir asīti
11.3.15	śocir asīti dvitīyam / jyotir asi tapo 'sīti tṛtīyam
11.3.16	tūṣṇīm itarāṇy anvavadhāya lohitapacanīyaiḥ saṃbhāraiḥ pracchādya gārhapatye muñjān ādīpyopoṣati / arciṣe tveti purastāt / arciṣe tveti dakṣiṇataḥ / jyotiṣe tveti paścāt / tapase tvety uttarataḥ
11.4.1	api vā sarvaiḥ sarvataḥ
11.4.2	pacyamānān upacaraty abhīmaṃ mahinā divam ity etayottarayā vā
11.4.3	sarvāṇy upacāraṇāni mantravanti bhavanti
11.4.4	pakveṣu siddhyai tveti dhṛṣṭī ādāyādhvaryuḥ prathamakṛtaṃ mahāvīram udvāsayati devas tvā savitodvapatv iti
11.4.5	uttarataḥ sikatāsu pratiṣṭhāpayaty upadyamānaḥ pṛthivyām āśā diśa āpṛṇeti
11.4.6	athainam anvīkṣate sūryasya tvā cakṣuṣānvīkṣa iti
11.4.7	evam eva dvitīyam udvāsayaty evaṃ tṛtīyam
11.4.8	tuṣṇīm itarāṇi
11.4.9	athainān sikatābhiḥ pradakṣiṇaṃ paryūhatīdam aham amum āmuṣyāyaṇaṃ viśā paśubhir brahmavarcasena paryūhāmīti
11.4.10	viśeti rājanyasya / paśubhir iti vaiśyasya
11.4.11	athainān prabhūtenājāpayasā chṛṇatti gāyatreṇa tvā chandasā chṛṇadmīty etair mantraiḥ / tribhis tribhir ekaikam
11.4.12	api vā sarvair ekaikam
11.4.13	athainān kṛṣṇājina upanahyāsajati deva puraścara saghyāsaṃ tveti
11.4.14	upariṣṭāt kāla eṣa mantro bhavatīty aparam
11.5.1	pravargyeṇa pracariṣyantaḥ saṃvṛṇvanti dvārāṇi
11.5.2	pariśrayanti patnyāḥ
11.5.3	paścādd hotopaviśati / purastād adhvaryuḥ / dakṣiṇato brahmā yajamānaḥ prastotā ca / uttarata āgnīdhraḥ pratiprasthātā ca
11.5.4	madantīr upaspṛśya prathamenānuvākena śāntiṃ kṛtvottareṇa vihāraṃ darbhān saṃstīrya tatraitān mahāvīrān upāvaharati deva puraścara savyāsaṃ tveti
11.5.5	upariṣṭāt kāla eṣa mantro bhavatīty aparam
11.5.6	atraiva sarvaṃ parigharmyam upāvaharati
11.5.7	audumbarīṃ samrāḍāsandīṃ nitarām
11.5.8	rājāsandyā varṣīyasīm eke samāmananti
11.5.9	mauñjībhī rajjubhir ekasarābhir vyutām
11.5.10	catasra audumbarīḥ srucaḥ
11.5.11	tāsāṃ dve aniṣṭubdhe
11.5.12	niṣṭubdhayor varṣīyasy upayamanī hrasīyasī prokṣaṇīdhānī
11.5.13	audumbarau sruvau / audumbarau śaphau mahāvīrasaṃmitāv raskyau / audumbarī dhṛṣṭī / audumbarī methī / trīn audumbarān mayukhān / ṣaḍ audumbarān śakalān
11.5.14	trayodaśa vaikaṅkatān paridhīn kāṇṭakīṃ ca samidham
11.5.15	prabhūtāni gharmendhanāni khādirāṇy audumbarāṇi vaikaṅkatāni kārṣmaryamayāṇi vā
11.5.16	trīṇi kārṣṇājināni dhavitrāṇi yeṣāṃ śuklakṛṣṇalomāni syuḥ
11.5.17	vaiṇavā daṇḍā bāhumātrā bhavantīti vijñāyate
11.5.18	audumbaradaṇḍānīty aparam
11.5.19	dvau rukmau rajatasuvarṇau
11.5.20	śatamānau bhavataḥ
11.5.21	mauñjau vedau / tayor anyataraḥ parivāsitaḥ
11.5.22	mauñjīm abhidhānīm / mauñje nidāne / trīṇi mauñjāni viśākhadāmāni
11.5.23	dvayān muñjapralavānapratiśīrṇāgrān
11.5.24	rauhiṇyoḥ piṣṭāny aphalīkṛtānām
11.5.25	kharebhyaḥ sikatāḥ
11.5.26	mauñje pavitre ity ekam / darbhamaye ity aparam
11.6.1	tūṣṇīṃ prokṣaṇīdhānyāṃ prokṣaṇīḥ saṃskṛtya brahmāṇam āmantrayate brahman pravargyeṇa pracariṣyāmaḥ / hotar gharmam abhiṣṭuhi / agnīd rauhiṇau puroḍāśāv adhiśraya / pratiprasthātar vihara / prastotaḥ sāmāni gāyeti
11.6.2	brahmā prasauti yajur yuktaṃ sāmabhirāktavam ity upāṃśūktvom indravantaḥ pracaratety uccaiḥ
11.6.3	api vā pracaratety uccaiḥ sarvam anyad upāṃśu
11.6.4	prasūto brahmaṇā sarvaṃ parigharmyaṃ prokṣati
11.6.5	yamāya tvā // makhāya tvety etair mantrais triḥ prokṣati
11.6.6	abhipūrvaṃ prokṣati
11.6.7	prokṣitāni vyāyātayatīti vijñāyate
11.6.8	athaitāṃ samrāḍāsandīm agreṇāhavanīyaṃ paryāhṛtya purastād rājāsandyāḥ pratiṣṭhāpya tāsyāṃ kṛṣṇājinaṃ prācīnagrīvam uttaralomāstīrya tasminn apracaraṇīyau sahāvīrāv upāvaharati deva puraś cara sadhyāsaṃ tveti
11.6.9	upariṣṭāt kāla eṣa mantro bhavatīty aparam
11.6.10	athaitāṃ methīṃ mayūkhān viśakhadāmānīty ādāyāgreṇa hotāraṃ jaghanena gārhapatyaṃ dakṣiṇayā dvāropaniṣkramya dakṣiṇena dakṣiṇaṃ dvāraṃ methīṃ nihanti hotuḥ samīkṣāyai
11.6.11	etasyaiva dvārasya pūrvasya dvāryāyā dakṣiṇato vatsāya śaṅkuṃ nihanti
11.6.12	etasyaivāparasyai dvāryāyai dakṣiṇato 'jāyai / uttarato 'bhyantaraṃ barkarāya
11.6.13	teṣu trīṇi viśākhadāmāni vyāyātayati
11.6.14	tair etān kāle badhnanti
11.6.15	tataḥ kharān upavapati
11.6.16	uttareṇa gārhapatyam ekam / uttareṇāhavanīyam ekam / uttarapūrvam avāntaradeśaṃ pratyucchiṣṭakharaṃ bāhyato niḥṣecanavantam
11.6.17	evaṃ vyāyātitāny eva bhavanty odvāsanāt
11.7.1	etasmin kāle pratiprasthātā darvihomasaṃskāreṇājyasthālyām ājyaṃ saṃskaroti
11.7.2	naitasya saṃskāro vidyata ity aparam
11.7.3	adhiśrityāgnīdhro rauhiṇau puroḍāśau tūṣṇīm upacaratau
11.7.4	śaphābhyāṃ mahāvīraṃ parigṛhya vedenāparivāsitena bhasma saṃmārṣṭi deva puraś cara sadhyāsaṃ tveti
11.7.5	sruveṇāhavanīye saptaikadāśa vā prāṇāhutīr juhoti prāṇāya svāhā // vyānāya svāheti
11.7.6	athainam ājyenānakti devas tvā savitā madhvānaktv iti
11.7.7	aparasmin khare rājataṃ rukmaṃ nidhāya pṛthivīṃ tapasas trāyasveti pratiṣṭhāpya mahāvīram anyasmai vā pradāya dvayān muñjapralavān ādāya dakṣiṇeṣām agrāṇi gārhapatye pradīpayaty arciṣe tveti
11.7.8	teṣām agrair uttareṣāṃ mulāni śociṣe tveti
11.7.9	teṣāṃ mūlair dakṣiṇeṣāṃ mūlāni jyotiṣe tveti
11.7.10	teṣāṃ mūlair uttareṣām agrāṇi tapase tveti
11.7.11	tān vyatyastān upari rukme nidadhāty arcir asi śocir asīti
11.7.12	dakṣiṇān uttarān karotīti vijñāyate
11.7.13	teṣūpariṣṭān mahāvīraṃ pratiṣṭhāpayati saṃsīdasva mahāṃ asīti
11.7.14	athainam ājyenābhipūrayaty añjanti yaṃ prathayanta iti
11.7.15	adhyadhi mahāvīram asaṃspṛśan yajamānaḥ prājcaṃ prādeśaṃ dhārayamāṇo japaty anādhṛṣyā purastād ity etair mantrair yathārūpam
11.7.16	manor aśvāsi bhūriputrety uttarataḥ pṛthīvim abhimṛśati
11.8.1	siddhyai tveti dhṛṣṭī ādāyādhvaryuḥ pratiprasthātā ca gārhapatyād udīco 'ṅgārān nirūhatas tapo ṣvagne antarāṃ amitrān iti
11.8.2	tair enaṃ pradakṣiṇaṃ paryūhataś citaḥ stha paricita iti
11.8.3	athainaṃ trayodaśabhir vaikaṅkataiḥ paridhibhiḥ paridhattaḥ / mā asīti prāñcāv adhvaryur nidadhāti / pramā asīty udañcau pratiprasthātā
11.8.4	evam evottarairuttarair mantraiḥ paridhattaḥ / pūrveṇapūrveṇādhvaryur uttareṇottareṇa pratiprasthātā
11.8.5	adhvaryur eva dakṣiṇatas trayodaśaṃ nidadhāty antarikṣasyāntardhir asīti
11.8.6	athainaṃ sauvarṇena rukmeṇāpidadhāti divaṃ tapasas trāyasveti
11.8.7	athainam abhimantrayata ābhir gīrbhir iti tisṛbhiḥ
11.8.8	tato dhavitrāṇy ādatte / gāyatram asīti prathamam / traiṣṭubham asīti dvitīyam / jāgatam asīti tṛtīyam
11.8.9	tair trir ūrdhvam upavājayati madhu madhv iti
11.8.10	teṣām ekaṃ pratiprasthātre prayacchaty ekam āgnīdhrāya
11.8.11	agnīdhraprathamās triḥ pradakṣiṇam ūrdhvaṃ dhūnvantaḥ pariyanti
11.8.12	athainaṃ paryupaviśānti purastād adhvaryur dakṣiṇataḥ pratiprasthātottarata āgnīdhraḥ
11.8.13	avyatiṣaṅgaṃ dhūnvantaḥ praṇavaiḥ saṃrādhayanta indhānāḥ samañjanta āsate
11.8.14	prajvalite rukmam apādatta iti vijñāyate
11.8.15	yatrābhijanati yābhir vartikāṃ grasitām amuñjatam iti tad adhvaryur mahāvīram āmantrayate daśa prācīrdaśa bhāsi dakṣiṇā ity anuvākena
11.8.16	yatrābhijānāty apnasvatīm aśvinā vācam asma iti tad upottiṣṭhann adhvaryur āha rucito gharma iti
11.8.17	tato 'dhvaryuprathamās trir anabhidhūnvantaḥ pratipariyanti
11.8.18	dhavitrāṇy ādāya pratiprasthātre prayacchati
11.8.19	tat pratiprasthātāgreṇāhavanīyaṃ paryāhṛtya samrāḍāsandyāṃ nidadhāti
11.8.20	athālokam avasthāya sarva ṛtvijo yajamānaś cādhīyanto mahāvīram avekṣante 'paśyaṃ gopām iti
11.8.21	anuvākaśeṣaṃ tu pratiprasthātā pariśrite patnīṃ vācayati tvaṣṭīmatī te sapeyeti
11.9.1	tataḥ saṃpreṣyaty agnīd rauhiṇau puroḍāśāv āsādayeti
11.9.2	aniṣṭubdhayoḥ srucor upastīrṇābhighāritau puroḍāśāv āsādayati
11.9.3	dakṣiṇaṃ paridhisaṃdhim anv ekam / uttaraṃ paridhisaṃdhim anv itaram
11.9.4	sāvitreṇa raśanām ādāya pūrvasyā dvāropaniṣkramya trir upāṃśu gharmadughmāhvāyatīḍa ehy adita ehi sarasvaty ehīti
11.9.5	pratyetya dogdhre nidāne ity ādāya dakṣiṇayā dvāropaniṣkramya trir uccair asāv ehy asāv ehīti yathānamā bhavati
11.9.6	adityā uṣṇīṣam asīti raśanayā gharmadugham abhidadhāti / vāyur asy aiḍa iti vatsam
11.9.7	puṣā tvopāvasṛjatv ity upāvasṛjati
11.9.8	yas te stanaḥ śaśaya iti gharmadugham abhimantrayate
11.9.9	usra gharmaṃ śiṃṣeti nidāya vatsam upasīdati bṛhaspatis tvopasīdatv iti
11.9.10	dānavaḥ stha perava iti stanān saṃmṛśati
11.9.11	varṣīyasi dogdhre dogdhāśvibhyāṃ pinvasva sarasvatyai pinvasveti
11.9.12	tūṣṇīṃ pratiprasthātā hrasīyasyājām
11.9.13	agnīdhe payasī pradāya pūrvāv atidrutya śaphopayamān ādadāte / gāyatro 'sīti prathamam / traiṣṭubho 'sīti dvitīyam / jāgatam asīty upayamanaṃ pratiprasthātā
11.9.14	yatrābhijānāty uttiṣṭha brahmaṇaspata iti tad āgnīdhra upottiṣṭhati
11.9.15	yatrābhijānāty upadrava payasā godhugoṣam iti tat paya āharati
11.9.16	āhriyamāṇam abhimantrayate sahorjo bhāgenopa meha iti
11.9.17	indrāśvinā madhunaḥ sāradhasyeti mahāvīre gopaya ānayati
11.9.18	svāhā tvā sūryasya raśmaye vṛṣṭavinaye juhomīty uṣmāṇam udyantam abhimantrayate
11.9.19	madhu havir asīty ajāpayaḥ
11.10.1	ajāpayasa eke pūrvam ānayanaṃ samāmananti
11.10.2	dyāvāpṛthivībhyāṃ tvā parigṛhṇāmīti śaphābhyāṃ mahāvīraṃ parigṛhya vedena parivāsitena bhasma pramṛjya pratiprasthātopayamenopayacchaty antarikṣeṇa tvopayacchāmīti
11.10.3	devānāṃ tvā pitṝṇām anumato bhartuṃ śakeyam ity udyamya harati tejo 'si tejo 'nu prehīti
11.10.4	gacchann evānavānaṃ pañca vātanāmāni vyācaṣṭe samudrasya tvā vātāya svāheti
11.10.5	apānya pañcottarāṇy agnaye tvā vasumate svāheti
11.10.6	etasmin kāle pratiprasthātā dakṣiṇaṃ rauhiṇaṃ srucā pratiṣṭhitaṃ juhoty ahar jyotiḥ ketunā juṣatāṃ sujyotir jyotiṣāṃ svāheti
11.10.7	dakṣiṇātikrāmann adhvaryur brāhmaṇam īkṣate viśvā āśā dakṣiṇasad iti
11.10.8	viśvān devān ayāḍ iheti hotāram
11.10.9	svāhākṛtasya gharmasyeti gharmam abhimantryāśrāvya pratyāśrāvite saṃpreṣyati gharmasya yajeti
11.10.10	vaṣaṭkṛte juhoty aśvinā gharmaṃ pātam iti
11.10.11	anuvaṣaṭkṛte dvitīyaṃ svāhendrā vaḍ iti
11.10.12	hutaṃ yajamāno 'numantrayate gharmapātam aśvinety anuvākaśeṣeṇa
11.10.13	athainam upary āhavanīye dhārayan śṛtadadhnābhipūrayati
11.10.14	vikṣarantam abhimantrayata iṣe pīpihy ūrje pīpihīti
11.10.15	athainaṃ diśo 'nuprahāvayati / tviṣyai tveti purastāt / dyumnāya tveti dakṣiṇataḥ / indrāya tveti paścāt / bhūtyai tvety uttarataḥ
11.10.16	pratyākramyopayamane śeṣam ānīyāntarvedy upayamanaṃ nidhāya pūrvasmin khare rājataṃ rukmaṃ nidhāya mahāvīraṃ pratiṣṭhāpayati
11.11.1	dharmāsi sudharmā me nyasme brahmāṇi dhārayeti
11.11.2	kṣatrāṇi dhārayeti rājanasya / viśaṃ dhārayeti vaiśyasya
11.11.3	net tvā vātaḥ skandayād iti
11.11.4	yady abhicared amuṣya tvā prāṇe sādayāmy amunā saha nirarthaṃ gaccheti brūyād yaṃ dviṣyat
11.11.5	atra pratiprasthātā pūrvavad uttaraṃ rauhiṇaṃ juhoti
11.11.6	upayamane 'ñjan śakalān ādadhāti pūṣṇe śarase svāhety etaiḥ pratimantram
11.11.7	ṣaṣṭhaṃ śakalaṃ sarveṣu lepeṣv aktvānanvīkṣamāṇa udañcaṃ nirasyati rudrāya rudrahotre svāheti
11.11.8	apa upaspṛśati
11.11.9	purastād rauhiṇahomāc chakalān eke samāmananti
11.11.10	tūṣṇīṃ kāṇṭakīṃ samidham ādhāya tūṣṇīm agnihotraṃ juhoti
11.11.11	bhūḥ svāheti vā
11.11.12	upayamane śeṣaṃ samupahūya bhakṣayanti / hotāgre 'thādhvaryur atha brahmātha pratiprasthātāthāgnīdhro 'tha yajamānaḥ
11.11.13	sarve pratyakṣam / api vā yajamāna eva pratyakṣam avaghreṇetare
11.11.14	hutaṃ havir madhu havir iti bhakṣayitvopayamanaṃ pratiprasthātre prayacchati
11.11.15	tat pratiprasthātocchiṣṭakhare mārjayitvāntarvedy upayamanaṃ nidhāya tasmin rājatasuvarṇau rukmāv avadhāya madantīr ānīyottamenānuvākena śāntiṃ kṛtvā ninīyāpa upayamane sarvaṃ parigharmyaṃ samavadhāya saṃpreṣyati
11.12.1	gharmāya saṃsādyamānāyānubrūhīti
11.12.2	ā yasmin sapta vāsavā ity abhijñāyāgreṇāhavanīyaṃ prayāhṛtya samrāḍāsandyāṃ sādayati / svāhā tvā sūryasya raśmibhya iti prātaḥ / svāha tvā nakṣatrebhya iti sāyam
11.12.3	yatrābhijānāty adbhi tṛṇam aghniye viśvadānīm iti tad gām avasṛjati
11.12.4	evam eva sāyaṃprātaḥ pravargyeṇa pracarati
11.12.5	tryupasatke ṣaṭkṛtvaḥ ṣaḍupasatke dvādaśakṛtvo dvādaśopasatke caturviṃśatikṛtvaḥ
11.12.6	etāvan nānā
11.12.7	uttareṇa mantreṇa sāyaṃ rauhiṇaṃ juhoti
11.12.8	apīparo māhno rātriyai mā pāhīti sāyaṃ kāṇṭakīṃ samidham ādadhāti / apīparo mā rātriyā ahno mā pāhīti prātaḥ
11.12.9	agnir jyotir jyotir agniḥ svāheti sāyam agnihotraṃ juhoti / sūryo jyotir jyotiḥ sūryaḥ svāheti prātaḥ
11.12.10	saṃsṛṣṭhomaṃ vā
11.12.11	agniṣṭome pravṛṇakti
11.12.12	nokthye pravṛñjyāt
11.12.13	viśvajiti sarvapṛṣṭhe pravṛṇakti
11.12.14	na prathamayajñe pravṛñjyāt
11.12.15	pravṛñjyād vā
11.12.16	yo 'nūcānaḥ śrotriyas tasya pravṛñjyāt
11.12.17	pravṛñjyād durbrāhmaṇasya
11.12.18	brahmavarcasakāmasyety ekeṣām
11.12.19	taṃ pravṛjya saṃvatsaraṃ na māṃsam aśnīyān na rāmām upeyān na mṛnmayena piben nāsya rāma ucchiṣṭaṃ pibet
11.12.20	teja eva tat saṃśyatīti vijñāyate
11.13.1	pravargyam udvāsayiṣyann ajām agnīdhe dadāti paṣṭhauhīṃ brahmaṇe dhenuṃ hotre rukmāv adhvaryave
11.13.2	samopyāparaṃ kharaṃ pūrvasmin khare nivapati
11.13.3	athaitāṃ samrāḍāsandīm uttareṇāhavanīyaṃ pratiṣṭhāpya tasyāṃ sarvaṃ parigharmyaṃ samavadadhāti
11.13.4	audumbaryāṃ sruci caturgṛhītaṃ gṛhītvāhavanīye tisra āhutīr juhoti gharma yā te divi śug ity etair mantraiḥ
11.13.5	api vā pratiprasthātā trīn saṃnakhān śalākām uṣṭīnādāya teṣām ekam āhavanīye pradīpyāsyadaghne dharayati / tam adhvaryur abhijuhoti gharma yā te divi śug iti
11.13.6	tasminn aparaṃ pradīpyāhavanīye pūrvaṃ prahṛtya nābhidaghne dhārayati / tam adhvaryur abhijuhoti gharma yā te antarikṣe śug iti
11.13.7	tasminn aparaṃ pradīpyāhavanīye pūrvaṃ prahṛtya jānudaghne dhārayati / tam adhvaryur abhijuhoti gharma yā te pṛthivyāṃ śug iti
11.13.8	āhavanīya evainam anupraharati
11.13.9	etasmin kāle pratiprasthātā pariśrite patnīm udānayaty anu no 'dyām anumatir iti
11.13.10	anv id anumate tvam ity upaniṣkrāmanti
11.13.11	āharanti methīm / anuharanti mayūkhān / ādadate kharau
11.13.12	dakṣiṇata ucchiṣṭakharaṃ pariharati
11.13.13	athaitasyāḥ samrāḍāsandyā dvāv antarvedi pādau dvau bahirvedi pratiṣṭhāpya saṃpreṣyati prastotaḥ sāmānigāyeti
11.13.14	saha patnyā triḥ sāmno nidhanam upayanti
11.13.15	ardhādhve dvitīyam / apareṇottarvediṃ tṛtīyam
11.13.16	divas tvā paraspāyā iti prathame 'bhipravrajanti / brahmaṇas tvā paraspāyā iti dvitīye / prāpaṇasya tvā paraspāyā iti tṛtīye
11.14.1	athaitāṃ samrāḍāsandīm uttareṇottaravediṃ pratiṣṭhāpya saṃpreṣyati prastotar vārṣāharaṃ sāma gaya / iṣṭāhotrīyaṃ sāma gāyeti
11.14.2	iṣṭāhotrīyasya sāmno nidhanam upayanti na vārṣāharasya
11.14.3	yady upariṣṭāt pariṣiñcet tatra vārṣāharaṃ codayet
11.14.4	udakumbham ādāya pradakṣiṇam uttaravediṃ triḥ pariṣiñcan paryeti valgur asi śaṃyudhāyā iti
11.14.5	trir apariṣiñcan pratiparyeti śaṃ ca vakṣi pari ca vakṣīti
11.14.6	catuḥsraktir nābhir ṛtasyety uttaravedim abhimṛśyottareṇottaranābhiṃ kharau nyupyānuvyūhati sado viśvāyur iti
11.14.7	mārjalīyadeśe ucchiṣṭakharaṃ nivapaty apa dveṣo apa hvara iti
11.14.8	apa upaspṛśyottareṇottaranābhiṃ khare hiraṇyaṃ nidhāya tasmin pracaraṇīyaṃ mahāvīram upāvahṛtyetarāv upāvaharati pūrvāparau dakṣiṇottarau vā
11.14.9	athaitasmin pracaraṇīye gopaya ānayati mahīnāṃ payo 'si vihitaṃ devatreti
11.14.10	jyotirbhā asi vanaspatīnām oṣadhīnāṃ rasa iti madhu
11.14.11	vājinaṃ tvā vājino 'vanayāma iti dadhi
11.14.12	evam eva dvitīyaṃ pūrayaty evaṃ tṛtīyam
11.14.13	api vājyam eva prathama ānayen madhu dvitīye dadhi tṛtīye
11.14.14	gharmaitat te 'nnam etat purīṣam iti dadhnā madhumiśreṇa yāny āsecanavanti tāni pūrayati
11.14.15	abhyukṣatītarāṇy ariktatāyai
11.14.16	ādityākṛtiṃ karoti
11.15.1	atha yadi puruṣākṛtiṃ cikīrṣed atraivetarāv upāvahṛtya śiraso rūpaṃ karoti
11.15.2	upariṣṭān mauñjavedam pracchinnāgraṃ śikhāyai rūpam
11.15.3	hiraṇyaśakalāv ājyasruvau vākṣyo rūpam
11.15.4	sruvau nāsikayo rūpam
11.15.5	dogdhre karṇayo rūpam
11.15.6	prokṣaṇīdhānīṃ mukhasya rūpam
11.15.7	ājyasthālīṃ grīvāṇāṃ rūpam
11.15.8	dhṛṣṭī jatrūṇāṃ rūpam
11.15.9	śaphāv aṃsayo rūpam
11.15.10	rauhiṇahavanyau bāhvo rūpam
11.15.11	daśaudumbarīḥ samidho 'ṅgulīnāṃ rūpam
11.15.12	prācīṃ methīṃ pṛṣṭīnāṃ rūpam
11.15.13	abhito dhavitre pārśvayo rūpam
11.15.14	madhye tṛtīyam uraso rūpam
11.15.15	madhya upayamanam udarasya rūpam
11.15.16	tasmin sarvaṃ rajjumayaṃ samavadadhāty āntrāṇāṃ rūpam
11.15.17	paścād abhriṃ tiraścīṃ śroṇyo rūpam
11.15.18	abhitaḥ śaṅkū sakthyo rūpam
11.15.19	madhye tṛtīyaṃ meḍhrasya rūpam
11.15.20	rauhiṇakapāle pārṣṇyo rūpam
11.15.21	daśaudumbarīḥ samidho 'ṅgulīnāṃ rūpam
11.15.22	rauhiṇapiṣṭaśeṣam abhidhvaṃsayati majjānāṃ rūpam
11.15.23	upariṣṭān mauñjavedaṃ visrasya nidadhāti snāvnāṃ rūpam
11.15.24	avakābhir dhūpatṛṇair iti pracchādayati māṃsasya rūpam
11.15.25	dadhnā madhumiśreṇāvokṣati lohitasya rūpam
11.15.26	kṛṣṇājinena prācīnagrīveṇottaralomnā pracchādayati tvaco lomnāṃ rūpam
11.15.27	upariṣṭāt samrāḍāsandīṃ visrasya nidadhāti / sāmrājyasya rūpaṃ karoti
11.16.1	uttaravedyām udvāsayet tejaskāmasya / uttaravedyām annādyakāmasya
11.16.2	puro vā paścād vodavasayet
11.16.3	nadīdvīpa udvāsayet
11.16.4	yadi nadīdvīpa udvāsayen na pariṣiñcet
11.16.5	yaṃ dviṣyād yatra sa syāt tasyāṃ diśyaudumbaryāṃ śākhāyām udvāsayed idam aham amuṣyāmuṣyāyaṇasya śucā prāṇam apidahāmīti
11.16.6	śucaivāsya prāṇam apidahati / tājag ārtim ārchatīti vijñāyate
11.16.7	yatra darbhā upadīkasaṃtatāḥ syus tad udvāsayed vṛṣṭikāmasya
11.16.8	uttaravedyāṃ nityaṃ kalpaṃ bruvate
11.16.9	nainam udvāsitaṃ vayāṃsi paryāsīrann āgneḥ praṇayanāt
11.16.10	atraike pariṣecanaṃ samāmananti
11.16.11	athainam upatiṣṭhante rantir nāmāsi divyo gandharva iti pratipadya saha prajayā saha rāyaspoṣeṇety antena
11.16.12	mārjālīyadeśa ucchiṣṭakhare mārjayante sumitrā na āpa oṣadhayaḥ santv iti
11.16.13	ud vayaṃ tamasas parīty ādityam upasthāyod u tyam // citram iti dvābhyāṃ gārhapatye hutvopatiṣṭhanta imam ū ṣu tyam asmabhyam iti
11.17.1	yadi gharmaḥ skanded askān dyauḥ pṛthivīm iti dvābhyām enam abhimantrayeta
11.17.2	yadi gharmaḥ caratsu vidyud āpated yā purastād vidyud āpatad ity etair yathāliṅgaṃ juhuyāt
11.17.3	atha yadi sarvataḥ sarvā juhuyāt
11.17.4	athaitāni gharmaprayaścittāni juhoti prāṇāya svāhā // pūṣṇe svāhety anuvākābhyām
11.17.5	gharmeṣṭakām upadadhāty ud asya śuṣmād bhānur ity anuvākena
11.17.6	kulāyinīṃ yās te agne ārdrā yonaya ity anuvākena
11.17.7	saṃcitam agnim aiḍikyābhimṛśaty agnir asi vaiśvānaro 'sīty anuvākena
11.17.8	bhūr bhuvaḥ suva iti sarvaprāyaścittāni
11.17.9	yadi mahāvīraḥ padyetordhva ū ṣu ṇa ūtaya iti dvābhyām enam ucchrayet
11.17.10	yadi bhidyeta vidhuṃ dadrāṇam iti saṃdhāya yāni dṛḍhārthe saṃśleṣaṇāni tair enam abhidihyed yad anyan māṣebhyo māṃsāc ca yad ṛte cid abhiśriṣa iti
11.17.11	yady apracaraṇīyaḥ saṃpadyetānyasmai sthānam apidadhyāt
11.17.12	yadi gharmam atiparīyuḥ na vā pratiparīyuḥ punar ūrjā // saha rayyety etābhyām enaṃ pratiparīyuḥ
11.18.1	athaitāni gharme vyathite prāyaścittāni juhoti mā no gharma vyathito vivyatho na ity aṣṭau
11.18.2	yadi gharmeṇa caratsv ādityo 'stamiyād aparasyāṃ dvāri darbheṇa hiraṇyaṃ prabadhyod vayaṃ tamasas parīty upasthāyod u tyam // citram iti dvābhyāṃ gārhapatye hutvā pravṛjya śvo bhūta ādityam upatiṣṭhate vayaḥ suparṇā ity etayā
11.18.3	dadhigharmaṃ bhakṣayanti bhūr bhuvaḥ suva ity anuvākena
11.18.4	yadi gharmadhug dohanakāle nāgacched anyāṃ dugdhvā pravṛjya tāṃ sutyāyāṃ brāhmaṇāya dadyāt
11.18.5	yadi gharmadudhi payo na syād dṛteś caturthaṃ pādaṃ stanaṃ kṛtvā pinvayet
11.18.6	yadi dadhi duhīta bārhaspatyaṃ śaṃset / yadi paya āśvinaṃ sodarkam
11.18.7	yadi lohitaṃ duhyetānyad vā vivarṇam anvāhāryapacanaṃ pariśrityāgnaye rudravate svāheti juhuyāt
11.18.8	yadi niṣīded dhātur ṛgbhyāṃ juhuyāt
11.18.9	yady amedhyam ayajñiyaṃ vābhyupaviśed āgnivāruṇyarcā juhuyāt / āgneyya vā
11.18.10	yady enāṃ vayo 'bhivikṣiped vāyavyarcā juhuyāt
11.18.11	yady ud vā patet pra vā mīyeta saṃ vā śīryeta śārdūlo vā hanyād arkakṣīram ajākṣīra āścotya pracaret
11.19.1	athātaḥ sutyāyāṃ pravṛñjanam
11.19.2	yadi purastād aruṇā syād atha pravṛjyaḥ
11.19.3	upakāśa upavyuṣaṃ samayāviṣita uditānudita udite vā
11.19.4	prātaḥ saṃgave vā
11.19.5	mādhyaṃdine vā pavamāne stute
11.19.6	sakṛd evāgnīdhre pravṛjya iti vijñāyate
11.19.7	tāny etāni pravṛñjanāny aupasadaiḥ pravṛñjanair vikaplperan
11.19.8	vyākhyātā ghorās tanvaḥ / araṇye 'nuvākyaś ca gaṇa uttarau cānuvākau
11.19.9	yadi gharmeṇa caratsv ekasṛka uttiṣṭhed vi gā vicaran spāśayasvety enam abhimantrayate
11.19.10	ubhayata ādīpyolmukam asmai pratyasyed agne agninā saṃvadasveti
11.19.11	athainam abhimantrayate sakṛt te agne nama ity anuvākaśeṣeṇa
11.19.12	yadi gṛdhraḥ sālāvṛkī bhayeḍako dīrghamukhyulūko bhūtopasṛṣṭaḥ śakunir vā vaded asṛṅmukhaḥ // yad etat // yad īṣitaḥ // dīrghamukhi // itthāk ulūkaḥ // yad etad bhūtāny anvāviśya // prasārya sakthyāv ity etair yathāliṅgam abhimantryolmukapratyasanādi samānam
11.20.1	yadi gharmadhuk krimīṇā syād atriṇā tvā krime hanmīty anuvākenāsyāḥ krimīn hanyāt
11.20.2	api vā sārvatrikam evaitat prāyaścittaṃ kriyeta
11.20.3	yam abhicaret tasya lohitam avadānaṃ juhuyād āharāvadya śṛtasyety anuvākena
11.20.4	yam abhivyāhariṣyan syāt trirātrāvaraṃ brahmacaryaṃ caritvā gatvainam abhiyāhared brahmaṇā tvā śapāmīty anuvākena
11.20.5	yaṃ dviṣyāt tasya goṣṭhaṃ gatvā svajam oṣadhīṃ nikhaned uttuda śimijāvarīty anuvākena
11.20.6	api vā goṣṭhasyaiva dakṣiṇāṃ dvārasthūṇāṃ vicālayet
11.20.7	yadi udgātā puruṣasāma na gāyet svayam evādhvaryur udgāyed bhūr bhuvaḥ suva ity anuvākena
11.21.1	athāto 'nvāntaradīkṣāṃ vyākhyāsyāmaḥ
11.21.2	parvaṇy udgayan āpūryamāṇapakṣe puṇye nakṣatre 'parāhṇe keśaśmaśru vāpayitvā prācīṃ vodīcīṃ vā diśam upaniṣkramya khile 'chadir deśe 'gnim upasamādhāya saṃparistīrya pūrvavad upākṛtya madantīr upaspṛśya prathamenānuvākenaśāntiṃ kṛtvā catasra audumbarīḥ samidho ghṛtānvaktā ādadhāti pṛthivī samid ity etair mantraiḥ
11.21.3	atha devatā upatiṣṭhate 'gne vratapate vrataṃ cariṣyāmīti
11.21.4	athainaṃ sarveṣām anuvākānāṃ prabhṛtīr abhivyāhārayati / prathamottamayor vā
11.21.5	uttamenānuvākena śāntiṃ kṛtvā saṃmīlati vācaṃ ca yacchati
11.21.6	athāsyāhatena vāsasā śiraḥ saṃmukhaṃ veṣṭayitvāstam ite grāmaṃ prapādayati
11.21.7	vāgyata etāṃ rātriṃ tiṣṭhaty āste vā
11.21.8	śvo bhūte khile 'chadirdarśe 'gnim upasamādhāya saṃparistīryāthāsya ṣaṭtayam abhividarśayati / saptatayam ity eke / agnim ādityam udakumbham aśmanaṃ vatsaṃ mahānagnāṃ hiraṇyaṃ saptamam
11.21.9	api vāditas trīṇy abhividarśayati / yathopapātam itarāṇy abhividarśayati
11.21.10	tata ādityam upatiṣṭhate vayaḥ suparṇā ity etayā
11.21.11	atraitad vāso gurave dattvā
11.21.12	athāsya brahmacaryam adhi
11.21.13	nitye
11.21.14	na naktaṃ bhuñjīta
11.21.15	yadi bhuñjītāpajvalitaṃ bhuñjīta
11.21.16	na mṛnmayaṃ pratidhayīta
11.21.17	na striyā na śūdreṇa vā saṃbhāṣeta
11.21.18	na cakrīvad ārohet
11.21.19	nopānahau na chatraṃ dhārayīta
11.21.20	na samājam īkṣeta na harmyāṇi na śarīrāṇi na śavaṃ nāntāvasāyinam
11.22.1	aṣṭamyāṃ parvaṇi copavasati vāgyataḥ
11.22.2	na ca saṃviśet
11.22.3	saṃvatsaram etad vrataṃ caret
11.22.4	etasminn eva saṃvatsare 'dhīyīta
11.22.5	yady etasmin saṃvatsare nādhīyīta yāvad adhyayanam etad vrataṃ caret
11.22.6	saṃvatsarasya parastāt khile 'chadirdarśe 'gnim upasamādhāya saṃparistīrya pūrvavad visṛjyāvṛttair mantraiḥ samidha ādhāyāvṛtair devatā upasthāyātra gurave varaṃ dattvā keśaśmaśru vāpayate
11.22.7	athāsya svādhyāyam adhi
11.22.8	nitye
11.22.9	nānutsṛṣṭādhyāyo 'dhīyīta na naktaṃ nābhidoṣam abrahmacaryam āpadya na māṃsaṃ khāditvā na keśaśmaśru vāpayitvā na lomāni kārayitvā na nakhāni na dataḥ prakṣālya
11.22.10	nākto nābhyakto nārdro nārdre nānavavṛṣṭe na haritayavān prekṣamāṇaḥ
11.22.11	na grāmyasya paśor ante nāraṇyasya nāpāṃ nābhre na chāyāyāṃ na paryāvṛtta āditye
11.22.12	nāśṛṭam utpatitaṃ na lohitaṃ dṛṣṭvā na harmyāṇi na śarīrāṇi na śavaṃ nāntāvasāyinam
11.22.13	khile 'chadirdarśe 'gnim upasamādhāya saṃparistīryāpareṇāgniṃ darbheṣv āsīno darbhān dūrvā vā dhārayamāṇaḥ parācīnam adhīyīta
11.22.14	varaṃ vā dattvaupāsane
11.22.15	adhyeṣyamāṇaḥ prathamenānuvākena śāntiṃ kṛtvādhīyīta
11.22.16	adhītya cottamena
11.22.17	adhīyāno nānyā vāco vadet
11.22.18	yatra kva cāśāntiṃ kṛtaṃ paśyet punar eva śāntiṃ kṛtvādhīyīta
11.22.19	pravargyāyopaniṣkramya nāpratipraviśyānyad adhīyītānyad adhīyīta
12.1.1	yadātithyāyā dhrauvam ājyaṃ tat kaṃse camase vā pañcagṛhītaṃ tānūnaptraṃ samavadyaty āpataye tvā gṛhṇāmīty etair mantraiḥ
12.1.2	tad yajamānasaptadaśā ṛtvijaḥ saṃmṛśanti yajamānapañcamā vā mahartvijo 'nādhṛṣṭam asy anādhṛṣyaṃ devānām ojo 'bhiśastipā anabhiśastenyam iti
12.1.3	anu me dīkṣāṃ dīkṣāpatir manyatām iti yajamāno 'vamṛśati
12.1.4	tad yajamānas trir avajighret prajāpatau tvā manasi juhomīti
12.1.5	api vānvaham ekaikasmin vrate pratinayet
12.1.6	tataḥ saṃpreṣyaty agnīn madanty āpā3 iti
12.1.7	madanti devīr amṛtā ṛtāvṛdha ity āgnīdhraḥ
12.1.8	tābhir ādravety adhvaryuḥ
12.1.9	madantībhir mārjayitvā visrasya rājānaṃ sahiraṇyaiḥ pāṇibhir āpyāyayanti ye tānūnaptraṃ samavamṛśanty aṃśur aṃśus te deva somāpyāyatām iti pratipadya svasti te deva soma sutyām aśīyety antena
12.1.10	dakṣiṇe vedyante prastare nihnavante dakṣiṇān uttānān pāṇīn kṛtvā savyān nīca eṣṭā rāyaḥ preṣe bhagāyeti
12.1.11	tataḥ saṃpreṣyati subrahmaṇya subrahmaṇyām āhvayeti
12.1.12	evam eva sarvāsu subrahmaṇyāsu saṃpreṣyati
12.1.13	subrahmaṇyāyāṃ yajamānaṃ vācayati sāsi subrahmaṇye tasyās te dyauḥ pādaḥ / sāsi subrahmaṇye tasyās te diśaḥ pādaḥ / parorajās te pañcamaḥ pādaḥ / sā na iṣam ūrjaṃ dhukṣva teja indriyaṃ brahmavarcasam annādyam iti
12.1.14	evam eva sarvāsu subrahmaṇyāsu yajamānaṃ vācayati
12.2.1	tato 'vāntaradīkṣām upaiti
12.2.2	dakṣiṇatas tiṣṭhann āhavanīyam abhimantrayate 'gne vratapate tvaṃ vratānāṃ vratapatir asīti
12.2.3	saṃtarāṃ mekhalāṃ samāyacchate
12.2.4	saṃtarāṃ muṣṭiṃ karṣate
12.2.5	taptavrato bhavati
12.2.6	madantībhir mārjayate
12.2.7	yā te agne rudriyā tanūr iti vratayati
12.2.8	yad ātithyāyā barhis tad upasadāṃ tad agnīṣomīyasya / tad eva prastaraparidhīti vijñāyate
12.2.9	pravargyeṇa pracaryopasadas tantraṃ prakramayati / upasadā vā pūrvam
12.2.10	tat stīrṇam eva barhir bhavati / tat parihitāḥ paridhayaḥ
12.2.11	daśadārum idhmaṃ karoti
12.2.12	vedaṃ kṛtvāgnīn paristīrya hastāv avanijya pātrāṇi prayujyolaparājīṃ stīrtvā pavitre kṛtvā saṃpreṣyati yajamāna vācaṃ yaccheti
12.2.13	vāgyataḥ pātrāṇi saṃmṛśati
12.2.14	prokṣaṇīḥ saṃskṛtya brahmāṇam āmantrya pātrāṇi prokṣya haviṣkṛtā vācaṃ visṛjya barhiṣo darbhān eva stambayajur harati
12.2.15	sphyaṃ stabdhvā saṃpreṣyati prokṣaṇīr āsādayedhmam upasādaya sruvaṃ ca srucaś ca saṃmṛḍḍhy ājyenodehīti
12.2.16	samānam ājyānāṃ grahaṇāt
12.2.17	dhruvāyām eva gṛhṇāti
12.2.18	prokṣaṇīr abhimantrya brahmāṇam āmantryedhmaṃ vediṃ ca prokṣya prokṣaṇyavaśeṣaṃ ninīyāgnim abhimantrya pūrvām āghārasamidham ādhāyāntarvedi dhruvāṃ sādayitvā sruvaṃ sādayati / eṣāsadad iti mantraṃ saṃnamati
12.2.19	viṣṇv asi vaiṣṇavaṃ dhāma prājāpatyam ity ājyam abhimantrayate
12.3.1	agreṇa dhruvāṃ vedaṃ sādayitvā sāmidhenībhyaḥ saṃpreṣyati
12.3.2	nava sāmidhenyo bhavanti
12.3.3	srauvam āghāram āghārya saṃpreṣyaty agnīt paridhīṃś cāgniṃ ca tris triḥ saṃmṛḍḍhīti
12.3.4	samānam ā pravarāt
12.3.5	āśrāvyāha sīda hotar iti
12.3.6	etāvān pravaraḥ
12.3.7	yatrābhijānāti ghṛtavatīm adhvaryo srucam āsyasveti tad dhruvāyā gṛhṇāty aṣṭagṛhītaṃ juhvāṃ caturgṛhītam upabhṛti
12.3.8	gṛhṇan saṃpreṣyaty agnaye 'nubrūhīti
12.3.9	atyākramyāśrāvyāhāgniṃ yajeti
12.3.10	vaṣaṭkṛte 'rdhaṃ juhvā juhoti
12.3.11	apunaratikrāman saṃpreṣyati somāyānubrūhīti
12.3.12	āśrāvyāha somaṃ yajeti
12.3.13	vaṣaṭkṛte sarvaṃ juhoti
12.3.14	atraiva tiṣṭhan saṃpreṣyati viṣṇave 'nubrūhīti
12.3.15	juhvām aupabhṛtaṃ paryāsicyāśrāvyāha viṣṇuṃ yajeti
12.3.16	vaṣaṭkṛte juhoti
12.3.17	pratyākramya sruveṇopasadaṃ juhoti yā te agne 'yāśayā tanūr ity etām
12.3.18	yadi puro yudhyeyur ayaḥ prathamāyām avadhāya juhuyād rajataṃ madhyamāyāṃ haritam uttamāyām iti vijñāyate
12.3.19	yadi saṃgrāmaṃ yudhyeyur ity ekeṣām
12.3.20	upasadaṃ hutvā tathaiva rājānam āpyāyayanti tathā nihnavante
12.3.21	athopasadā caranti
12.3.22	tataḥ saṃpreṣyaty agnīd devapatnīr vyācakṣva subrahmaṇya subrahmaṇyām āhvayeti
12.3.23	apareṇa gārhapatyam upaviśyāgnīdhro devapatnīr vyācaṣṭe senendrasyety etam anuvākam
12.3.24	āhvayati subrahmaṇyaḥ subrahmaṇyām
12.3.25	saṃtiṣṭhata upasat
12.4.1	svaparāhṇa āparāhṇikībhyāṃ pravargyopasadbhyāṃ pracaranti
12.4.2	ayāśayām eva juhoti
12.4.3	etāvan nānā / yāḥ prātaryājyāḥ syus tāḥ sāyaṃ puronuvākyāḥ kuryāt / yāḥ puronuvākyās tā yājyāḥ
12.4.4	savyān uttānān pāṇīn kṛtvā nihnavante dakṣiṇān nīcaḥ
12.4.5	catuḥstanaṃ madhyarātre vratayati
12.4.6	jāgarty etāṃ rātrim
12.4.7	supūrvāhṇe paurvāhṇikībhyāṃ pravargyopasadbhyāṃ pracaranti
12.4.8	rajāśayām atropasadaṃ juhoti
12.4.9	saṃsthitāyām upasadi mahāvediṃ vimimīte vimime tvā payasvatīṃ devānāṃ dhenuṃ sudughām anapasphurantīm / indraḥ somaṃ pibatu kṣemo astu na iti
12.4.10	agreṇa prāgvaṃśaṃ trīn prācaḥ prakramān prakramya śaṅkuṃ nihanti
12.4.11	sa vedeḥ paścārdhyaḥ śaṅkuḥ
12.4.12	tataḥ ṣaṭtriṃśataṃ prācaḥ prakramān prakramya śaṅkuṃ nihanti
12.4.13	sa yūpāvaṭyaḥ śaṅkuḥ
12.4.14	paścārdhyāc chaṅkoḥ pañcadaśa dakṣiṇā prakramān prakramya pañcadaśottaratas tac chaṅkuṃ nihanti
12.4.15	te śroṇī bhavataḥ
12.4.16	yūpāvaṭyāc chaṅkor dvādaśa dakṣiṇā prakramān prakramya dvādaśottaratas tac chaṅkuṃ nihanti
12.4.17	tāv aṃsau bhavataḥ
12.4.18	athainam akṣṇayā pramāṇena pramāya spandyayā paryātanoti
12.4.19	anvātanoti pṛṣṭhyām
12.4.20	athaināṃ sphyena vighanena parśvā paraśuneti kurvanti
12.5.1	athaināṃ darśapaurṇamāsikena saṃskāreṇa saṃskaroti yad anyat saṃnamanāt
12.5.2	yat prāg uttarasmāt parigrahāt tat kṛtvāpareṇa yūpāvaṭadeśaṃ śamyayottaravediṃ parimimīte śamyāmātrīṃ yugamātrīṃ vā / sarvato vā daśapadām
12.5.3	etām uttarasmād vedyaṃsād udañcaṃ prakramaṃ prakramya śaṅkuṃ nihanti
12.5.4	sa cātvālo bhavati
12.5.5	apareṇa cātvālaṃ dvādaśasu prakrameṣu tāvaty udag utkaraḥ
12.5.6	apareṇotkaraṃ ca ṣaṭsv āgnīdhraḥ
12.5.7	antareṇa cātvālotkarau saṃcaro bhavati / antareṇa cātvālaṃ cāgnīdhraṃ cety ekeṣām
12.5.8	yat kiṃ ca vedim anvavahariṣyan syād etenaivānvavaharet
12.5.9	uttaravedyā āvṛtottaravedim upopya prokṣāntāṃ kṛtvaudumbaraśākhābhiś channāṃ parivāsayati
12.5.10	tristanaṃ madhyaṃdine vratayati
12.5.11	svaparāhṇa āparāhṇikībhyāṃ pracaranti
12.5.12	rajāśayām eva juhoti
12.5.13	dvistanaṃ madhyarātre vratayati
12.5.14	supūrvāhṇe paurvāhṇikībhyāṃ pravargyopasadbhyāṃ pracaranti
12.5.15	harāśayām atropasadaṃ juhoti
12.5.16	tadānīm evāparāhṇikībhyāṃ pravargyopasadbhyāṃ pracaranti
12.5.17	harāśayām eva juhoti
12.5.18	ekastanaṃ madhyaṃdine vratayati
12.5.19	saṃtiṣṭhanta upasadaḥ
12.6.1	pravargyam udvāsyāgner āvṛtāgniṃ praṇīyāmikṣāyai dadhigharmāyeti vatsān apākaroti
12.6.2	mitrāvaruṇābhyām ity āmikṣāyām upalakṣayed indraṃ dadhigharme
12.6.3	athādhvaryavo mahāvedikaṃ barhiḥ prabhūtam āharanti yathā darśapūrṇamāsayoḥ
12.6.4	tata uttaraṃ parigrāhaṃ parigṛhṇāti yathā darśapūrṇamāsayoḥ
12.6.5	na parigṛhītām abhicaranty ā prokṣaṇāt
12.6.6	prokṣaṇīnām āvṛtā prokṣaṇīḥ saṃskṛtya brahmāṇam āmantrya vediṃ barhir iti triḥ prokṣati yathā darśapūrṇamāsayoḥ
12.6.7	athaitad barhiḥ sarvasyāṃ mahāvedyāṃ stṛṇanti yathā darśapūrṇamāsayoḥ
12.6.8	ā dhā ye agnim indhate stṛṇanti barhir ānuṣak / yeṣām indro yuvā sakhā // ity etām eke staraṇīṃ samāmananti
12.6.9	apareṇa vedim abhitaḥ prāgvaṃśaṃ havirdhāne samāvartayanti prakṣālite viṣitagranthinī naddhayuge avahitaśamye chadiṣmatī
12.6.10	tata auttaravedika āhutiṃ juhoti yuñjate mana iti
12.6.11	etasminn evāta ūrdhvam āhavanīyakarmāṇi kriyante
12.6.12	patnī padatṛtīyena dakṣiṇasya havirdhānasya dakṣiṇām akṣadhuraṃ prācā hastena triḥ parācīnam upānakty ā no vīro jāyatāṃ karmaṇya iti / nottarām / ubhayata upānaktīty ekeṣām
12.6.13	evam evottarasyopānakti
12.6.14	tataḥ saṃpreṣyati
12.7.1	havirdhānābhyāṃ prohyamāṇābhyām anubrūhīti
12.7.2	trir anūktāyāṃ prathamāyām udgṛhṇantaḥ pravartayanti prācī pretam adhvaraṃ kalpayantīti
12.7.3	yady akṣa utsarjet suvāg deva duryāṃ āvadety etad abhimantrayeta
12.7.4	adhvaryur dakṣiṇasya havirdhānasya dakṣiṇe vartmani hiraṇyam upāsya juhotīdaṃ viṣṇur vi cakrama iti
12.7.5	evaṃ pratiprasthātottarasyottare vartmani hiraṇyam upāsya juhotīrāvatī dhenumatī hi bhūtam iti
12.7.6	tatraiṣo 'tyantapradeśaḥ / yāni dakṣiṇasya karmāṇy adhvaryus tāni kuryād uttarasya pratiprasthātā
12.7.7	vitṛtīyadeśe hotā manasā padā janyaṃ bhayaṃ pratinudaty apa janyaṃ bhayaṃ cakrāṇi vartaya / gṛhaṃ somasya gacchatam // iti / adhvaryur ity ekeṣāṃ brahmety ekeṣāṃ yajamāna ity ekeṣāṃ
12.7.8	apareṇottaravediṃ triṣu prakrameṣv aparimite vābhitaḥ pṛṣṭhyāṃ nabhyasthe sthāpayato 'tra ramethāṃ varṣman pṛthivyā iti
12.7.9	yathārthaṃ havirdhānayor antarālaṃ bhavati
12.7.10	vaiṣṇavam asi viṣṇus tvottabhnātv ity upastabhnītaḥ
12.7.11	purastād unnate bhavataḥ
12.7.12	adhvaryur dakṣiṇasya havirdhānasya dakṣiṇaṃ karṇātardaṃ prati methīṃ nihanti divo vā viṣṇav uta vā pṛthivyā iti
12.7.13	evaṃ pratiprasthātā
12.8.1	uttarasyottaraṃ karṇātardaṃ prati methīṃ nihanti viṣṇor nu kaṃ vīryāṇi pravocam iti
12.8.2	tayor havirdhāne nibadhnīto viṣṇo syūr asīti
12.8.3	viṣṇor dhruvam asīti granthiṃ karoti
12.8.4	yaṃ prathamaṃ granthiṃ grathnīyāt sa prajñātaḥ pariśayīta
12.8.5	paścād upaminvanti
12.8.6	ūrdhvāḥ śamyā udvṛhyopariṣṭāt pariveṣṭayanti
12.8.7	agreṇa havirdhāne sthūṇe nihatya tayor udagagraṃ vaṃśaṃ nidhāya tasmin rarāṭīṃ pratiṣṭhāpayati viṣṇo rarāṭam asīti
12.8.8	rarāṭyāṃ tiryañcaṃ vaṃśaṃ niṣīvyati viṣṇo syūr asīti
12.8.9	viṣṇor dhruvam asīti granthiṃ karoti
12.8.10	yaṃ prathamaṃ granthiṃ grathnīyāt sa prajñātaḥ pariśayīta
12.8.11	viṣṇoḥ pṛṣṭham asīti madhyamaṃ chadir adhinidadhāti
12.8.12	viṣṇo śnaptre stha iti rarāṭyā antau vyavāsyati
12.8.13	kaṭāṃs tejanīr iti pravartam antarāleṣūpāsyati
12.8.14	tān antarvartā ity ācakṣate
12.8.15	pari tvā girvaṇo gira iti pariśrayati
12.8.16	dve dvāre utsṛjanti / pūrvaṃ cāparaṃ ca
12.8.17	śālāmukhīyo hotrīya auttaravedika iti samānaṃ sāṃkāśinaṃ bhavati
12.8.18	dakṣiṇe dvāryāv adhvaryuḥ pariṣīvyaty uttare pratiprasthātā viṣṇo syūr asīti
12.8.19	viṣṇor dhruvam asīti granthiṃ karoti
12.8.20	yaṃ prathamaṃ granthiṃ grathnīyāt sa prajñātaḥ pariśayīta
12.9.1	saṃmitam abhimṛśati vaiṣṇavam asi viṣṇave tveti
12.9.2	saṃmitād yajamānaṃ prāñcam upaniṣkrāmati pra tad viṣṇuḥ stavate vīryāya mṛgo na bhīmaḥ kucaro giriṣṭhāḥ / yasyoruṣu triṣu vikramaṇeṣv adhikṣiyanti bhuvanāni viśvā // iti / triḥ prakrāmayatīti vijñāyate
12.9.3	upaniṣkrāmatīty ekeṣām
12.9.4	prācīnavaṃśaṃ havirdhānaṃ minvanti
12.9.5	prācīnavaṃśam āgnīdhraṃ dakṣiṇādvāram ardham antarvedy ardhaṃ bahirvedi
12.9.6	tiraścīnam udagāyataṃ sadaḥ
12.9.7	tatraiṣo 'tyantapradeśaḥ / na prāṅ havirdhāne atīyād adhvaryuḥ
12.9.8	yady atīyād vaiṣṇavyarcā saṃcaret kṣaitrapatyā vā
12.9.9	na pratyak sado 'tīyāt
12.9.10	yady atīyād aindryarcā saṃcared iti vijñāyate
12.9.11	paścārdhyāc chaṅkos trīn prācaḥ prakramān prakramya audumbarīṃ sarvasya sadaso madhyato minoti
12.9.12	dakṣiṇena pṛṣṭhyāṃ prakrama audumbarīṃ sarvasya sadaso madhyato minoti
12.9.13	navāratni tiryak saptaviṃśatir udagāyatam iti sadaso vijñāyate / aṣṭādaśety ekeṣām
12.9.14	yāvad ṛtvigbhyo dhiṣṇiyebhyaḥ prasarpakebhya āptaṃ manyate tāvat sadaḥ karotīty ekeṣām
12.9.15	sāvitreṇābhrim ādāyaudumbaryā avaṭaṃ parilikhati parilikhitaṃ rakṣaḥ parilikhitā arātaya iti
12.9.16	khātvā yavamatībhiḥ prokṣaṇībhir audumbarīṃ prokṣati / dive tvety agram / antarikṣāya tveti madhyam / pṛthivyai tveti mūlam
12.9.17	apām avanayanaṃ yavasya prāsanaṃ barhiṣo 'vastaraṇam iti yūpo vyākhyātam
12.10.1	prācīnakarṇāṃ sahodgātrocchrayaty ud divaṃ stabhānāntarikṣaṃ pṛṇeti
12.10.2	prācīnakarṇāṃ sahodgātrā minoti dyutānas tvā māruto minotv iti
12.10.3	paryūhaṇaṃ paridṛṃhaṇaṃ pariṣecanam iti yūpe vyākhyātam
12.10.4	athāsyā antareṇa karṇau hiraṇyaṃ nidhāyābhijuhoti ghṛtena dyāvāpṛthivī āpṛṇethāṃ svāheti / āntam anvavasrāvayati
12.10.5	yajamānamātry audumbarī barṣiṣṭhā sthūṇānāṃ bhavati / yathāsuṣṭhuparyantāṃ minvanti
12.10.6	yajamānamātraṃ hrasīyo vā sadaḥ saṃminoti
12.10.7	yadi kāmayeta varṣukaḥ parjanyaḥ syād iti nīcaistarāṃ minuyāt / yadi kāmayetāvarṣukaḥ syād ity uccaistarām / nābhidaghnaparyantāṃ minvantīti vijñāyate
12.10.8	aindram asīty ekaikaṃ madhyamāni chadīṃṣy adhinidadhāti
12.10.9	indrasya sado 'sīti dakṣiṇāni
12.10.10	viśvajanasya chāyety uttarāṇi
12.10.11	dakṣiṇāny uttarāṇi karoti
12.10.12	audumbarīm abhi saṃmukhāni bhavanti
12.10.13	navachady agniṣṭomasya minuyāt / pañcadaśachady ukthyasya / saptadaśachady atirātrasya / navachadi pañcadaśachadi vā ṣoḍaśinaḥ
12.10.14	navachadi tejaskāmasya minuyād iti kāmyāś chadiḥkalpā brāhmaṇavyākhyātāḥ
12.10.15	antarvartān pariśrayaṇaṃ sāṃkāśinaṃ pariṣīvaṇaṃ granthikaraṇam abhimarśanam iti / etāvan nānā / aindrā ete mantrā bhavanti
12.11.1	uparavān vyākhyāsyāmaḥ
12.11.2	dakṣiṇasya havirdhānasyādhastāt paro 'kṣaṃ catvāro 'vāntaradeśeṣu prādeśamukhāḥ prādeśāntarālā bhavanti / asaṃbhinnā upariṣṭāt saṃtṛṇṇā adhastāt
12.11.3	sāvitreṇābhrim ādāya parilikhati parilikhitaṃ rakṣaḥ parilikhitā arātaya iti
12.11.4	dakṣiṇayoḥ pūrvaṃ tato 'paraṃ tata uttaratas tataḥ pūrvam
12.11.5	evam anupūrvāṇy evaiṣv ata ūrdhvaṃ karmāṇi kriyante
12.11.6	bāhumātrān khātvābhryā praharati rakṣohaṇo valagahano vaiṣṇavān khanāmīti / sakṛd eva mantraṃ japati
12.11.7	virāḍ asi sapatnaheti bāhum upāvahṛtya purīṣam udvapatīdam ahaṃ taṃ valagam udvapāmi yaṃ naḥ samānoyam asamāno nicakhāneti
12.11.8	uparavabile nyupyāvabādhata idam enam adharaṃ karomi yo naḥ samāno yo 'samāno 'rātīyati gāyatreṇa chandaseti
12.11.9	evam evottareṇottareṇa mantreṇottareṣu bāhum upāvahṛtya purīṣam udvapaty uttareṇottareṇa chandasāvabādhate / traiṣṭubhaṃ jāgatam ānuṣṭubhaṃ pāṅktam ity etāny āmnātāni bhavanti
12.11.10	nirasto valaga iti purīṣaṃ harati
12.11.11	avabāḍho durasyur iti khare nyupyāvabādhate
12.12.1	atha saṃmṛśāte 'dhvaryur yajamānaś ca
12.12.2	yaḥ pūrvayor dakṣiṇas taṃ yajamāno 'vamṛśati yo 'parayor uttaras tam adhvaryuḥ
12.12.3	adhastāddhastau saṃsparśayataḥ
12.12.4	sa yajamānaḥ pṛcchaty adhvaryo kim atreti
12.12.5	bhadram ity adhvaryuḥ
12.12.6	tan nau saheti yajamānaḥ
12.12.7	atha viparisarpataḥ
12.12.8	yaḥ pūrvayor uttaras taṃ yajamāno 'vamṛśati yo 'parayor dakṣiṇas tam adhvaryuḥ
12.12.9	adhastāddhastau saṃsparśayataḥ
12.12.10	sa yajamānaḥ pṛcchaty adhvaryo kim atreti
12.12.11	bhadram ity adhvaryuḥ
12.12.12	tan mayīti yajamānaḥ
12.12.13	athainān saṃmṛśati virāḍ asi sapatnahety etair mantraiḥ
12.12.14	athainān yavamatībhiḥ prokṣaṇībhiḥ prokṣati rakṣohaṇo valagahanaḥ prokṣāmi vaiṣṇavān iti
12.12.15	avasiñcati rakṣohaṇo valagahano 'vanayāmi vaiṣṇavān iti
12.12.16	yavo 'si yavayāsmad dveṣa iti yavaṃ prāsyati
12.12.17	barhir avastṛṇāti rakṣohaṇo valagahano 'vastṛṇāmi vaiṣṇavān iti
12.12.18	ājyena vyāghārayati rakṣohaṇo valagahano 'bhijuhomi vaiṣṇavān iti
12.12.19	evam uparavamantrān eke samāmananti
12.12.20	rakṣohaṇau valagahanau vaiṣṇavī prokṣāmīty adhiṣavaṇaphalake prokṣati / audumbare pālāśe kārṣmaryamaye vā / asaṃtṛṇṇe bhavataḥ saṃtṛṇṇe vā
12.13.1	pradhimukhe purastāt saṃhite samāvakṛtte paścād dvyaṅgula uttarādhiṣavaṇaphalake bhavati caturaṅgulaṃ vā
12.13.2	purastād aṃhīyasī bhavataḥ paścāt prathīyasī
12.13.3	dvau dakṣiṇenāpidadhāti dvāv uttareṇa rakṣohaṇau valagahanāv upadadhāmi vaiṣṇavī iti
12.13.4	paryūhati rakṣohaṇau valagahanau paryūhāmi vaiṣṇavī iti
12.13.5	paristṛṇāti rakṣohaṇau valagahanau paristṛṇāmi vaiṣṇavī iti
12.13.6	abhimantrayate rakṣohaṇau valagahanau vaiṣṇavī iti
12.13.7	rakṣohaṇaṃ tvā valagahanaṃ vaiṣṇavaṃ prokṣāmīty adhiṣavaṇacarma prokṣaty ānaḍuhaṃ rohitam
12.13.8	adhiṣavaṇaphalakayor adhiṣavaṇacarmāstṛṇāty uttaralomāsecanavad rakṣohā tvā valagahā vaiṣṇavam āstṛṇāmīti
12.13.9	tasmiṃś caturo grāvṇaḥ sādayaty ūrdhvasānūn āhananaprakārān uparaṃ pratiṣṭhaṃ madhye pañcamaṃ bṛhann asi bṛhadgrāvā bṛhatīm indrāya vācaṃ vadety ekaikam
12.13.10	auparavāt purīṣād dakṣiṇasya havirdhānasyāgreṇopastambhanaṃ catuḥsraktiṃ kharaṃ karoti yāvantaṃ pātrebhya āptaṃ manyate
12.14.1	cātvālād dhiṣṇiyān upavapati
12.14.2	āgnīdhrāgāre 'ntarvedy āgnīdhrīyaṃ vibhūr asi pravāhaṇa iti
12.14.3	raudreṇānīkenety enaṃ mantraṃ sarvatrānuṣajati
12.14.4	apareṇa sadobilaṃ pṛṣṭhyāyāṃ hotrīyaṃ vahnir asi havyavāhana iti
12.14.5	dakṣiṇena hotrīyaṃ praśāstrīyaṃ śvātro 'si pracetā iti
12.14.6	uttareṇa hotrīyam udīca itarān
12.14.7	tutho 'si viśvavedā iti brāhmaṇācchaṃsinaḥ
12.14.8	uśig asi kavir iti potuḥ
12.14.9	aṅghārir asi bambhārir iti neṣṭuḥ
12.14.10	avasyur asi duvasvān ity acchāvākasya
12.14.11	dakṣiṇārdhe veder mārjālīyaṃ praṣṭim āgnīdhrīyeṇa śundhyūr asi mārjālīya iti
12.15.1	tata itarān upatiṣṭhate
12.15.2	samrāḍ asi kṛśānur ity āhavanīyam
12.15.3	pariṣadyo 'si pavamāna iti yatra bahiṣpavamānaṃ stuvate
12.15.4	pratakvā 'si nabhasvān iti cātvālam
12.15.5	asaṃmṛṣṭo 'si havyasūda iti śāmitradeśam
12.15.6	ṛtadhāmāsi suvarjotir ity audumbarīm
12.15.7	brahmajyotir asi suvardhāmeti brahmasadanam
12.15.8	samudro 'si viśvavyacā iti sadaḥ
12.15.9	ajo 'sy ekapād iti śālāmukhīyam
12.15.10	ahir asi budhniya iti prājahitam
12.15.11	kavyo 'si kavyavāhana ity anvāhāryapacanam
12.15.12	atraike barhiṣaḥ staraṇaṃ samāmananti
12.15.13	tataḥ saṃpreṣyati stṛṇīta barhiḥ pra vrataṃ yacchata sam apivratān hvayadhvam
12.15.14	na kharam adhistṛṇanti / na dhiṣṇiyān
12.15.15	atrāsmā ekastanavrataṃ prayacchati
12.16.1	agnīṣomīyasya paśos tantraṃ prakramayati
12.16.2	plakṣaśākhām ātithyābarhiṣy upasaṃnahyati / ātithyāparidhīn idhme
12.16.3	trayoviṃśatidārum idhmaṃ karoti
12.16.4	samānam ājyānāṃ grahaṇāt
12.16.5	śālāmukhīye pāśukāny ājyāni gṛhṇāti
12.16.6	etasminn evāta ūrdhvaṃ gārhapatyakarmāṇi kriyante
12.16.7	ā somaṃ dadata ā grāvṇa ā vāyavyāny ā droṇakalaśam ut patnīm ānayanty anv anāṃsi pravartayanti
12.16.8	śālāmukhīyaṃ gārhapatyakarmabhyo 'nvavasyanti
12.16.9	prācī patnī pūrvam agnim abhyudaiti praitu brahmaṇas patnīti
12.16.10	agne gṛhapata upa mā hvayasvety etadādi śālāmukhīye kuruta ā gārhapatyābhimantraṇāt
12.16.11	upasthe brahmā rājānaṃ kurute
12.16.12	saṃhvayanti yajamānasyāmātyān
12.16.13	adhvaryuṃ yajamāno 'nvārabhate yajamānaṃ patnī patnīm itare putrabhrātaraḥ
12.16.14	ahatena vāsasāmātyān saṃpracchādya vāsaso 'ntaṃ srugdaṇḍa upaniyamya juhoti vaisarjanāni tvaṃ soma tanūkṛdbhya iti
12.16.15	juṣāṇo aptur ājyasya vetu svāheti dvitīyām āhutiṃ hutvā
12.17.1	śālāmukhīya idhmam ādīpya saṃpreṣyaty agnīṣomābhyāṃ praṇīyamānābhyām anubrūhīti
12.17.2	trir anūktāyāṃ prathamāyām agniprathamāḥ prāñco 'bhipravrajanti
12.17.3	athainam anuharanty ājyāny anuharantīdhmābarhir anuharanti prokṣaṇīr anunayanty agnīṣomīyam
12.17.4	āgnīdhra etam idhmaṃ sādayitvā nayavatyarcā abhijuhoty ayaṃ no agnir varivaḥ kṛṇotv iti
12.17.5	atraiva grāvṇo vāyavyāni droṇakalaśam āgnīdhra upavāsayati
12.17.6	somaprathamāḥ prāñco 'bhipravrajanti
12.17.7	uru viṣṇo vi kramasvety āhavanīye hutvāparayā dvārā havirdhāne rājānaṃ prapādayati somo jigāti gātuvid iti / pūrvayā vā
12.17.8	pūrvayā tu yajamānaḥ prapadyate
12.17.9	yadi gataśrīḥ syāt pūrvayaiva dvārā rājānaṃ prapādayet
12.17.10	dakṣiṇasya havirdhānasya nīḍe kṛṣṇājinaṃ prācīnagrīvam uttaralomāstṛṇāty adityāḥ sado 'sīti
12.17.11	tasmin rājānam āsādayaty adityāḥ sada āsīdeti
12.18.1	āsannaṃ rājānaṃ yajamāno 'bhimantrayata eṣa vo deva savitaḥ somas taṃ rakṣadhvaṃ mā vo dabhad etat tvaṃ soma devo devān upāgā iti
12.18.2	pradakṣiṇam āvartata idam ahaṃ manuṣyo manuṣyān saha prajayā saha rāyaspoṣeṇeti
12.18.3	namo devebhya iti prācīnam añjaliṃ karoti
12.18.4	svadhā pitṛbhya iti dakṣiṇataḥ
12.18.5	upaniṣkrāmatīdam ahaṃ nir varuṇasya pāśād iti
12.18.6	vihāram abhivīkṣate suvar abhi vi khyeṣaṃ vaiśvānaraṃ jyotir iti
12.18.7	tato 'vāntaradīkṣāṃ visṛjate
12.18.8	dakṣiṇatas tiṣṭhann āhavanīyam abhimantrayate 'gne vratapate tvaṃ vratānāṃ vratapatir asīti
12.18.9	nitarāṃ mekhalāṃ mṛdhnīte
12.18.10	tato muṣṭī visṛjate / svāhā yajñaṃ manaseti dve / svāhā dyāvāpṛthivībhyām iti dve / svāhoror antarikṣād iti dve / svāhā yajñaṃ vātād ārabha iti dve
12.18.11	svāhā vāci vāto visṛja iti vācaṃ visṛjate
12.18.12	nivartate vratam
12.18.13	somān haviḥśeṣān iti sutye 'hani bhakṣayati
12.18.14	tata idhmaṃ barhir iti prokṣati darśapūrṇamāsayoḥ
12.18.15	athaitad barhiḥ sarvasyāṃ mahāvedyāṃ stṛṇīyād ity ekam / apareṇottaravedim ity aparam
12.18.16	yat kiṃ cāta ūrdhvaṃ barhir āgacched evam evainaṃ stṛṇīyāt
12.18.17	samānam ā srucāṃ sādanāt
12.18.18	srucaḥ sādayitvā
12.19.1	yūpaṃ chinatti
12.19.2	dīkṣāsu yūpaṃ chinatty upasatsu vā
12.19.3	vijñāyate yadi dīkṣitasyāvṛkṇo yūpaḥ syād araṇī cājyaṃ cādāya yūpasyānte 'gniṃ mathitvā juhuyād iti
12.19.4	atha yadi krītaḥ somaḥ syād āhavanīya eva juhuyāt
12.19.5	samānam ā paśūpākaraṇāt
12.19.6	agnīṣomīyaṃ paśum upākaroti
12.19.7	samānam ā pravarāt
12.19.8	prākṛtena pravareṇa hotāraṃ vṛtvā punar āśrāvyopāṃśunāmadheyagrāham asphya uttarān ṛtvijo vṛṇīte
12.19.9	indraṃ hotrād asau mānuṣa iti hotāram
12.19.10	agnim āgnīdhrād asau mānuṣa ity āgnīdhram
12.19.11	aśvinādhvaryū ādhvaryavād ahaṃ cāsau mānuṣāv ity ātmānaṃ pratiprasthātāraṃ ca
12.19.12	mitrāvaruṇau praśāstārau praśāstrād asau manuṣa iti maitrāvaruṇam
12.19.13	indro brahmā brāhmaṇād asau mānuṣa iti brāhmaṇācchaṃsinam
12.19.14	marutaḥ potrād asau mānuṣa iti potāram
12.19.15	gnāvo neṣṭrād asau mānuṣa iti neṣṭāram
12.19.16	tato yajamānaṃ vṛnīte 'gnir daivīnāṃ viśāṃ puraetāyaṃ sunvan yajamāno manuṣyāṇāṃ tayor nāv asthūri gārhapatyāni santu śataṃ himā dvā yū rādhāṃsīt saṃpṛñcānāv asaṃpṛñcānau tanva iti
12.19.17	savanīya eke vṛṇate / tatra sunvann iti brūyāt
12.19.18	ayaṃ yajamāno manuṣyāṇām ity agnīṣomīye vṛṇānaḥ
12.20.1	pravṛtaḥ pravṛtaḥ pravṛtahomau juhoti juṣṭo vāco bhūyāsam // ṛcā stomaṃ samardhayety etābhyām
12.20.2	pravṛtaḥ pravṛto juhuyād ity ekam / adhvaryur eva juhuyād ity aparam
12.20.3	samānam ā vapāyā homāt
12.20.4	hutāyāṃ vapāyām āhvayati subrahmaṇyaḥ subrahmaṇyāṃ pitāputrīyām
12.20.5	aparāhṇe vasatīvarīr gṛhṇāti vahantīnāṃ pratīpaṃ tiṣṭhan
12.20.6	kumbham upamārayati haviṣmatīr imā āpa iti
12.20.7	nāntamā vahantīr atīyāt
12.20.8	chāyāyai cātapataś ca sandhau gṛhṇāti / vṛkṣasya vātmano vā chāyāyām
12.20.9	yasyāgṛhītā abhinimrocej jyotiṣā vā gṛhṇīyāddhiraṇyaṃ vāvadhāya
12.20.10	yo vā brāhmaṇo bahuyājī tasya kumbhyānāṃ gṛhṇīyāt
12.20.11	varaṃ dattvā gṛhṇīyād ity ekeṣām
12.20.12	athainā apareṇa gārhapatyam upasādayaty agner vo 'pannagṛhasya sadasi sādayāmīti
12.20.13	samānam eḍāyāḥ
12.20.14	dakṣiṇena havirdhāne samavattaṃ haraty uttareṇa vā
12.20.15	tataḥ saṃpreṣyaty agnīd aupayajān aṅgārān āhareti
12.20.16	śāmitrād āgnīdhrād vāṅgārān āhṛtyāgnīdhro hotrīye nivapati
12.20.17	pratiprasthātopayajati
12.20.18	nātrānūyājānte svaruṃ juhoti / na savanīye / anūbandhyāyām eva juhoti
12.20.19	taṃ divopākṛtya naktaṃ saṃsthāpayati
12.20.20	patnīsaṃyājāntaḥ saṃtiṣṭhate
12.20.21	hṛdayaśūlena caritvā na yūpam upatiṣṭhate
12.20.22	nāgnīṣomīye na savanīye hṛdayaśūlena caranti / anūbandhyāyām eva carantīty ekeṣām
12.21.1	niśāyām antarvedy āsīnau yajamānaṃ patnīṃ ca vasatīvarībhir abhipariharanti
12.21.2	nādīkṣitaṃ vasatīvarībhir abhiparihareyuḥ
12.21.3	ādāya kumbhaṃ savye 'ṃse nidhāya dakṣiṇayā dvāropaniṣkramya dakṣiṇaṃ vedyantam anuparītya dakṣiṇasyām uttaravediśroṇyāṃ sādayatīndrāgniyor bhāgadheyī stheti
12.21.4	ādāya kumbhaṃ dakṣiṇe 'ṃse nidhāya yathetaṃ pratiparītyottarayā dvāropaniṣkramyottaraṃ vedyantam anuparītyottarasyām uttaravediśroṇyāṃ sādayati mitrāvaruṇayor bhāgadheyī stheti
12.21.5	ādāya kumbhaṃ savye 'ṃse nidhāya yathetaṃ pratiparītya pūrvayā dvāropaniṣkramyāgnīdhre sādayati viśveṣāṃ devānāṃ bhāgadheyī stha yajñe jāgṛteti
12.21.6	atra etā upavāsayati
12.21.7	āhvayati subrahmaṇyaḥ subrahmaṇyaṃ pitāputrīyām
12.21.8	tataḥ payāṃsi viśāsti / yā yajamānasya vratadhuk tasyā āśiraṃ kuruta yā patniyai tasyai dadhigrahāya yā gharmadhuk tasyai dadhigharmāya taptam anātaktaṃ maitrāvaruṇāya śṛtātaṅkyaṃ kurutādityagrahāyeti
12.21.9	yathācoditaṃ kurvanti
12.21.10	atrāmikṣāyāḥ sāyaṃdohaṃ dohayati
12.21.11	havirdhāne yajamānaṃ jāgarayanti / prāgvaṃśe patnīm
12.21.12	āgnīdhra ṛtvijo vasanti / na sadasi kaścana vasati
12.21.13	yajamāna evaitāṃ rātriṃ rājānaṃ gopāyatīti vijñāyate
13.1.1	mahārātre budhyante
13.1.2	āgneyyarcāgnīdhram abhimṛśet / vaiṣṇavyā havirdhānam / āgneyyā srucaḥ / vāyavyayā vāyavyāni / aindryā sadaḥ
13.1.3	atraivābhimṛśed ity ekam / karmāgame karmāṅgam ity aparam
13.1.4	āgnīdhre yajñatanūr juhoti prajāpatir manasāndho 'ccheta ity etās trayastriṃśatam / yajñārtiṃ ca pratijuhoti / pūrvām anudrutyottarayā juhotīti vijñāyate
13.1.5	ekayā tu prathamam
13.1.6	khare pātrāṇi prayunakty agnir devatā gāyatrī chanda upāṃśoḥ pātram asīty etair mantrair yathārūpam
13.1.7	dakṣiṇe 'ṃsa upāṃśvantaryāmayoḥ pātre prayunakti / pūrvam upāṃśor aparam antaryāmasya
13.1.8	api vā dakṣiṇam upāṃśor uttaram antaryāmasya
13.1.9	te antareṇopāṃśusavanaṃ saṃspṛṣṭaṃ sādayati
13.1.10	pratyañci dvidevatyapātrāṇi / parisrug aindravāyavasyājagāvaṃ maitrāvaruṇasya dvisraktyāśvinasya
13.1.11	tato 'pare śukrāmanthinoḥ pātre / dakṣiṇaṃ bailvaṃ śukrapātram uttaraṃ vaikaṅkataṃ manthipātram
13.1.12	tato 'pare āśvatthe aśvaśaphabudhne ubhayatomukhe ṛtupātre / dakṣiṇam adhvaryor uttaraṃ pratiprasthātuḥ
13.1.13	dakṣiṇasyāṃ śroṇyām āgrayaṇasthālīṃ prayunakti / uttarasyām ukthyasthālīṃ cokthyapātraṃ cāśvaśaphabudhnam
13.1.14	te antareṇa
13.2.1	trīṇy atigrāhyapātrāṇi prayunakti
13.2.2	dakṣiṇasya havirdhānasyāgreṇopastambhanam ādityasthālīṃ cādityapātraṃ ca / uttarasyāgreṇopastambhanam anupopte dhruvasthālīm
13.2.3	uttare 'ṃse audumbaraṃ catuḥsrakti dadhigrahapātram
13.2.4	madhye pariplavāṃ yathā srug adaṇḍā
13.2.5	yathāvakāśaṃ khādiraṃ catuḥsrakti ṣoḍaśipātraṃ yadi ṣoḍaśī bhavati
13.2.6	prādeśamātrāṇy ūrdhvasānūni madhye saṃnatāni vāyavyāny āsecanavanti bhavanti
13.2.7	yāny anādiṣṭavṛkṣāṇi yaḥ kaśca yajñiyo vṛkṣas tasya syur ity āśmarathyaḥ / vaikaṅkatānīty ālekhanaḥ
13.2.8	etena camasānāṃ vṛkṣaniyogo vyākhyātaḥ / naiyagrodhā eva syur ity aparam
13.2.9	tsarumanto 'tsarukā vā daśa camasā bhavanti
13.2.10	daśa camasādhvaryavaḥ
13.2.11	hotur brahmaṇa udgātur yajamānasya maitrāvaruṇasya brāhmaṇācchaṃsinaḥ potur neṣṭur acchāvākasyāgnīdhrasyety eteṣām ete camasāḥ / tān khare yathāvakāśaṃ prayunakti
13.2.12	dakṣiṇasya havirdhānasyādhastāt paścād akṣaṃ droṇakalaśaṃ sadaśāpavitraṃ prayunakti yunajmi te pṛthivīṃ jyotiṣā saheti
13.2.13	uttarasya nīḍa ādhavanīyaṃ yunajmi vāyum antarikṣeṇa te saheti
13.2.14	prauge pūtabhṛtaṃ yunajmi vācaṃ saha sūryeṇa ta iti
13.2.15	atraike 'dhiṣavaṇacarmaṇo grāvṇām iti prayojanaṃ samāmananti
13.2.16	uparam abhi saṃmukhā bhavanti
13.3.1	athainān saṃmṛśaty apāṃ kṣayā ṛtasya garbhāḥ / bhuvanasya gopāḥ śyenā atithayaḥ / parvatānāṃ kakubhaḥ na pātāraḥ / vagnunendraṃ hvayata / ghoṣeṇāmīvāṃś cātayata / yuktāḥ stha vahata / svargaṃ lokam abhivahata yajamānam iti
13.3.2	savanīyasya tantraṃ prakramayati
13.3.3	samānam ājyānāṃ grahaṇāt
13.3.4	laukikād ājyāt pracaraṇyām agre gṛhṇāti
13.3.5	sahedhmenaidhān prokṣati yān etad ahar abhyādhāsyan bhavati
13.3.6	yat kiṃcābhi tayor āghārasamidhor ādadhyāt prokṣitam evādadhyāt
13.3.7	samānam ā srucāṃ sādanāt
13.3.8	srucaḥ sannā abhimṛśati yunajmi tisro vipṛcaḥ sūryasya ta iti
13.3.9	atraike pātraprayojanaṃ samāmananti
13.3.10	āsanyān mā mantrāt pāhi kasyāścid abhiśastyā ity āgnīdhre hutvāntareṣe rājānaṃ grāvasūpāvaharati hṛde tvā // soma rājann ehy avaroheti dvābhyām
13.3.11	athāgnīdhre pañcahotāraṃ hutvā hotre prātaranuvākāya saṃpreṣyati devebhyaḥ prātaryāvabhyo 'nubrūhi brahman vācaṃ yaccha subrahmaṇya subrahmaṇyām āhvaya pratiprasthātaḥ savanīyān nirvapāmikṣāṃ dohayeti
13.3.12	yaṃ dviṣyāt tasya pravaditāsu vāksūpākuryāt
13.3.13	āhvayati subrahmaṇyaḥ subrahmaṇyāṃ pitāputrīyām
13.3.14	atra savanīyān nirvaped āmikṣāṃ dohayed ity ekam / uparitarām ity aparam
13.4.1	yatrābhijānāty abhūd uṣā ruśatpaśur iti tat pracaraṇyā juhoti śṛṇotv agniḥ samidhā havaṃ ma iti
13.4.2	aparaṃ caturgṛhītaṃ gṛhītvā darbhān ādāyopaniṣkramya saṃpreṣyaty apa iṣya hotar maitrāvaruṇasya camasādhvaryav ādravaikadhanina ādravata neṣṭaḥ patnīm udānayonnetar hotṛcamasena vasatīvarībhiś cātvālaṃ pratyupāsveti
13.4.3	tryavarārdhyā ayuja ekadhanā bhavanti
13.4.4	yathācoditaṃ kurvanti
13.4.5	prehy udehīti neṣṭā patnīm udānayati
13.4.6	yatra hotuḥ prātaranuvākam anubruvata upaśṛṇuyāt tad apo 'dhvaryur gṛhṇīyāt / yadi na śṛṇuyād badhiraḥ syāt / vācopachidyeta
13.4.7	yadi dūre syuḥ pratyudūhya gṛhṇīyāt
13.4.8	vahantīṣu tṛṇaṃ prāsyaitac caturgṛhītaṃ juhoti devīr āpo apāṃ napād iti
13.4.9	yadi vā purā tṛṇaṃ bhavati tasminn eva juhoti
13.4.10	kārṣir asīti darbhair āhutim apaplāvya ghṛtaliptānāṃ maitrāvaruṇacamasenonnayati samudrasya vo 'kṣityā unnaya iti
13.4.11	evam evaikadhanā unnayati / somasya vo mūjavato rasaṃ gṛhṇāmīti vā
13.4.12	patnī pannejanīr gṛhṇāti vasubhyo rudrebhya ādityebhyo viśvebhyo vo devebhyaḥ pannejanīr gṛhṇāmi yajñāya vaḥ pannejanīr gṛhṇāmīti
13.4.13	āharanty apaḥ
13.4.14	prehy udehīty eva neṣṭā patnīm udānayati
13.5.1	apareṇa neṣṭur dhiṣṇiyaṃ patnī pannejanīḥ sādayati vasubhyo rudrebhya ādityebhyo viśvebhyo vo devebhyaḥ pannejanīḥ sādayāmi yajñāya vaḥ pannejanīḥ sādayāmīti
13.5.2	upari cātvāle 'dhvaryur hotṛcamasaṃ ca maitrāvaruṇacamasaṃ ca saṃspṛśya vasatīvarīr vyānayati sam āpo adbhir agmata sam oṣadhībhir oṣadhayaḥ saṃ vratair vratacāriṇa iti
13.5.3	hotṛcamasa ānīya maitrāvaruṇacamasaṃ pūrayati / maitrāvaruṇacamasāddhotṛcamasam / hotṛcamasān maitrāvaruṇacamasam
13.5.4	athaināḥ pracaraṇyā samanakti saṃ vo 'naktu varuṇaḥ sam indraḥ saṃ bṛhaspatiḥ / tvaṣṭā viṣṇuḥ prajayā saṃrarāṇo yajamānāya draviṇaṃ dadhātu // iti / yathāyathaṃ dhuro dhūrbhiḥ kalpantām iti ca
13.5.5	pṛcchati hotādhvaryum adhvaryo 'ver apa iti
13.5.6	utem anannamur iti pratyāha
13.5.7	tataḥ kratukaraṇaṃ juhoti yam agne pṛtsu martyam ity etayā yady agniṣṭomaḥ
13.5.8	yady ukthyo hutvā paridhau lepaṃ nimārṣṭi
13.5.9	yadi ṣoḍaśī hutvā paridhau lepaṃ nimṛjya droṇakalaśam upaspṛśati rarāṭīṃ vā
13.5.10	na juhoti na nimārṣṭi nopaspṛśati vājapeye 'tirātre vā / etad yajur vadan prapadyate
13.5.11	dakṣiṇasya havirdhānasya pradhure pracaraṇīṃ sādayati
13.5.12	yaṃ dviṣyāt tam upaspṛśet
13.6.1	aparayā dvārā havirdhāne 'paḥ prapādayati pūrvayā vā / pūrvayā tu yajamānaḥ prapadyate
13.6.2	uttarasya havirdhānasyādhastād vasatīvarīr ekadhanā maitrāvaruṇacamasīyā iti sādayati
13.6.3	dakṣiṇasya havirdhānasyādhastāt puro 'kṣaṃ hotṛcamasaṃ sādayitvā dadhigrahaṇe carati
13.6.4	audumbareṇa pātreṇa catuḥsraktinā dadhi gṛhṇāty upayāmagṛhīto 'si prajāpate tvā jyotiṣmate jyotiṣmantaṃ gṛhṇāmīti
13.6.5	haraty upendra dviṣato mana iti
13.6.6	juhoti prāṇāya tvety anuvākaśeṣeṇa
13.6.7	ājyagrahaṃ gṛhṇīyāt tejaskāmasya / somagrahaṃ gṛhṇīyād brahmavarcasakāmasya / dadhigrahaṃ gṛhṇīyāt paśukāmasya
13.6.8	ājyagrahasyaiṣa eva kalpaḥ
13.6.9	somagrahaṃ grahīṣyann adhiṣavaṇacarmaṇi rājānaṃ nivapati yāvantam ekagrahāyāptaṃ manyate
13.6.10	pratyupanahyetaraṃ vasatīvarībhir hotṛcamasaṃ pūrayitvā nigrābhyāsu yajamānaṃ vācayati nigrābhyā stha devaśruta iti pratipadya gaṇā me mā vi tṛṣann ity antena
13.6.11	vasatīvarībhir upasṛjyābhiṣoṣyann abhimantrayate 'vīvṛdhaṃ vo manasā sujātā iti
13.6.12	yatra kva cābhiṣuṇuyād evam evābhimantrayate
13.6.13	athainam upare grāvṇābhiṣunoti
13.7.1	tisro yahvasya samidhaḥ parijmano devā akṛṇvann uśijo amartyave / tāsām enām adadhur martye bhujaṃ lokam id dve upa jāmī īyatur iti
13.7.2	yatra kva cābhiṣuṇuyād upara eva grāvṇābhiṣuṇuyāt
13.7.3	etasyaivaiṣo 'bhiṣavamantraḥ
13.7.4	yo 'bhiṣūyamāṇasya prathamo 'ṃśuḥ skandati tam abhimantrayetā mā skān saha prajayā saha rāyaspoṣeṇeti
13.7.5	abhiṣave 'bhiṣave 'bhimantrayetety ekam / ya eva sarvaprathama ity aparam
13.7.6	drapsaś caskandeti vipruṣo 'bhimantrayeta
13.7.7	abhiṣave 'bhiṣave 'bhimantrayetety ekam / ya eva sarvāntata ity aparam
13.7.8	atra yajamāno daśāpavitrasya nābhiṃ kurute
13.7.9	athainaṃ sahiraṇyena pāṇinā tiraḥ pavitram acchinnāṃ dhārāṃ srāvayan dadhigrahapātreṇa gṛhṇāti / vāyavyenaiva gṛhṇīyād ity aparam
13.7.10	athainaṃ khare sādayaty eṣa te yonir iti
13.7.11	athainaṃ sahiraṇyena pāṇinā prāṅmukho juhoti / tasya dadhigraheṇa mantrā vyākhyātāḥ
13.7.12	anadhikṛto vā somadharmair dadhigrahavikāratvāt
13.7.13	tatrārthagrahaṇo 'bhiṣavaḥ paratrasaṃyogāt / somakaraṇī cāsyābhiṣavamantraḥ
13.7.14	tatraiṣo 'tyantapradeśaḥ
13.8.1	sarvān somān sahiraṇyena pāṇinā gṛhṇāti ca juhoti ca
13.8.2	sarvāḥ somāhutīḥ prāṅmukho juhoti
13.8.3	hutvā sadasi śeṣaṃ bhakṣayati
13.8.4	mārjālīye pātraṃ prakṣālayati
13.8.5	sadasy evāta ūrdhvaṃ somabhakṣān bhakṣayanti / āgnīdhre havirbhakṣān
13.8.6	mārjālīya ucchiṣṭapātrāṇi prakṣālayati
13.8.7	tato 'dābhyaṃ gṛhṇāti
13.8.8	upanaddhasya rājñas trīn aṃśūn pravṛhati vasavas tvā pra vṛhantu gāyatreṇa chandasety etair mantraiḥ
13.8.9	nigrābhyāṇāṃ dadhnaḥ payaso vā camase niḥṣicyāṃśūn ādhūnoti māndāsu te śukra śukram ā dhūnomītyetair mantraiḥ
13.8.10	tribhir ādhūnotīty ekeṣām / pañcabhir ity ekeṣām / saptabhir ity ekeṣām
13.8.11	athainaṃ dadhigrahapātreṇa gṛhṇāti śukraṃ te śukreṇa gṛhṇāmi // agniḥ prātaḥsavane pātv asmān iti caitābhis tisṛbhiḥ
13.8.12	haraty āsminn ugrā acucyavur iti
13.8.13	juhoti somaḥ somasya purogā iti
13.8.14	tato 'ṃśuṣv aṃśūn apisṛjaty uśik tvaṃ deva soma gāyatreṇa chandasety etaiḥ pratimantram
13.8.15	anusavanam apisṛjed ity ekam / tadānīm ekaikam apisṛjed ity aparam
13.8.16	dvādaśa paṣṭhauhīr dakṣiṇā dadāti kṛttyadhīvāsaṃ ca
13.8.17	tato 'ṃśuṃ gṛhṇāti
13.8.18	adhiṣavaṇacarmaṇi rājānaṃ nivapati yāvantam ekagrahāyāptaṃ manyate
13.9.1	athainam anavānaṃ sakṛdabhiṣutya tiraḥ pavitram acchinnāṃ dhārāṃ srāvayann adābhyapātreṇānavānaṃ sakṛd gṛhṇāti
13.9.2	vāmadevyaṃ manasā gāyamāno gṛhṇātīti vijñāyate
13.9.3	vāmadevyasyarcā gṛhṇīyād ity ekeṣāṃ kayā naś citra ā bhuvad ity etayā
13.9.4	prāṇatā grāhyo 'pānatā grāhyaḥ prāṇyāpānya vyanatā gṛhītavya iti vijñāyate
13.9.5	gṛhītvā śatamānaṃ hiraṇyam abhivyanity ā naḥ prāṇa etu parāvata iti
13.9.6	hiraṇyena graham apidhāyāpa upaspṛśatīndrāgnī me varcaḥ kṛṇutām iti
13.9.7	athainam anavānaṃ sakṛj juhoti dadhanve vā yadīm iti
13.9.8	yady anavānaṃ na śaknuyāddhotuṃ gṛhītuṃ vā vare datte juhuyāt
13.9.9	hutvā sadasi śeṣaṃ bhakṣayati yathā purastāt
13.9.10	dvādaśa paṣṭhauhīr dakṣiṇā dadāti kṛttyadhīvāsaṃ ca
13.9.11	tata upāṃśusavanaṃ grāvāṇam ādatte devasya tvā savituḥ prasava iti pratipadya vṛṣṭivanim ity antena
13.9.12	tam ādāya vācaṃ yacchaty āgrayaṇāt
13.9.13	athainad ūrdhvasānuṃ sahiraṇyena pāṇinā rājño 'bhimimīta indrāya tvā vṛtraghna ity etair mantraiḥ
13.9.14	tatra sa eva mānakalpo yaḥ kraye 'nyatropasamūhanāt
13.9.15	tata upāṃśuṃ gṛhṇāti
13.9.16	adhiṣavaṇacarmaṇi rājānaṃ nivapati yāvantam ekagrahāyāptaṃ manyate
13.10.1	śvātrā stha vṛtratura ity āpyāyyābhimantrayate yat te soma divi jyotir iti
13.10.2	adhiṣavaṇaphalake abhimantrayate dhiṣaṇe vīḍū satī vīḍayethām iti
13.10.3	upariṣṭād grāvā bhavaty adhastād aṃśavaḥ
13.10.4	atha hotṛcamase pradakṣiṇaṃ pariplāvayan nigrābham upaiti prāg apāg udag adharāktās tvā diśa ādhāvantv amba ni ṣvareti
13.10.5	ṣaḍ aṃśūn upayacchati / ārdrāḥ santo 'ṃsaśliṣṭā bhavanti
13.10.6	mā bher mā saṃ vikthā iti grāvāṇam udyamya vadanti
13.10.7	yatra tṛṇaṃ mūlaṃ vā paśyati tat pratyabhiṣunoty anāgasas tvā vayam indreṇa preṣitā upa vāyuṣ ṭe astv aṃśabhūr mitras te astv aṃśabhūr varuṇas te astv aṃśabhūr ahataḥ somo rājā mayeti
13.10.8	etayaivāta ūrdhvam abhiṣuṇuyāt
13.10.9	aṣṭau kṛtvo 'gre 'bhiṣutya punar eva nigrābham upaiti
13.10.10	dvir ādito 'ntato vā / catur nigrābham upaiti
13.10.11	trir udacanena saṃbhṛtyodañcatīti vijñāyate
13.10.12	apāttānām aṃśūnāṃ dvābhyāṃ pratiprasthātopāṃśupātram apidhāyottarata upayacchati
13.10.13	añjalinā rājānam ādāyādhvaryur upāṃśupātraṃ nayati vācaspataye pavasva vājinn iti
13.10.14	evaṃvihitāv aparau dvāv abhiṣavau bhavataḥ
13.10.15	api vaikādaśakṛtvo dvitīyam abhiṣuṇuyād dvādaśakṛtvas tṛtīyam
13.11.1	anyābhyām anyābhyām aṃśubhyāṃ pratiprasthātā pātram apidadhāti
13.11.2	asādayitvā graham ādāyādhvaryur uttiṣṭhati svāṅkṛto 'si madhumatīr na iṣas kṛdhīti
13.11.3	uttareṇa hotāraṃ haraty urv antarikṣam anvihīti
13.11.4	manas tvāṣṭv ity uttaraṃ paridhisaṃdhim anvavatiṣṭhataḥ
13.11.5	ṛjus tiṣṭhan dakṣiṇāprāñcaṃ saṃtataṃ juhoti svāhā tvā subhavaḥ sūryāyeti
13.11.6	devebhyas tvā marīcipebhya iti hutvā paridhau lepaṃ nimārṣṭi
13.11.7	yadi kāmayeta varṣukaḥ parjanyaḥ syād iti nīcā hastena nimṛjyāt
13.11.8	yadi kāmayetāvarṣukaḥ syād ity uttānena nimṛjyāt
13.11.9	āgrayaṇasthālyāṃ saṃpātam avanīyāyatane pātraṃ sādayaty eṣa te yoniḥ prāṇāya tveti
13.11.10	anabhiṣutānām aṃśūnām ekam ādāyādhvaryur upāṃśupātre 'pāsyati / sa ā tṛtīyasavanāt pariśere
13.11.11	tato 'ṃśuṣvaṃśūn apisṛjati yat te somādābhyaṃ nāma jāgṛvīti / dvaudvāv anusavanaṃ vā
13.11.12	yady abhicared amuṣya tvā prāṇe sādayāmīty upāṃśuṃ gṛhītvā sādayet
13.11.13	athainaṃ sāvitreṇādāya harati
13.11.14	samānam ā homāt
13.11.15	hoṣyann abhimantrayate 'muṃ jahy atha tvā hoṣyāmīti
13.11.16	yadi dūre syād ā tamitos tiṣṭhet
13.11.17	samanya juhoti praharṣiṇo madirasya made mṛṣāsāv astu svāheti
13.11.18	samānam itarat
13.12.1	tato grāvṇa ādāyādhvaryavo mahābhiṣavāyopaviśanti / purastād adhvaryur dakṣiṇataḥ pratiprasthātā paścān neṣṭottarata unnetā
13.12.2	adhiṣavaṇacarmaṇi bhūyiṣṭhaṃ rājānaṃ nivapati / alpīyāṃsaṃ mādhyaṃdināya savanāyāvaśinaṣṭi
13.12.3	vasatīvarībhir upasṛjya nigrābham upetyāparimitam abhiṣuṇvanti
13.12.4	nigrābham upayanti / abhiṣuṇvanti / nigrābham upayanti / abhiṣuṇvanti
13.12.5	trir abhiṣutaṃ rājānaṃ camase saṃsicyādhavanīya ānayati
13.12.6	evaṃvihitāv aparau bhavataḥ
13.12.7	uttame 'bhiṣave prapīḍyarjīṣam
13.12.8	susaṃbhṛtaṃ rājānaṃ kurvanti
13.12.9	pavitreṇa nirmṛjya prapīḍayati
13.12.10	adhiṣavaṇacarmaṇi saṃmukhān grāvṇaḥ kṛtvā grāvabhya ṛjīṣaṃ vyapohati / ṛjīṣamukhān karoti
13.12.11	prāñcam udgātāro droṇakalaśaṃ grāvasv adhyūhanti
13.12.12	samayākṣaṃ prakarṣanti
13.12.13	droṇakalaśa udīcīnadaśaṃ pavitraṃ vitanvanti
13.12.14	pavitraṃ te vitataṃ brahmaṇaspate prabhur gātrāṇi paryeṣi viśvataḥ / ataptatanūr na tad āmo aśnute śṛtāsa id vahantas tat samāśateti rājānam abhimantrya hotṛcamasād yajamānaḥ pavitre saṃtatāṃ dhārāṃ srāvayati / yaṃ dviṣyāt tasya vicchindyāt
13.13.1	udacanenonnetādhavanīyāddhotṛcamasa ānayati
13.13.2	tiraḥ pavitraṃ sravantyā dhārāyā antaryāmaṃ gṛhṇāti upayāmagṛhīto 'sy antar yaccha maghavann iti
13.13.3	tasyopāṃśunā kalpo vyākhyātaḥ
13.13.4	etāvan nānā / dakṣiṇena hotāraṃ haraty uttareṇa vā
13.13.5	manas tvāṣṭv iti dakṣiṇaṃ paridhisaṃdhim anvavatiṣṭhataḥ
13.13.6	ṛjus tiṣṭhan prāñcam udañcaṃ saṃtataṃ juhoti svāhā tvā subhavaḥ sūryāyeti
13.13.7	vyākhyātaṃ lepanimārjanaṃ saṃpātāvanayanam iti
13.13.8	sūdavad antaryāmapātram āyatane sādayaty eṣa te yonir apānāya tveti
13.13.9	yady abhicaret amuṣya tvāpāne sādayāmīty antaryāmapātraṃ gṛhītvā sādayet
13.13.10	samānam itarat
13.13.11	te antareṇopāṃśusavanaṃ saṃspṛṣṭaṃ sādayati vyānāya tveti
13.13.12	yady abhicaret amuṣya tvā vyāne sādayāmīty upāṃśusavanaṃ sādayet
13.13.13	evaṃ sannāny eva bhavanty ā tṛtīyasavanāt
13.13.14	tāv ubhāv udite juhuyād yadi na tvareta
13.13.15	atha yadi tvaretānudita upāṃśuṃ juhuyāt / udite'ntaryāmam
13.13.16	viparītam eka upāṃśvantaryāmayor homaṃ samāmananti / ubhāv anudita ity eke
13.14.1	tiraḥ pavitraṃ sravantyā dhārāyā grahān gṛhṇāti
13.14.2	yadi rathantarasāmā somaḥ syād aindravāyavāgrān gṛhṇīyāt / yadi bṛhatsāmā śukrāgrān / yadi jagatsāmāgrayaṇāgrān / ubhayasāmaindravāyavāgrān gṛhṇīyāt
13.14.3	aindravāyavāgrān gṛhṇīyād āmayāvina iti kāmyāni grahāgrāṇi brāhmaṇavyākhyātāni bhavanti / aindravāyavāgrān ity eva bhavanti
13.14.4	yady anyam aindravāyavāt kāmyaṃ pūrvaṃ grahaṃ gṛhṇīyāddhārayed evam aindravāyavasya sādanāt
13.14.5	athainam aindravāyavaṃ sādayitvā sādayet
13.14.6	yān prācīnam āgrayaṇād grahān gṛhṇīyāt tān upāṃśu gṛhṇīyāt / yān ūrdhvāṃs tān upabdimata iti
13.14.7	āgrayaṇāgrān gṛhṇan manthinam eva gṛhītvā vācaṃ visṛjeta / ukthyāgrān gṛhṇann upāṃśūkthyaṃ gṛhṇīyāt
13.14.8	aindravāyavaṃ gṛhṇāti ā vāyo bhūṣa śucipā iti pratipadya upayāmagṛhīto 'si vāyave tvety antena
13.14.9	apayamya pātraṃ punar eva gṛhṇātīndravāyū ime sutā iti pratipadya upayāmagṛhīto 'sīndravāyubhyāṃ tvety antena
13.14.10	athainaṃ pavitreṇa parimṛjyāyatane sādayaty eṣa te yoniḥ sajoṣābhyāṃ tveti
13.14.11	evam evetarān grahān yathādevataṃ gṛhītvā yathāyatanaṃ svena svena sādanena sādayati
13.14.12	yarhy anāmnātaṃ sādanaṃ syād eṣa te yonir ity evainaṃ sādayet
13.15.1	maitrāvaruṇaṃ gṛhṇāty ayaṃ vāṃ mitrāvaruṇā iti
13.15.2	athainaṃ śṛtaśītena payasā śrīṇāti / rāyā vayaṃ sasṛvāṃso madema havyena devā yavasena gāvaḥ / tāṃ dhenuṃ mitrāvaruṇā yuvaṃ no viśvāhā dhattam anapasphurantīm / iti
13.15.3	atītyāśvinaṃ śukraṃ gṛhṇāty ayaṃ venaś codayat pṛśnigarbhā iti
13.15.4	athainaṃ hiraṇyena śrīṇāti śukraṃ te śukreṇa śrīṇāmīti
13.15.5	tato manthinaṃ taṃ pratnathā pūrvatheti
13.15.6	athainaṃ saktubhiḥ śrīṇāti / mano na yeṣu havaneṣu tigmaṃ vipaḥ śacyā vanutho dravantā / ā yaḥ śaryābhis tuvinṛmṇo asyāḥ śrīṇītād imaṃ gabhastāt / ity anabhidhvaṃsayann ātmānaṃ cetarāṃś ca grahān
13.15.7	tata āgrayaṇaṃ dvayor dhārayor gṛhṇāti
13.15.8	ya eṣa āgrayaṇasthālyāṃ rājā tam anyasmin pātre paryāsicya dvitīyāṃ dhārāṃ kurute ye devā divy ekādaśa stheti
13.15.9	rugṇavatyarcā bhrātṛvyavato gṛhṇīyāt triṃśattrayaś ca gaṇino rujanta iti
13.15.10	āgrayaṇaṃ gṛhītvā trir hiṃkṛtvā vācaṃ visṛjate somaḥ pavate somaḥ pavate somaḥ pavate 'smai brahmaṇe pavate 'smai kṣatrāya pavate 'smai viśe pavate 'smai sunvate yajamānāya pavata iṣe pavata ūrje pavate 'dbhyaḥ pavata oṣadhībhyaḥ pavate vanaspatibhyaḥ pavate dyāvāpṛthivībhyāṃ pavate subhūtāya pavate brahmavarcasāya pavate yajamānāya pavate mahyaṃ jyeṣṭhāya pavata iti
13.15.11	śanair abhivyāharaty athoccair atha sūccair iti vijñāyate
13.16.1	tatas trīn atigrāhyān gṛhṇāty agna āyūṃṣi pavasa ity etais tribhir anuvākaiḥ
13.16.2	tata ukthyam upayāmagṛhīto 'sīndrāya tvā bṛhadvate vayasvata iti
13.16.3	tato dhruvaṃ mūrdhānaṃ divo aratiṃ pṛthivyā iti
13.16.4	yaṃ kāmayeta sarvam āyur iyād iti tasya pūrṇaṃ grahaṃ gṛhṇīyāt
13.16.5	hiraṇye 'dhi sādayed āyuṣkāmasya
13.16.6	rājaputro dhruvaṃ gopāyatīti vijñāyate
13.16.7	dhruve gṛhīte yajamāno na prasrāvayaty āvanayanāt
13.16.8	droṇakalaśe rājānam atipāvayati yāvantaṃ prātaḥsavanāyāptaṃ manyate
13.16.9	prapīḍya pavitraṃ pūtabhṛti vitatya maitrāvaruṇacamasīyā ekadhanāsu vyānayati
13.16.10	yathārtham ekadhanānām ādhavanīye 'vanīyādhavanīyāt pūtabhṛty ekadeśaṃ rājño 'vanayati
13.16.11	tatraiṣo 'tyantapradeśaḥ / yatra kva ca kiṃ ca pūtabhṛty avanayet tiraḥ pavitram evāvanayed anyatra droṇakalaśāt
13.16.12	pavamānagrahān gṛhṇāti / upayāmagṛhīto 'si prajāpataye tveti droṇakalaśam abhimṛśet / indrāya tvety ādhavanīyam / viśvebhyas tvā devebhya iti pūtabhṛtam
13.16.13	purastādupayāmā yajuṣā gṛhyanta upariṣṭādupayāmā ṛcā yajñasya dhṛtyā iti vijñāyate
13.16.14	vaipruṣān homān juhvati yas te drapsa skandatīty etābhis tisṛbhiḥ
13.16.15	saptahotāraṃ ca hutvodañcaḥ prahvā bahiṣpavamānāya prasarpanti
13.16.16	adhvaryuṃ prastotānvārabhate prastotāram udgātodgātāraṃ pratihartā pratihartāraṃ brahmā brahmāṇaṃ yajamānaḥ / yajamānaṃ brahmetyekeṣām
13.16.17	barhirmuṣṭiṃ dhūnvann adhvaryuḥ prathamaṃ sarpati gāyatraḥ panthā vasavo devatā vṛkeṇāparipareṇa pathā svasti vasūn aśīyeti vāg agregā agra etv iti ca
13.17.1	dakṣiṇena cātvālam upaviśanti
13.17.2	agreṇa prastotāram upaviśyādhvaryuḥ prastotre barhirmuṣṭiṃ prayacchan stotram upākaroti vāyur hiṃkarteti pratipadya te devāḥ prāṇabhṛtaḥ prāṇaṃ mayi dadhatu / somaḥ pavata ity antena
13.17.3	etenaiva sarvāṇi stotrāṇy upākaroti
13.17.4	upāvartadhvam ity anyatra pavamānebhyo 'nantaraṃ karoti
13.17.5	cātvālam avekṣamāṇāḥ stuvate
13.17.6	stotraṃ stūyamānaṃ catvāra ṛtvija upagāyanti / digbhya upagāyanti
13.17.7	yajamānapañcamā ṛtvija upagāyanti
13.17.8	nādhvaryur upagāyed iti vijñāyate
13.17.9	o ity anya ṛtvija upagāyanti / ho iti yajamānaḥ
13.17.10	stūyamānaṃ yajamāno 'nvārohaṃ japati śyeno 'si gāyatrachandā iti
13.17.11	stutam anumantrayate stutasya stutamasīti
13.17.12	etenaiva sarvāṇi stotrāṇy anumantrayate
13.17.13	stuta uttiṣṭhann āhāgnīd agnīn vihara barhiḥ stṛṇāhi puroḍāśāṁ alaṃkuru pratiprasthātaḥ paśunehīti
13.17.14	pratyetya rājānaṃ yajamāna upatiṣṭhate viṣṇo tvaṃ no antama iti
13.17.15	āgnīdhrād aṅgārān āhṛtya yathānyuptam āgnīdhro dhiṣṇiyān viharati
13.17.16	purastāt pratyaṅṅ āsīnaḥ pratiprasthātā dhiṣṇiyān vyāghārayati
13.17.17	droṇakalaśāt pariplavayā rājānam ādāyāhavanīyam āgnīdhrīyaṃ hotrīyam / pañcagṛhītenājyenetarān / somena mārjālīyam
13.17.18	ya eva nivapanamantrās te vyāghāraṇāḥ
13.17.19	savanīyānāṃ pātrāṇi prakṣālya prayunakti yāny auṣadhakāritāni bhavanti
13.17.20	pavitre kṛtvā saṃpreṣyati yajamāna vācaṃ yaccheti
13.17.21	vāgyataḥ pātrāṇi saṃmṛśati
13.18.1	tataḥ savanīyān nirvapatīndrāya harivate dhānā indrāya pūṣaṇvate karambhaṃ sarasvatyai bhāratyai parivāpam indrāya puroḍāśam aṣṭākapālaṃ prātaḥsavana ekādaśakapālaṃ mādhyaṃdine savane dvādaśakapālaṃ tṛtīyasavane / api vā sarvatraikādaśakapālam
13.18.2	manthaṃ karambha ity ācakṣate / lājān parivāpa iti
13.18.3	samānam āvapanāt
13.18.4	yavān opya lājārthaṃ kapālam upadhāya tasminn ardhaṃ vrīhīṇāṃ yajurutpūtābhir adbhiḥ saṃyutyāvapati
13.18.5	āvapann adhiśrayaṇamantraṃ japaty udvapann udvāsanamantram
13.18.6	bhrāṣṭrān lājān abhighāryodvāsayati
13.18.7	kāla evālaṃkaroti
13.18.8	samānam āvahananāt
13.18.9	yavān avahṛtya pāṇibhyāṃ lājān vituṣān karoti
13.18.10	tatrāvapanamantro 'vahananamantra udvapanamantro niṣpavanamantra iti kriyante
13.18.11	pāṇyor udūkhalamusalamantrāḥ kriyeran
13.18.12	tataḥ puroḍāśīyān avahanti
13.18.13	yat prāg adhivapanāt tat kṛtvā karambhārthaṃ kapālam upadhāya yavataṇḍulānām ardhaṃ karambhārthaṃ kapāla āvapati
13.18.14	vyākhyātaḥ saṃskāraḥ
13.18.15	piṣṭānām āvṛtā dhānāḥ piṃṣanti
13.18.16	samānam ā kapālopadhānāt
13.18.17	dhānārthaṃ kapālam upadhāya puroḍāśakapālāny upadadhāti
13.18.18	āmikṣāṃ karoti
13.18.19	nānāpātreṣu havīṃṣi saṃvapati / utpunāti
13.19.1	manthaṃ caiva puroḍāśaṃ ca saṃyauti
13.19.2	dhānā opya puroḍāśam adhiśrayati
13.19.3	evam eva dhānā udvāsya puroḍāśam udvāsayati
13.19.4	āgnīdhra evānupṛṣṭhyaṃ barhiḥ stṛṇāti
13.19.5	puroḍāśān alaṃkaroti
13.19.6	tata āśvinaṃ droṇakalaśāt pariplavayā gṛhṇāti yā vāṃ kaśā madhumatīty etenānuvākenottareṇa vā
13.19.7	droṇakalaśād evāta ūrdhvaṃ pariplavayā grahān gṛhṇāty anyatra dhārāgrahebhyaḥ
13.19.8	āśvinaṃ gṛhītvā trivṛtā yūpaṃ parivīyāgneyaṃ paśuṃ savanīyapaśum upākaroty agniṣṭome / aindrāgnam ukthye dvitīyam / aindraṃ vṛṣṇiṃ ṣoḍaśini tṛtīyam / sārasvatīṃ meṣīm atirātre caturthīm
13.19.9	vedisaṃmitāṃ vaikādaśinīṃ minoti
13.19.10	samānam ā vapāyā homāt
13.19.11	hutāyāṃ vapāyāṃ prasrapsyanto grahān avekṣante
13.19.12	dvau samudrau vitatāv ajūryāv iti droṇakalaśādhavanīyau
13.19.13	dve dradhasī iti pūtabhṛtam
13.19.14	sarvaṃ rājānam upatiṣṭhante paribhūr agniṃ paribhūr indram iti pratipadya tasya ta idam unmṛja ity antena
13.19.15	prāṇāya ma ity upāṃśupātram
13.19.16	apānāya ma ity antaryāmam
13.19.17	vyānāya ma ity upāṃśusavanam
13.19.18	vāce ma ity aindravāyavam
13.19.19	dakṣakratubhyāṃ ma iti maitrāvaruṇam
13.19.20	cakṣurbhyāṃ ma iti śukrāmanthinau
13.20.1	śrotrāya ma ity āśvinam
13.20.2	ātmane ma ity āgrayaṇam
13.20.3	aṅgebhyo ma ity ukthyam
13.20.4	āyuṣe ma iti dhruvam
13.20.5	tejase me // ojase me // varcase ma ity atigrāhyān
13.20.6	vīryāya ma iti ṣoḍaśipātraṃ yadi ṣoḍaśī bhavati
13.20.7	viṣṇor jaṭharam asīti droṇakalaśam
13.20.8	indrasya jaṭharam asīty ādhavanīyam
13.20.9	viśveṣāṃ devānāṃ jaṭharam asīti pūtabhṛtam
13.20.10	sarvaṃ rājānam upatiṣṭhante ko 'si ko nāmeti pratipadya tasya ta idam unmṛja ity antena
13.20.11	bubhūṣann avekṣeta brahmavarcasakāmo 'vekṣetāmayāvy avekṣetābhicarann avekṣeteti vijñāyate
13.20.12	tata itarāṇi dravyāṇy upatiṣṭhante
13.20.13	utkare vedikaraṇāni sphyaḥ svastir vighanaḥ svastir ity etair mantrair yathārūpam
13.20.14	yajñiyā yajñakṛta stha te māsmin yajña upahvayadhvam iti ca sarvāṇi
13.20.15	upa mā dyāvāpṛthivī hvayetām iti dyāvāpṛthivī
13.20.16	upāstāva ity āstāvam
13.20.17	kalaśa iti droṇakalaśam
13.20.18	soma iti somam
13.20.19	agnir ity āhavanīyam
13.20.20	upa devā upa yajña iti yajñam
13.20.21	upa mā hotrā upahave hvayantām iti hotrakān
13.20.22	hvayatāṃ hvayetāṃ hvayantām ity anuṣaṅgān
13.20.23	namo 'gnaye makhaghna ity āhavanīyam
13.20.24	namo rudrāya makhaghna ity āgnīdhrīyam
13.20.25	nama indrāya makhaghna iti hotrīyam
13.20.26	dṛḍhe sthaḥ śithire samīcī māṃhasas pātam iti dyāvāpṛthivī
13.20.27	sūryo mā devo divyād aṃhasas pātu ity ādityam
13.21.1	vāyur antarikṣād iti vāyum
13.21.2	agniḥ pṛthivyā ity agnim
13.21.3	yamaḥ pitṛbhya iti yamam
13.21.4	sarasvatī manuṣyebhya iti sarasvatīm
13.21.5	devī dvārau mā mā saṃ tāptam iti sadaso dvārau
13.21.6	namaḥ sadasa iti sadaḥ
13.21.7	namaḥ sadasaspataya iti yajamānam
13.21.8	namaḥ sakhīnāṃ purogāṇāṃ cakṣuṣa ity ṛtvijaḥ
13.21.9	namo diva iti divam
13.21.10	namaḥ pṛthivyā iti pṛthivīm
13.21.11	praviśya yatropavekṣyan bhavati tad upatiṣṭhate 'he daidhiṣavyod atas tiṣṭhānyasya sadane sīda yo 'smat pākatara iti
13.21.12	agreṇa praśāstrīyam atikramyopaviśaty un nivata ud udvataś ca geṣam iti
13.21.13	dyāvāpṛthivī samīkṣate pātaṃ mā dyāvāpṛthivī adyāhna iti
13.21.14	sadaso dakṣiṇārdhaṃ parekṣetāganta pitaraḥ pitṛmān ahaṃ yuṣmābhir bhūyāsaṃ suprajaso mayā yūyaṃ bhūyāsteti
13.21.15	savanīyān āsādya saṃpreṣyati prātaḥ prātaḥsāvasyendrāya puroḍāśānām anubrūhīti
13.21.16	juhvām upastīrya sarveṣāṃ haviṣāṃ samavadyati
13.21.17	āmikṣāyā avadāya vājinasyāvadyati / na vā vājinasya
13.21.18	avadāyābhighāryātyākramyāśrāvyāha prātaḥ prātaḥsāvasyendrāya puroḍāśān prasthitān preṣyeti
13.21.19	saṃpreṣyaty agnaye 'nubrūhi // agnaye preṣyeti sviṣṭakṛtaḥ
13.21.20	atraiveḍāṃ niravadyed ity ekam / uparitarām ity aparam
13.22.1	tato dvidevatyaiś carataḥ
13.22.2	vāyava indravāyubhyām anubrūhīti saṃpreṣyati
13.22.3	ādityapātreṇa pratiprasthātaindravāyavasyaikadeśaṃ gṛhṇāti upayāmagṛhīto 'si vākṣasad asi vākpābhyāṃ tvā kratupābhyām asya yajñasya dhruvasyādhyakṣābhyāṃ gṛhṇāmīti
13.22.4	droṇakalaśād gṛhyante 'sannā hūyanta ity ekeṣāṃ pratinigrāhyāṇāṃ vadati
13.22.5	aindravāyavam ādāyādhvaryur droṇakalaśāt pariplavayā rājānam ādāyāghāram āghārayati yatropāṃśur adhvaro yajño 'yam astu devā oṣadhībhya iti
13.22.6	tatraiṣo 'tyantapradeśaḥ / madhye 'gner ājyāhutīḥ paśvāhutīḥ puroḍāśāhutīś ca juhoti / ādyantayor āghārasya somāhutīḥ
13.22.7	yato manyetānabhikramya hoṣyāmīti tat tiṣṭhann āśrāvayet
13.22.8	atyākramyāśrāvyāha vāyava indravāyubhyāṃ preṣyeti
13.22.9	vaṣaṭkṛte juhoti
13.22.10	punar vaṣaṭkṛte juhutaḥ
13.22.11	hutam anumantrayate bhūr asi śreṣṭho raśmīnāṃ prāṇapāḥ prāṇaṃ me pāhi dhūr asi śreṣṭho raśmīnām apānapā apānaṃ me pāhīti
13.22.12	yady enaṃ pūrvaḥ san bhrātṛvyo 'bhiṣyād aṅgulyāṅguṣṭham upanigṛhṇīyād yady aparo 'ṅguṣṭhenāṅguliṃ yo na indravāyū abhidāsatīti
13.22.13	adhvaryupātre pratiprasthātā saṃsrāvam ānayati / adhvaryuḥ pratiprasthātuḥ pātre / pratiprasthātādityasthālyāṃ devebhyas tveti
13.22.14	hotre 'dhvaryur bhakṣaṃ prayacchati mayi vasuḥ purovasur vākpā vācaṃ me pāhīti
13.22.15	etenaiva hotā pratigṛhṇāti
13.23.1	evam evottarābhyāṃ yathādevataṃ pracarataḥ
13.23.2	etāvan nānā / uttareṇa mantreṇa pratinigrāhyaṃ gṛhṇāti / nātrāghāro bhavati / sakṛt sakṛj juhutaḥ / uttareṇottareṇāvabādhate / uttareṇottareṇādityasthālyāṃ saṃpātam avanayati
13.23.3	athainām etenaiva pātreṇāpidadhāti viṣṇav urukramaiṣa te somas taṃ rakṣasva taṃ te duścakṣā māva khyad iti
13.23.4	uttareṇottareṇādhvaryur bhakṣaṃ prayacchati / tena tenaiva hotā pratigṛhṇāti
13.23.5	ādhavanīyaṃ pūtabhṛty avanayati / nyupyādhavanīyam unnetā
13.23.6	saṃpreṣyati unnīyamānebhyo 'nubrūhīti
13.23.7	hotṛcamasam ukhyān nava camasān unnayaty anyatrāchāvākacamasāt
13.23.8	droṇakalaśād upastīrya pūtabhṛta unnīya droṇakalaśād evābhighārayati
13.23.9	tatraiṣo 'tyantapradeśaḥ / yatra kva ca camasān unnayed evamevonnetonnayet / sarvān sarvān evāta ūrdhvaṃ camasān unnayati
13.23.10	savanamukhīyeṣv eva camaseṣūnnīyamānasūktaṃ bhavati
13.23.11	parihita unnīyamānasūkte stuto 'si janadhāḥ / devās tvā śukrapāḥ praṇayantv iti śukram adhvaryur ādatte / stuto 'si janadhāḥ / devās tvā manthipāḥ praṇayantv iti manthinaṃ pratiprasthātā
13.23.12	sāvitreṇobhāv upariṣṭāt prokṣitābhyāṃ śakalābhyām apidhattaḥ
13.23.13	adhastād aprokṣitābhyāṃ pāṃsūn apadhvaṃsayataḥ
13.23.14	apanuttaḥ śaṇḍaḥ sahāmunety adhvaryuḥ / yaṃ dveṣṭi tasya nāma gṛhṇāti
13.23.15	apanutto markaḥ sahāmuneti pratiprasthātā / yaṃ dveṣṭi tasya nāma gṛhṇāti
13.23.16	hastābhyām apidhāya prāñcāv upaniṣkrāmata urv antarikṣaṃ vīhīti
13.24.1	agreṇa havirdhāne grahau saṃdhatto 'ratnī vā brahma saṃdhattaṃ tan me jinvatam / kṣatraṃ saṃdhattaṃ tan me jinvatam / iṣaṃ saṃdhattaṃ tāṃ me jinvatam / ūrjaṃ saṃdhattaṃ tāṃ me jinvatam / rayiṃ saṃdhattaṃ tāṃ me jinvatam / puṣṭiṃ saṃdhattaṃ tāṃ me jinvatam / prajāṃ saṃdhattaṃ tāṃ me jinvatam / paśūn saṃdhattaṃ tān me jinvatam iti
13.24.2	uttaravedyāṃ grahau sādayitvānādhṛṣṭāsi ity aṅguṣṭhābhyām uttaravedim ākramete
13.24.3	vyapariphantāv ivottaravediṃ viparikrāmataḥ
13.24.4	suvīrāḥ prajāḥ prajanayan parīhi / śukraḥ śukraśociṣā iti dakṣiṇenādhvaryuḥ / suprajāḥ prajāḥ prajanayan parīhi / manthī manthiśociṣetyuttareṇa pratiprasthātā
13.24.5	śukraṃ yajamāno 'nvārabhata indreṇa sayujo vayaṃ sāsahyāma pṛtanyata iti
13.24.6	agreṇottaravediṃ grahau saṃdhatto 'ratnī vā saṃjagmānau diva ā pṛthivyāḥ / āyuḥ saṃdhattaṃ tan me jinvatam / prāṇaṃ saṃdhattaṃ taṃ me jinvatam / apānaṃ saṃdhattaṃ taṃ me jinvatam / vyānaṃ saṃdhattaṃ taṃ me jinvatam / cakṣuḥ saṃdhattaṃ tan me jinvatam / śrotraṃ saṃdhattaṃ tan me jinvatam / manaḥ saṃdhattaṃ tan me jinvatam / vācaṃ saṃdhattaṃ tāṃ me jinvatam iti
13.24.7	athaināv adhvaryur abhimantrayata āyuḥ stha āyur me dhattam / āyur yajñāya dhattam / āyur yajñapataye dhattam / prāṇaḥ sthaḥ prāṇaṃ me dhattam / prāṇaṃ yajñāya dhattam / prāṇaṃ yajñapataye dhattam / cakṣuḥ sthaś cakṣur me dhattam / cakṣur yajñāya dhattam / cakṣur yajñapataye dhattam / śrotraṃ sthaḥ śrotraṃ me dhattam / śrotraṃ yajñāya dhattam / śrotraṃ yajñapataye dhattam
13.25.1	tau devau śukrāmanthinau / kalpayataṃ daivīr viśaḥ / kalpayataṃ mānuṣīḥ / iṣam ūrjam asmāsu dhattam / prāṇān paśuṣu / prajāṃ mayi ca yajamāne ceti
13.25.2	purastāt pratyañcāv uttaravedim ākramya bahirvedy aprokṣitau śakalau nirasyatas tenaiva mantreṇa
13.25.3	apa upaspṛśyāgnau prokṣitau prāsyataḥ / śukrasya samid asīty adhvaryuḥ / manthinaḥ samid asi iti pratiprasthātā
13.25.4	paścāt prāñcaś camasādhvaryavaś camasair avatiṣṭhante
13.25.5	āśrāvya pratyāśrāvite saṃpreṣyati prātaḥ prātaḥsāvasya śukravato manthivato madhuścuta indrāya somān prasthitān preṣya madhyataḥkāriṇāṃ camasādhvaryavo vaṣaṭkṛtānuvaṣaṭkṛtāñ juhuta hotrakāṇāṃ camasādhvaryavaḥ sakṛt sakṛd bhūtvā śukrasyābhyunnīyopāvartadhvam iti
13.25.6	vaṣaṭkṛte juhvati
13.25.7	śukrāmanthinau juhutaḥ / sa prathamaḥ saṃkṛtir viśvakarmā / sa prathamo mitro varuṇo agniḥ / sa prathamo bṛhaspatiś cikitvān / tasmā indrāya sutam ā juhomi svāhā // ity adhvaryuḥ / tasmai sūryāya sutam ā juhomi svāheti pratiprasthātā
13.25.8	sānuvaṣaṭkārāv eke śukrāmanthinau samāmananti / ananuvaṣaṭkārāv eke / anyataraṃ sānuvaṣaṭkāram eke
13.25.9	anuvaṣaṭkṛte madhyataḥkāriṇāṃ camasāj juhvaty apayacchantītarān
13.25.10	uttarataḥpurastād aṅgārān nirvartya pratiprasthātā manthinaḥ saṃsrāvaṃ juhoty eṣa te rudra bhāgo yaṃ nirayācathās taṃ juṣasva svāheti
13.25.11	sūdavacchukrapātram āyatane sādayitvā saṃpreṣyati praitu hotuś camasaḥ pra brahmaṇaḥ prodgātuḥ pra yajamānasyeti
13.25.12	ete madhyataḥkāriṇāṃ camasā bhavanti
13.26.1	tataḥ punar abhyunnītaiś caranti
13.26.2	droṇakalaśād abhyunnītā bhavanti
13.26.3	maitrāvaruṇacamasam ādāyādhvaryur atyākramyāśrāvyāha praśāstar yajeti / vaṣaṭkṛte juhoti
13.26.4	evam anupūrvaṃ yo yo yajate taṃ taṃ saṃpreṣyati brahman yaja / potar yaja / neṣṭar yaja / agnīd yajeti
13.26.5	eteṣām ete camasā bhavanti
13.26.6	sarvāsu somāhutīṣv anuvaṣaṭkāra āmnāto bhavati
13.26.7	ayāḍ agnīd iti hotra ācaṣṭe
13.26.8	sa bhadram akar yo naḥ somaṃ pāyayiṣyatīti hotā pratyāha
13.26.9	bhakṣam abhimantrayate bhakṣehi māviśeti
13.26.10	pratigṛhṇāty aśvinos tvā bāhubhyāṃ saghyāsam iti
13.26.11	avekṣate nṛcakṣasaṃ tvā deva soma sucakṣā ava khyeṣam iti
13.26.12	yatra kva ca bhakṣayed evam evaitān mantrāñ japet
13.26.13	athaitam upahavam iṣṭvā prāṇeṣūpaniyamya bhakṣayati mandrābhibhūtir iti
13.26.14	ye ke cānaindrā anārāśaṃsāḥ prātaḥsavana eṣa evaiteṣāṃ bhakṣamantro bhavati
13.26.15	vāg devī somasya tṛpyatv ity eke sārvatrikaṃ samāmananti
13.26.16	dvir aindravāyavaṃ bhakṣayati sakṛt sakṛd itarau / cakṣuṣor upanigrāhaṃ maitrāvaruṇam / śrotrayor upanigrāhaṃ sarvataḥ parihāram āśvinam
13.27.1	hotā prathamo bhakṣayaty athādhvaryur atha pratiprasthātā
13.27.2	yatra kva caikapātre bhakṣayeyur dvau vā bahavo vā vaṣaṭkartaiva prathamo bhakṣayet
13.27.3	ye ke caikakāle bhakṣayeyuḥ sarva eva mithaḥ karmanāmabhiḥ samupahvayeran
13.27.4	asāv asāv upahvayasvety āmantraṇaḥ / upahūta iti prativacanaḥ
13.27.5	bhakṣayitvātmānaṃ pratyabhimṛśati hinva me gātrā hariva iti
13.27.6	yatra kva ca bhakṣayed evam evātmānaṃ pratyabhimṛśet
13.27.7	bhakṣayitvā nānūtsṛjanty āvanayanāt
13.27.8	hotṛcamase dvidevatyasaṃpātān avanīya puroḍāśaśakalam aindravāyavasya pātre 'vadadhāti / payasyāṃ maitrāvaruṇasya / dhānā āśvinasya
13.27.9	athaitāni dakṣiṇasya havirdhānasyottarasyāṃ vartanyāṃ paścādakṣaṃ sādayati
13.27.10	evaṃ sannāny eva bhavanty ā tṛtīyasavanāt
13.27.11	niravadāya hotra iḍām ādadhāti
13.27.12	upahvayate hoteḍām
13.27.13	upodyacchanty asmai camasān
13.27.14	hotṛcamasaṃ saṃspṛṣṭaṃ dhārayati
13.27.15	upahūtām iḍāṃ prāśnanti ye prakṛtau
13.27.16	puroḍāśaśakalam acchāvākāya nidadhāti
13.27.17	yathācamasaṃ camasino bhakṣayanti
13.27.18	vasumadgaṇasya soma deva ta iti madhyataḥkāriṇaḥ
13.27.19	anaindrair evetareṣāṃ bhakṣamantro vyākhyātaḥ
13.27.20	sarveṣu camaseṣu hotā bhakṣayati
13.27.21	sarveṣu punar abhyunnīteṣv adhvaryuḥ mandrābhibhūtir iti
13.27.22	yataro 'dhvaryur juhuyāt sa vaṣaṭkartāraṃ pratibhakṣayet
13.27.23	bhakṣayitvāpyāyayati ā pyāyasva sametu ta iti
13.27.24	yatra kva cāpyāyayed etayaivāpyāyayet
13.27.25	sīdanti nārāśaṃsā āpyāyitā dakṣiṇasya havirdhānasyādhastād apālambe
13.28.1	sīdaty acchāvāko 'greṇa svaṃ dhiṣṇiyaṃ bahiḥ sadasaḥ
13.28.2	tasmai puroḍāśaśakalam ādadhad āhācchāvāka vadasva yat te vādyam iti
13.28.3	yatrābhijānāty upo asmān brāhmaṇān brāhmaṇā hvayadhvam iti tata āhācchāvāko vā ayam upahavam icchate taṃ hotar upahvayasveti
13.28.4	tam ṛcā hotopahvayate
13.28.5	yatrābhijānāty uta no gāva upahūtā upahūta iti tata āhonnīyamānāyānubrūhīti
13.28.6	unnītam acchāvākacamasam ādāyātyākramyāśrāvyāhācchāvāka yajeti
13.28.7	vaṣaṭkṛte juhoti
13.28.8	acchāvākāya bhakṣaṃ prayacchati
13.28.9	nāsminn acchāvāka upahavam icchate
13.28.10	naitena saṃbhakṣayet
13.28.11	yady asminn upahavam iccheta bhakṣayety enaṃ brūyāt
13.28.12	bhakṣitam acchāvākacamasam āpyāyitam antareṇa neṣṭuś cāgnīdhrasya ca camasau sādayati
13.28.13	atra savanīyānāṃ piṣṭalepaphalīkaraṇahomau juhoti
13.28.14	kapālāni vimuñcati
13.28.15	atraike vājinacaryāṃ samāmananti
13.29.1	tata ṛtugrahaiś carataḥ
13.29.2	dakṣiṇam ṛtupātram adhvaryur ādatta uttaraṃ pratiprasthātā
13.29.3	saha prathamau gṛhṇītaḥ sahottamau
13.29.4	gṛhṇāty adhvaryur upayāmagṛhīto 'si madhuś ceti / upayāmagṛhīto 'si mādhavaś ceti pratiprasthātā
13.29.5	upaniṣkramyādhvaryur atyākramyāśrāvyāhartunā preṣyeti
13.29.6	vaṣaṭkṛte juhoti
13.29.7	āvartate 'dhvaryuḥ
13.29.8	upaniṣkramya pratiprasthātātyākramyāśrāvyāhartunā preṣyeti
13.29.9	vaṣaṭkṛte juhoti
13.29.10	nānyo'nyam anuprapadyeta / dvāra eva vyatītaḥ
13.29.11	prasiddham evādhvaryur dakṣiṇena prapadyate / prasiddhaṃ pratiprasthātottareṇa
13.29.12	pratyañcaṃ yantam adhvaryuṃ pratiprasthātā graheṇa paripragṛhṇāti / prāñcaṃ yantaṃ pātreṇa
13.29.13	evam evottarair uttarair mantrair gṛhṇītaḥ
13.29.14	pūrveṇa pūrveṇādhvaryur uttareṇottareṇa pratiprasthātā
13.29.15	adhvaryur eva trayodaśaṃ gṛhṇāti upayāmagṛhīto 'si saṃsarpo 'sy aṃhaspatyāya tveti
13.29.16	dvādaśa gṛhyanta iti vijñāyate / trayodaśety ekeṣām / caturdaśety ekeṣām
13.29.17	saha prathamau juhuto yadi trayodaśa gṛhyante
13.29.18	saha prathamau sahottamau yadi caturdaśa
13.30.1	pūrveṣāṃ śeṣa uttarān abhigṛhṇītaḥ
13.30.2	asannā hūyante
13.30.3	ṛtunā preṣyeti trir adhvaryur āha / triḥ pratiprasthātā
13.30.4	paryāvṛtya pātram ṛtubhiḥ preṣyeti dvir adhvaryur āha / dviḥ pratiprasthātā
13.30.5	paryāvṛtya pātram ṛtunā preṣyeti sakṛd adhvaryur āha / sakṛt pratiprasthātā
13.30.6	yatrābhijānāty adhvaryū yajatam iti tad adhvaryur āha hotar etad yajeti
13.30.7	yatrābhijānāti gṛhapate yajeti tad yajamāna āha hotar etad yajeti
13.30.8	ananuvaṣaṭkārā ṛtugrahā bhavanti
13.30.9	adhvaryupātre pratiprasthātā saṃsrāvam ānayati / adhvaryuḥ pratiprasthātuḥ pātre
13.30.10	pratiprasthātā tena bhakṣam āharati
13.30.11	evam anupūrvaṃ yo yo yajati taṃ taṃ pratibhakṣayato mandrābhibhūtir iti / hotāram adhvaryuḥ / potāraṃ pratiprasthātā / neṣṭāram adhvaryuḥ / āgnīdhraṃ pratiprasthātā / brāhmaṇācchaṃsinam adhvaryuḥ / maitrāvaruṇaṃ pratiprasthātā / hotāram adhvaryuḥ / potāraṃ pratiprasthātā / neṣṭāram adhvaryuḥ / achāvākaṃ pratiprasthātā / hotāram evādhvaryuḥ / hotāraṃ pratiprasthātā
13.30.12	atraiva pātraṃ nidhāyādhvaryuḥ svena pātreṇa
13.31.1	sasaṃsrāveṇaindrāgnaṃ gṛhṇātīndrāgnī āgata sutam iti
13.31.2	śastram atra bhavati
13.31.3	agreṇa hotāram upaviśyādhvaryuḥ śastram upākarotīḍā devahūr ity anuvākaśeṣeṇa
13.31.4	etenaiva sarvāṇi śastrāṇy upākaroti
13.31.5	athainaṃ parāñcam ūrdhvajñum āsīnam abhyāhvayate hotā
13.31.6	śoṃsā moda iveti pradakṣiṇam āvartate
13.31.7	ṛtupātram ārabhyordhvas tiṣṭhan sadobile pratigṛṇāti prahvo vā
13.31.8	oyā moda ivety ardharceṣu
13.31.9	omothā moda iveti praṇaveṣu
13.31.10	nābhipratigṛṇīyāt / nārdharcāl lupyate
13.31.11	yatra yatra hotā viramed omothā moda ivety eva brūyāt
13.31.12	ubhayaṃ vyāhāve karoti śoṃsā moda ivothā moda iveti
13.31.13	paridhānīyāyā uttamena praṇavena saha praṇauti
13.31.14	evam eva sarvāṇi śastrāṇi pratigṛṇāty anyatra pātrārambhaṇāt
13.31.15	śastram anumantrayate śastrasya śastram asīti
13.31.16	etenaiva sarvāṇi śastrāṇy anumantrayate
13.31.17	śastraṃ pratigīryādatte graham adhvaryuḥ / ādadate nārāśaṃsān
13.31.18	atyākramyāśrāvyāhokthaśā yaja somasyeti
13.31.19	vaṣaṭkṛte juhoti
13.32.1	vaṣaṭkāraṃ cānuvaṣaṭkāraṃ cānu prakampayanti nārāśaṃsān
13.32.2	aindrair eva grahabhakṣamantro vyākhyātaḥ
13.32.3	nārāśaṃsān bhakṣayanti narāśaṃsapītasya soma deva ta iti
13.32.4	evam evottareṇottareṇa nārāśaṃsena savane savane nārāśaṃsān bhakṣayanti
13.32.5	asarvān bhakṣayitvāpyāyayanti
13.32.6	vyākhyātam āpyāyanaṃ sādanam
13.32.7	vaiśvadevaṃ śukrapātreṇa gṛhṇāty omāsaś carṣaṇīdhṛta ity etenānuvākena
13.32.8	stutaśastre atra bhavataḥ
13.32.9	śastraṃ pratigīryādatte graham adhvaryuḥ / ādadate nārāśaṃsān
13.32.10	atyākramyāśrāvyāhokthaśā yaja somasyeti
13.32.11	vaṣaṭkṛte juhoti
13.32.12	vyākhyātam anuprakampanam
13.32.13	vyākhyāto grahasya bhakṣamantraḥ
13.32.14	vyākhyāto nārāśaṃsānām
13.32.15	sarvān bhakṣayanti / nāpyāyayanti / mārjayante
13.32.16	sarvabhakṣā evāta ūrdhvaṃ prātaḥsavane camasā bhavanti
13.32.17	tata ukthyaṃ vigṛhṇāti
13.32.18	ukthyasthālyā ukthyapātre tṛtīyaṃ gṛhṇāty upayāmagṛhīto'si mitrāvaruṇābhyāṃ tveti
13.32.19	athainaṃ sādayaty eṣa te yonir mitrāvaruṇābhyāṃ tveti
13.32.20	punar havir asīti sthālīṃ pratyabhimṛśati
13.32.21	maitrāvaruṇacamasamukhyāṃś camasān unnayati
13.32.22	stutaśastre atra bhavataḥ
13.32.23	śastraṃ pratigīryādatte graham adhvaryuḥ / ādadate camasāṃś camasādhvaryavaḥ
13.32.24	atyākramyāśrāvyāhokthaśā yaja somānām iti
13.32.25	vaṣaṭkṛte juhvati
13.32.26	maitrāvaruṇacamase 'dhvaryuḥ saṃsrāvam avanayati devebhyas tvā devāyuvaṃ pṛṇajmi yajñasyāyuṣa iti
13.33.1	yadi kāmayetādhvaryur ātmānaṃ yajñayaśasenārpayeyam ity etad yathāsamāmnātam
13.33.2	yathācamasaṃ camasino bhakṣayanti mandrābhibhūtir iti
13.33.3	evaṃ pratiprasthātottarābhyām ukthyavigrahābhyām abhakṣayan pracarati
13.33.4	yo yo mukhyaś camasas tasmiṃs tasmin saṃsrāvam avanayati
13.33.5	brāhmaṇāchaṃsicamasamukhyo dvitīyaḥ / acchāvākacamasamukhyas tṛtīyaḥ
13.33.6	etena śastrayājyānām ānupūrvyaṃ vyākhyātam
13.33.7	etāvan nānā / indrāya tveti brāhmaṇāchaṃsino grahaṇasādanau bhavataḥ / aindro bhakṣamantraḥ / indrāgnibhyāṃ tvety acchāvākasya grahaṇasādanau bhavataḥ / mandrābhibhūtir iti bhakṣamantraḥ
13.33.8	uttamam ukthyavigrahaṃ gṛhītvā na sthālīṃ pratyabhimṛśati
13.33.9	nyupyokthyasthālīṃ ṣoḍaśinaṃ gṛhṇāty ā tiṣṭha vṛtrahan ratham ity etenānuvākenottareṇa vā
13.33.10	api cainaṃ dhārāgrahāṇām uttamaṃ gṛhṇīyāt
13.33.11	evam evottareṇānuvākena savane savane ṣoḍaśinam abhigṛhṇāti
13.33.12	ṣoḍaśinaṃ gṛhītvā saṃpreṣyaty uttamāṃś camasān unnaya droṇakalaśaṃ pūtabhṛty avanaya sarvaṃ rājānaṃ camaseṣūnnaya daśābhiḥ kalaśau mṛṣṭvā nyubjeti
13.33.13	ukthaśā ity āha prātaḥsavanaṃ pratigīrya
13.33.14	agniḥ prātaḥsavane pātv asmān ity āhutiṃ hutvā saṃpreṣyati praśāstaḥ prasuhīti
13.33.15	sarpatety āha praśāstā
13.33.16	saṃtiṣṭhate prātaḥsavanam
14.1.1	mādhyaṃdinaṃ savanaṃ vyākhyāsyāmaḥ
14.1.2	tasya prātaḥsavanena kalpo vyākhyātaḥ
14.1.3	vikārān anukramiṣyāmaḥ
14.1.4	tataḥ saṃpreṣyati pratiprasthātaḥ savanīyān nirvapeti
14.1.5	vasatīvarībhir hotṛcamasaṃ pūrayitvā nigrābhyāsu yajamānaṃ vācayati yathā prātaḥsavane
14.1.6	adhiṣavaṇacarmaṇi sarvaṃ rājānaṃ nyupya grāvastuta uṣṇīṣaṃ prayacchati
14.1.7	asaṃpreṣito grāvastotrīyā anvāha
14.1.8	mahābhiṣavam abhiṣuṇvanti yathā prātaḥsavane
14.1.9	etāvan nānā / ihābhya ihety abhiṣuṇvanti
14.1.10	uttamasyābhiṣavasya madhyame paryāye bṛhad ity abhiṣuṇvanti
14.1.11	athottamaṃ paryāyaṃ rādhayanta ivābhiṣuṇvantīhābhya iha ihābhya iheti
14.1.12	uttame paryāye 'bhiṣuto rājā bhavaty asaṃbhṛto 'tha pratiprasthātā grāvṇo 'numodate devā grāvāṇa indur indrety avādiṣuḥ / endram acucyavuḥ / paramasyāḥ parāvataḥ / āsmāt sadhasthāt / oror antarikṣāt / ā subhūtam asuṣavuḥ / brahmavarcasaṃ ma ā suṣavuḥ / samare rakṣāṃsy avadhiṣuḥ / apahataṃ brahmajyasyeti
14.1.13	samānam ā grahakālāt
14.1.14	śukrāmanthināv evāgre gṛhṇāti
14.1.15	āgrayaṇaṃ tisṛbhyo dhārābhyo gṛhṇāti
14.1.16	ya evāgrayaṇasthālyāṃ rājā tam anyasmin pātre paryāsicya dvitīyāṃ dhārāṃ kurute / udacanāt tṛtīyām
14.1.17	ukthyasyāvṛtokthyaṃ gṛhītvā
14.2.1	ṛtupātrābhyāṃ marutvatīyau gṛhṇāti / adhvaryupātreṇa pūrvaṃ marutvantaṃ vṛṣabhaṃ vāvṛdhānam iti / pratiprasthātreṇottaram indra marutva iha pāhi somam iti
14.2.2	droṇakalaśe rājānam atipāvayati yāvantaṃ mādhyaṃdināya savanāyāptaṃ manyate
14.2.3	samānam ā pavamānāt
14.2.4	pratyañcaḥ prahvā mādhyaṃdinaṃ pavamānaṃ sarpanti traiṣṭubhaḥ panthā rudrā devatā vṛkeṇāparipareṇa pathā svasti rudrānaśīyeti / vāg agregā agra etv iti ca
14.2.5	uttareṇa havirdhāne dakṣiṇena mārjālīyaṃ parītya pūrvayā dvārā sadaḥ praviśyāgreṇa hotrīyam adhvaryur avatiṣṭhate / agreṇa praśāstrīyam atikramyetare
14.2.6	mādhyaṃdinena pavamānena stuvate
14.2.7	stūyamāne yajamāno 'nvārohaṃ japati suparṇo 'si triṣṭupchandā iti
14.2.8	samānam ā saṃpraiṣāt
14.2.9	nātra paśuṃ pracodayati / na rājānam upatiṣṭhate / pratiprasthātar dadhigharmeṇānūdehīti saṃpraiṣāntaṃ namati
14.2.10	samānam ā savanīyānāṃ nirvapaṇāt
14.2.11	savanīyān nirvapsyann āgneyaṃ paśupuroḍāśaṃ nirvapaty agniṣṭome / aindrāgnam ukthye dvitīyam / aindraṃ ṣoḍaśini tṛtīyam / sārasvatam atirātre caturtham
14.2.12	tataḥ savanīyān nirvapati
14.2.13	etāvan nānā / nottarayoḥ savanayoḥ payasyā bhavati
14.2.14	vyākhyātaṃ savanīyānāṃ nirvapaṇaṃ barhistaraṇam alaṃkaraṇaṃ grahāvakāśopasthānaṃ sarpaṇam iti
14.2.15	dadhigharmeṇa carati
14.2.16	audumbaryāṃ srucyām āgnīdhrīye dadhi gṛhṇāti yāvatī dyāvāpṛthivī mahitveti
14.3.1	athaitad āgnīdhre 'dhiśrayati vāk ca tvā manaś ca śrīṇītām / prāṇaś ca tvāpānaś ca śrīṇītām / cakṣuś ca tvā śrotraṃ ca śrīṇītām / dakṣaś ca tvā balaṃ ca śrīṇītām / ojaś ca tvā sahaś ca śrīṇītām / āyuś ca tvā jarā ca śrīṇītām / ātmā ca tvā tanūś ca śrīṇītām / śṛto 'si śṛtaṃkṛtaḥ / śṛtāya tvā śrtebhyas tveti
14.3.2	tataḥ saṃpreṣyati hotar vadasva yat te vādyam iti
14.3.3	yatrābhijānāti yadi śrāto juhotana yady aśrāto mamattaneti tata āha śrātaṃ havir iti
14.3.4	atyākramyāśrāvyāha dadhigharmasya yajeti
14.3.5	vaṣaṭkṛte juhoti yam indram āhur varuṇaṃ yam āhuḥ / yaṃ mitram āhur yam u satyam āhuḥ / yo devānāṃ devatamas tapojāḥ / tasmai tvā tebhyas tvā svāhā / iti
14.3.6	anuvaṣaṭkṛte dvitīyaṃ hutvāvaśinaṣṭi
14.3.7	taṃ te bhakṣayanti ye pravargyam / tasyāraṇye 'nuvākye bhakṣamantraḥ
14.3.8	nāpravargye dadhigharmo vidyata ity aparam
14.3.9	tataḥ savanīyān āsādayati
14.3.10	paśupuroḍāśena pracarya savanīyaiḥ pracarati
14.3.11	etāvan nānā / mādhyaṃdinasya savanasyendrāya puroḍāśānām anubrūhi / mādhyaṃdinasya savanasyendrāya puroḍāśān prasthitān preṣyeti saṃpreṣyati
14.3.12	sarveṣāṃ sapaśupuroḍāśānāṃ samānaḥ sviṣṭakṛt praiṣavān samāneḍā
14.3.13	na savanīyasya paśupuroḍāśo vidyata ity aparam
14.3.14	ādhavanīyaṃ pūtabhṛty avanayati
14.3.15	samānam ā saṃpraiṣāt
14.3.16	etāvan nānā / mādhyaṃdinasya savanasya niṣkevalyasya bhāgasya śukravato manthivato madhuścuta iti saṃpraiṣādiḥ
14.3.17	samānam ā punarabhyunnītebhyaḥ
14.3.18	pūrva āgnīdhrād acchāvākaḥ saṃyajati
14.3.19	nātra puroḍāśaśakalam acchāvākāya nidadhāti
14.3.20	yathācamasaṃ camasino bhakṣayanti
14.3.21	rudravadgaṇasya soma deva ta ity eṣa eva mādhyaṃdine savane bhakṣamantro bhavaty anyatra nārāśaṃsebhyaḥ
14.3.22	asarvān bhakṣayitvāpyāyayanti
14.3.23	vyākhyātam āpyāyanaṃ sādanam
14.4.1	sanneṣu nārāśaṃseṣūttareṇa havirdhāna uttareṇāgnīdhrīyam uttareṇa sadaḥ parītya pūrvayā dvārā prāgvaṃśaṃ praviśyāpareṇa śālāmukhīyam upaviśya juhvāṃ caturgṛhītam ājyaṃ gṛhītvā darbheṇa hiraṇyaṃ niṣṭarkyaṃ baddhvāvadadhāti
14.4.2	amātyānāṃ saṃhvānaṃ samanvārambhaṇaṃ saṃpracchādanam iti vaisarjaneṣu vyākhyātam
14.4.3	vāsaso 'ntaṃ srugdaṇḍa upaniyamya juhoti dākṣiṇāni
14.4.4	ud u tyam / citram iti dvābhyāṃ gārhapatye juhoti
14.4.5	aparaṃ caturgṛhītaṃ gṛhītvā
14.4.6	divaṃ gaccha suvaḥ pateti hiraṇyaṃ hutvodgṛhṇāti
14.4.7	athainā dakṣiṇā dakṣiṇena vedim avasthitā bhavanti gavāṃ dvādaśaśataṃ tilā māṣā odano mantho 'jo 'vir vāso hiraṇyam ano ratho 'śvo hastī puruṣa iti / ekaviṃśatir ity ekeṣām / caturviṃśatir ity ekeṣām / aparimitā ity ekeṣām / sarvavedasam ity ekeṣām
14.4.8	hiraṇyaṃ cājyaṃ ca dhārayamāṇo yajamāno dakṣiṇā abhyaiti rūpeṇa vo rūpam abhyaimi vayasā vaya iti
14.4.9	tutho vo viśvavedā vibhajatv iti madhyam avakrāmati
14.4.10	athaināḥ kṛṣṇājinena vyuttrāsya vibhajya vāvibhajya vātyānayaty agreṇa prāgvaṃśaṃ jaghanena sado 'ntareṇa neṣṭuś cāgnīdhrasya ca
14.4.11	tā udīcīr antareṇa cātvālaṃ cāgnīdhraṃ cotsṛjati
14.4.12	atyāyatīṣv āhavanīyam abhimantrayata etat te agne rādha eti somacyutam iti pratipadya yajñasya pathā suvitā nayantīr ity antena
14.5.1	āgnīdhra etad ājyaṃ juhoty agne naya supathā rāye asmān ity etayā
14.5.2	vaneṣu vy antarikṣaṃ tatāneti vāruṇyā dvitīyayā juhuyād yady ano ratho 'śvo vāso 'pi vā dīyate
14.5.3	prājāpatyayā tṛtīyayā juhuyād yadi hastinaṃ puruṣaṃ vā dāsyan syāt
14.5.4	ātreyāya prathamāya hiraṇyaṃ dadāti madhyamāyety ekeṣām uttamāyety ekeṣāṃ brāhmaṇam adya rādhyāsam ṛṣim ārṣeyam iti
14.5.5	yady ātreyaṃ na vinded ya ārṣeyaḥ saṃhitas tasmai dadyāt
14.5.6	āgnīdhrāyāgra upabarhaṇaṃ sārvasūtraṃ dadāty ajaṃ ca
14.5.7	tato brahmaṇe yathānyāṃ dakṣiṇāṃ nātidhyāyed evaṃ dadyāt
14.5.8	tata udgātṛbhyo hotṛbhyaḥ
14.5.9	adhvaryubhyas tu havirdhāna āsīnebhyaḥ
14.5.10	antataḥ pratihartre dadāti
14.5.11	ardham ardhibhyas tṛtīyaṃ tṛtīyibhyaḥ pādaṃ pādibhyaḥ / te dvādaśāhe vyākhyātāḥ
14.5.12	ṛtvigbhyo dattvā prasarpakebhyo dadāti
14.5.13	ete dakṣiṇena pṛṣṭhyām antaḥ sadasy upaviṣṭā bhavanti
14.5.14	nānārṣeyāya viduṣe dadāti / nārṣeyāyāviduṣe / ārṣeyāyaiva viduṣe dadāti
14.5.15	na kaṇvakaśyapebhyo na jñātaye nartvije prasṛptāya na bhīto na yācamānāya / yāṃ yācamānāya dadāty enaṃ sā dakṣiṇā gacchatīti vijñāyate
14.5.16	brāhmaṇāya śrotriyāyāntarvedy āsīnāya dakṣiṇāṃ dadāti
14.5.17	apy abrāhmaṇāya vidyāvide deyam
14.6.1	yām anyo dīyamānāṃ na kāmayeta yaṃ dviṣyāt tasmai tāṃ dakṣiṇāṃ dadyād anyena dhanena saha
14.6.2	kuta etebhyo dadyāt / etasmād eva dvādaśācchatād ity ekam / anyata ity aparam
14.6.3	vi suvaḥ paśya vy antarikṣam iti sadaḥ prekṣeta
14.6.4	saṃnītā dakṣiṇā anumantrayate 'smaddātrā devatrā gacchatety anuvākaśeṣeṇa
14.6.5	āgnīdhre vaiśvakarmaṇāni juhoti yajñapatim ṛṣaya enasāhur iti pañca
14.6.6	cātvāle kṛṣṇaviṣāṇāṃ prāsyati / hariṇasya raghuṣyato 'dhi śīrṣaṇi bheṣajam / sukṣetriyaṃ viṣāṇayā viṣūcīnam anīnaśat // anu tvā hariṇo mṛgaḥ padbhiś caturbhir akramīt / viṣāṇe viṣyaitaṃ granthiṃ yad asya gulphidaṃ hṛdi mano yad asya gulphidam // ity etābhyām
14.6.7	tataḥ saṃpreṣyatīndrāya marutvate 'nubrūhīti
14.6.8	yadā marutvate 'nūktaṃ bhavaty atha na dīyata ānūbandhyāvapāyā homāt
14.6.9	pūrvagṛhītam adhvaryur ādatta uttaraṃ pratiprasthātā
14.6.10	atyākramyāśrāvyāhendrāya marutvate preṣyeti
14.6.11	vaṣaṭkṛte juhutaḥ
14.6.12	sānuvaṣaṭkārāv eke marutvatīyau samāmananti / ananuvaṣaṭkārāv eke / uttaraṃ sānuvaṣaṭkāram eke
14.6.13	vyavanayete yathartugraheṣu
14.6.14	pratiprasthānena bhakṣayanti
14.6.15	atraiva pātraṃ nidhāyādhvaryuḥ svena pātreṇa saṃsrāveṇottamaṃ marutvatīyaṃ gṛhṇāti marutvāṁ indra vṛṣabho raṇāyeti
14.6.16	śastram atra bhavati
14.6.17	ṛtupātram ārabhya pratigṛṇāti
14.6.18	śastraṃ pratigīryādatte graham adhvaryuḥ / ādadate nārāśaṃsān
14.6.19	atyākramyāśrāvyāhokthaśā yaja somasyeti
14.6.20	vaṣaṭkṛte juhoti
14.6.21	vyākhyātam anuprakampanam
14.6.22	vyākhyāto grahasya bhakṣamantraḥ
14.6.23	vyākhyāto nārāśaṃsānām
14.6.24	asarvān bhakṣayitvāpyāyayanti
14.6.25	vyākhyātam āpyāyanaṃ sādanam
14.7.1	māhendraṃ śukrapātreṇa gṛhṇāti mahāṁ indro ya ojasety etenānuvākenottareṇa vā
14.7.2	stutaśastre atra bhavataḥ
14.7.3	stotram upākṛtya saṃpreṣyaty abhiṣotāro 'bhiṣuṇutolūkhalān udvādayāgnīd āśiraṃ vinaya saumyasya vittād iti
14.7.4	atra tārtīyasavanīyakam abhiṣavam abhiṣuṇuyāt savanīyān saumyam iti nirvaped āśiraṃ vinayed ity ekam / tṛtīyasavana ity aparam
14.7.5	śastraṃ pratigīryādatte graham adhvaryuḥ / ādadate nārāśaṃsān / ādadate 'tigrāhyān
14.7.6	atyākramyāśrāvyāhokthaśā yaja somasyeti
14.7.7	vaṣaṭkṛte juhoti
14.7.8	vyākhyātam anuprakampanam
14.7.9	tato 'tigrāhyān juhvaty agne tejasvin ity etair mantrair yathārūpam
14.7.10	vyākhyāto grahasya bhakṣamantraḥ
14.7.11	tato 'tigrāhyān bhakṣayanti mayi medhāṃ mayi prajām ity etair mantrair yathārūpam
14.7.12	vyākhyāto nārāśaṃsānām
14.7.13	sarvān bhakṣayanti
14.7.14	nāpyāyayanti / mārjayante
14.7.15	sarvabhakṣā evāta ūrdhvaṃ mādhyaṃdine camasā bhavanti
14.7.16	tata ukthyaṃ vigṛhṇāti yathā prātaḥsavane
14.7.17	etāvan nānā / indrāya tvā // indrāya tveti sarvatra grahaṇasādanau bhavataḥ
14.7.18	aindro bhakṣamantraḥ
14.7.19	tasminn eva kāle ṣoḍaśinam abhigṛhṇāti
14.7.20	ṣoḍaśinaṃ gṛhītvā saṃpreṣyaty uttamāṃś camasān unnaya droṇakalaśaṃ pūtabhṛty avanaya sarvaṃ rājānaṃ camaseṣūnnaya daśābhiḥ kalaśau mṛṣṭvā nyubjeti
14.7.21	ukthaṃ vācīty āha mādhyaṃdinaṃ savanaṃ pratigīrya
14.7.22	viśve devā maruta indro asmān ity āhutiṃ hutvā saṃpreṣyati praśāstaḥ prasuhīti
14.7.23	sarpatety āha praśāstā
14.7.24	saṃtiṣṭhate mādhyaṃdinaṃ savanam
14.8.1	tṛtīyasavanaṃ vyākhyāsyāmaḥ
14.8.2	yadā bahavo 'ntarvedi syur athādityaṃ gṛhṇīyāt
14.8.3	yasya bhrātṛvyaḥ somena yajeta yāvad ādityaṃ gṛhṇīyāt tāvad bahirvedi tiṣṭhet
14.8.4	yasya prasṛpto bhrātṛvyaḥ syād antarvedi saty ādityaṃ gṛhṇīyāt
14.8.5	havirdhānayor dvāre apidhāyādityasthālyā ādityapātre tṛtīyaṃ gṛhṇāti kadā cana starīr asīty etābhis tisṛbhiḥ
14.8.6	somam agre gṛhṇāty atha śṛtātaṅkyaṃ dadhy atha somam / triṣṭubhā madhyato dadhi gṛhṇātīti vijñāyate
14.8.7	yā divyā vṛṣṭis tayā tvā śrīṇāmīti dadhnopariṣṭād vṛṣṭikāmasya śrīṇīyāt / na madhyato dadhi gṛhṇīyāt
14.8.8	sūdavadādityasthālīm āyatane sādayitvopāṃśusavanaṃ grahe 'vadadhāti vivasva ādityaiṣa te somapītha iti
14.8.9	tam udyamya vijñānam upaiti / yadi tājag binduḥ praskanded varṣukaḥ parjanyaḥ syāt / yadi ciram avarṣukaḥ
14.8.10	na sādayitvā graham ādāyādhvaryus tiṣṭhati sūryo mā devo devebhyaḥ pātv iti
14.8.11	tataḥ saṃpreṣyaty ādityebhyaḥ priyebhyaḥ priyadhāmabhyaḥ priyavratebhyo mahasvasarasya patibhya uror antarikṣasyādhyakṣebhyo 'nubrūhīti
14.9.1	ādityaṃ yajamāno 'nvārabhate 'haṃ parastād aham avastād iti
14.9.2	darbhair ācyāvayaty ā samudrād āntarikṣād iti
14.9.3	darbhair apidhāyopaniṣkrāmati kavir yajñasya vi tanoti panthām iti
14.9.4	atyākramyāśrāvyāhādityebhyaḥ priyebhyaḥ priyadhāmabhyaḥ priyavratebhyo mahasvasarasya patibhya uror antarikṣasyādhyakṣebhyaḥ preṣyeti
14.9.5	agnau darbhān prāsyati yās te viśvāḥ samidhaḥ santy agna ity etayā
14.9.6	vaṣaṭkṛte 'nyatrekṣamāṇo juhoti / nānuvaṣaṭkaroti
14.9.7	na hutvānvīkṣeta
14.9.8	unnambhaya pṛthivīm iti vṛṣṭikāmasya juhuyāt
14.9.9	sūdavadādityapātram āyatane sādayitvā saṃpreṣyati pratiprasthātaḥ savanīyān nirvapeti
14.9.10	vasatīvarībhir hotṛcamasaṃ pūrayitvā nigrābhyāsu yajamānaṃ vācayati yathā prātaḥsavane
14.9.11	upāṃśupātrād aṃśum ṛjīṣe 'pisṛjya mahābhiṣavam abhiṣuṇvanti yathā prātaḥsavane
14.9.12	samānam ā grahakālāt
14.9.13	nātra śukrāmanthinau gṛhṇāti
14.9.14	āgrayaṇaṃ catasṛbhyo dhārābhyo gṛhṇāti
14.9.15	ya eṣa āgrayaṇasthālyāṃ rājā tam anyasmin pātre paryāsicya dvitīyāṃ dhārāṃ kurute / ādityapātrāt tṛtīyām / ādityasthālyāś caturthīm
14.10.1	ukthyasyāvṛtokthyaṃ gṛhṇāti yady ukthyasaṃstho bhavati
14.10.2	āgnīdhre manthata āśiraṃ yajamānaḥ patnī ca / patny āśiraṃ manthatīty eke
14.10.3	pūrvayā dvārā yajamānaḥ prapadyate / aparayā patny āśiraṃ prapādayati
14.10.4	yat prāk pavamānagrahebhyas tat kṛtvā yajamānaḥ saha patnyāśiraṃ pūtabhṛty avanayaty asme devāso vapuṣe cikitsatety etābhiś catasṛbhiḥ
14.10.5	samānam ā pavamānāt
14.10.6	pratyañcaḥ prahvā ārbhavaṃ pavamānaṃ sarpanti jāgataḥ panthā ādityā devatāvṛkeṇāparipareṇa pathā svasty ādityān aśīyeti / vāg agregā agra etv iti ca
14.10.7	tasya mādhyaṃdinena pavamānena saṃcaro vyākhyātaḥ
14.10.8	stūyamāne yajamāno 'nvārohaṃ japati saghāsi jagatīchandā iti
14.10.9	samānam ā saṃpraiṣāt
14.10.10	pratiprasthātaḥ paśau saṃvadasveti saṃpraiṣāntaṃ namati
14.10.11	samānam ā dhiṣṇyānāṃ viharaṇāt
14.10.12	śalākābhir jvalato dhiṣṇiyān viharati
14.11.1	upariṣṭād vyāghāraṇaṃ vyākhyāsyāmaḥ
14.11.2	api vaitāṃs tatraiva viharet
14.11.3	vyākhyātaṃ savanīyānāṃ nirvapaṇaṃ barhiṣaḥ staraṇam alaṃkaraṇaṃ grahāvakāśopasthānaṃ prasarpaṇam iti
14.11.4	paśunā pracaratīḍāntena
14.11.5	sa eṣa sarveṣu savaneṣu śrāpyate tṛtīyasavane vā
14.11.6	paśunā pracarya savanīyaiḥ pracarati
14.11.7	etāvan nānā / tṛtīyasya savanasyendrāya puroḍāśānām anubrūhi // tṛtīyasya savanasyendrāya puroḍāśān prasthitān preṣyeti saṃpreṣyati
14.11.8	vyākhyātaḥ sviṣṭakṛt / tatheḍā
14.11.9	ādhavanīyaṃ pūtabhṛty avanayati
14.11.10	samānam ā saṃpraiṣāt
14.11.11	etāvan nānā / hotṛcamasam ādāya tṛtīyasya savanasyarbhumato vibhumataḥ prabhumataḥ paribhumato vājavataḥ savitṛvato bṛhaspativato viśvadevyāvatas tīvrāṁ āśīrvata indrāya somān prasthitān preṣyeti saṃpraiṣādiḥ
14.11.12	vaṣaṭkṛte juhvati śyenāya patvane svāheti
14.11.13	anuvaṣaṭkṛte dvitīyaṃ vaṭ svayam abhigūrtāya nama iti
14.11.14	evam eva punar abhyunnatānām uttarābhyām uttarābhyāṃ mantrābhyām uttaram uttaraṃ juhoti
14.11.15	sarvān hutān anumantrayate tṛmpantāṃ hotrā madhor ghṛtasyeti
14.11.16	samānam ā prāśanāt
14.11.17	upanyasanārthān puroḍāśaśakalān nidadhāti
14.11.18	yathācamasaṃ camasino bhakṣayanti / ādityavadgaṇasya soma deva ta ity eṣa eva tṛtīyasavane bhakṣamantro bhavaty anyatra nārāśaṃsebhyaḥ
14.11.19	ubhayīr devatāḥ punar abhyunnīteṣūpalakṣayanti
14.11.20	asarvān bhakṣayitvāpyāyayanti
14.11.21	vyākhyātam āpyāyanasādanam
14.12.1	svaṃ svaṃ camasam anū nyante trīṃs trīn puroḍāśaśakalān upanyasyanti
14.12.2	etat te tata ye ca tvām anv ity ete dānaprabhṛtayaḥ pratyāyanāntā mantrā āmnātā bhavanti yathā piṇḍapitṛyajñe
14.12.3	svebhyaḥ pitāmahebhyo dadyur ity ekam / yajamāna eva mantrāñ japet tūṣṇīm itara upanyasyeyur ity aparam
14.12.4	antaryāmapātreṇa sāvitram āgrayaṇād gṛhṇāti vāmam adya savitar ity etenānuvākena
14.12.5	na sādayati
14.12.6	tataḥ saṃpreṣyati devāya savitre 'nubrūhīti
14.12.7	atyākramyāśrāvyāha devāya savitre preṣyeti
14.12.8	vaṣaṭkṛte juhoti / nānuvaṣaṭkaroti
14.12.9	tasmin sasaṃsrāve pātre vaiśvadevaṃ pūtabhṛto gṛhṇāti upayāmagṛhīto 'si suśarmāsi supratiṣṭhāna iti
14.12.10	śastram atra bhavati
14.12.11	yatrābhijānāty ekayā ca daśabhiś ca svabhūta iti tat pratiprasthātā dvidevatyapātrāṇi prakṣālya khare sādayati
14.12.12	yatrābhijānāti pra dyāvā yajñaiḥ pṛthivī ṛtāvṛdhā iti tad anyataratomodaṃ pratigṛṇāti madā moda ivothā moda ivety āvyāhāvāt
14.12.13	śastraṃ pratigīryādatte graham adhvaryuḥ / ādadate nārāśaṃsān
14.12.14	atyākramyāśrāvyāhokthaśā yaja somasyeti
14.12.15	vaṣaṭkṛte juhoti
14.12.16	vyākhyātam anuprakampanam
14.12.17	sāvitravaiśvadevaiḥ pītasyeti grahasya bhakṣamantraṃ namati
14.12.18	vyākhyāto nārāśaṃsānām
14.12.19	sarvān bhakṣayanti
14.12.20	nāpyāyayanti / mārjayante
14.12.21	sarvabhakṣā evāta ūrdhvaṃ tṛtīyasavane camasā bhavanti
14.13.1	tataḥ saumyaṃ caruṃ nirvapati / savanīyair vā saha
14.13.2	tam āsādya yathāgṛhītam ājyaṃ gṛhītvātyākramyāśrāvyāha ghṛtasya yajeti
14.13.3	vaṣaṭkṛte juhoti
14.13.4	atraivopaviśya prācīnāvītaṃ kṛtvā hastena saumyasya pūrvam avadānam avadyati mekṣaṇenottaram
14.13.5	abhighāryodaṅṅ atyākramyāśrāvyāha saumyasya yajeti
14.13.6	vaṣaṭkṛte dakṣiṇārdhe juhoti
14.13.7	atraivopaviśya yajñopavītaṃ kṛtvāpa upaspṛśya yathāgṛhītam ājyaṃ gṛhītvātyākramyāśrāvyāha ghṛtasya yajeti
14.13.8	vaṣaṭkṛte juhoti
14.13.9	anyatarataḥ parījyām eke saumyasya samāmananti
14.13.10	ājyena carum abhipūryodgātṛbhyo haranti
14.13.11	tam avekṣante satro ta etad yad u ta iheti
14.13.12	yady agatāsur bhavati paripaśyati / yadi gatāsuḥ syāt so 'vekṣeta yan me manaḥ parāgatam ity etayā
14.13.13	āmayāvinā prāśyo 'nnādyakāmena prāśyo yo 'lam annādyāya sann annaṃ nādyāt tena prāśya iti vijñāyate
14.13.14	juhvāṃ navagṛhītam ājyaṃ gṛhītvā jvalato dhiṣṇiyān vyāghārayati
14.13.15	vyāghāraṇasaṃpātaṃ nidhāyopāṃśupātreṇa pātnīvatam āgrayaṇād gṛhṇāty upayāmagṛhīto 'si bṛhaspatisutasya ta indo indriyāvataḥ patnīvantaṃ grahaṃ gṛhṇāmīti
14.13.16	vyāghāraṇasaṃpātena śrītvātyākramyāśrāvyāhāgnīt pātnīvatasya yajeti
14.13.17	vaṣaṭkṛte juhoti agnā3i patnīvā3 ity anuvākaśeṣeṇa
14.13.18	sānuvaṣaṭkāram eke pātnīvataṃ samāmananty ananuvaṣaṭkāram eke / upāṃśv anuvaṣaṭkarotīty ekeṣām
14.14.1	bhakṣam āharan saṃpreṣyaty agnīn neṣṭur upastham āsīda neṣṭaḥ patnīm udānayonnetar hotṛcamasamukhyāṃś camasān unnaya hotṛcamase dhruvāyāvakāśaṃ kuru sarvaṃ rājānaṃ camaseṣūnnaya daśābhiḥ kalaśau mṛṣṭvā nyubjodgātrā patnīṃ saṃkhyāpayāpa upapravartayeti
14.14.2	yathācoditaṃ kurvanti
14.14.3	antareṇa neṣṭāraṃ dhiṣṇiyaṃ cāgnīdhro vyavasṛpya bhakṣayati / agnipītasyeti bhakṣamantraṃ namati
14.14.4	saṃprajvalayitvā dhiṣṇiyān yajñāyajñīyasya stotram upākaroti
14.14.5	sakarṇaprāvṛtā bhavanty ṛtvijo yajamānaś cāviriva nābhiṃ darśayantaḥ
14.14.6	udgātur hiṅkāraṃ pratyudgātrā patnīm ā tisṛbhyaḥ stotriyābhyaḥ saṃkhyāpayati viśvasya te viśvāvato vṛṣṇiyāvata iti
14.14.7	dakṣiṇaṃ nagnaṃ kṛtvoruṃ patny ūruṇā pannejanīr ā tisṛbhya upapravartayaty agan devān ity anuvākena vaṅkṣaṇān āviṣkurvatī
14.14.8	prācīr upapravartayaty udīcīr vā / prācīr udīcīr ity ekeṣām
14.14.9	parihite stotre śastram upākaroti
14.14.10	yatrābhijānāti svāduṣ kilāyaṃ madhumāṁ utāyam iti tad ubhayatomodaṃ pratigṛṇāti madā moda iva modā moda ivety ā vyāhāvāt
14.14.11	yatrābhijānāty uta no 'hirbudhnyaḥ śṛṇotv etasyāṃ vaiśvadevyām ṛci śasyamānāyāṃ paridhānīyāyāṃ vā sakṛcchastāyāṃ pratiprasthātā hotṛcamase dhruvam avanayiṣyann upatiṣṭhate bhūtam asi bhūte mā dhā iti
14.14.12	athainaṃ hastābhyāṃ parigṛhṇāti dyāvāpṛthivībhyāṃ tvā parigṛhṇāmīti
14.14.13	harati viśve tvā devā vaiśvānarāḥ pra cyāvayantv iti
14.15.1	purastāt pratyaṅ tiṣṭhan hotṛcamase dhruvam avanayati dhruvaṃ dhruveṇety anuvākaśeṣeṇa
14.15.2	paścāt prāṅ āsīno 'nulomam avanayatīty ekeṣām
14.15.3	saṃtatāṃ dhārāṃ srāvayaty ā śastrāpavargāt
14.15.4	śastraṃ pratigīryādatte graham adhvaryuḥ / ādadate camasāṃś camasādhvaryavaḥ
14.15.5	atyākramyāśrāvyāhokthaśā yaja somānām iti
14.15.6	vaṣaṭkṛte juhvati
14.15.7	yathācamasaṃ camasino bhakṣayanti / agninā vaiśvānareṇa pītasyeti grahasya bhakṣamantraṃ namati
14.15.8	tata ādityam upatiṣṭhata āhavanīyaṃ vā subhūr asi śreṣṭho raśmīnām āyur ma indriyaṃ dhehy ado ma ā gamyād iti / yat kāmayate tasya nāma gṛhṇātīti vijñāyate
14.15.9	iti vai khalu yady agniṣṭomaḥ
14.15.10	atha yady ukthyaḥ sarvaṃ rājānaṃ camaseṣūnnaya daśābhiḥ kalaśau mṛṣṭvā nyubjeti lupyata etat saṃpraiṣasya
14.15.11	agniṣṭomacamasān unnayaṃs tribhyaś camasagaṇebhyo rājānam atirecayati
14.15.12	tata ukthyaṃ vigṛhṇāti yathā prātaḥsavane
14.15.13	etāvan nānā / indrāvaruṇābhyāṃ tveti maitrāvaruṇasya grahaṇasādanau bhavataḥ / indrābṛhaspatibhyāṃ tveti brāhmaṇācchaṃsinaḥ / indrāviṣṇubhyāṃ tvety achāvākasya / evam evaitān bhakṣamantrān namati
14.15.14	iti vai khalu yady ukthyaḥ
14.15.15	atha yadi ṣoḍaśy achāvākacamasān unnayann ekasmai camasagaṇāya sagrahāya rājānam atirecayati / tasminn eva kāle ṣoḍaśinam abhigṛhṇāti
14.15.16	api vainam atraivāgrayaṇād gṛhṇīyāt / na pūrvayoḥ savanayoḥ
14.15.17	apy agniṣṭome rājanyasya gṛhṇīyād iti vijñāyate
14.15.18	anantaram agniṣṭomacamasebhyo gṛhṇīyāt
14.15.19	hotṛcamasamukhyāṃś camasān unnayati
14.15.20	stutaśastre atra bhavataḥ
14.16.1	samayāviṣite sūrye hiraṇyena ṣoḍaśinaḥ stotram upākaroti
14.16.2	purastād aruṇapiśaṅgam aśvaṃ dhārayanti śyāmaṃ vā
14.16.3	hiraṇyena saṃpradāyaṃ stuvate
14.16.4	harivat stotraṃ harivacchastraṃ harivatī yājyā bhavati
14.16.5	ṣoḍaśinam upatiṣṭhate / yasmān na jātaḥ paro anyo asti / ya āviveśa bhuvanāni viśvā / prajāpatiḥ prajayā saṃvidānaḥ / trīṇi jyotīṃṣi sacate sa ṣoḍaśī // iti
14.16.6	śastraṃ vyatyāsaṃ pratigṛṇāty othā moda iva madā moda' ivomatheti
14.16.7	śastraṃ pratigīryādatte graham adhvaryuḥ / ādadate camasāṃś camasādhvaryavaḥ
14.16.8	atyākramyāśrāvyāhokthaśā yaja somānām iti
14.16.9	vaṣaṭkṛte juhvati
14.16.10	ṣoḍaśinaṃ juhoti indrādhipate 'dhipatis tvaṃ devānām asy adhipatiṃ mām āyuṣmantaṃ varcasvantaṃ manuṣyeṣu kurv iti
14.16.11	yathācamasaṃ camasino bhakṣayantīndraś ca samrāḍ varuṇaś ca rājā / tau te bhakṣaṃ cakratur agra etam / tayos tu bhakṣaṃ bhakṣayāmi / vāg juṣāṇā somasya tṛpyatu // iti
14.16.12	aruṇapiśaṅgo 'śvo dakṣiṇāśvatarī vā
14.16.13	iti vai khalu yadi ṣoḍaśī
14.16.14	atha yady atirātraḥ ṣoḍaśicamasān unnayaṃs trayodaśabhyaś camasagaṇebhyo rājānam atirecayati
14.16.15	indrāya tvāpiśarvarāyeti mukhyaṃ mukhyaṃ camasam abhimṛśati
14.16.16	hotṛcamasān unnayati
14.16.17	stutaśastre atra bhavataḥ
14.16.18	śastraṃ pratigīryādatte graham adhvaryuḥ / ādadate camasāṃś camasādhvaryavaḥ
14.16.19	atyākramyāśrāvyāhokthaśā yaja somānām iti
14.16.20	vaṣaṭkṛte juhvati
14.16.21	yathācamasaṃ camasino bhakṣayanti
14.16.22	anuṣṭupchandasa indrapītasyeti bhakṣamantraṃ namati
14.16.23	iti prathamacamasagaṇaḥ
14.17.1	evaṃvihitā apare trayaś camasagaṇāḥ / maitrāvaruṇacamasamukhyo dvitīyaś camasagaṇo brāhmaṇācchaṃsicamasamukhyas tṛtīyo 'chāvākacamasamukhyaś caturthaḥ
14.17.2	etena śastrayājyānām ānupūrvyaṃ vyākhyātam
14.17.3	iti prathamo rātriparyāyaḥ
14.17.4	evaṃvihitāv aparau dvau bhavataḥ
14.17.5	hotṛcamasamukhyān saṃdhicamasān unnayati
14.17.6	trivṛt stotraṃ bhavati
14.17.7	āśvinaṃ śastraṃ paraḥsahasram
14.17.8	udita āditye paridadhātīti vijñāyate
14.17.9	āśvinaṃ dvikapālaṃ nirvapati
14.17.10	yajurutpūtābhir adbhiḥ puroḍāśaṃ śrapayati
14.17.11	stīrṇa evaṃ barhiṣi piṣṭalepaṃ ninayati
14.17.12	śastraṃ pratigīrya puroḍāśam udvāsya saṃpreṣyaty aśvibhyāṃ tiroahniyānāṃ somānām anubrūhīti
14.17.13	ādatte graham adhvaryuḥ / ādadate camasāṃś camasādhvaryavaḥ / ādatte puroḍāśaṃ pratiprasthātā
14.17.14	atyākramyāśrāvyāhāśvibhyāṃ tiroahniyān somān prasthitān preṣyeti
14.17.15	vaṣaṭkṛte saha somaiḥ pratiprasthātā puroḍāśaṃ sarvahutaṃ juhoti
14.17.16	paṅktichandaso 'śvipītasyeti bhakṣamantraṃ namati
14.17.17	iti vai khalu yady atirātraḥ
14.17.18	atha yady aptoryāmaḥ saṃdhicamasān unnayaṃś caturbhyaś camasagaṇebhyo rājānam atirecayati
14.18.1	tatra catvāri stotrāṇi catvāri śastrāṇy āśvināni ca sayājyāny āmnātāni bhavanti
14.18.2	teṣāṃ saṃdhicamasair eva kalpo vyākhyātaḥ
14.18.3	etāvan nānā / hotṛcamasamukhyaḥ prathamaś camasagaṇo maitrāvaruṇacamasamukhyo dvitīyo brāhmaṇācchaṃsicamasamukhyas tṛtīyo 'chāvākacamasamukhyaś caturthaḥ
14.18.4	etena śastrayājyānām ānupūrvyaṃ vyākhyātam
14.18.5	ukthaṃ vācīndrāyetyāha tṛtīyasavanaṃ pratigīrya
14.18.6	atichandaso 'śvipītasyeti bhakṣamantraṃ namati
14.18.7	tataḥ saṃpreṣyaty agnīd aupayajān aṅgārān āhareti
14.18.8	samānam ā paridhīnāṃ praharaṇāt
14.18.9	prahṛtya paridhīn unnetā hāriyojanaṃ gṛhṇāti
14.18.10	droṇakalaśenāgrayaṇaṃ grahīṣyan saṃpreṣyatīndrāya harivate dhānāsomānām anubrūhīti
14.18.11	gṛhṇāty upayāmagṛhīto 'si harir asi hāriyojana iti
14.18.12	bahvībhir dhānābhiḥ śrītvātyākramyāśrāvyāhendrāya harivate dhānāsomān prasthitān preṣyeti
14.18.13	vaṣaṭkṛte śīrṣann adhinidhāya vikramya juhoti harī stha haryor dhānāḥ sahasomā indrāya svāheti
14.18.14	hutaṃ yajamāno 'numantrayate yan ma ātmano mindābhūt // punar agnir iti dvābhyām
14.18.15	athainaṃ sarvaṃ ṛtvija unnetary upahavam iṣṭvāsaṃbhindanto dhānā nimnāni kurvantaś ciściṣākāraṃ bhakṣayantīṣṭayajuṣas te deva someti
14.19.1	avaśiṣṭā uttaravedyāṃ nivapanty āpūryā sthā mā pūrayateti
14.19.2	trīṃs trīñ śakalān agnau prāsyanti devakṛtasyainaso 'vayajanam asīty etair mantraiḥ
14.19.3	ekadhanapariśeṣeṣu hariṇī dūrvā avadhāya saṃplomnāya tīvrīkṛtya yathācamasaṃ vyānīyāpareṇa cātvālaṃ prāñco 'vajighranty apsu dhautasya soma deva ta iti
14.19.4	avaśiṣṭā antarvedi ninayati cātvāla ity eke / samudraṃ vaḥ prahiṇomi svāṃ yonim apigacchata / ariṣṭā asmākaṃ vīrā utte bhavantu mā parāseci naḥ svam // iti
14.19.5	ninītā anumantrayate / acchāyaṃ vo marutaḥ śloka etvā viṣṇuṃ niṣiktapām avobhiḥ / uta prajāyai gṛṇate vayodhā yūyaṃ pāta svastibhiḥ sadā naḥ // iti
14.19.6	āgnīdhrīyaṃ praviśya dadhidrapsān bhakṣayanti dadhikrāvṇo akāriṣam ity etayā
14.19.7	tataḥ sakhyāni visṛjante ye tānūnaptraṃ samavamṛśanti ubhā kavī yuvānā satyā tā dharmaṇaspatī / satyasya dharmaṇaspate vi sakhyāni sṛjāmahe // iti
14.19.8	tataḥ patnīḥ saṃyājayanti
14.19.9	samānam ā samiṣṭayajuṣaḥ
14.19.10	juhvāṃ navagṛhītam ājyaṃ gṛhītvā nava samiṣṭayajūṃṣi juhoti / dhātā rātiḥ savitedaṃ juṣantām ity etasyānuvākasya ṣaḍṛgmiyāṇi trīṇi yajūṃṣi / samānatra juhoti
14.19.11	saṃtataṃ juhotīti vijñāyate
14.19.12	viṣṇukramāṇāṃ sthāne viṣṇvatikramān japaty agninā devena pṛtanā jayāmīty etān
14.19.13	idaṃ tṛtīyaṃ savanaṃ kavīnām ity āhutiṃ hutvā saṃpreṣyati praśāstaḥ prasuhīti
14.19.14	sarpatety āha praśāstā
14.19.15	saṃtiṣṭhate tṛtīyasavanam
14.20.1	avabhṛthasya tantraṃ prakramayati
14.20.2	vedaṃ kṛtvāgnīn paristīrya hastāv avanijya pātrāṇi prayujyolaparājīṃ stīrtvā pavitre kṛtvā saṃpreṣyati yajamāna vācaṃ yaccheti
14.20.3	vāgyataḥ pātrāṇi saṃmṛśati
14.20.4	vāruṇam ekakapālaṃ nirvapati
14.20.5	yajurutpūtābhir adbhiḥ puroḍāśaṃ śrapayati
14.20.6	stīrṇa eva barhiṣi piṣṭalepaṃ ninayati
14.20.7	sphyaṃ stabdhvā saṃpreṣyati prokṣaṇīr āsādaya sruvaṃ ca srucaś ca saṃmṛḍḍhy ājyenodehīti
14.20.8	samānam ājyānāṃ grahaṇāt
14.20.9	etasyām eva vedyām ājyāni gṛhṇāti sarvāṇi caturgṛhītāni
14.20.10	puroḍāśam udvāsyājyenāhavanīye juhoty āyurdā agne haviṣo juṣāṇa iti
14.20.11	hutvādadate 'vabhṛthaṃ sphyaṃ sasruvām ājyasthālīṃ vedaṃ puroḍāśam ājyāny ṛjīṣam adhiṣavaṇaphalake kharapāṃsūn yat kiṃcit somaliptaṃ bhavaty anyatra catasṛbhyaḥ sthālībhyaḥ somagṛhītābhyaḥ
14.20.12	audumbarīṃ yajamāna utkhidati / upasṛjan dharuṇaṃ mātre mātaraṃ dharuṇo dhayan / rāyaspoṣam iṣam ūrjam asmāsu dīdharat // iti
14.20.13	dadhnarjīṣam abhijuhoti
14.21.1	yat te grāvṇā cicchiduḥ soma rājann ity etenānuvākena
14.21.2	tisṛbhir abhijuhotīty ekeṣām / pañcabhir ity ekeṣām / saptabhir ity ekeṣām
14.21.3	cātvāle kṛṣṇājinaṃ prāsyaty ava te heḍo varuṇa namobhir iti
14.21.4	api vā sahāvabhṛthe 'vaplāvayet
14.21.5	tataḥ saṃpreṣyati prastotaḥ sāmāni gāyeti
14.21.6	saha patnyā triḥ sāmno nidhanam upayanti / vedyante prathamaṃ madhyadeśe dvitīyam udakānte tṛtīyam
14.21.7	uruṃ hi rājā varuṇaś cakāreti vedyā abhiprayānti
14.21.8	prāñco 'vabhṛthāḥ sthāvarā abhyupayanty udañco vā / prāñcodañca ity ekeṣām / dakṣiṇā ity ekeṣām / pratyañca ity ekeṣām
14.21.9	yāṃ diśaṃ yanti sā prācī dik
14.21.10	śataṃ te rājan bhiṣajaḥ sahasram ity apaḥ parākhyāya vadanti
14.21.11	abhiṣṭhito varuṇasya pāśa ity udakāntam abhitiṣṭhante
14.21.12	atraike hṛdayaśūlasyodvāsanaṃ samāmananti
14.21.13	abhipragāhya tiṣṭhanto 'vabhṛthena caranti
14.21.14	sruvāghāram āghārya saṃpreṣyaty agnīd apas triḥ saṃmṛḍḍhīti
14.21.15	apa evāgnīdhras triḥ saṃmārṣṭi / āpo vājajito vājaṃ vaḥ sariṣyantīr vājaṃ jeṣyantīr vājinīr vājajito vājajityāyai saṃmārjmy apo annādīr annādyāyety apaḥ saṃmārṣṭi
14.22.1	tṛṇaṃ prāsyāgner anīkam apa ā viveśeti srucyam āghāram āghārayati
14.22.2	yadi vā purā tṛṇaṃ bhavati tasminn eva juhoti
14.22.3	barhiṣy eva sarvā āhutīr juhoti
14.22.4	samānam ā pravarāt
14.22.5	āśrāvyāha tiṣṭha hotar iti / etāvān pravaraḥ
14.22.6	nārṣeyaṃ vṛṇīte na hotāram
14.22.7	apabarhiṣaś caturaḥ prayājān yajati
14.22.8	ājyabhāgābhyāṃ pracarya puroḍāśasyādāya varuṇaṃ yajati
14.22.9	sarvaṃ puroḍāśam avadāyāgnīvaruṇau sviṣṭakṛtau yajati
14.22.10	tataḥ saṃpreṣyaty agnīd apaḥ sakṛt saṃmṛḍḍhīti
14.22.11	apa evāgnīdhraḥ sakṛt saṃmārṣṭi / āpo vājajito vājaṃ vaḥ sasruṣīr vājaṃ jigyuṣīr vājinīr vājajito vājajityāyai saṃmārjmy apo annādīr annādyāyety apaḥ saṃmārṣṭi
14.22.12	apabarhiṣau dvāv anūyājau yajati
14.22.13	devau yajeti pūrvam anūyājaṃ saṃpreṣyati / yajety uttaram
14.22.14	ṛjīṣasya srucaṃ pūrayitvāpsūpamārayati samudre te hṛdayam apsv antar iti
14.22.15	yatra yatra bindur ivoccaret tad bhakṣayed apsu dhautasya soma deva ta iti
14.22.16	upaspṛśyam evety ekeṣām
14.22.17	avabhṛthaṃ saṃprakiraty avabhṛtha nicaṅkuṇeti
14.22.18	abhipragāhyānupamakṣantau sahaśirasau snāto yajamānaḥ patnī ca
14.22.19	anyonyasya ca pṛṣṭhe pradhāvete sumitrā na āpa oṣadhayaḥ santv iti
14.23.1	avabhṛtham upatiṣṭhante devīr āpa eṣa vo garbha iti
14.23.2	vicṛtto varuṇasya pāśa iti yajamāno mekhalāṃ vicṛtati / imaṃ vi ṣyāmi varuṇasya pāśam iti yoktrapāśaṃ patnī
14.23.3	atraiva sarvāṇi dīkṣitavyañjanāny upaplāvayataḥ
14.23.4	ahatau vasānāv avabhṛthād udetaḥ
14.23.5	somopanahanaṃ yajamānaḥ paridhatte / somapariśrayaṇaṃ patnī
14.23.6	te udavasānīyāyām adhvaryave dattaḥ
14.23.7	tata unnetāraṃ saṃpreṣyaty unnetar vasīyo na unnayābhi / ud ut te madhumattamā giraḥ stomāsa īrate / satrājito dhanasā akṣitotayo vājayanto rathā iva / kaṇvā iva bhṛgavaḥ sūryā iva viśvam iddhītam ānaśuḥ // iti
14.23.8	unnetā hotṛprathamān yajamānaprathamān vonnayati / udeta prajām uta varco dadhānā yuṣmān rāya uta yajñā asṛkṣata / gāyatraṃ chando 'nusaṃrabhadhvam athāsyā atha surabhayo gṛheṣu // iti
14.23.9	udgāhamānā udakāntaṃ pratyasyanti pratiyuto varuṇasya pāśa iti
14.23.10	samidhaḥ kṛtvāpratīkṣam āyanty unnetāraṃ puraskṛtya mahīyāṃ japanto 'pāma somam amṛtā abhūmety etām / yāny apāmityāny apratīttāny asmi yamasya balinā carāmi / ihaiva santaḥ prati tad yātayāmo jīvā jīvebhyo niharāma enat // anṛṇā asminn anṛṇāḥ parasmiṃs tṛtīye loke anṛṇāḥ syāma / ye devayānā uta pitṛyāṇāḥ sarvān patho anṛṇā ākṣīyema // iti
14.23.11	edho 'sy edhiṣīmahīty āhavanīye samidha ādhāyopatiṣṭhante 'po anvacāriṣam iti
14.23.12	evaṃ patnī gārhapatye 'bhyādhāyopatiṣṭhate
14.24.1	udayanīyāyās tantraṃ prakramayati
14.24.2	yaḥ prāyaṇīyaḥ sa udayanīyaḥ
14.24.3	etāvan nānā / prāyaṇīyasya niṣkāsa udayanīyam opya śrapayati / nātroddhṛtya carum āsādayati na ṣaḍḍhotrā
14.24.4	śālāmukhīya udayanīyena caranti
14.24.5	yāḥ prāyaṇīyasya puronuvākyās tā udayanīyasya yājyāḥ karoti
14.24.6	pathyāṃ svastim uttamām ājyabhāgānāṃ yajati
14.24.7	na yajamānaḥ prāśnāti
14.24.8	siddham iṣṭiḥ saṃtiṣṭhate
14.24.9	anūbandhyāyās tantraṃ prakramayati
14.24.10	samānam ā paśūpākaraṇāt
14.24.11	maitrāvaruṇīṃ vaśām anūbandhyām upākaroti
14.24.12	tisra eke samāmananti / dvirūpāṃ maitrāvaruṇīṃ bahurūpāṃ vaiśvadevīṃ rohiṇīṃ bārhaspatyām / upāṃśu vaiśvadevyā madhyataḥ pracaratīty ekeṣām
14.24.13	samānam ā vapāyā homāt
14.24.14	hutāyāṃ vapāyāṃ dakṣiṇasyāṃ vediśroṇyāṃ pariśrite yajamānaḥ keśaśmaśru vāpayate
14.24.15	anūbandhyāyāḥ paśupuroḍāśaṃ devikāhavīṃṣy anunirvapati dhātre puroḍāśaṃ dvādaśakapālam ity etāni
14.24.16	uttamaṃ dhātāraṃ karoti
14.24.17	yāsu sthālīṣu somā bhavanti tāsv etāṃś ca śrapayanti
14.24.18	praiṣavān paśupuroḍāśaḥ / anubrūhi // yajetītarebhyaḥ saṃpreṣyati
14.24.19	sarveṣāṃ sapaśupuroḍāśānāṃ samānaḥ sviṣṭakṛt praiṣavān / samāneḍā
14.24.20	siddhaḥ paśuḥ saṃtiṣṭhate
14.25.1	api vā maitrāvaruṇīm āmikṣāṃ paśukāmaḥ kurvītānūbandhyāyā vikalpārthām
14.25.2	purastāt tv eva keśaśmaśru vāpayate
14.25.3	agreṇa havirdhānam āsīno hotā yajati
14.25.4	devikāhavirbhiḥ pracaryāmikṣāyai devatena pracarati
14.25.5	havirāhutiprabhṛtīḍāntā saṃtiṣṭhate
14.25.6	tantram āmikṣāyai devikāhaviṣāṃ ca sviṣṭakṛdiḍam
14.25.7	sadohavirdhāne prathamakṛtān granthīn visrasya havirdhāne udīcī abhipravartayanti
14.25.8	āhavanīyād barhir upoṣati yat kusīdam apratīttaṃ mayīti
14.25.9	yadi miśram iva cared añjalinā saktūn pradāvye juhuyād viśvalopa viśvadāvasya tvāsañ juhomīti
14.25.10	tato devatā upatiṣṭhate 'yaṃ no nabhasā pura ity āhavanīyaṃ pradāvyaṃ vā / sa tvaṃ no nabhasaspata iti vāyum / deva saṃsphānety ādityam
14.25.11	yūpam upasthāya pṛthag araṇīṣv agnīn samāropayati prājahitaṃ dakṣiṇāgnim / śālāmukhīyaṃ tṛtīyaṃ gataśrīḥ samāropayate
14.25.12	antareṇa cātvālotkarāvatīmokṣān japanta udavasyanti yathā darśapūrṇamāsayoḥ
14.25.13	prāñca udavasyanty udañco vā / prāñcodañca ityekeṣām
14.26.1	āgneyaṃ pañcakapālam udavasānīyaṃ nirvapaty aṣṭākapālaṃ vā
14.26.2	paṅktyau yājyānuvākye bhavato yady aṣṭākapālaḥ / gāyatryau yadi pañcakapālaḥ
14.26.3	anaḍvān dakṣiṇā
14.26.4	siddham iṣṭiḥ saṃtiṣṭhate yadi na tvareta
14.26.5	atha yadi tvareta juhvāṃ caturgṛhītam ājyaṃ gṛhītvā uru viṣṇo vi kramasvety āhavanīye juhuyāt
14.26.6	yat tatra śaknuyāt tad dadyāt
14.26.7	sa yāvad rātre ceṣṭiḥ saṃtiṣṭhate tāvad rātra eva sāyam agnihotraṃ juhuyāt / kāla eva prātar agnihotram
14.26.8	udayanīyāprabhṛti yajñapuccham
14.26.9	sadyaḥ sutyā saṃtiṣṭhate
14.26.10	atha yadi sutyā yadāgnihotrakālam abhyatīyāt sāyam agnihotraprabhṛtīny agnihotrāṇy atipannāni pratijuhuyāt / na vā pratijuhuyāt
14.26.11	yo rājā san rājyo vā somena yajate sa devasuvāṃ havīṃṣy anunirvapati
14.26.12	teṣāṃ rājasūya eva kalpo vyākhyāto 'nyatra hastigrahaṇādāvedanānmukhavimārjanād iti
14.26.13	vasante vasante jyotiṣṭomena yajeta / tasya tisro dakṣiṇā iti vijñāyate
14.26.14	saṃtiṣṭhate jyotiṣṭomaḥ saṃtiṣṭhate jyotiṣṭomaḥ
15.1.1	some vāsiṣṭho brahmā bhavati
15.1.2	apy avāsiṣṭhaṃ kurvīta yaḥ kaśca stomabhāgān vidyād iti vijñāyate
15.1.3	rājño mīyamānasya krīyamāṇasyeti dakṣiṇata āste
15.1.4	ohyamānasya dakṣiṇata eti
15.1.5	mahāvedyā uttaravedyā iti kriyamāṇāyā dakṣiṇata āste
15.1.6	yatra sadohavirdhānāni saṃmāsyanto bhavanti tad antareṇa cātvālotkarāv anvavetyottaraṃ vedyantam anuparītya pūrvayā dvārā prāgvaṃśaṃ praviśyāpareṇāhavanīyam atikramya pūrvayā dvāropaniṣkramya dakṣiṇaṃ vedyantam anuparītya dakṣiṇenottaravedim upaviśed ity āśmarathyaḥ / antareṇa cātvālotkarāv anvavetyāpareṇottaravedim atikramya dakṣiṇata upaviśed ity ālekhanaḥ
15.1.7	so'traivāsta ā vaisarjanānāṃ homāt
15.1.8	yatra vaisarjanāni hoṣyanto bhavanti dakṣiṇena havirdhāne dakṣiṇena mārjālīyaṃ dakṣiṇena sadaḥ parītya pūrvayā dvārā prāgvaṃśaṃ praviśyāgreṇa śālāmukhīyam atikramya dakṣiṇata upaviśed ity āśmarathyaḥ / apareṇottaravedim atikramyottareṇa havirdhāne uttareṇāgnīdhrīyam uttareṇa sadaḥ parītya pūrvayā dvārā prāgvaṃśaṃ praviśyāpareṇa śālāmukhīyam atikramya dakṣiṇata upaviśed ity ālekhanaḥ
15.2.1	upasthe brahmā rājānaṃ kurute
15.2.2	hute vaisarjane 'nvaṅṅ agneḥ pratipadyate
15.2.3	āgnīdhrīyaṃ prāpya pratiprasthātre rājānaṃ pradāya yathetaṃ pratiparītya pūrvayā dvāropaniṣkramya dakṣiṇena sado dakṣiṇena mārjālīyaṃ parītya dakṣiṇenāgnīdhrīyam upaviśed ity āśmarathyaḥ / etam evāgnim uttarataḥ parītya dakṣiṇata upaviśed ity ālekhanaḥ
15.2.4	upasthe brahmā rājānaṃ kurute
15.2.5	hute vaisarjane pūrvaḥ pratipadyate
15.2.6	havirdhāne prāpya pratiprasthātre rājānaṃ pradāya dakṣiṇena havirdhāne parītya dakṣiṇenottaravedim upaviśed ity āśmarathyaḥ / uttareṇa havirdhāne 'pareṇottaravedim atikramya dakṣiṇata upaviśed ity ālekhanaḥ
15.2.7	so 'traivāsta āgnīṣomīyasya vapāyā homāt
15.2.8	hutāyāṃ vapāyāṃ yatra mārjayante tan mārjayate
15.3.1	yatra vasatīvarīr gṛhīṣyanto bhavanti tad dakṣiṇata eti
15.3.2	gṛhyamāṇānāṃ dakṣiṇata āste
15.3.3	yatra prātaranuvākāya budhyante tad budhyate
15.3.4	tasya sa eva saṃcaro yaḥ sadohavirdhānāni saṃmāsyatsu
15.3.5	prātaranuvāka upākṛte vācaṃ yacchaty ā paridhānīyāyāḥ
15.3.6	yatra savanīyā apo gṛhīṣyanto bhavanti tad dakṣiṇata eti
15.3.7	gṛhyamāṇānāṃ dakṣiṇata āste
15.3.8	āhriyamāṇānāṃ dakṣiṇata eti
15.3.9	yatra rājānam abhiṣoṣyanto bhavanti tat pūrvayā dvārā havirdhānaṃ praviśyāgreṇa kharam atikramya dakṣiṇata upaviśati
15.3.10	rājño mīyamānasyābhiṣūyamāṇasyeti dakṣiṇata āste
15.3.11	graheṣu gṛhyamāṇeṣu vācaṃ yacchaty āgrayaṇāt
15.3.12	evam eva savane savane rājño 'bhiṣūyamāṇasya dakṣiṇata āste graheṣu gṛhyamāṇeṣu vācaṃ yacchati
15.3.13	yatra bahiṣpavamānaṃ sarpanti tat samanvārabdhaḥ sarpati
15.3.14	stoṣyamāṇānāṃ dakṣiṇata upaviśati
15.4.1	yatrainam āmantrayate brahman stoṣyāmaḥ praśāstar iti tat prasauti hiṃ deva savitar etat te prāha tat pra ca suva pra ca yaja bṛhaspatir brahmāyuṣmatyā ṛco mā gāta tanūpāt sāmnaḥ satyā va āśiṣaḥ santu satyā ākūtaya ṛtaṃ ca satyaṃ ca vadata stuta devasya savituḥ prasave / raśmir asi kṣayāya tvā kṣayaṃ jinvoṁ stuteti
15.4.2	evam eva stotre stotre prasauti
15.4.3	evaṃ stomabhāgānām uttaram uttaraṃ dadhāti
15.4.4	dvādaśāgniṣṭome / trayodaśātyagniṣṭome / pañcadaśokthye / ṣoḍaśa ṣoḍaśini / saptadaśa vājapeye / ekānnatriṃśatam atirātre / trayastriṃśatam aptoryāma iti vijñāyate
15.4.5	stute bahiṣpavamāne 'pareṇottaravedim atikramya dakṣiṇata upaviśati / so 'traivāsta ā savanīyasya vapāyā homāt
15.4.6	hutāyāṃ vapāyāṃ yatra mārjayante tan mārjayate
15.4.7	yatra prātaḥsavanāya saṃprasarpanti tad dakṣiṇena havirdhāne dakṣiṇena mārjālīyaṃ dakṣiṇena sadaḥ parītyāparayā dvārā sadaḥ praviśyāpareṇa praśāstrīyam atikramya dakṣiṇata upaviśed ity āśmarathyaḥ / apareṇottaravedim atikramyottareṇa havirdhāne dakṣiṇena mārjālīyaṃ parītya pūrvayā dvārā sadaḥ praviśyāgreṇa praśāstrīyam atikramya dakṣiṇata upaviśed ity ālekhanaḥ
