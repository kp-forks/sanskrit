#Text:Drāhyāyaṇaśrautasūtra
#Edition:Reuter, Vira
#Data entry:?



1.1.1	atha vidhyavyapadeśe sarvakratvadhikāraḥ
1.1.2	mantravidhiś cādigrahaṇena
1.1.3	uttarādiḥ pūrvāntalakṣaṇaṃ
1.1.4	ekaśrutividhānān mantrān karmāṇi codgātaiva kuryād anādeśe
1.1.5	yāvadyajur anādiṣṭāntān mantrān
1.1.6	ṛcaś cādigrahaṇena
1.1.7	ṛtvig ārṣeyo 'nūcānaḥ sādhucaraṇo vāgmy anyūnāṅgo 'natiriktāṅgo dvayasataś cānatikṛṣṇo 'natiśvetaḥ
1.1.8	yājyaś ca prathamais tribhir guṇair vyākhyātaḥ
1.1.9	somapravākam akariṣyan namaḥ somāya rājña ity uktvā pratyācakṣīta
1.1.10	mahan me voca iti kariṣyan pratimantrayeta
1.1.11	tan na jahyād aprokte 'pi kariṣyāmīti viditvā
1.1.12	āvasathaṃ somapravākāya lavaṇamannaṃ dadhnāhārayet
1.1.13	prahiṇuyāt prastotṛsubrahmaṇyau purastāt karmabhyaḥ
1.1.14	prāgudakpravaṇaṃ devayajanaṃ lomaśaṃ samam
1.1.15	purastāc cāsyāpaḥ syuḥ
1.1.16	tat triśukriyam iti hy āha
1.1.17	tadabhāve mahāvṛkṣa udapāno mahāpatho vā
1.1.18	na cāsya sthalataram adūre syāt
1.1.19	devayajanamātraṃ ca purastāt
1.1.20	viparyasyābhicaraṇīyeṣu
1.1.21	sthalād anyad devayajanamātrāc ca
1.1.22	svayaṃ vrajet kraya upavasathye vā
1.1.23	udaṅṅ eva tu gṛhebhyaḥ prathamaṃ devo devam etv iti
1.1.24	dūraṃ vrajitvā vihāya dauṣkṛtyam
1.1.25	badvānāmāsīti panthānam āpadyottaraṃ vedyantam ākramya dakṣiṇam īkṣamāṇaḥ pitaro bhūr iti
1.1.26	yajurantaraye 'nvāhāraṃ dhānaṃjayyaḥ
1.1.27	upekṣaṇaṃ śāṇḍilyaḥ
1.2.1	arhayiṣyanta āharanti viṣṭarau pādyam arghyam ācamanīyaṃ madhuparkam iti
1.2.2	teṣām ekaikaśas trir vacanam
1.2.3	goś ca
1.2.4	viṣṭarayor ekam adhyāste dhautau pādāv itarasmin
1.2.5	pṛthak sāvitrīpādair madhuparkasya pibet
1.2.6	idam annam ayaṃ rasa imā gāvaḥ saha śriyeti tu purastād ekaikasya
1.2.7	vāg bahu bahu me bhūyād iti prathamasyopariṣṭāt
1.2.8	prāṇo vai vāco bhūyān bahur me bhūyo bhūyād iti dvitīyasya
1.2.9	mano vāva sarvaṃ sarvaṃ me bhūyād iti tṛtīyasya
1.2.10	sarve svāhākārāntāḥ
1.2.11	raso 'si vānaspatyo rasaṃ mayi dhehīti madhumanthasya pibed iti gautamaḥ
1.2.12	vānaspatya iti pravacanam
1.2.13	tathā dadhimanthodamanthayoḥ
1.2.14	payasyo 'payasya iti tu rasādeśaḥ
1.2.15	ete vaiva pravacane kālindaḥ sārasvata iti vā
1.2.16	śeṣaṃ brāhmaṇāya dadyāt
1.2.17	tadabhāve 'dbhiḥ saṃprokṣyābrāhmaṇāya
1.2.18	kuruteti gavi proktāyāṃ brūyāt
1.2.19	utsṛkṣyann oṃ kṛto dharmas tṛṇāny attu pibatūdakam utsṛjateti brūyāt
1.2.20	sarveṣāṃ yajñopavītodakācamane nitye
1.2.21	karmopayatām avyavāyo 'vyāvṛttiś ca yajñāṅgaiḥ
1.2.22	prāṅmukhakaraṇaṃ cānādeśe
1.2.23	krīte rājani subrahmaṇya uttareṇa somavahanaṃ gatvāntareṇeṣe śamīśākhāṃ palāśaśākhāṃ vā sapalāśāṃ pāṇau kṛtvāvatiṣṭheta
1.2.24	adhvaryusaṃpraiṣaṃ sarvatrākāṅkṣet subrahmaṇyāyām
1.2.25	raśmī dhārayaṃś chākhayā preṣyed gāvau
1.2.26	dakṣiṇaṃ pūrvaṃ
1.2.27	subrahmaṇyom iti trir āhvayet prāci vartamāne madhyamayā vācā
1.2.28	ṣaṭkṛtvaḥ pratīci
1.2.29	pūrveṇa patnīśālāṃ vimukte chadiṣi śākhām avaguhya tām evaiṣām anutkramyāvyavāyann agnīṣomau yathārthaṃ syāt
1.3.1	athaitad rājavāhanaṃ subrahmaṇyāya dadyād dakṣiṇāvatsu karmasaṃyogāt
1.3.2	ātithyāyāṃ saṃsthitāyāṃ dakṣiṇasya dvārabāhoḥ parastāt tiṣṭhann antarvedideśe 'nvārabdhe yajamāne patnyāṃ ca subrahmaṇyom iti trir uktvā nigadaṃ brūyāt
1.3.3	indrāgaccha hariva āgaccha medhātithermeṣavṛṣaṇaśvasya mene gaurāvaskandinn ahalyāyai jāra kauśikabrāhmaṇa gautamabruvāṇeti
1.3.4	etāvadahe sutyāmiti yāvadahe syāt
1.3.5	adyeti samānāhani
1.3.6	pūrvayoḥ praṇavāntayorviramet
1.3.7	mene bruvāṇeti ca
1.3.8	āgneyyāṃ ṣaṇe jāreti ca
1.3.9	pṛthagyajatiśabdeṣu ca
1.3.10	devā brahmāṇa āgacchatāgacchatāgacchateti gautamaḥ
1.3.11	āgaccheti pūrvaṃ devāhvānāddhānaṃjayyaḥ
1.3.12	āgaccha maghavannityeke
1.3.13	evaṃ trirāhūya patnīyajamānāvupahavamicchamānāvupahūya yathārthaṃ syāt
1.3.14	upahūta ityupahavaḥ
1.3.15	evaṃ sarveṣūpasadanteṣu
1.3.16	yāś cordhvam upasadbhyaḥ
1.3.17	utkare tu tatra tiṣṭhan
1.3.18	prāk ca sutyādeśānnāmagrāho 'gnīṣomīyavapāyāṃ hutāyāṃ parihṛtāsu vasatīvarīṣu prātaranuvākopakramaṇavelāyāmasau yajata iti
1.3.19	pratyekaṃ gṛhṇīyādyajamānanāmadheyāni yāni syuḥ
1.3.20	amuṣya putraḥ pautro napteti pūrveṣāṃ
1.3.21	athāvareṣāṃ yathājyeṣṭhaṃ strīpuṃsānāṃ ye jīveyuḥ
1.3.22	janiṣyamāṇānām ityanta uktvā sutyādeśaprabhṛti samāpayet
1.3.23	arthanirvacanam uccāntam
1.3.24	vaibhakte ca syādau vaibhaktaścaiva
1.3.25	uccācca nīce nīcam
1.3.26	janiṣyamāṇānāmiti madhye dve
1.3.27	yajeścādiḥ
1.3.28	dakṣiṇāsu codito 'nuvrajan dakṣiṇāḥ sanāmagrāhāmāhvayet
1.3.29	praṇavanāmāni vā
1.3.30	havirdhānapravartanāgnīṣomapraṇayanayośca subrahmaṇyetyeke
1.3.31	anāhvānamācāryāḥ prātaranuvākāntā subrahmaṇyeti
1.4.1	sādyaskreṣv agnīṣomīyāyām iṣṭau vapākālājyabhāgayor hutayoḥ saṃsthitāyāṃ vetyeke
1.4.2	luptā tvadhikaraṇāpāyāt
1.4.3	agniṣṭutsvāgneyo nigadaḥ
1.4.4	tatra gautamīyam
1.4.5	agna āgaccha rohitābhyāṃ bṛhadbhāno dhūmaketo jātavedo vicarṣaṇa āṅgirasabrāhmaṇāṅgirasabruvāṇeti prāk sutyādeśāt
1.4.6	devānāṃ sthāne 'gnayaḥ
1.4.7	atha dhānañjayyo 'gna āgaccha rohitava āgaccha bharadvājasyāja sahasaḥ sūno vārāvaskandinnuṣaso jāreti
1.4.8	āṅgirasaprabhṛti samānam
1.4.9	indraṃ śakreti brūyād viśva iti devān anirukteṣu
1.4.10	aniruktaṃ prātaḥsavanayośca
1.4.11	abhiṣecanīyadaśapeyāvantareṇa sadā nāmagrāhaḥ
1.4.12	ahargaṇeṣvaharādyantayorāhvayet
1.4.13	uttarārthāharantikī
1.4.14	agnīṣomīyaprabhṛtyahīneṣu sarvāḥ sanāmagrāhāḥ
1.4.15	dīkṣānupūrveṇa dīkṣitānāṃ satreṣu nāmagrāhaḥ
1.4.16	ūrdhvam atirātrād agrahaṇam
1.4.17	tasyānte śvaḥsutyā gautamasya
1.4.18	nārmedhānta eke
1.4.19	adyasutyā śāṇḍilyasya
1.4.20	anāhvānaṃ dhānañjayyaḥ
1.4.21	tisṛṣu cottamāsu nāmagrāhaḥ
1.4.22	uttamayor iti gautamaḥ
1.4.23	tathā saty agnīṣomīyavapāyām agrahaṇaṃ dhānaṃjayyaḥ
1.4.24	anāhvānaṃ vā
1.4.25	sarvatra satreṣv agrahaṇaṃ śāṇḍilyaḥ
1.4.26	ūrdhvam atirātrād āgneyy ekā dvitīye pañcadaśarātre dve vā
1.4.27	sarvāḥ prāk trikadrukebhyas tṛtīye
1.4.28	kauṇḍapāyinatāpaścitayor dvādaśāhe sutyeti viditvā parimāṇāhvānaṃ dhānañjayyaḥ / sutyām āgacchetītarāḥ
1.4.29	ūrdhvaṃ cātirātrāt prathamasya sārasvatasya prāk śvaḥsutyāyāḥ
1.4.30	kauṇḍapāyinasārasvatayor iṣṭyayaneṣu sutyāvacchāṇḍilyaḥ
1.4.31	tathāgnihotramāse tathāgnihotramāse
2.1.1	sarvatrānādeśe parisāmāni prastotā gāyet svādhyāyavat svāsu
2.1.2	tṛcāpattīni tṛceṣu triritarāṇi
2.1.3	śārṅgārūḍhavad āṅgirase vā trir abhyasyed antarā parācā
2.1.4	tathā ca hotā
2.1.5	liṅgopapattiś caivam
2.1.6	antareṇa cātvālotkarau saṃcaraḥ sarvatrānādeśe
2.1.7	tadāpnānaṃ tīrtham
2.1.8	agnau cīyamāne paścimena pucchaṃ gatvā dakṣiṇe 'pikakṣe tiṣṭhed yatra vopadadhyuḥ
2.1.9	paścimena pakṣāv apikakṣau
2.1.10	pūrveṇopaplavau
2.1.11	puṣkarapalāśa upadhīyamāne hiraṇmaye puruṣe svayamātṛṇṇāsu ca śarkarāsu vyāhṛtisāmāni gāyed yajamānaṃ satyaṃ puruṣo bhūr bhuvaḥ svar ity etāsu pṛthak
2.1.12	teṣāṃ sthāne svayaṃ cinvāna ṛtanidhanam ājyadohaṃ puruṣavratam ekānugānaṃ rathantaraṃ vāmadevyaṃ bṛhad iti
2.1.13	rathantaraprabhṛtīni vikalpante lokasāmabhir āvṛttaiḥ
2.1.14	saṃcitam agniṃ dakṣiṇena gatvā agna āyūṃṣīti pratyaṅmukhas tiṣṭhañchirasi gāyatraṃ gāyen niruktam
2.1.15	pratyāvrajya rathantaraṃ dakṣiṇe pakṣa udaṅmukhaḥ paścād vā prāṅmukhaḥ
2.1.16	paścimena pucchaṃ gatvā bṛhaduttare pakṣe dakṣiṇāmukhaḥ paścād vā prāṅmukhaḥ
2.1.17	pratyāvrajya yajñāyajñīyaṃ pucche saṃvatsaraś ced daikṣaḥ sautyo vā
2.1.18	ṛtuṣṭhāyajñāyajñīyam anyatra
2.1.19	vāmadevyaṃ dakṣiṇe 'pikakṣe
2.1.20	prajāpatihṛdayam uttare
2.1.21	etāni gautama uttareṇāgniṃ gatvā
2.1.23	etānyeva pradakṣiṇaṃ pratyantād dhānañjayyaḥ
2.1.23	yajñāyajñīyaṃ pucche
2.1.24	prajāpatihṛdayasthāne ca vāmadevyam
2.1.25	dakṣiṇenāgniṃ gatvā gautamīye vyatyayaṃ ye pakṣayoḥ śāṇḍilyaḥ
2.1.26	śirasi ca gītvottare pakṣe
2.1.27	yathāgītam itarāṇi
2.1.28	uttare copaplave svaṃ hṛdayadeśam ālabhya prajāpater hṛdayam
2.1.29	adhvaryupathe śyaitam
2.2.1	pravargyavaty uttareṇa samrāḍāsandīṃ gatvā paścāt tiṣṭhann adhvaryupreṣitas tyagnāyir iti gāyet
2.2.2	padāya padāya stobhet
2.2.3	nidhanāyaiva staubhīṃ vācaṃ visṛjet
2.2.4	upagrahaprabhṛtīni svarayantam upeyur ye gharma upayuktāḥ syuḥ
2.2.5	patnī ca
2.2.6	evaṃ madhye
2.2.7	prāpya cāhavanīyāyatanam
2.2.8	pariṣicyamāne 'pa upaspṛśya vārṣāharam
2.2.9	iṣṭāhotrīyaṃ pariṣikte
2.2.10	tasya sarve nidhanam upeyuḥ
2.2.11	dvīpaṃ ced gharmapātrāṇi hareyuḥ saṃtatāny eva gāyen nākāṅkṣet pariṣecanam
2.2.12	śyaitaṃ pratyāvrajan
2.2.13	tṛce vaikasyāṃ vā yajamāno nidhanam anūpeyāt
2.2.14	pūrvayā dvārā prapadyottareṇāgnīn gatvā paścād gārhapatyasya tiṣṭhan mahāvīrāyatanaṃ prekṣamāṇo vāmadevyaṃ gāyed iti dhānañjayyaḥ
2.2.15	śyaitāntānīti śāṇḍilyaḥ
2.2.16	gaṇaḥ sāmānyuttarāṇi
2.2.17	ābhirūpyāt kartavyānītyeke
2.2.18	na vā kuryāt
2.2.19	sve vā yajñe kuryādityeke
2.2.20	yathākāmī vā
2.2.21	dīkṣaṇīyāyāṃ tārkṣyasāmanī gāyet tyam ū ṣv ity ete
2.2.22	prāyaṇīyāyāṃ pravadbhārgavaṃ
2.2.23	udayanīyāyām udvat
2.2.24	ātithyāyāṃ gāyatrīsāmauśanam
2.2.25	añjanti gharmaṃ tatra śārṅgam
2.2.26	rajatajātarūpe upadadhati tacchukracandre
2.2.27	abhīndhate tad gharmasya tanvau
2.2.28	rucitaṃ prāhus tad gharmasya vā rocanamindrasya veti
2.2.29	dhenumupasṛjanti taddhenu
2.2.30	tasya devatāsu sopāyaṃ stobham āhared anupāyaṃ pādāyābhyasyed uttamaṃ pādaṃ pañcanidhanavad iti gautamaḥ
2.2.31	samasyetpadadevate iti śāṇḍilyaḥ
2.2.32	nottamaṃ pādaṃ punarabhyasyediti vārṣagaṇyaḥ
2.2.33	śeṣaṃ yathā marutāṃ bhūtau tathā samāpayet
2.2.34	paya āharanti tatpayaḥ
2.2.35	āsiñcanti tat sindhuṣāmā tvā viśantv indava iti
2.2.36	śaphābhyāṃ parigṛhṇanti tad vasiṣṭhasya śaphāviti
2.2.37	hriyamāṇe vratapakṣau
2.2.38	hute 'śvinorvrate ahorātrayorvā
2.2.39	rauhiṇābhyāṃ puroḍāśābhyāṃ caranti tad rājanarauhiṇake
2.2.40	parigharmyaṃ samrāḍāsandyāṃ samāropayanti tad ārūḍhavad āṅgirasam ita eta iti svarṇidhanaṃ
2.2.41	agniṃ praṇayanti tatrāgnervratam
2.2.42	agnīṣomau tatrobhayorvrate
2.2.43	sutyāyāṃ yajñasārathi prāk prātaranuvākopākaraṇādāgnīdhrīye 'har ahaḥ
2.2.44	satre satrasyarddhi
2.2.45	ukṣā ced anubandhya aukṣṇorandhre
2.2.46	ṛṣabha ārṣabham
2.2.47	unnate traikakubham
2.2.48	vaśāyāṃ vāśam
2.2.49	aja ājigaṃ
2.2.50	meṣa aurṇāyavam
2.2.51	payasyāyāṃ svāraṃ payonidhanam
2.2.52	udavasānīyāyāmudvaṃśīyam
2.2.53	upakramya samāpayed ā krator apavargāt
2.3.1	audumbarīm ucchrayiṣyan pūrveṇa devayajanaṃ gacched dakṣiṇataś ced asyāvasathaḥ syāt
2.3.2	uttareṇa yadyanyataḥ
2.3.3	pūrvau sadaso dvāryau śvabhrāv antareṇa prapadyāgreṇaudumbarīṃ gatvodaṅmukhastiṣṭhannadhvaryuṇā sahocchrayeddakṣiṇottarottānābhyāṃ pāṇibhyāṃ dyutānastveti
2.3.4	āyor iti śvabhre 'vadadhyāt
2.3.5	avadhāya japen namaḥ samudrāya namaḥ samudrasya cakṣase mā mā yūnarvā hāsīd ūrg asy ūrjodā ūrjaṃ me dehy ūrjaṃ me dhehy annaṃ me dehy annaṃ me dhehīti
2.3.6	tāṃ na visṛjed āvacchādanāt
2.3.7	adhvaryuṇābhihutāyāṃ juhuyāt tasyaivāvṛtāntareṇa viśākhe
2.3.8	ghṛtena dyāvāpṛthivī āprīṇāthāṃ svāheti pūrvāṃ prajāpataye svāhetyuttarām
2.3.9	anyatarāṃ vā svāhākāradvitīyām
2.3.10	yathā bhūmimājyaṃ prāpsyatīti
2.3.11	ājyaṃ homacodanāsv anādeśe
2.3.12	adhastādviśākhasya parigṛhya japeddivi devān dṛṃha mayi prajāmiti
2.3.13	antarikṣe vayāṃsi dṛṃha mayi paśūniti madhye
2.3.14	pṛthivyāmadhyauṣadhīr dṛṃha mayi sajātāniti mūle
2.3.15	ūrdhvaṃ homād yājamānaṃ dhānaṃjayyaḥ
2.3.16	svayamiti gautamaśāṇḍilyau yāṃ vā kāṃcid ṛtvig āśiṣam āśāste yajamānasyaiva seti
2.3.17	avacchādyamānāyāṃ divyaṃ chadmāsi saṃtani nāma viśvajanasya chāyā namaste 'stu mā mā hiṃsīr iti
2.3.18	dakṣiṇena śvabhrān gatvāparau dvāryāvantareṇa prapadyaitat kuryāditi śāṇḍilyaḥ
2.3.19	uttareṇeti dhānaṃjayyaḥ
2.3.20	gautamīyamitarat
2.3.21	yathaitaṃ niṣkrāmet
2.4.1	yūpam ucchrīyamāṇam anumantrayeran nṛmaṇa ūrdhvabharasaṃ tveti
2.4.2	etānyevohasthānāni yāvantaḥ syuḥ
2.4.3	yatra tiṣṭhanta ucchrīyamāṇaṃ paśyeyuriti śāṇḍilyaḥ
2.4.4	antarvedyeveti dhānaṃjayyaḥ
2.4.5	na bahirvedi yajuravakalpata iti
2.4.6	viśvarūpāṇāṃ gānaṃ jyotiṣṭome yajamānenoktaḥ pratyācakṣīta catuṣṭomastomasaṃpadatirekād grahaśastrābhāvāc ca
2.4.7	vasatīvaryo grahaḥ prātaranuvākaḥ śastramāsāṃ na ca saṃpatkopo yathānyaiḥ parisāmabhir gāyaiveti ced brūyāt
2.4.8	na mām anāmantrya prātaranuvākam upākuryād ity adhvaryuṃ brūyāt
2.4.9	hotāraṃ prātaranuvākāyopaviṣṭaṃ pūrveṇa gatvā yajamānaś ca pūrvayā dvārā prapadyāntareṇa havirdhānaṃ pūrveṇa cakre udaṅmukha upaviśet tūṣṇīm
2.4.10	purastād yajamānaḥ pratyaṅmukhaḥ
2.4.11	yuñje vācaṃ śatapadīṃ gāyet sahasravartani gāyatraṃ traiṣṭubhaṃ jagad viśvā rūpāṇi saṃbhṛtā devā okāṃsi cakrira ity etasyāṃ paṅktau trir gāyatraṃ gāyed iti dhānaṃjayyaḥ svādhyāyasvareṇa
2.4.12	manasaiva yajamāna upasvaret
2.4.13	triṣu triṣu pādeṣu gāyediti gautamaḥ
2.4.14	pūrvaṃ pūrvam atisṛjan gāyatrīkāram
2.4.15	pragāthakāraṃ vā
2.4.16	gītvā yathārthaṃ syāt
2.4.17	viśvarūpāś ced gāyej jyotīṃṣy api gāyet
2.4.18	parihite prātaranuvāke 'ponaptrīyaṃ nāma sūktaṃ purā tasmāddhotāram āramety uktvā
2.4.19	āgrayaṇasya vānu hiṃkāraṃ pavitraṃ dhārayan
2.4.20	āstāvaṃ vā prāpya stomayogāt
2.4.21	agnir jyotir jyotir agnir indro jyotir jyotir indraḥ sūryo jyotir jyotiḥ sūrya ity eteṣu pādeṣu tris trir ekaikam abhyāsaṃ manasā gāyatraṃ gāyet
2.4.22	tāni nānyatra viśvarūpābhyaḥ
2.4.23	nānyatra viśvarūpā jyotiṣṭomāt
2.4.24	sahacarāṇi hy etāni viśvarūpāśca jyotīṃṣi ca jyotīṃṣi ca
3.1.1	yugapatkarmasu sarveṣūdgātur dakṣiṇam anu bāhuṃ prastotā savyaṃ pratihartā
3.1.2	hotā prātaranuvākam anūcyābhūd uṣā iti yadā brūyād atha vedim ākrāmeyur mṛdā śithireti
3.1.3	bahirvedy etaj japitvā mā mā hiṃsīr ity etāvataiveti dhānaṃjayyaḥ
3.1.4	savanamukheṣu ca yajuṣā
3.1.5	ahar ahar iti gautamaḥ
3.1.6	sakṛtkratāv iti śāṇḍilyaḥ
3.1.7	yāvaddhākrāmeyur ity eke
3.1.8	havirdhānaṃ praveśyamānā vasatīvarīranupraviśeyuḥ
3.1.9	tasya rarāṭyāmālabhya viṣṇoḥ śiraḥ
3.1.10	iṣa ūrja iti praviśanto 'ntareṇeṣe bāhūnavahṛtya pārṣṇīr anudyacchanto yunajmīti rājānam abhimṛśeyur yaḥ prātaḥsavanāya
3.1.11	avibhaktaś cet sarvam
3.1.12	na cet prāpnuyuḥ somaṃ deśenaiva
3.1.13	prastotā prathamo 'tisarpet
3.1.14	tata udgātā tataḥ pratihartā
3.1.15	dakṣiṇasya havirdhānasya paścāt savyāvṛta upaviśeyurṛtasya sadana iti
3.1.16	purastāccopariṣṭāccarcaḥ sarvatra japeyuryāsu kariṣyantaḥ syuḥ
3.1.17	atra tu bahiṣpavamānasya
3.1.18	abhiṣute rājanyṛtapātramasīti droṇakalaśamālabhya vānaspatya iti proheyuḥ
3.1.19	dakṣiṇe pāṇāvudgātā daśāpavitraṃ kurvīta
3.1.20	akṣaṃ cedupahanyuḥ punaḥ proheyuḥ
3.1.21	antareṇākṣaviṣkambhau daśāpavitraṃ droṇakalaśe prāsyed anupaghnan
3.1.22	saṃhitau ced ubhāv upari
3.1.23	sarvaṃ rathopastham upary upary uttareṇa rathajaṅghāṃ rathaś cet
3.2.1	pratyāvrajya grāvṇo yuñjyāt
3.2.2	pradakṣiṇam aṣṭamadeśeṣu sthavīyāṃsy abhyantarāṇi kṛtvā
3.2.3	tāni mukhāni
3.2.4	dakṣiṇārdhyapūrvārdhyaṃ prathamam
3.2.5	tān abhimṛśya japeyur maruta iti
3.2.6	ṛtasadana etaj japitvā yuktāḥ stha vahatety etāvataiveti dhānaṃjayyaḥ
3.2.7	paścād dakṣiṇato vā droṇakalaśam adhyūheyur idam aham imam iti
3.2.8	yajamānaśabdaṃ sarvatra yathārthaṃ kuryuḥ
3.2.9	anujapeyur anyena kṛte mantrau
3.2.10	brāhmaṇavihitād anyatraiṣa kalpaḥ kāmyānām
3.2.11	dveṣyakalpād anyatra
3.2.12	viparyasya tu tasmin
3.2.13	tūṣṇīṃ ca yojanādhyūhane
3.2.14	idam aham amum iti dakṣiṇāparam aṣṭamadeśaṃ nirūhet
3.2.15	dveṣyapriyakalpayor mantrau rājanyūhet
3.2.16	tasya ca viśam ādiśet
3.2.17	taṃ caivānnādyena
3.2.18	upāṃśusavano nāma grāvā pañcamas tam upariṣṭād droṇakalaśasya kuryād rāṣṭrajighāṃsuḥ pratīveśāṃ balavatīṃ viśam ādiśan
3.2.19	eteṣām ekaṃ kṛtvā pathyaṃ kuryād iti gautamaḥ
3.2.20	tam eveti dhānaṃjayyaḥ
3.2.21	pṛṣṭhānām ante pūrvayā dvārā niṣkramya kāmyaṃ śāṇḍilyaḥ
3.2.22	pavitreṇa droṇakalaśaṃ saṃmṛjyād vasavas tveti budhnaṃ rudrās tveti madhyam ādityās tveti bilam
3.2.23	eteṣām ekakena tris trir anusavanaṃ saṃmṛjyād iti dhānaṃjayyaḥ
3.2.24	sarvaiḥ sarveṣv iti śāṇḍilyaḥ
3.2.25	sarvair budhnaṃ sarvair madhyaṃ sarvair bilam ity eke
3.2.26	bilaṃ madhyaṃ budhnam ity aparam
3.2.27	avadhūya pavitram udagdaśam avāṅnābhi vitanuyuḥ pavitraṃ ta iti
3.2.28	tṛcenaike
3.2.29	saṃtatāyāṃ dhārāyām udgātā japet pra śukrā iti
3.2.30	amuṣya rājyāyeti priyaṃ rājānam ādiśet
3.2.31	rājño rājyāyeti vā
3.2.32	yajamānasya rājño rājyāyeti vā
3.2.33	somasya rājño rājyāyeti vā
3.2.34	somasyety eva brūyāt somarājāno hi brāhmaṇāḥ
3.3.1	āgrayaṇaṃ gṛhṇann adhvaryur hiṃkaroti tadā pravṛṇīrann agniḥ prastotāhaṃ mānuṣo bṛhaspatir udgātāhaṃ mānuṣo vāyuḥ pratihartāhaṃ mānuṣaḥ iti yathāliṅgam
3.3.2	na pravṛṇīrann iti dhānaṃjayyaḥ
3.3.3	pravṛṇīrann eveti śāṇḍilyaḥ
3.3.4	atra vācaṃ yaccheyuḥ
3.3.5	ṛtasadane vā
3.3.6	vediṃ vākrāmantaḥ
3.3.7	stute bahiṣpavamāne visṛjeran
3.3.8	uttarāddhavirdhānād dhruvasthālīṃ harantaḥ paścimenodgātṝn hṛtvā tenaiva pratihareyuḥ
3.3.9	nainān agreṇa hareyuḥ
3.3.10	api hy adhvaryavo 'py akuśalā bhavantīti
3.3.11	abhipīḍya pavitram adhvaryur niḥsarpantaṃ prastotā saṃtanuyāt
3.3.12	tam udgātodgātāraṃ pratihartā taṃ brahmā brahmāṇaṃ yajamānaḥ
3.3.13	pañcartvijaḥ saṃrabdhāḥ sarpantīty etān āha
3.3.14	doṣavacanād vyavacchedāj jugupseran
3.3.15	na rājānam ālabhyānuspṛśyāpa ājyam ālabheraṃs tathājyaṃ rājānaṃ sarvatra
3.3.16	vajro vā eṣa somasya yad ājyam iti tayor asamavāyam āha
3.3.17	adhvaryuṇā hute pravṛtahomau juhuyur gatyānupūrvyeṇa bekurā nāmāsi sūryo meti
3.3.18	saṃsutasome tv adhikām udgātā juhuyāt saṃveśāyopaveśāyeti yathāsavanaṃ chandāṃsy ādiśan
3.3.19	ṛcaṃ sāmeti svāhākārāntayā tṛtīyāṃ sarvatra
3.3.20	sa eveti śāṇḍilyaḥ
3.3.21	mahāgirimahānadīrathāharvāyuvyavāyeṣv asaṃsavaḥ
3.3.22	pṛthagjanapade ca
3.3.23	avidviṣāṇamātrād ity eke
3.3.24	hutvā japeyur brahmāhaṃ gāyatrīṃ vācaṃ prāṇaṃ prajāpatiṃ prapadye 'śmānam ākhaṇaṃ paryūha iti
3.3.25	adhvaryum anvāvarteran sarpantaḥ
3.3.26	savyaiḥ pāṇibhiḥ pṛthag dakṣiṇā tṛṇāni nirasyeyur yo 'dya saumya iti
3.3.27	cātvāladeśaṃ prāpyādhvaryāv upaviṣṭe tasmāt pratyag upaviśeyur yo ma ātmeti
3.3.28	pratyaṅmukhaḥ prastotodaṅmukha udgātā paścimenodgātāraṃ gatvā dakṣiṇapūrvam aṣṭamadeśam īkṣamāṇaḥ pratihartā
3.3.29	savyādharān upasthān kṛtvā dyāvāpṛthivyoḥ sandhim īkṣamāṇāḥ samāni mukhāni dhārayantaḥ
3.3.30	evaṃ sarvastotreṣv āsīran
3.4.1	caturavarārdhyā upagāḥ syuḥ
3.4.2	tathā hi bhāllavibrāhmaṇaṃ bhavati / yo 'nupagītaṃ sāmādatte muṣyate rūkṣo bhāvuko bhavatyupagātṛbhyaḥ prasvaret prāṇo vai svaraḥ prāṇenaiva sāma saṃtanotīti valgutamaṃ sāmopagītaṃ bhavati tasmād apy upageyam
3.4.3	catvāra upagāḥ syuś catasro diśo digbhir upagāyantīti ca brāhmaṇam
3.4.4	ṣaḍvā / ṣaḍṛtava upagātāra iti ca brāhmaṇam
3.4.5	yāvanto vā saṃsvareran
3.4.6	te ho ityetenākṣareṇopagāyeyuromiti yajamānaḥ
3.4.7	praṣṭyantarayor upaviśya bhaktyantarāṇi chādayanto mandra upagā bhavanti
3.4.8	tryantara udgīthaḥ prātaḥsavanādanyatra
3.4.9	mandras tv eva prātaḥsavane
3.4.10	nidhanāya nidhanāyoparameyuḥ
3.4.11	tatrāpyeka ekākṣareṣu noparamanti
3.4.12	te svāṃ svāṃ bhaktim anucchvasanto brūyuḥ
3.4.13	pade vocchvaseyuḥ stobhe vā
3.4.14	nāntareṇa pade na stobhau
3.4.15	yatra vopapadyeta na tāntaḥ kuryāditi
3.4.16	prastaraṃ pratigṛhya prastotā brahman stoṣyāmaḥ praśāstar ity udgātre prayacchet
3.4.17	tena dakṣiṇāṃ jaṅghāmupahatya yuñjyātstomamagnestejaseti
3.4.18	annaṃ kariṣyāmīti japet
3.4.19	tūṣṇīṃ cātvālamudapātraṃ cāvekṣeran
3.4.20	sāmāsi prati mā bhāhīty ādityam
3.4.21	tūṣṇīṃ vā
3.4.22	sakṛddhiṃkṛtya bahiṣpavamānena stuvīran
3.4.23	ahiṃkṛtā prathamā retasyā hiṃkṛtāḥ parāḥ
3.4.24	rathantaravarṇottamā avisṛṣṭahiṃkārā
3.4.25	tasyā ūrdhvaṃ prastāvāc catvāry akṣarāṇy abhiṣṭobhet
3.4.26	annam akaram iti stutvā japet
3.4.27	śyeno 'sīti prastare yajamānaṃ vācayet
3.4.28	taṃ sarvatra stutvopahvayeran
3.4.29	saṃ varcasetīkṣakān sahakāriṇaś ca prekṣamāṇo japet
3.4.30	namo gandharvāyetyādityam
3.4.31	deśenaivāntarhitaścet
3.4.32	etatsarvaṃ kuryāduttarayoḥ pavamānayoḥ
3.4.33	pravarāstu nivartante
3.4.34	cātvālāvekṣaṇaprabhṛti ca prāgghiṅkārāt
3.4.35	praveśanasaṃmārjane cāntareṇa tṛtīyasavane
3.4.36	kumbhaṃ tu tatra saṃmṛjyāt
3.4.37	uttare havirdhāne yaḥ pūrvo droṇakalaśāvṛtā
3.4.38	taṃ pūtabhṛd ity ācakṣate taṃ pūtabhṛd ity ācakṣate
4.1.1	stomayoge 'gniryunaktvityetasya sthāne vāyuryunaktu sūryo yunaktviti nānāsavanayoḥ
4.1.2	vihāraṃ dhānaṃjayyaḥ
4.1.3	agnestejasā bṛhaspatis tveti prātaḥsavana indriyasyendriyeṇa bṛhaspatis tveti mādhyaṃdine sūryasya varcaseti tṛtīyasavane
4.1.4	sarvair ekaikaṃ yathāmnāyaṃ śāṇḍilyaḥ
4.1.5	sāmne sāmne hiṃkuryuḥ
4.1.6	vṛṣako 'si svaro 'sīti yajamānavācane
4.1.7	stutvā bahiṣpavamānena prastarādubhayataścaturaṅgulaṃ paricchidya tṛṇaṃ cātvāle pravidhyedyadi stutaṃ yadi vādya suṣṭutam arvākstutaṃ yadi vātiṣṭutaṃ yat tayor anyena divamāruhememamanyena jayema lokamiti
4.1.8	tatraivodapātraṃ ninayet samudraṃ vaḥ prahiṇomi svāṃ yonim api gacchatāriṣṭās tanvā bhūyāsma mā parāseci no dhanam iti
4.1.9	bahirvedy udañco 'yuñji padāny utkrāmeyuḥ prāgdaśabhyaḥ
4.1.10	abhidakṣiṇam āvṛtyāvrajyāgnīdhrīyaṃ bahiṣpavamānarco 'dhīyīran
4.1.11	anuvyāhārṣīnmāmiti yam atiśaṅketa tasmā āgnīdhrīya āhutivarjaṃ prahared yajña śaṃ ca ta upa ca te namaś ca te satyo 'si satyasaṃskṛtastasya te ya ūnaṃ yo 'kṛtaṃ yo 'tiriktam adarśaṃ tasya prāṇenāpyāyasva svāheti
4.1.12	na vyabhicarediti dhānaṃjayyaḥ
4.1.13	ahīnabahiṣpavamānaiḥ sadasi stuvīran prathamād ahno 'nyatra
4.1.14	ādyantayoś ca satreṣu
4.1.15	prāgdhiṣṇyaviharaṇān niṣkramya tṛṇaprāsanaprabhṛti samāpayeyuḥ
4.1.16	vaidatrirātre satranyāyaṃ gautamaḥ
4.1.17	ahīnanyāyaṃ dhānaṃjayyaḥ
4.1.18	mandraṃ prātaḥsavane stuvīran
4.1.19	uttarottaryuttarayoḥ savanayoḥ
4.1.20	samena vobhayoḥ
4.1.21	etasyāṃ velāyāṃ prāśnīyuḥ
4.1.22	anusavanaṃ tu satreṣu
4.1.23	savanamukhīyān bhakṣayitvā sanneṣu nārāśaṃseṣu
4.2.1	vapāyāṃ hutāyāṃ dhiṣṇyān upatiṣṭheran
4.2.2	cātvāle tu mārjanaṃ pūrvaṃ satreṣv idam āpaḥ pravahatāvadyaṃ ca malaṃ ca yad yac cābhidudrohānṛtaṃ yac ca śepe abhīruṇam āpo mā tasmād enaso duritāt pāntu viśvato nir mā muñcāmi śapathān nir mā varuṇād uta nir mā yamasya ṣaḍviṃśāt sarvasmād eva kilbiṣāt sumitriyā na āpa oṣadhayaḥ santu durmitriyās tasmai santu yo 'smān dveṣṭi yaṃ ca vayaṃ dviṣmaḥ iti
4.2.3	samrāḍ asīty āhavanīyam upasthāyodañco gatvāstāvacātvālaśāmitrān udaṅmukhās tutho nabho saṃmṛṣṭa iti
4.2.4	vibhur asīty āgnīdhrīyam upatiṣṭheran
4.2.5	tam uttareṇa saṃcaraḥ sarvatra
4.2.6	dakṣiṇenottarayoḥ savanayor yadā havirdhānam āhavanīyaṃ ca pṛṣṭhahomāya
4.2.7	pūrvasyāṃ sadaso dvāri pratyaṅmukhāstiṣṭhanto vahniriti hoturdhiṣṇyam
4.2.8	śvātra iti maitrāvaruṇasya
4.2.9	tutha uśig aṅghārir avasyur iti brāhmaṇācchaṃsiprabhṛtīnāmudañcaḥ
4.2.10	śundhyuriti mārjālīyaṃ tatraiva tiṣṭhantaḥ
4.2.11	ṛtadhāmetyaudumbarīm
4.2.12	samudra iti brahmaṇaḥ sadanam
4.2.13	uttareṇa sado gatvāntarvedi pratyaṅmukhās tiṣṭhanto 'hir iti prājahitam
4.2.14	aja iti gārhapatyam
4.2.15	sagarā iti dakṣiṇāgner āyatanam
4.2.16	kavya iti dakṣiṇaṃ vedyantam
4.2.17	tatraiva tiṣṭhantaḥ sarvāntsamanvīkṣamāṇaḥ pāta meti
4.2.18	ekaikam upasthāyaitad brūyur iti śāṇḍilyaḥ
4.2.19	bahuśabdān ekavat kurvantaḥ
4.3.1	raurikīṇi cet kuryur ādityaṃ prathamam upatiṣṭherann adhvanām iti
4.3.2	āhavanīyam upasthāya tam evāpijo 'si jāyamāna ity apijo 'si navajāta iti vāyum agnim anupraharanti tam abhipretya
4.3.3	yadā cātvālam athotkaraṃ tumulo 'sy ākrandaṃ kṛtveti
4.3.4	yadā śāmitram atha yatrovadhyaṃ nikhananty ūvadhyagoho 'si pārthiva iti
4.3.5	yadāgnīdhrīyam atha yatrācchāvāka āsīno hotary upahavam icchaty upahavyo 'si namasya ity upahavyo 'si tanūpā iti vā
4.3.6	yadā brahmaṇaḥ sadanam atha sadasyasya sadasyo 'si malimluca iti
4.3.7	yadā dakṣiṇaṃ vedyantam atha prājāpatyam asīti patnīśālām aindram asīti sado vaiṣṇavam asīti havirdhānam aindrāgnam asīty āgnīdhrīyaṃ vaiśvadevam asīti vā
4.3.8	atha tathaiva samastena
4.3.9	sarve stha somyāsaḥ sarve somaṃ pibata sarve somasya pītim ānaśadhve pāta meti samānaṃ param
4.3.10	ṛtasya dvārau stha ity aparau dvārabāhū sadasaḥ saṃmṛjya mā mā saṃtāptam iti praviśeyuḥ
4.3.11	dakṣiṇenaudumbarīṃ gatvā tasyā uttarata upaviśeyur namaḥ sakhibhya iti
4.3.12	pūrveṇa prastotāraṃ pratihartā gacchet
4.3.13	etasyāṃ velāyāṃ samupahvayeran sarve satreṣu
4.3.14	mitho 'nyatra
4.3.15	sarve yajamānam
4.3.16	dvārabāhusaṃmārjanaprabhṛty etat sarvaṃ kuryur yadā dhiṣṇyān upatiṣṭheran
4.4.1	yājamānabrahmatve ced udgātā kuryāt
4.4.2	āgnīdhrīyam upasthāya pūrveṇa parikrāmet
4.4.3	sadasānupasthāya tata evekṣamāṇaḥ pātnīśālān
4.4.4	itarathetarau
4.4.5	ṛtasya dvārau stha iti pūrvau dvārabāhū sadasaḥ saṃmṛjya dakṣiṇasya purastād udaṅmukha upaviśed iti śāṇḍilyaḥ
4.4.6	tasyaiva paścāt pratyaṅmukha iti dhānaṃjayyaḥ
4.4.7	ukte praveśanopaveśane
4.4.8	ṛtvikpathena gatvā samastopasthānaprabhṛti samānam
4.4.9	dakṣiṇārdhe tu sadasaḥ pūrvam upaveśanam
4.4.10	prastotuḥ pratyupaveśanaṃ brahmopaveśanena
4.4.11	nirastaḥ parāvasur iti dakṣiṇā tṛṇaṃ nirasyet
4.4.12	ā vasoḥ sadane sīdāmīty upaviśet
4.4.13	namaḥ sakhibhyaḥ pūrvasadbhyo namo 'parasadbhyo bhūr bhuvaḥ svar bṛhaspatibrahmāhaṃ mānuṣa om ity uktvaudumbarīṃ gatvopaviśet
4.4.14	anūpaviśeyātām itarau
4.4.15	etenānupūrvyeṇa sarvaṃ yathāsanaṃ cikīrṣet
4.4.16	glāyec ced adhyaudumbaryeva
4.4.17	sadasya evam eva dhiṣṇyān upatiṣṭhan brahmāṇam anupraviśet
4.4.18	brāhmaṇācchaṃsinaṃ vā
4.4.19	tenāsya samupahavaḥ syāt
4.4.20	bhakṣaś ca samānaḥ
4.4.21	bībhatseyātāṃ cen nānācamasau syātām
4.4.22	sarpatsu na śūnyaṃ sadaḥ kuryāt
4.4.23	tasya dadhibhakṣāntaṃ karma
4.4.24	sa nivarteta satreṣu
4.4.25	visaṃsthite savane pūrvayā dvārāntareṇa hotur dhiṣṇyaṃ maitrāvaruṇasya ca saṃcaraḥ
4.4.26	tad yathaitam iti
5.1.1	camasaṃ pratigṛhya prastotā dakṣiṇa ūrāv ādhāya dakṣiṇena pāṇinā vidhāyāsīta
5.1.2	upahūyamānāyām iḍāyām anūpadhārayed anupaghnan
5.1.3	vaṣaṭkartur anubhakṣaṃ sarvatra bhakṣayeyuḥ
5.1.4	mitha upahūyodgātā prathamaḥ
5.1.5	dakṣiṇam anu bāhuṃ daṇḍaṃ kṛtvā śyena ity avekṣyendav iti dvir alpaṃ bhakṣayed yathāsavanaṃ chandāṃsy ādiśan
5.1.6	ūrdhva iti mukhyān prāṇān abhimṛśet
5.1.7	soma rārandhīti hṛdayam
5.1.8	soma gīrbhir iti nābhim
5.1.9	evam itarau kuryātāṃ pratihartā paścāt
5.1.10	taṃ sa āpyāyayed abhimṛśyāpyāyasvety etayā gāyatryā
5.1.11	sarve vā
5.1.12	tāṃ tṛtīyasavane dvir brūyuḥ
5.1.13	saṃ te payāṃsīti mādhyaṃdine
5.1.14	gāyatryaivānusavanam āpyāyayed iti śāṇḍilyaḥ
5.1.15	dvitīyāḥ savaneṣu nārāśaṃsāḥ
5.1.16	pūrvayoś ca tṛtīyau
5.1.17	teṣām anavekṣya bhakṣaṇam
5.1.18	avamair iti prātaḥsavane aurvair iti mādhyaṃdine kāvyair iti tṛtīyasavane
5.1.19	pitṛbhir iti sarvatrānusaṃharet
5.1.20	pratyabhimarśane yathākāmī
5.1.21	prathamadvitīyau pūrvayoḥ savanayor āpyāyayet
5.1.22	prathamaṃ tṛtīyasavane
5.1.23	āvṛttiṣu tṛṇe pratigṛhya prastotā prayacched yathāprastaram
5.1.24	anāhriyamāṇayor na mantraṃ jahyāt
5.1.25	tathaiva jaṅghām upahatya yuñjyāt stomaṃ dīkṣāyai tapaso manaso vāca iti
5.1.26	nānā dhānaṃjayyo yatrānantarāṇi catvāri
5.1.27	antaḥ sarveṣāṃ prajāpatis tveti
5.1.28	prathamenālpīyaḥsu
5.1.29	tatprabhṛtīni rātrau
5.1.30	tathātiriktastotreṣu
5.1.31	sarvair ekaikaṃ yathāmnāyaṃ śāṇḍilyaḥ
5.1.32	āvṛttinyāyaḥ saṃdhau
5.1.33	upavasathye 'hani na samāmaneran
5.2.1	prastotā tu kuśāḥ kārayed yajñīyasya vṛkṣasya
5.2.2	khadirasya dīrghasattreṣv eke
5.2.3	prādeśamātrīḥ kuśapṛṣṭhās tvaktaḥ samā majjato 'ṅguṣṭhaparvapṛthumātrīḥ prajñātāgrāḥ
5.2.4	kārayitvā gandhavatībhir oṣadhībhir anulipya sarpiṣā sattreṣv eke kuśāvidhānena vasanena pariveṣṭya kṣaumaśāṇakakārpāsānāṃ kenacid upary audumbaryā vāsayet
5.2.5	tāṃ śvobhūte kuśair ūrdhvāgraiḥ pariveṣṭyaivaṃjātīyenaiva vasanena pradakṣiṇam ūrdhvadeśena pariveṣṭya spṛṣṭo 'napaśrita udgāyed iti gautamaḥ
5.2.6	dhiṣṇyo 'yaṃ bhavati na dhiṣṇyam āsādayet
5.2.7	dhṛṣṭam apaśrayateti dhānaṃjayyaḥ
5.2.8	sa eva tad urji śritaḥ prajābhya ūrjaṃ vibhajatīti hyāha
5.2.9	stoṣyamāṇānāṃ madhye vaiṣṭutaṃ vasanaṃ prāksamāsaṃ vodaksamāsaṃ voparidaśam āstīrya tatra prastotā kuśā vidadhyāt prastāvānteṣu
5.2.10	ādye 'nekaprastāvāsu
5.2.11	aprastāvāsv ādau
5.2.12	udagagraṃ prathamaṃ viṣṭāvaṃ prāksaṃsthaṃ pratyag vā
5.2.13	taṃ paścimena madhyadeśenodaksaṃsthaṃ prāgagraṃ pratyag vā
5.2.14	taṃ paścimenodagagraṃ pratyaksaṃstham
5.2.15	evaṃvidhāḥ paryāyā uttarottarāḥ
5.2.16	mithaḥ paryāyaviṣṭāvān saṃdadhyāt
5.2.17	paryāyādiṣu hiṃkāraṃ stuvīran
5.2.18	uttamāṃ prastutyaiṣeti śaṃsiṣyantaṃ brūyāt
5.2.19	stutasya stutam asīti yajamānavācanam
5.2.20	savanasaṃsthāsu praśāstroktā yathetam aparayā dvārā niṣkramya paścimenāgnīdhrīyaṃ mūtraṃ kuryuḥ
5.2.21	vācaṃ yaccheyur yāvad udakyāḥ syuḥ
5.2.22	etan mṛgatīrtham
5.2.23	tena bhūyaḥ śamyāparāsād gaccheyuḥ
5.2.24	yo bhūyo jigamiṣed āpnānena sa gacchet
5.3.1	atha dhiṣṇyān upatiṣṭheran
5.3.2	samastenottarayoḥ savanayor iti gautamaśāṇḍilyāyanau
5.3.3	sarveṇeti dhānaṃjayyaḥ
5.3.4	anupasthānaṃ śāṇḍilyaḥ
5.3.5	evam eva niṣkramya pṛthakstotrebhyaḥ samastenopatiṣṭheran yāny ūrdhvam ukthebhyaḥ
5.3.6	paryāyebhyas tu rātreḥ
5.3.7	yathāsanam upaviśya prastotā havirdhānaṃ gacchen mādhyaṃdine
5.3.8	huta ādityagrahe pratihartārbhave
5.3.9	ubhayatra sarve satreṣu
5.3.10	pavamānayor uttarayor dhiṣṇyaviharaṇe mārjālīyaṃ harantaḥ paścimena yajamānaṃ hutvā tenaiva pratihareyuḥ
5.3.11	mādhyaṃdinena stutvā sattreṣu dadhigharmasya bhakṣayeyuḥ samupahūya dadhikrāvṇa iti
5.3.12	tasyā uttamaṃ pādaṃ daśame 'hany abhyasyeyuḥ
5.3.13	pūrveṇa patnīśālām antareṇāgnīdhrīyaṃ sadaśca tīrthena dakṣiṇā nayeyuḥ
5.3.14	sarvāsāṃ devasya tveti purastājjapaḥ
5.3.15	varuṇas tveti yathādaivataṃ pratigṛhṇīyāt
5.3.16	yathājāti mṛgān
5.3.17	aprāṇac ca
5.3.18	puṃvan mithunāny anyatrājābhyaḥ
5.3.19	tena ka idam ity upariṣṭājjapaḥ
5.3.20	tatrohāpādīni padāni
5.3.21	tvā devi dakṣiṇe 'da iti ca yat tat syāt tena dātra idam āviśaitat te bhuñjatīti hiṃsīr iti ca
5.3.22	aśvarathaṃ ced dadyāt
5.3.23	pūrveṇāgnīdhrīyam avasthāpya purastājjapaṃ japitvā darbhamuṣṭināśvamukhāni saṃmṛjyād dvābhyāṃ dvābhyām aśvanāmabhyām ekaikasyāśvo 'sīty etatprabhṛtibhir udaksaṃstham iti dhānaṃjayyaḥ
5.3.24	dhuryau prathamam ity aparam
5.3.25	dakṣiṇaṃ pūrvam
5.3.26	tathā praṣṭī
5.3.27	sarvāṇy ekaikasminn udaksaṃstham iti śāṇḍilyaḥ
5.3.28	sarvāṇy ekasmiṃs tūṣṇīm itarāṇīty aparam
5.3.29	etāny evāśvāsvaśvatareṣv aśvatarīṣu ca yathārtham ūhet
5.3.30	tribhiś ced ardhāny ekasminn ardhāni dvayoḥ
5.3.31	dvaidhaṃ dvayoḥ
5.4.1	ādityānām iti rathaśira ālabhya japet
5.4.2	yad rathyaṃ syād vāyor iti carmaṇyaṃ pratigṛhṇīyān nakṣatrāṇām ity asthimayaṃ sūryasyety ayolohe hiraṇyaṃ ca
5.4.3	dakṣiṇena rathaṃ gatvā rathantaram asīti dakṣiṇaṃ cakram ālabhet
5.4.4	vāmadevyam asīty adhiṣṭhānam
5.4.5	bṛhad asīty uttaraṃ cakram
5.4.6	aṅkānyaṅkū iti cakre eva saṃmṛjyāt
5.4.7	vaiśvānara iti dakṣiṇena pādenārohet
5.4.8	tad api veditam avapannaṃ dakṣiṇaṃ cakraṃ nirvartya kham anvīkṣayet pūrvasyāntena te tvāgnaya iti
5.4.9	te metītaro brūyāt
5.4.10	āruhya japed gidaiṣa ta iti
5.4.11	tad api veditaṃ śamarathaṃ śākhāstambham ālabhyāntarā cakravartmanī etenaivānvīkṣeta
5.4.12	kṛśeti savyān abhīśūn āyacchet
5.4.13	dāseti dakṣiṇān avagṛhṇīyāt
5.4.14	avaruhya sakṛd vāruṇam uktvā yathādaivatam ādiśyopariṣṭājjapaṃ japed iti gautamaḥ
5.4.15	saṃmārjanaprabhṛty etat sarvaṃ kṛtvā vimucya nānā purastājjapopariṣṭājjapau vāruṇam aśvebhyo rathāya ceti dhānaṃjayyaḥ
5.4.16	glāyec ced yathāsanaṃ vaitat sarvaṃ japet
5.4.17	pṛṣṭhyaṃ ced dadyāt prāg vāruṇād aśvanāmāni japet
5.4.18	purastājjapād vā
5.4.19	tathā dānteṣu
5.4.20	yad rathyaṃ syāt tena tat pratigṛhṇīyāt
5.4.21	annasyeti prāg vāruṇād aveḥ
5.4.22	purastājjapād vā
5.4.23	gnās tvākṛntann iti vasanasya
5.4.24	tad udasyed atāntave
5.4.25	hiraṇyam alpīyo 'bhogād āgacched audumbaryām āśleṣayet
5.4.26	āgnīdhrīye vā juhuyāt
5.4.27	samastān vrīhiyavān ekakratau pratigṛhṇīyāt
5.4.28	tathā tilamāṣān
5.4.29	prājāpatyenānādiṣṭadevatāḥ pratigṛhṇīyāt
5.4.30	tūṣṇīm ayajñe dakṣiṇā iti dhānaṃjayyaḥ
5.4.31	bhūr bhuvaḥ svar iti gautamaḥ
5.4.32	om iti vom iti vā
6.1.1	pūrvaṃ nārāśaṃsaṃ bhakṣayitvāhavanīye prastotā pṛṣṭhahomaṃ juhuyād yat pṛṣṭhaṃ syāt tad ādiśyādaḥ pibatu somyaṃ madhv āyur dadhad yajñapatāv avihṛtam imaṃ yajñam abhisaṃvasānā hotrās tṛpyantu sumanasyamānāḥ svāheti pūrvām
6.1.2	svāhākāreṇottarām
6.1.3	dvaidhaṃ juhuyād iti dhānaṃjayyaḥ
6.1.4	adaḥ pibatu somyaṃ madhv āyur dadhad yajñapatāv avihṛtaṃ svāheti pūrvām
6.1.5	imaṃ yajñam ity uttarāṃ hotṛkapṛṣṭhebhya iti
6.1.6	revatīṣu vāravantīyam iti ṣaṣṭhe pṛṣṭhādeśaṃ gautamaḥ
6.1.7	mahāvratam iti vrate
6.1.8	revatyaś ca vāravantīyaṃ ceti dhānaṃjayyaḥ
6.1.9	yāvanti pṛṣṭhasthānāni syuḥ sarvāṇy eva prasaṃcakṣīta
6.1.10	pibatu dadhad iti ca yathārtham ūhet
6.1.11	bṛhatā rathantareṇa vā stoṣyamāṇaḥ prāk stomayogād daśa vyāhṛtīr manasā dhyāyed airam iti
6.1.12	rathantara evarcaṃ yas te goṣv iti
6.1.13	yuktvā stomam etad brūyād iti śāṇḍilya ṛcaṃ pūrvaṃ vyāhṛtibhya iti
6.1.14	itarad dhānaṃjayyaḥ
6.1.15	rathantare prastūyamāne sarvatra saṃmīlet
6.1.16	ekaikaṃ manasākṣaraṃ stobhair vācā yugapat saṃyuñjyād bhakārādibhir akārāntair akrāntaiḥ prathamasvarair uttamo dvitīyasvaraḥ prāk pratihārāc caturakṣaraṃ śiṣṭvā
6.1.17	tat sarvatra prativīkṣeta
6.1.18	stutvā varaṃ codayet
6.1.19	tasyāpṛṣṭhasya sato nivarteran dharmāḥ saha stobhair iti gautamaḥ
6.1.20	stobhā evānvīyur iti dhānaṃjayyaḥ
6.1.21	agniṣṭomasāmasaṃdhiṣāmnor evāpṛṣṭhaṃ stobhed iti śāṇḍilyaḥ
6.1.22	sarvatrāsvastotrīyaṃ na stobhed iti sthaviro gautamaḥ
6.2.1	vāmadevyena stoṣyamāṇaḥ prāk stomayogād gāvo 'śvā ajāvayo vrīhayo yavā iti manasā dhyāyet
6.2.2	brahmasāmni yaḥ kāmo yajamānasya syāt sa sidhyatv iti dhyāyannupāsīta
6.2.3	tathetara udgāyan
6.2.4	ārbhaveṇa stutvā puroḍāśād ekaikaṃ piṇḍaṃ trīṃs trīn vāparayā dvārā havirdhānaṃ prapadyādhastāt svasya camasasya kuryur yadāsannaḥ syād atra pitaro mādayadhvaṃ yathābhāgam āvṛṣāyadhvam iti
6.2.5	tam āhriyamāṇaṃ pratimantrayerann amīmadanta pitaro yathābhāgam āvṛṣāyiṣata iti
6.2.6	saumyam āhṛtam udgātāvekṣetāyur me prāṇa iti
6.2.7	punar asmāsu dadhmasīty antaḥ
6.2.8	taṃ daśame 'hany abhyasyet
6.2.9	yan me mādeḥ sthāne yan me yamam ity eke
6.2.10	pūrveṇa tv evāvekṣeta
6.2.11	tasminn aṅgulī avadhāyāṅguṣṭhānāmike ity eke 'kṣiṇī vimṛjīta yenā hy ājim iti
6.2.12	evam itarau kuryātāṃ pratihartā paścāt
6.2.13	tam uttareṇa pratihartāraṃ hareyuḥ
6.2.14	dravyepsur bhuñjītainaṃ gacchaty anyatarāṃ rogārto vāhatena vāsasā pracchādya dakṣiṇārdhaṃ sadaso gatvā
6.2.15	yajñāyajñīyasya hiṃkāraṃ prati patnīm udgātekṣeta
6.2.16	nidhanaṃ prati patnī dakṣiṇam ūrum abhiṣiñcet
6.2.17	tṛtīyāyāṃ stotrīyāyāṃ prastutāyāṃ sarvaṃ tad udakaṃ ninayet
6.2.18	uttamāyāṃ stotrīyāyāṃ bhuvad vājāyi bhuvad vājeṣv ity abhyasyen nām iti ca nidhanam anuṣṭubham uttamām akṣareṇāntata iti hyāheti
6.2.19	anabhyāsaṃ tv ācāryāḥ
6.2.20	nidhanaṃ ca yathāmnāyaṃ śāṇḍilyaḥ
6.2.21	tad yadānuśaṃsan hotāpohiṣṭhīyāṃ brūyāt tadainam anvālabherann apāvṛṇvānāḥ
6.2.22	anyasthānagatasya sato nivarteran dharmāḥ
6.3.1	yad anyad agniṣṭomasāma syāt tasya syuḥ
6.3.2	ahiṃkāre 'pi pratihāravelāyāṃ patnīm udgātāvekṣeta
6.3.3	anu brāhmaṇam ārcikān saṃnāmān sarvatra kuryur apy anyasmin sāmni
6.3.4	tṛtīyasavane sarveṣu stotreṣu samāpteṣu bhakṣayitvā stomaṃ vimuñceyur ṛtasya tveti
6.3.5	dakṣiṇaiḥ pāṇibhiḥ kuśāḥ saṃlobhayeyuḥ
6.3.6	prati yojanam eke yajamānavacanād anantaram
6.3.7	atra vā
6.3.8	yajamānaṃ vācayet tantave mā jyotiṣeti
6.3.9	asāv anu mā tanuhi jyotiṣeti yathājyeṣṭhaṃ putrān
6.3.10	janiṣyamāṇā ity ajāteṣu
6.3.11	jāteṣv ajāteṣu ca putrā ity eva satreṣu
6.3.12	vaṣaṭkṛte hāriyojanasya yathetam aparayā dvārā niṣkrāmanto japeyuḥ somehīti
6.3.13	subhūr asīty ādityam upatiṣṭheran
6.3.14	astamitaś ced gārhapatyaṃ candramasaṃ nakṣatrāṇi vā
6.3.15	āgnīdhrīye dve āhutī juhuyur apāṃ puṣpam asīti pūrvāṃ svāhākāreṇottarām
6.3.16	hāriyojanyo nāma dhānā droṇakalaśe bhavanti tāsām udgātā prathama ādadānaḥ samupahūtā bhakṣayiṣyāma iti brūyāt
6.3.17	tathetarau
6.3.18	unnetary upahavam iṣṭvā hāriyojanasya ta iti tirohnyasyety atirātre sarvatra vā yathādhītaṃ dvir upaghrāya paścād āhavanīyasyāntaḥparidhi nivapeyuḥ
6.3.19	anuprahṛteṣu bhasmānte
6.3.20	apa upaspṛśyāṣṭāv aṣṭau śakalāny āhavanīye 'nuprahareyur devakṛtasyety etatprabhṛtibhir ikārāntaiḥ
6.3.21	sakṛd eva sarvāṇy uttameneti śaucivṛkṣiḥ
6.3.22	apsuṣomā nāma camasāś cātvāladeśe 'dbhiḥ pūrṇāḥ
6.3.23	teṣu haritāni tṛṇāni prāstāni bhavanti
6.3.24	te svaṃ savaṃ camasaṃ paryupaviśyāpsu dhautasyety avamṛśya japeyuḥ
6.3.25	madhumantam iti pāṇīn upajighreran
6.3.26	śam adbhyaḥ ity udañcaṃ camasaṃ ninayeyuḥ
6.3.27	kāmety abhyātmam āvartayeyuḥ
6.3.28	ūrg ity uraḥsu pāṇīn nidadhīran
6.3.29	prāṇa someti mukhyān prāṇān abhimṛśeran
6.3.30	āgnīdhrīyaṃ gatvā dadhibhakṣaṃ bhakṣayeyur asamupahūya dadhikrāvṇaḥ iti
6.4.1	agniṣ ṭapatīty avabhṛthasāma
6.4.2	tasyāvṛd yathā prathamasya pravargyasāmnaḥ
6.4.3	sarva ṛtvijo nidhanam upeyuḥ
6.4.4	iṣṭāhotrīyam abhiṣecanīye samasyeti vā
6.4.5	aśvatrirātre nānāvabhṛthāni sāmāni
6.4.6	teṣāṃ prathamasya sanād agna ity avabhṛthasāma
6.4.7	yad vā u viśpatir iti dvitīyasya tyagnāyir iti vā
6.4.8	avabhṛtheṣṭau saṃsthitāyām avabhṛtha nicumpuṇa nicerur asi nicumpuṇāva devair devakṛtam eno 'yāsiṣam ava martyair martyakṛtaṃ pururāvṇo deva riṣas pāhīty apa upaspṛśya trir abhyukṣeran
6.4.9	ādityam upatiṣṭherann ud vayaṃ tamasas pari jyotiḥ paśyanta uttaraṃ svaḥ paśyanta uttaraṃ devaṃ devatrā sūryam aganma jyotir uttamam iti
6.4.10	astamitaś ced āhavanīyam
6.4.11	tasmin samidha ādadhyur edho 'sy edhiṣīmahīti prathamāṃ samid asi samedhiṣīmahīti dvitīyām / yad enaś cakṛmā vayaṃ yad vānyakṛtam ārimā / anayā samidhā vayaṃ tad apamṛjmahe iti tṛtīyām
6.4.12	tam evopatiṣṭheran / apo adyānvacāriṣaṃ rasena samasṛkṣmahi / payasvān agna āgamaṃ taṃ mā saṃsṛja varcaseti
6.4.13	prāg udayanīyād atirātrād apsuṣomāntam ahaḥ satreṣu
6.4.14	dadhibhakṣāntam ahīneṣu
6.4.15	yāvanty ahāni rājānaṃ bhakṣayeyus tāvat svabrāhmaṇāyocchiṣṭaṃ na dadyuḥ
6.4.16	adbhir vā prokṣya dadyuḥ
6.4.17	tad eṣa ślokaḥ / somam etat pibata yat kiṃcāśnīta brāhmaṇāḥ / mā brāhmaṇāyocchiṣṭaṃ datta mā pātsomam asomapa iti
6.4.18	etaṃ parikramaṃ sarvakratuṣu vidyāt
6.4.19	eṣa jyotiḥ
6.4.20	sarve kāmāḥ sarve kāmāḥ
7.1.1	ṣoḍaśisāmnā stoṣyamāṇo yathāsanamupaviśya havirdhānaṃ gatvā ṣoḍaśigraham avekṣetodgātā yasmādanya iti
7.1.2	evam eva prātaḥsavane
7.1.3	yadi cottarayorapi gṛhṇīyuḥ
7.1.4	aśvaḥ kṛṣṇaḥ pūrvasyāṃ sadaso dvāri pratyaṅmakhastiṣṭhediti śāṇḍilyaḥ
7.1.5	aparasyāṃ prāṅmukha iti dhānañjayyaḥ
7.1.6	kṛṣṇābhāve śyāvaḥ
7.1.7	tadabhāve yaḥ kaścāśvaḥ
7.1.8	gaurvājo 'śvābhāve
7.1.9	yo yaḥ sāmāṅgaṃ brūyātsa hiraṇyaṃ dhārayet
7.1.10	udgātā nidhanamupayatsu
7.1.11	sarve vābhimṛśeyuḥ
7.1.12	avasarpati prathamaṃ paryāyaṃ gāyecchannam
7.1.13	viṣite dvitīyaṃ madhyamena
7.1.14	astamite tṛtīyamāviḥ
7.1.15	yadopākuryuḥ stuvīrannevāhani channaṃrātrāvāviḥ
7.1.16	udgātre dadyādaśvahiraṇye dakṣiṇāvatsu
7.1.17	satra eva grahasya bhakṣayeyuraindraṃsaha iti
7.1.18	udasya harivadaharikāsu cetstuvīran
7.1.19	anuṣṭupchandasā camasasya
7.1.20	pūrveṇa vā
7.1.21	tathā kurvannindraśca samrāḍvaruṇaśca rājā tau te bhakṣaṃ cakraturagra etaṃ tayorahamanubhakṣaṃ bhakṣayāmi vāgjuṣāṇā somasya tṛpyatviti grahasya
7.1.22	indramiddharī iti śāṇḍilyo vāgdevī somasya pibatvityetadadhikayā
7.1.23	aindraṃsaha iti camasasyāsatre
7.1.24	triṣṭupchandasā vājapeyasāmni bhakṣayediti gautamaḥ
7.1.25	anuṣṭupchandaseti dhānaṃjayyaśāṇḍilyau
7.1.26	anuṣṭupchandasā rātrau
7.1.27	pṛthaktṛcebhyaḥ sandhau hiṃkuryuḥ
7.1.28	iṣṭayajuṣa iti bhakṣaḥ
7.1.29	gāyatracchandasātiriktastotreṣviti gautamaḥ
7.1.30	pṛthagbhakṣachandobhiranupūrvamiti dhānaṃjayyaśāṇḍilyau
7.1.31	anuṣṭupchandasā vā
7.1.32	acchandasā vā
7.1.33	saṃdhivaddhā
7.2.1	āhitāgnirasomayājī paraṃsomena yājayitvā paribhakṣaṃ kurvīta
7.2.2	somayājyapīti śāṇḍilyaḥ
7.2.3	hutāyāṃ prātarāhutāvājyaṃ gārhapatye 'dhiśrityodagudvāsayet
7.2.4	kaṃse camase vā drapsānavadhāya dakṣiṇāgnāvupasādayet
7.2.5	sphyadarbhamuṣṭī ca
7.2.6	paścimena gārhapatyaṃ gatvā paścādāhavanīyasyopaviśya sruveṇa srucyājyaṃ gṛhṇīyāt / yāvadgahītī syāt
7.2.7	tajjuhuyādimāmagne śaraṇiṃ mīmṛṣo na imamadhvānaṃ yamagāma dūrāt / āpiḥ pitā pramatiḥ somyānāṃ bhūmirasyṛṣikṛnmartyānāṃ svāheti
7.2.8	evameva gṛhītvāpāṃ puṣpamasyoṣadhīnāṃraso 'gneḥ priyatamā tanūrindrasya priyatamaṃhaviḥ svāheti
7.2.9	ājyasya pūrvān grahān gṛhītvā dadhna uttamaṃ viśvebhyo devebhyaḥ svāheti
7.2.10	dadhiśeṣaṃ srucyānīyodaṅṅāvṛtya prāśnīyāttava somavrate vayaṃ manastanūṣu piprataḥ prajāvanto aśīmahīti
7.2.11	prakṣālya srucaṃ yathetaṃ pratyāvrajya prācīnāvītī bhūtvāpa upaspṛśya dakṣiṇāgneḥ sthaṇḍilaṃ samūhyādbhiḥ saṃprokṣya sphyena sakṛdullikhyolmukamupanidhāya darbhānupastīryāpa upaninīyāmīṣāṃ drapsānāṃ nipṛṇuyādavamebhyaḥ pitṛbhyaḥ svadhā sahabhakṣebhya iti prathamam
7.2.12	aurvebhyaḥ kāvyebhya ityevameva dakṣiṇā pṛthak
7.2.13	atra pitaro mādayadhvaṃ yathābhāgamāvṛṣāyadhvamityuktvodaṅṅāvṛtyāsitvā yāvanmanyeta tāvat
7.2.14	abhiparyāvartamāno japedamīmadanta pitaro yathābhāgamanantaritāḥ pitaraḥ somapīthāditi
7.2.15	tāndarbhāndrapsāṃśca dakṣiṇāgnau praharet
7.3.1	yajñopavītī bhūtvāpa upaspṛśya gṛhān vrajañjapet / upaśivena manasā gṛhānaimi mānuṣān / gṛhāmā vibhīta mā vepiḍhva mūrjaṃ vibhrata evamasyūrjaṃ bibhradvaḥ / sumanāḥ sumeghā gṛhānaimi manasā daivena / yeṣāmadhyeti pravasanyeṣu saumanaso bahurgṛhānupahvayāmahe / te no jānantu jānata upahūtā iha gāvaḥ / upahūtā ajāvayo 'tho annasya yo rasa upahūto gṛheṣu naḥ iti
7.3.2	paścācchālāgnerupaviśya japediha gāvaḥ prajāyadhvamihāśvā iha puruṣāḥ / iho sahasradakṣiṇo 'pi pūṣā niṣīdatviti
7.3.3	agnestṛṇāni pratyūhya yaḥ suhṛttamabhi bhāṣeta
7.3.4	goṣu gā api sṛjet / upedamupaparcanamāsu goṣūpapṛcyatāmuparṣabhasya retasyupendra tava vīrya iti
7.3.5	namo indragāvo ṛṣanmo āsāṃ gopati ṛṣanmā sāma mitrayajurna indra mā stena īśata iti
7.3.6	satrāya dīkṣiṣyamāṇāḥ saṃvaderan sahanaḥ sādhukṛtyā nānāpāpakṛtyā yadasmintsatre 'tha yatpurā cakṛma kartāsmaśca yathopasthitameva nastaditi
7.3.7	yo no 'vratyaṃ careddīkṣito naḥ sa dīkṣitān yājayet
7.3.8	saṃvatsaraṃ ha sma pūrve 'nyonyasya krodhamākrośaṃ nibhṛtaṃ śīlamiti saṃvijñāya dīkṣante
7.3.9	teṣāṃ dīkṣāprabhṛti patnīśālāyāṃ bhojanasaṃveśane syātām
7.3.10	upavasathyaprabhṛtyāgnīdhrīye
7.3.11	sandhivelayorvācaṃ yaccheyuḥ
7.3.12	vicakṣaṇāntāṃ vācaṃ bhāṣeran
7.3.13	na kaṃcanābhivādayeran
7.3.14	na śūdreṇa saṃbhāṣeran
7.3.15	nādhiṣṇya uttaperan
7.3.16	na pratīcyā dvārā patnīśālāyā niṣkrāmeyuḥ
7.3.17	prāñcamudañcaṃ voccāraṃ kurvīran
7.3.18	na bahu vadeyuḥ
7.3.19	na dantān darśayeran
7.3.20	noccairjakṣuḥ
7.3.21	nāhutasyāśnīyuḥ
7.3.22	nainānanyonyānaśnataḥ paśyet
7.3.23	sarveṣāṃ savanānāṃ prāśnīyuḥ
7.3.24	krodhānṛte varjayeyuḥ
7.3.25	etāni vratāni dīkṣāsu
7.3.26	dīkṣopasatsu vā
7.3.27	vā sattrāntāt
7.3.28	udayāstamayāvabhyāśrāvaṇaṃ ca bahirvedi prasṛte varjayeyuḥ
7.4.1	teṣāḥ cedenāṃstrayāṇāṃ kiṃcideyād gṛhapatāvupahavamiccheran
7.4.2	taṃ ced udgātari
7.4.3	eṣa vai yajamānasya prajāpatiryadudgāteti hyāha
7.4.4	dīkṣānupūrvyeṇa vā sarveṣu
7.4.5	parihṛtāsu vasatīvarīṣu saṃviśeyuḥ
7.4.6	teṣāṃ cet kaścit perayādatīrthena nirhṛtyāhāryeṇānāhitāgniṃ daheyuḥ / patnīṃ caivam
7.4.7	araṇyoragnīnsamāropyate āpnānena nirhṛtya nirmanthyenāhitāgnim
7.4.8	madhyamasya rātriparyyāyasya daivodāsaṃhotṛṣāma syādaurdhvasadmanaṃ vā
7.4.9	abhiplavasya dvitīye 'hani bhargo yaśa iti prā‚gvaṣuvato vyatyāsaṃ syātāmiti gautamaḥ
7.4.10	ūrdhvaṃ ca triṣvabhiplaveṣu
7.4.11	yaśo bharga iti pareṣu
7.4.12	sakṛddvirvā yaśaḥ purastāttathopariṣṭādbharga itareṣvaparam
7.4.13	bhargaḥ pūrvasmin pakṣasi yaśa uttarasminnityaparam
7.4.14	etābhyāmukte vīṅkaśuddhāśuddhīye
7.4.15	viṣuvata ūrdhvaṃ vīṅkameva syāditi dhānaṃjayyaḥ
7.4.16	paccame 'hani yadahargrāmegeyaṃ santani syānmānavātpūrvaṃ vāmraṃ syāt
7.4.17	iṣovṛdhīyasamante pṛṣṭhyānantarye ṣaṣṭhe
7.4.18	pūrvasmin pakṣasi triṣu caturtho 'bhiplavo lupyeta
7.4.19	eta evāvṛttā ūrdhvaṃ viṣuvato 'bhiplavāḥ
7.4.20	teṣāṃ pratilomamahānyupeyuḥ
7.4.21	pṛṣṭhyasvarasāmnāṃ ca
7.4.22	daśarātrasamīpe triṣu caturṇāmāvṛttānāṃ prathamo lupyeteti dhānāṃjayyaḥ
7.4.23	uttama iṣovṛdhīyasamante syātāmiti
7.4.24	viparītametacchāṇḍilyāyanasya
7.4.25	viṣuvatsamīpe ca triṣu
7.4.26	abhāva iṣovṛdhīyasamantayoḥ
7.4.27	bhāvastvācāryāṇāṃ bhāvastvācāryyāṇām
8.1.1	athāto gavāmayanavikalpāḥ
8.1.2	sarvaṃ jyotiṣṭomenaike
8.1.3	atirātracaturviṃśanavāhavratātirātrā vā yathāsthānaṃsyuḥ / śeṣo jyotiṣṭomena
8.1.4	atra vā go āyuṣī daśarātramipyupāharet sa saṃvatsaraprabarhaḥ śaṅkhāhutamiti ca
8.1.5	nānāhobhirvayaṃ kalpayāmo yathaitadbrāhmaṇam
8.1.6	atirātramubhayasāmānaṃ kurvannāndhīgavāduttare audalabṛhatī
8.1.7	ṣoḍaśimāṃścedaudalasthāne nānadam
8.1.8	pūrvo bṛhataḥ sāmatṛcaḥ
8.1.9	caturviṃśamarathantarameke
8.1.10	rathantarapṛṣṭhaṃ vā bṛhadanuṣṭupkam
8.1.11	agniṣṭomasaṃsthaṃ cettriṃśānyājyāni ṣaṭtrĩśāni pṛṣṭhāni
8.1.12	ṣaṭtriṃśāni vā hotṛkasāmāni
8.1.13	pṛṣṭhānāṃ vāṣṭācatvāriṃśāni
8.1.14	sarvāṇi vā triṃśāni stotrāṇi
8.1.15	vyatyāsaṃ vā triṇavatrayastriṃśau
8.1.16	etadantarukthyam
8.1.17	abhiplavaṃsvarasāmnaśca jyotiṣṭome tantre eke kalpayanti
8.1.18	tathā satāṃśāṭyāyaninaḥ ṣaḍahavibhaktīranukalpayanti
8.1.19	dvividhamabhiplavameke
8.1.20	upavatyagriyavatī ca vyatyāsaṃ pratipadau rāthantarabārhatāni cājyāni
8.1.21	ājyapratipadau vā
8.1.22	auśanakāve antye
8.1.23	pārthayāme vā bārhatānām
8.1.24	svayonyabhībarto rathantarapṛṣṭheṣu
8.1.25	śyaitarkṣu bṛhatpṛṣṭheṣu
8.1.26	vyūḍhaṃ pṛṣṭhyameke
8.1.27	tasya samūḍhātprathamasyā bahiṣpavamānam
8.1.28	samūḍhameke rathantarabṛhatpṛṣṭham
8.1.29	nānāpṛṣṭhe cottare caturahe rathantarabṛhatī vyatyāsaṃ pavamāneṣu
8.1.30	bṛhatīṣu rathantaramanuṣṭupsu bṛhat
8.1.31	te dvitīye
8.1.32	bṛhaduttamaṃsamūḍhe
8.1.33	āṣkāraṇidhanātpūrvaṃ kaulmalabarhiṣam
8.1.34	āndhīgavācchyāvāśvam
8.1.35	upottamaṃ samūḍhe
8.2.1	ānūpopakramā bṛhatī pañcame
8.2.2	mānavātpūrvaṃ hārāyaṇam
8.2.3	madhuścunnidhanādākatnapāram
8.2.4	upottamaṃ samūḍhe
8.2.5	bṛhataḥ pūrve traya ekarcāḥ
8.2.6	rathantarāduttare
8.2.7	ṣaṣṭhe ca bṛhato vyūḍhe
8.2.8	nityau ca śaśakarṇau tṛtīye
8.2.9	pṛṣṭhye 'bhīvartakāleye bṛhatīṣvanukalpayediti gautamaḥ
8.2.10	neti dhānaṃjayyaḥ
8.2.11	vyūhannānukalpayediti śāṇḍilyāyanaḥ
8.2.12	ekaviṃśatyahakāriṇa upariṣṭādabhijitaḥ pṛṣṭhyamupayanti prāk ca viśvajitaḥ svarasāmnaścokthyān
8.2.13	abhijidviśvajitau vyatiharantyeke
8.2.14	abhijito rathantarapṛṣṭhasya rāthantarī pratipaddhoturājyaṃ ca
8.2.15	abhivāyumityauśanam
8.2.16	jyotiṣṭomaṃ param
8.2.17	sujñānamuṣṇihi
8.2.18	śyāvāśvāt pūrve gaurīvitabṛhatī
8.2.19	svayoninī rathantaravṛhatī svarasāmasveke
8.2.20	svarapṛṣṭhāścetsvārasāmikeṣu pṛṣṭhastotrīyeṣu yathāsvam
8.2.21	svārāṇi cārbhavāntyāni
8.2.22	dvaigatagautamayoḥ sthāne rathantaram
8.2.23	antarikṣasya gautamam
8.2.24	svarasya bṛhaddvitīye
8.2.25	nityaśca sāmatṛcaḥ
8.2.26	audalatvāṣṭrīsāmnoruddhāraḥ
8.2.27	viṣuvato divaike prātaranuvākamupākurvanti
8.2.28	bahirasyaike bahiṣpavamānena stuvate
8.2.29	agnirindrāyopāsmai pavasva vāca iti stotrīyaṃ śuṅgāḥ
8.2.30	vāta āvātviti māṣaśarāvayaḥ
8.2.31	yajñāyajñīyabhāse vyatiharantyeke
8.2.32	baṇ mahāṃ asi sūrya indram id devatātaye śrāyanta iva sūryamiti mahādivākīrtyasya stotrīyā vikalpante
8.3.1	bṛhatpṛṣṭhaścedagniyavatī pratipat
8.3.2	tṛtīyāt sāhasrādājyāni nityairvikalpante
8.3.3	utsedhasthāne rathantaram
8.3.4	tasya mahādivākīrtyam
8.3.5	ayaṃ somaḥ iti pārtham
8.3.6	ābhijātāni pṛṣṭhāni
8.3.7	indrakratau śyaitam
8.3.8	goḥ kakubuṣṇihau
8.3.9	uddharati pipīlikamadhyam
8.3.10	śyāvāśvavikarṇagaurīvitāndhīgavaudalabhāsānyanuṣṭhubhi
8.3.11	audalasthāne vā vāṅnidhanaṃ krauñcam
8.3.12	araṇyegeye tṛcayoḥ
8.3.13	vratātpare
8.3.14	viśvajiti yajñāyajñīyabṛhatī vyatiharantyeke
8.3.15	bṛhatpṛṣṭhaścettṛtīyāt sāhasrāt prātaḥsavanaṃ
8.3.16	kāleyasthāne samantam
8.3.17	ayaṃ soma iti pārtham
8.3.18	ābhijitāni pṛṣṭhāni
8.3.19	indrakratau śyaitam
8.3.20	goḥ kakubuṣṇihau
8.3.21	uddharati pipīlikamadhyām
8.3.22	anuṣṭupprabhṛti vratāt
8.3.23	uttare pakṣasyayanavikalpāḥ
8.3.24	abhiplavapṛṣṭhyān pratilomānupayantyaharāvṛttakāriṇaḥ
8.3.25	pṛṣṭhyābhiplavānanulomān māsāvṛttakāriṇaḥ
8.3.26	go āyuṣī ca vyatiharanti
8.3.27	uttamaṃ saṃbhāryaṃ kurvan saptamānmāsān pṛṣṭhyābhiplavānuddharet
8.3.28	pañcāyanamāsān kṛtvā daśarātramiśrādabhiplavamuddharet
8.3.29	tathā sati pūrve pakṣasi vikalpaḥ
8.3.30	ṣaṣṭhādabhiplavapṛṣṭhyānuddhatya caturviṃśādvitīyādahnaḥ uttarān kuryāt
8.3.31	samau pakṣau cikīrṣan pañcāyanamāsān kṛtvā daśarātramiśraṃ māsamuddharet
8.3.32	pañcadaśau pakṣau vratasyāparimātkam
8.3.33	bṛhatpṛṣṭhaṃ viśvajitam
8.3.34	viśvajita āyuṣameka upayanti
8.3.35	tathā sati go āyuṣoraikāhike bṛhatyau
8.3.36	daśarātrameka āvartayanti
8.3.37	tasmādvrataṃ yadā paraṃ vratānte mānasaṃ sāṃvargajitā gotamāḥ
8.4.1	jyotiṣām ayanavikalpāḥ
8.4.2	tatra yadādito 'ntatastadūrdhvaṃ viṣuvataḥ
8.4.3	māsi māsyādyasyābhiplavasya sthāne trikadrukāḥ sa ṣaṭtriṃśadūno nākṣatraḥ
8.4.4	saptaviṃśino hi māsāḥ
8.4.5	ṣaṣṭhādyasyābhiplavasya sthāne jyotirgauśca jyotirevāvṛtte sa navono nākṣatra eva trayodaśī
8.4.6	yugmamāseṣvādyasyābhiplavasya sthāne tatpañcāhaḥ sa ṣaḍanaścāndramasaḥ
8.4.7	ṣaṣṭhādau trikadrukānabhiplavaṃ copadadhyāt so 'ṣṭādaśādhikaḥ paurṇamāsī prasavastairyagayanika ādityasya
8.4.8	utsarjanāni māsi māsi
8.4.9	yathānta evamāvṛttānāmādiḥ
8.4.10	pūrveṣvabhiplaveṣu ṣaṣṭhamaharukthyaṃ kṛtvāgniṣṭomamuttame
8.4.11	tadvaikatrikastomam
8.4.12	asṛkṣateti bahiṣpavamānam
8.4.13	gāyatraṃ gāyatryāmāśvamaiḍaṃ bṛhatyāṃ goṣṭho vā
8.4.14	ayā ruceti gāyatrapārśvamārbhavaḥ
8.4.15	savanavidhaṃ paśuṃ kurvannuttamamabhiplavapañcāhaṃ kṛtvā ṣaṣṭhasthāne savanavidhaḥ paśuḥ
8.4.16	prathamaṃ vābhiplavapaccāhaṃ kṛtvā māsānte savanavidhaḥ paśuḥ
8.4.17	sarvānūnāneke
8.4.18	prathamaṃ vābhiplavapañcāhaṃ kuryuḥ
8.4.19	ahanī vā samasyeyurabhiplavapṛṣṭhyayoḥ sāṃnipātike
8.4.20	abhiplavayoruttame
8.4.21	tathā satyekādaśyāṃ pūrvapakṣasya dīkṣitvā trayodaśa dīkṣāḥ kurvīran
8.4.22	saptadaśa vā
8.4.23	vyatyāsaṃ vā pūrṇo nān
8.4.24	ūnapūrṇānāvṛttāñchālaṃkāyaninaḥ
8.4.25	ekāṣṭakādīkṣiṇa upasargiṇaḥ
8.4.26	te tūṣṇīmevatrĩśamaharāsīran
8.4.27	savanavidhena vā paśunā yajeran
8.4.28	adhvaryubahvacaiḥ samayaṃ kṛtvā dīkṣerannevamavilopo bhavatīti bhavatīti
9.1.1	pṛṣṭhye rathamativaheyuḥ paścāt prāñcaṃ dakṣiṇato vodañcaṃ bahirvedi rathantarasya stotre
9.1.2	bṛhato dundubhimāhanyuḥ
9.1.3	upavājayamānā vairūpeṇa stuvīrannupavājyamānā vā
9.1.4	vācayitvā yajamānaṃ vātaṃ vāta ā vātviti tṛcenānumantrayeta
9.1.5	vairājasya stotra upākṛta uparyanūruśakalaṃ nidhāya tṛṇe ca tasyopari tiraścīmaraṇiṃ nidhāyādhyātmaṃ prajananaṃ kṛtvā triḥpradakṣiṇamabhimanthedgāyatraṃ chando 'nuprajāyasva traiṣṭubhaṃ jāgatamānuṣṭubhaṃ vairājamiti gautamaḥ
9.1.6	caturbhiriti dhānaṃjayyaḥ
9.1.7	tribhiriti śāṇḍilyaḥ
9.1.8	araṇyoḥ sandhānamālabhyopajighreratpāṇī tejo 'si tejo mayi dhehīti
9.1.9	mathyamāne stomaṃ yuñjyāt
9.1.10	jāte stuvīran
9.1.11	vācayitvā yajamānaṃ punarūrjā nivartasva punaragna iṣāyuṣā / punarnaḥ pāhyaṃhasaḥ // saha rathyā nivartasvāgne pinvasva dhārayā viśvapsnyā viśvataspari ityanumantryābhijuhuyāt
9.1.12	taduktaṃ brāhmaṇena
9.1.13	svāhākāreṇottarām
9.1.14	apaḥ sāvakā upanidhāya mahānāmnībhiḥ stuvīran
9.1.15	yo yaḥ sāmāṅgaṃ brūyātsa udasnaṣaṃ janayet
9.1.16	vācayitvā yajamānaṃ tā ninayedāstāve 'nādhṛṣṭāsi tāṃ tvā somo rājāvatu yāmapīthā upatiṣṭhanta āpo ye śākvarā ṛṣabhā ye svarājaste arṣantu te varṣantu te kṛṇvantviṣamūrjaṃrāyaspoṣaṃ tadvideyeti / samanyā yantīti vā samudraṃ vaḥ prahiṇomīti vā
9.1.17	sarvairvā
9.1.18	aṣṭhīvatoravakā upoheran
9.1.19	chadiṣi varṣākāmo 'dhyāsayediti śāṇḍilyaḥ
9.1.20	goṣṭhe paśukāmaḥ
9.1.21	sabhāyāṃ yaśaskāmaḥ
9.1.22	śmaśāne 'bhicaran
9.2.1	vāravantīyasya stotre dhenuḥ saṃvāśayeyurdakṣiṇataḥ kṛtvottarato vatsān
9.2.2	pūrveṇa sadaḥ saṃsṛjya paścimenāgnīdhrīyamudīcīstyajeyuḥ
9.2.3	vācayitvā yajamānaṃ gonāmabhiranumantrayeta havye kāmye candre jyota iḍerantejuṣṭe sūnari mayi vo rāyaḥ śrayantāmiḍa ehyadita ehi juṣṭe juṣṭiṃ te gameyamupahūtā upahavaṃ vośīyeti
9.2.4	saharṣabhā iti vā
9.2.5	ubhābhyāṃ vā
9.2.6	adbhiścedupākuryustā ninayedāstāva āpo hiṣṭhīyābhiḥ
9.2.7	ṣaṣṭhe 'hani saṃsthite 'bahuvādinaḥ syuḥ
9.2.8	na cādhīyīrannottarasyāhna upākaraṇāt
9.2.9	sarpirmadhubhyāmṛtvijo bhojayedahīneṣvanyatareṇa vā
9.2.10	sarpiṣaiva tṛtīyasavane satreṣu
9.2.11	etasyānyatarasmĩstryahe 'ti grāhyāṇāṃ bhakṣayeyuḥ stutvā pṛṣṭhena
9.2.12	viṣuvadvratayośca
9.2.13	triṣṭupachandasā pūrvaṃ camasebhyaḥ
9.2.14	anyatra caitasmin kāle yānāhareyuḥ
9.2.15	sahadharmaiḥ sarvatra pṛṣṭhyaḥ syāt
9.2.16	daśamavrate ca
9.2.17	abhīvartastotrīyānābhiplavikān pṛṣṭhye śaṃsayed brāhmaṇācchaṃsinā kāleyarco 'cchāvākena sarvatra yadā pavamāne syātām
9.2.18	sarvatrendrakratuṃ brāhmaṇācchaṃsinordhvaṃ viṣuvataḥ prāgatirātrāt
9.3.1	viśvajiti vairāje dharmmān kuryāt
9.3.2	itareṣvapi pṛṣṭheṣvityācāryamatiḥ
9.3.3	saptame 'hanyagnerarko 'dhyardheḍaṃ ca somasāma maukṣasya pūrvayoḥ
9.3.4	mokṣasomasāmanī gāyatrasyottarayoragnerakastisṛṣviti vā
9.3.5	sākamaśveḍānāṃ saṃkṣārau vyatiharantyeke
9.3.6	surūpakrauñca ekarcayoreke
9.3.7	navamasya jyautiṣṭomaḥ paryāsaḥ sāptamika ityeke
9.3.8	tasya bṛhatyāmaraṇyegeyāni tṛceṣu pṛṣṭhaṃ ca
9.3.9	vāsiṣṭhamadhyāsyāyām
9.3.10	vaiyaśvaṃ prāgbhargādābhīśavaṃ yaśasaḥ
9.3.11	saptaiva tṛceṣu vairājāmityaparam
9.3.12	dardgatamaso 'rko 'ntyaḥ sāmarājaṃ vā
9.3.13	pṛṣṭhasyottarayordīrghatamaso 'rko māṇḍavaṃ caiḍaṃsāmarāje 'ntye
9.3.14	daśamasya bahiṣpavamānaṃ dvitīyaprabhṛtīnāṃ pañcānāmahnāmanurūpāḥ prathamācca bahiṣpavamānaṃ tannavarcam
9.3.15	anurūpeṣu tṛcāḥ pratilomāḥ ṛco navarca iti gautamaḥ
9.3.16	sarvatra tṛcā iti dhānaṃjayyaḥ
9.3.17	yathādhītaṃ navarcamiti śāṇḍilyāyanaḥ
9.3.18	sarvatrarcaḥ pratilomā iti śāṇḍilyaḥ
9.3.19	apratibhāmetasminnahanyanuṣṭupmātrāṃ kṛtvācakṣīran
9.3.20	jyāyasicchandasi lumpeyurakṣarāṇi
9.3.21	kanīyasyabhyasyeyuḥ
9.3.22	vācaiva vibrūyurdhānaṃjayyo vāganuṣṭuviti hi brāhmaṇaṃ bhavati
9.3.23	agniṣṭomasāmnā stutvā prāk patnīsaṃyājebhyo yadebhiḥ prasṛte parārdhyaṃ vrajitaṃ syāttadgatvā pratyāvrajya manasānutsāhe huteṣu patnīsaṃyājeṣu gārhapatya udgātā juhuyād upasṛjan dharuṇaṃ mātre mātaraṃ dharuṇo dhayan rāyaṣpoṣamiṣamūrjamasmāsu dīdharatsvāheti pūrvāṃ svāhākāreṇottarām
9.4.1	āhavanīyaṃ gatvā’yaṃsahohā iti trir udgātā gāyet
9.4.2	nidhanamitarāvanūpeyātām
9.4.3	abhidakṣiṇamāvṛtya pūrvayā dvārā sadaḥ praviśeyuḥ
9.4.4	yadādhvaryurupākuryāttadā mānasena stuvīran
9.4.5	āyaṃ gauḥ pṛśnirakramīditi gāyatreṇa
9.4.6	pṛthak stotrīyābhyo hiṃkāram
9.4.7	trikeṇa stomenāstomayogāyajamānavācanākuśāvidhānena
9.4.8	pratihāravelāyāṃ pratihartāpānyāt
9.4.9	uttamāṃ prastutyaiṣeti hotāramīkṣeta
9.4.10	sarvametasmin stotre manasā kuryuḥ samīkṣaṇena vijñāpayantaḥ
9.4.11	yamadhvaryurbhakṣaṃ prayacchan manyeta tasya manasopahūya kastvā kaṃ bhakṣayāmīti bhakṣayeyuḥ
9.4.12	brahmodyaṃ vadantīti
9.4.13	gāyatrīṃ trirbūrayuriti dhānaṃjayyaḥ
9.4.14	caturhotāramabhiperatyaitaditi gautamaḥ
9.4.15	take vā kathayeyuryathāśvatrirātra iti śāṇḍilyaḥ
9.4.16	prajāpatiṃ parivadanti
9.4.17	pāpaiḥ karmabhirityeke na tvavīmahe
9.4.18	api vādhvaryubahvacānāṃ kiṃcitsyāt
9.4.19	etasyāṃ velāyāṃ varān vṛṇīran manasā yāniccheyuḥ
9.4.20	abhayaṃ dhānaṃjayyaḥ sarvakāmānaparādhāt
9.4.21	uttarata udgātaudumbarīṃ gṛhṇīyāt paścāt pratihartā dakṣiṇato brahmā purastāditare sarve
9.4.22	atha japeyuriha dhṛtiriha svadhṛtiriha rantiriha ramadhvaṃ mayi dhṛtirmayi svadhṛtirmayi ramo mayi ramadhvamiti vobhau vā
9.4.23	vāgyatā apidhāya dvāre āsīrannānakṣatrapravacanāt
9.4.24	prokte nakṣatre pūrvayā dvāropaniṣkramya subrahmaṇyāpraṇavairvācaṃ visṛjeranniti dhānaṃjayyaḥ
9.4.25	śrutvaivāhūyamānāya iti śāṇḍilyaḥ
9.4.26	varavaraṇavāgyamane yajamāna eva kuryādahīneṣu
9.4.27	kṛtvetare yathārthaṃ kṛtvetare yathārtham
10.1.1	mahāvratasya pṛṣṭha upākṛte yuktvā stomaṃ parimādo gāyed iti bhāḍitāyanaḥ
10.1.2	pratigṛhya tṛṇe ayuktveti gautamaśāṇḍilyau dhānaṃjayyaś ca
10.1.3	prāg eva stotropākaraṇād ity eke
10.1.4	dakṣiṇenāgnīdhrīyaṃ gatvottareṇāgniṃ prāṇaprabhṛtibhir upatiṣṭheraṃs tad uktaṃ brāhmaṇena
10.1.5	sarvāṇy udgātā sakṛt sakṛd gāyen nidhanam itarāv anūpeyātām
10.1.6	api madhye nidhaneṣu
10.1.7	ādyantastubdheṣu padāya padāya stobhet
10.1.8	tenaiva pratyāvrajya puccham
10.1.9	vratapakṣayoḥ pūrveṇa dakṣiṇaṃ pakṣam
10.1.10	uttaram api kakṣam upatiṣṭheran
10.1.11	viśve devā iti vasiṣṭhasya nihavam ūhet
10.1.12	cātvālam upasthāyottareṇāgnīdhrīyaṃ gatvā paścāt tiṣṭhantaḥ
10.1.13	tata eva pratyaṅmukhā iti dhānaṃjayyaḥ
10.1.14	tasyottamaṃ nidhanam ā tamitor upeyuḥ
10.1.15	pūrveṇa havirdhāne purastāt pratyaṅmukhāḥ paścād itareṇa
10.1.16	tata evekṣamāṇā mārjālīyaṃ nāke suparṇam iti yad dvandveṣu
10.1.17	yathā havirdhāne tathā sadaḥ
10.1.18	antarvedi pratyaṅmukhā gārhapatyam iti dhānaṃjayyaḥ
10.1.19	tasyaiva paścāt tiṣṭhanta iti śāṇḍilyaḥ
10.1.20	indraprabhṛti pratyakṣaṃ nidhanam upeyuḥ
10.2.1	atha rājānaṃ saṃnāhayet
10.2.2	tasya dvyavarārdhyau rathāv anuyāyinau syātām
10.2.3	pūrveṇa devayajanaṃ saṃnahyerann anye tasmāt
10.2.4	dakṣiṇena pariyāyuḥ
10.2.5	pūrveṇa patnīśālām udgātā gatvā dakṣiṇe vedyante prāñco darbhān saṃstīrya teṣv enaṃ prāṅmukham upaveśayet
10.2.6	athāsmai varmābhiharet
10.2.7	anyaṃ vābhiharantam anumantrayetottiṣṭha rājan parivarmāsy aśvayukto ratho vitato daiva ākhaṇo viśāṃ rājā brāhmaṇa edhi gopteti
10.2.8	paścimena pariyāhītyuktvā tenaiva pratyāvrajyottara enaṃ vedyante 'vasthāpya brūyāddhastatraṃ badhnīṣvojjyamāyudhaṃ kuruṣva trīniṣūnupakalpayasvāyasmayānanyameva kaṃ caturthamiti
10.2.9	pratidhatsveti brūyāt
10.2.10	taṃ pratidadhānam anumantrayeta vaiṇāvatāya pratidhatsva śaṃkuṃ māpaproṣṭha moteti paptadbrahmaṇo guptyai vidhṛtyai dhārayātreti
10.2.11	saṃbhṛtyātiṣṭheti brūyāt
10.2.12	uttareṇāgnīdhrīyaṃ pūrvāpare carmaṇī vibadhnīyur dakṣiṇena rathapathaṃ śiṣṭvā
10.2.13	taṃ brūyāt pradakṣiṇaṃ devayajanaṃ parīyā pūrvaṃ carmāgamaneṣu vidhyerekakenottarottaryanatipātayannaparasmā itare yathābhiperatamasyeyustṛtīyena vidhvodaṅ prayāyāstadā caturthamiṣuṃ yāṃ diśaṃ manyethāstāmasyeravabrahmadviṣo jahīti gā dṛṣṭvāvatiṣṭhethāstatra tvā visraṃbhayeyuḥ
10.2.14	brāhmaṇamuktvemaṃ hiṅkāravelāyāṃ kārayeyuḥ
10.3.1	bhūmidundubhimāvrajet
10.3.2	paścādāgnīdhrīyasyārdhamantarvedi śvabhrasya khātaṃ syādardhaṃ bahirvedi
10.3.3	ārṣabheṇottaralomnā carmaṇā pihitaḥ syāt
10.3.4	tvaṃ vāgasi
10.3.4	ye naḥ satre anindiṣurdīkṣāyāṃ śrānta āsite / arāddhiṃ tebhyo dundubhe rāddhimasmabhyamāvada // iti / parāvada dviṣantaṃ snarāṃ vācaṃ parāvadāthāsmabhyaṃ sumitryāṃ vācaṃ dundubhe kalyāṇīṃ kīrtimāvadeti / parāvada dviṣato vādyaṃ durhārdo yo viṣūkuho 'thāsmabhyaṃ puṣṭĩrāddhiṃ śriyamāvada dundubhe ityenametairmantraiḥ pṛthagāhatya bāladhānena
10.3.5	anyaṃ vā ghnantamanumantrayeta
10.3.6	apa upaspṛśya yathaitaṃ pratyāvrajya paścāttiṣṭhanto 'gnimupatiṣṭherannamaste gāyatrāya yatte puro yatte śiro namaste rathantarāya yatte dakṣiṇato yatte dakṣiṇaḥ pakṣo namaste bṛhate yatte uttarato yatta uttaraḥ pakṣo namaste yajñāyajñīyāya yatte paścādyatte pucchaṃ namaste vāmadevyāya yasta ātmā yatte madhyamityetaiḥ pṛthagaṅgānyanvartham
10.3.7	atha sarvaṃ samastena tasmaite subhoḥ subhuvo bhūyāsma / nāmāsi nāma bhūyāsam / āvirasyāvirmā kuru / savitaḥ pramā suva / yāṃ manuṣyāṇāṃ bhūtau saṃpaśyasi teṣvabhibhūyāsam / śriyaṃ mayi dhehīti
10.3.8	upasthāya sadaḥ praviśeyuḥ
10.4.1	aparayā dvāraudumbarīm āsandīṃ mauñjavivānām atihareyuḥ
10.4.2	yajñiyasya vṛkṣasyaudumbarābhāve
10.4.3	muñjābhāve dārbham
10.4.4	tasya prādeśamātrāḥ pādāḥ
10.4.5	aratnimātrāṇītarāṇyaṅgāni
10.4.6	dakṣiṇenaudumbarīṃ hutvā tasyā uttarato nidadhyuḥ
10.4.7	tāmuttareṇodgātā gatvā paścādupaviśya bhūmispṛśo 'syāḥ pādānkṛtvā katnarcānadhastādupohyābhimṛśedbahadrathantare te pūrvo pādau śyaitanaudhase aparau vairūpavairāje anūcī śākvara raivate tiraścī ityetaiḥ pṛthagaṅgāni
10.4.8	vivayanamālabhyarcaḥ prāñca ātānā yajūṃṣi tiryañcaḥ sāmānyāstāraṇaṃśrīrupabarhaṇaṃ vākovākyamatilokā vāravantīyaṃsaṃdhayo rājanamātmā pratiṣṭhā yajñāyajñīyamiti
10.4.9	tāṃ mukhenorasā bāhubhyāmiti spṛṣṭvārohed vasavastvā gāyatreṇa chandasārohantu / tānanvadhirohāmi / rājyāya rudrāstvā traiṣṭubhena chandasārohantu / tānanvadhirohāmi / vairājyāyādityāstvā jāgatena chandasārohantu / tānanvadhirohāmi / svārājyāya viśvetvā devā ānuṣṭubhena chandasārohantu / tānanvadhirohāmi sāmrājyāyeti
10.4.10	athaitaireva devatā udasya rājyaśabdaṃ cāmunā tvā chandasārohāmīti vairājapañcamairiti gautamaḥ
10.4.11	caturbhiriti dhānaṃjayyaḥ
10.4.12	tribhiriti śāṇḍilyaḥ
10.4.13	āruhya japetsyonāmāsadaṃsukhadāmāsadaṃ namaste 'stu mā mā hĩsīriti
10.4.14	tasminnārohati katnarcānāroheyuḥ praṣṭhī brahmā gṛhapatiḥ
10.4.15	āsandyā vyākhyātaṃ dravyaṃ vāṇasya dravyaṃ vāṇasya
11.1.1	rohitenānuḍuhenottaralomnā carmaṇā pihitaḥ syāt
11.1.2	tasya daśasu paścācchidreṣu daśa daśa tantryo baddhāḥ syurmauñjyo dārbhyo vā
11.1.3	triṣviti śāṇḍilyaścatustriṃśanmadhyame trayastriṃśatāvabhitaḥ iti
11.1.4	purastādekakaśastāstraidhaṃ vibhajya bhūrbhuvaḥ svarityetābhiḥ pṛthaguttarottaryudūhet
11.1.5	tamabhimṛśedvadovada vadāvadī vado vadoruḥ pṛthuḥ sugaḥ sugantvaḥ karmaḥ karaṇaḥ karaḥ karasyurabhīṣāṭ cā bhīṣāhīcābhimātihaścābhimātihā ca sāsahiśca sahīyāṃśca sahasvāṃśca sahamānāścodvayāśca bṛhadvayāśca savayāśca bṛhadvayāścaindrīṃ vācaṃ bṛhatīṃ viśvarūpāṃ śatāyuṣīṃ pravada devavāṇeti
11.1.6	śithilāṃstantūnāyacchet ebhirno vāṇatantubhiḥ śataṃ rāddhīrihāvada / arātsma sarve 'tārṣma jīvā jyotiraśīmahi iti
11.1.7	vāksarvaṃ mano jyotirmāno bhadra iti japitvā vādayedindreṇatayeṣīkayā vetasaśākhayā ca sapalāśayā
11.1.8	mūlato yā svayaṃ vakrā sendraṇatā
11.1.9	prāṇāya tvetyūrdhvamullikhedapānāya tvetyavāñcam
11.1.10	vyānāya tveti triḥsaṃllikhyodañcaṃ vāṇaṃ prohedbrāhmaṇamuktvā imamullikhannāsveti
11.2.1	āhata dundubhīn pravadantu vīṇā iti brūyāt
11.2.2	alābuvīṇāṃ vakrakapiśīrṣṇyau ca pūrvasyāṃ dvāri bahiḥ sadasam
11.2.3	vakrākapiśīrṣṇyau dundubhīṃśca pratimantrayetayo vakrāyāṃ kapiśīrṣṇyāṃ dundubhau ca yacca vādyam / snaṣo yo mahato mahāṃstena no rāddhi māvada iti
11.2.4	mahāvīṇāpiśīlavīṇe cāparasyāmantariti gautamaśāṇḍilyau bahiriti dhānaṃjayyaḥ
11.2.5	alābuvīṇāpiśīlavīṇe ca pratimantrayetālābuvīṇāpiśīlī ca yaṃ mantramadhijagmatustenedamupagāyatāṃ te sāma mahayiṣyata iti
11.2.6	paścimenopagātṝn dve dve ekakā patnī kāṇḍavīṇāṃ picchorāṃ ca vyatyāsaṃ vādayet
11.2.7	upamukhaṃ picchorāṃ vādanena kāṇḍamayīm
11.2.8	tā apaghāṭilā ityācakṣate
11.2.9	tāḥ pratimantrayeta yāṃ patnyapaghāṭilāṃ mṛdukaṃ vādayiṣyati sārātimapabādhatāṃ dviṣantaṃ taijanitvagiti
11.2.10	sarvamanuvīkṣamāṇo japedākrandā ulūlayaḥ prakośā yacca ceṣṭati sarvā satrasya sā rāddhistathedaṃsāma gīyata iti
11.2.11	japedeva suparṇo 'smi garutmān peramāṃ vācaṃ vadiṣyāmi bahu kariṣyantīṃ bahu kariṣyantsvargamayiṣyantīṃ svargamayiṣyan māmimān yajamā nāniti
11.3.1	brāhmaṇo 'bhigaraḥ pūrvasyāṃ sadaso dvāri pratyaṅmukha upaviśed vṛṣalo 'pagaro 'parasyāṃ prāṅmukhaḥ
11.3.2	sa brūyānnārātsurime satriṇa iti
11.3.3	arātsurityabhigaraḥ
11.3.4	dakṣiṇena mārjālīyamaryo 'ntarvedi dakṣiṇāmukhastiṣṭhet
11.3.5	bahirvedi śūdra udaṅmukhaḥ
11.3.6	aryābhāve yaḥ kaścāryo varṇaḥ
11.3.7	tau śvetaṃ parimaṇḍalaṃ carma vyāyacchetām / śūdraḥpūrvaḥ
11.3.8	pūrveṇāgnīdhrīyaṃ brahmacāryantarvedyudaṅmukhastiṣṭhedbahirvedi puṃścalī dakṣīṇāmukhī
11.3.9	sā brūyādduścaritinnavakīrṇinniti
11.3.10	dhiktvā jālmi puṃścali grāmasya mārjani puruṣasya puruṣasya śiśnapraṇejanīti brahmacārī
11.3.11	evam ā tṛtīyaṃ vyatyāsam
11.3.12	sarveṣāṃ karmaṇi niṣṭhite tadevābhigarastrirbūrayāt
11.3.13	avasṛjya śūdraḥ pradravet
11.3.14	taṃ tenaivāvakṣiṇuyāt
11.3.15	yathābhiperatamitarāṃ brahmacāryākrośet
11.3.16	paścimenāgnīdhrīyaṃ bahirvedi pariśrite mithunau saṃbhavetāṃ yau varṇau labheran
11.3.17	gṛhapaterdāsyo 'bhīṣṭā vā navānudaharaṇānpūrayitvā pradakṣiṇaṃ mārjālīyaṃ parīyurhaimahā3idaṃ madhvidaṃ madhviti vadatyaḥ
11.3.18	pañcāvarārdhyāḥ pañcaśataṃ parārdhyāḥ pañcaviṃśatirvā
11.3.19	tābho 'pi vīṇā vādayeyuḥ
11.3.20	sarvāsu sraktiṣu dundubhīnābadhnīyuḥ
11.3.21	uttarottari vāco vyāharayeyuryāvatīradhi gaccheyuḥ
11.3.22	snaṣāṃśca
11.3.23	hiṃkāramanvabhigaraprabhṛtayaḥ kṛtvā yathārthaṃsyuḥ
11.3.24	āstotrāntātku‚mbhanyaḥ sarve ca snaṣāḥ
11.4.1	pañcaviṃśe caturviṃśasyottame paryāye paricarāyāmāvapediti gautamaḥ
11.4.2	āvāpasthāna iti dhānaṃjayyaḥ
11.4.3	prathamasyāvāpasthāna iti śāṇḍilyaḥ
11.4.4	caturviṃśena vā stutvā madhyamāmahiṃkṛtāṃ tṛcasya prastuyāt
11.4.5	sa āskando nāma
11.4.6	taṃ na kuryāditi śāṇḍilyāyanaḥ
11.4.7	uttamāyāṃ stotrīyāyāṃ prastutāyāṃ pādāvupāharet
11.4.8	saha nidhanena bhūmau pratiṣṭhāpayet
11.4.9	āhriyamāṇe bhakṣe pratilomairārohaṇīyairavaruhya japenmahī dyauḥ pṛthivī ca na imaṃ yajñaṃ ‚mamikṣatāmpipṛtāṃ no bharīmabhiriti
11.4.10	adha āsīnāḥ śeṣeṇa stuvīran
11.4.11	udayanīye 'tirātre saṃsthite 'vabhṛthamabhyaveyuḥ
11.4.12	anupamajjantaḥ pāṇibhiḥ saṃdhāveran
11.4.13	yasyātra patnī syāt pṛṣṭhaṃ tayā vyuddhāvayet
11.4.14	tānunnetodānayet
11.4.15	udetya gṛhapatiḥ somopanahanaṃ paridadhīta
11.4.16	ahatāni vasanānītare
11.4.17	abhyukṣaṇapramṛti samāpayeyuḥ
11.4.18	yeneto gaccheyuranyena pratyāvrajeyuḥ pāpmano 'vyatiṣaṅgāya
11.4.19	anubandhyavapāyāṃ hutāyāṃ dakṣiṇe vedyante keśaśmaśrūṇi vāpayet
11.4.20	tasmin saṃsthite prāñca udañco vā gatvā pṛthagudavasanīyābhiriṣṭibhirāhitāgnayo yajeran
11.4.21	gṛhapatiṃ yajamānamanāhitāgnaya upāsīran
11.4.22	taddevatyaiḥ sthālīpākaryajeranniti dhānaṃjayyaḥ
11.4.23	saṃvatsaraṃ saṃvaseyuḥ
11.4.24	dvādaśarātramahorātrau vā
11.4.25	yāvadvā sunuyuryāvadvā sunuyuḥ
12.1.1	sarvatra brahmā dakṣiṇataḥ
12.1.2	udaṅmukhaḥ kuryāddhomebhyo 'nyat
12.1.3	pākayajñā ityācakṣata ekāgnau yajñān
12.1.4	teṣāṃhoṣyantsutūṣṇīmupaviśet
12.1.5	hute yathārthaṃ syāt
12.1.6	śūlagave ca balīn hriyamāṇānanugacchet
12.1.7	nidhīyamānānāṃ dakṣiṇataḥ sthitvā nihiteṣvapa upaspṛśyānavekṣaṃ pratyāvrajet
12.1.8	tūṣṇīṃ pākayajñe dakṣiṇāmomiti vā pratigṛhṇīyāt
12.1.9	paśureva paśordakṣiṇā
12.1.10	pūrṇapātraṃ sthālīpākasya
12.1.11	ubhayoryathotsāhaṃ vā
12.1.12	na vitānaṃ pṛṣṭhataḥ kurvīta
12.1.13	yena yajñāṅgena saṃyujyeta tadabhyāvarteta
12.1.14	karmādiṣu sarveṣvadhvaryusaṃpairaṣamāgamayet
12.1.15	pūrvayā ca dvārānādeśe praviśet
12.1.16	agnyādheye dakṣiṇayā dvārā prapadya cātuṣprāśyaṃ nirvapsyatsu tūṣṇīmupaviśet
12.1.17	nirupte yathārthaṃ syāt
12.1.18	taduddhariṣyatsvevameva
12.1.19	taccedanṛtvi‚gbhaḥ prāśayeyustaṇḍulānādāyāpavidhyeyurneṣṭāviddhaṃ kṛtānīti
12.1.20	athānyānnidadhīran
12.1.21	ādhāsyamānasyāraṇyoḥ prattayoryathārthaṃ syāt
12.1.22	pūrvāhṇe dakṣiṇenāgnyāyatanāni gatvā yatrāgniṃ manthiṣyantaḥ syustaddakṣiṇato nirastaḥ parāvasuriti dakṣiṇā tṛṇaṃ nirasyedāvasoḥ sadane sīdāmītyupaviśet
12.1.23	bhūrbhuvaḥsvarbṛhaspatirbrahmāhaṃ mānuṣa omiti
12.1.24	etenopaviśedyajuṣeti yatra syāt
12.1.25	agniṃ hriyamāṇamanugacchet
12.1.26	nihite yajuṣopaviśet
12.1.27	atra prathamamiti śāṇḍilyaḥ
12.1.28	dvitīyamiti dhānaṃjayyaḥ
12.1.29	jāte rāthantaraṃ gāyet
12.1.30	vāmadevyaṃ hriyamāṇe
12.1.31	bṛhannihite
12.1.32	sarvāṇi tṛceṣu manasā
12.1.33	vācā gāyediti hyukte kimanyadvācā pratīyeta
12.1.34	athāpi gānamevādhvaryave vidhīyate na manaseti
12.1.35	api vā rahasyānyeva manasā gāyet / na hyaraṇye geyānāṃ gānaṃ grāme vidyata iti
12.1.36	prathamottamayoḥ sthāne vāravantīyayajñāyajñīya iti lāmakāyanaḥ
12.1.37	pūrve kalpe bhūyāṃsīti śāṇḍilyaḥ
12.2.1	manthiṣyatsvaraṇī ālabhyāraṇyoriti gāyet
12.2.2	mathyamāne 'gniṃ nara ityetayoranyatarat
12.2.3	dhūma ṅkudate tveṣaste dhūma ṛṇvatīti
12.2.4	prajvalite 'darśi gātviti
12.2.5	nidhīyamāne gavāṃ vrataṃ yadagnimīḍe iti
12.2.6	tānyudgātṛkarmaika
12.2.7	udgātā sāmavedeneti śruteḥ
12.2.8	yathā vihavyasajanīyakayāśubhīyāni hotuḥ
12.2.9	prastotuśca vairājaśakvarī prastāvāḥ
12.2.10	sarvaiścāvidhānādbrahmatvakāribhiḥ
12.2.11	karmayogāccodgātuścatvāro mahartvijaḥ prāśnantīti hi cātuṣprāśyaprāśanam
12.2.12	adhikārāttu brahmaṇaḥ
12.2.13	audgātre cāvidhānāt
12.2.14	dṛṣṭaṃ cānena sāmagānaṃ brahmā rathacakre 'bhigāyatīti
12.2.15	udgāteti yathābhūyasavādaḥ
12.2.16	hautre ca vidhervihavyādīni
12.2.17	stotravatprastāvā virāṭsu stuvanti purīṣeṇa stuvate iti ca bahuśruteḥ
12.2.18	avidhānaṃ vidherdvaidhāt
12.2.19	yāvadvacanaṃ karmayogaḥ
12.2.20	hutāyāṃ pūrṇāhutau yathārthaṃ syāt
12.2.21	akṣāṃścedabhijuhuyustatra gatvā tūṣṇīmupaviśet
12.2.22	tairdyūte yathārthaṃ syāt
12.2.23	iṣṭyādiṣu sarveṣu yajuṣopaviśet pūrvo yajamānādāhavanīyaṃ prati
12.2.24	paridhyorvā sandhim
12.2.25	srucāṃ vāgrāṇi
12.2.26	utkaraṃ vā
12.2.27	tamantareṇāhavanīyaṃ ca yajamānasya saṃcaro nānyeṣām
12.2.28	taṃ yadādhvaryurbūrayād brahmannidaṃ kariṣyāmīti savitṛprasūto 'daḥ kuru / bhūrbhuvaḥ svarbṛhaspatirbrahmāhaṃ mānuṣa omityetenānumantrayeta
12.2.29	etatsarvānumantraṇam
12.2.30	uccairadaḥ kurvomiti
12.2.31	praṇītāsu praṇīyamānāsu vācaṃ yacchedā tāsāṃ vimocanāt
12.2.32	tāsveva praṇīyamānāsvā haviṣkṛtastambayajuṣaścādhyā samidhaḥ prasthānīyāyā iti vā
12.2.33	yatra vādhvaryubahvacau ceṣṭetām
12.2.34	yatra vā na ceṣṭetāṃ vāgayataḥ prāyastveva syāt
12.3.1	prāyaścittaṃ cetkarttavyaṃsyād bhūḥ svāhetigārhapatye juhuyāt / bhuvaḥ svāheti dakṣiṇāgnau āgnīdhrīye sutyā cet / svaḥ svāhetyāhavanīye / bhūrbhuvaḥ svāheti tatraiva
12.3.2	hutvā brūyācceṣṭatākārṣma prāyaścittamiti
12.3.3	avelāyāṃ cedvyāharedayajñiyaṃ vāpadyetaitā eva vyāhṛtīranuperakṣeta
12.3.4	idaṃ viṣṇuriti varcam
12.3.5	amāvāsyāyāṃ dohanapavitre mārjayerannāpohiṣṭhīyābhiḥ
12.3.6	tadabhāve dārbhe
12.3.7	sarveṣṭiṣviti śāṇḍilyāyanaḥ
12.3.8	prāśitramāhriyamāṇaṃ pratimantrayeta mitrasya tvā cakṣuṣā pratipaśyāmīti
12.3.9	apa ācamya devasya tveti pratigṛhṇīyāt
12.3.10	vyūhya tṛṇāni purastāddaṇḍaṃsādayet pṛthivyāstvā nābhau sādayāmīti
12.3.11	aṅguṣṭhenānāmikayā cādāyāgneṣṭvāsyena prāśnāmīti prāśnīyāt
12.3.12	asaṃkhādaṃ nirgiret
12.3.13	apa ācamyorasi pāṇiṃ nidadhītendrasya tvā jaṭhare sādayāmīti
12.3.14	prakṣālya prāśitraharaṇaṃ tatra nidadhyāt
12.3.15	yathāhṛtaṃ vā pratihārayet
12.3.16	brahmabhāgamāhṛtamagrata upanidadhīta
12.3.17	tamiṣṭau saṃsthitāyāṃ prāśnīyāt
12.3.18	anvāhāryamantareṇa brahmāṇaṃ yajamānaṃ ca haret
12.3.19	svayaṃ ced brahmā yajamānaḥ syātpūrveṇainam
12.3.20	hṛtvā tamantarvedi sannaṃ tūṣṇīmālabheta
12.3.21	prajāpaterbhāgo 'sīti vā
12.3.22	athāparaṃ prajāpaterbhāgo 'syūrjasvānpayasvān / akṣito 'sya kṣityai tvā / prāṇāpānau me pāhi samānavyānau me pāhyudānarūpe me pāhi / ūrgasyūrjaṃ mayi dhehīti
12.3.23	tatraiva yajamānaṃ vācayet prajāpatiṃ tvayā samakṣamṛdhyāsamāgamyānvāhāryaṃ dadāni brahman brahmāsi brahmaṇe tvā hutādya mā mā hĩsīrahuto mahyaṃ śivo bhaveti
12.4.1	samidhaṃ prasthānīyāmanumantrayeta deva savitaretatte yajñaṃ prāhurbṛhaspataye brahmaṇe tena yajñamavatena yajñapatiṃ tena māmava / mano jyotirjuṣatāmājyasya bṛhaspatiryajñamimaṃ tanotvariṣṭaṃ yajñaṃsamimaṃ dadhātu viśve devāsa iha mādayantāmityupāṃśu pratiṣṭhetyuccairbhūrbhuvaḥ svarbṛhaspatirbrahmāhaṃ mānuṣa ityupāṃśvomityuccaiḥ
12.4.2	sarvānumantraṇena vā
12.4.3	vimuktāsu praṇītāsu samidha ādadhyādyathāvabhṛthādudetya
12.4.4	etatsarveṣṭīnāṃ brahmatvam
12.4.5	samāne 'hanyekāsane na punaryajuṣopaviśediti śāṇḍilyaḥ
12.4.6	agnyādheyeṣṭiṣu prathamāyāṃ yajuṣopaviśeduttamāyāṃsamidha ādadhyāditi gautamaḥ
12.4.7	pṛthagiṣṭiṣviti dhānaṃjayyaḥ
12.4.8	cātuṣprāśyaṃ ca prāśnatsu
12.4.9	dhenuṃ dadyādbrahmaṇe
12.4.10	adhvaryave cāgnipadam
12.4.11	dhenur hotre vatsatarīr brahmaṇe anaḍuho 'dhvaryave / sarve trivargāḥ
12.4.12	paṣṭhauhīmāgnīdhrāya
12.4.13	sarvebhyo 'śvarathaṃ kuṇḍale ca
12.4.14	evameva dhenumagnipadaṃ ceti śāṇḍilyaḥ
12.4.15	dhenumanaḍvāhaṃ vatsatarīṃ vatsataramajaṃ pūrṇapātramiti tatprathamāyāmiṣṭau dadyāt
12.4.16	tathottarayoranyatrājyapūrṇapātrābhyām
12.4.17	varaḥ saptamo dakṣiṇānāṃ trayodaśo vā pañcaviṃśo vā / etadvājasaneyakam
12.4.18	agnyādheyāntān kurvate pūrṇāhutimakṣābhirhomamiṣṭīḥ
12.4.19	mithunau dakṣiṇānvārambhaṇīyāyāmiṣṭau
12.4.20	vājināśvinagharmāṇāmṛtvikṣūpahamiṣṭvā prāṇabhakṣaṃ bhakṣayet
12.4.21	pratyakṣabhakṣaṃsve yajñe
12.4.22	yanme retaḥ prasicyate yadvāme 'pi gacchati yadvā jāyate punastena māśivamāviśa // tena mā vājinaṃ kuru tasya te vājipītasyopahūtaḥ // upahūtasya bhakṣayāmīti // vājinasyeti // ṛtūnāṃ tvā vākṣiṇāṃ vājinaṃ bhakṣayāmīti vā vobhābhyāṃ vobhābhyāṃ vā
13.1.1	cāturmāsyeṣu varuṇapraghāsānāṃstambayajurhariṣyatsu yajuṣopaviśet
13.1.2	vilikhite cātvāle 'dhvaryuṇā saha pratyāvrajyāhavanīyamupaviśet
13.1.3	agnī praṇīyamānau yathaitamanugacchet
13.1.4	adhvaryuścedbrūyādbrahmannekasphyayopasaṃ‚bhandhīti sphyenāhavanīyātpāṃsūnupahatyottarasyā vederddakṣiṇādantātkarṣanniyāt
13.1.5	āvedimadhyādekā cet
13.1.6	prohya sphyaṃ paścimena vediṃ gatvā nidhīyamānayoragnyostūṣṇīmupaviśet
13.1.7	etatkarmāgnipraṇayaneṣu sarveṣu
13.1.8	avabhṛthanyaṅgaṃ gacchatsu pūrveṇāgnī cātvālaṃ ca gacchet
13.1.9	paścimena vedī cālātvaṃ ca sve yajñe
13.1.10	haviryajñeṣveṣa saṃcara uttareṇa vihāraṃ karmabhyaḥ
13.1.11	yathā cātvāle tathā yūpe śāmitre ca paśau
13.1.12	avabhṛthanyaṅgaṃ prāpyābhyukṣaṇaprabhṛti sautyaṃ karma samāpayeyaḥ
13.1.13	sākamedheṣu kṣīrodanasya yathārthaṃ prāśnīyāt
13.1.14	yajamānaṃ brūyātprabhūtamannaṃ kāraya suhitā alaṃkṛtā bhavatetyamatyān brūhi / vatsāṃśca mātṛbhiḥ saha vāsayeta
13.1.15	pūrvāhṇe 'dhvaryuḥ kṣīraudanamṛṣabhasya ravathe juhoti brahmāṇamupaveśya
13.1.16	ṛṣabhe 'ruvati brahmaiva brūyājjuhudhīti
13.1.17	tūṣṇīṃ paitṛkayajñikāyāṃsarvaṃ kuryāt
13.1.18	omityevānumantrayet
13.1.19	yajñopavītaprācīnāvītayoradhvaryumanuvidadhīta
13.1.20	tasyā havīṃṣi nirvapsyatsu dakṣiṇayā dvārā prapadya paścātprāṅmukha upaviśet
13.1.21	evameva vediṃ gatvā stambayajurhariṣyatsu
13.1.22	ājyabhāgayorhuḥtayordakṣiṇenāgniṃ parikramya purastāt pratyaṅmukha upaviśedyajamānaśca
13.2.1	hute ṣviṣṭakṛti yathetaṃ pratyāvrajyopaviśetām
13.2.2	prāśitramāhṛtamupaghrāyāpavidhyet
13.2.3	ājyaṃ cet prāśitrabhāgān vidhyeyustadupaghrāyāpa upaspṛśet
13.2.4	iḍāṃ ca pratigṛhya pratiprayaccheta
13.2.5	adhvaryuṇā pariṣicyamāne vyutkramya pariṣikta āhavanīyamupatiṣṭheran
13.2.6	dakṣiṇena dakṣiṇāgnimuttareṇa dakṣiṇāgnĩsve yajñe
13.2.7	akṣannamīmadanta hīti prathamā / susaṃdṛśaṃ tvā vayaṃ maghavanmandiṣīmahi / pranūnaṃ pūrṇavandhuraḥ stuto yāsi vaśāṃanuyojā nvindra te harī iti dvitīyā upoṣu śṛṇuhī giraḥ iti tṛtīyā
13.2.8	tata evekṣamāṇā gārhapatyam manonvā huvāmahe nārāśaṃsena somena / pitṝṇāṃ ca manmabhiḥ / punarnaḥ pitaro mano dadātu daivyo janaḥ / jīvaṃ vrataṃsacemahi / ā na e tumanaḥ punaḥ kratve dakṣāya jīvase / jyokca sūryaṃ dṛśeyamiti
13.2.9	kayā naścitra ābhuvad ityekayā dakṣiṇāgnim
13.2.10	traiyambakānāmāpūpā bhavantyekakapālāḥ / teṣāṃ yamadhvaryurākhatkara upavapettasminnapa upaspṛśeyuḥ śivā naḥ śantamā bhava sumṛḍīkā sarasvati / mā te vyoma saṃdṛśi iti
13.2.11	āsītetareṣāṃhūyamāna iti dhānaṃjayyaḥ
13.2.12	tiṣṭhediti śāṇḍilyaḥ
13.2.13	hute tiṣṭhanto japeyuḥ avāmba rudramayakṣmahyava devaṃ tryambakama / yathā naḥ śreyasaskaradyathā no vasīyasaskaradyathā naḥ paśumataskaradyathā no vyavasāyayāt / bheṣajamasi bheṣajaṃ gave 'śvāya puruṣāya bheṣajaṃsugaṃ meṣāya meṣyai subheṣajaṃ yathāsaditi
13.3.1	yajamānasyāmātyā ekakamapūpamādāya triḥpradakṣiṇamagniṃ pariyuḥ
13.3.2	tatra brahmā pariyañjapediti dhānaṃjayyaḥ
13.3.3	tiṣṭhanniti śāṇḍilyaḥ
13.3.4	tryambakaṃ yajāmahe sugandhaṃ puṣṭivardhanam / urvārukamivabandhanānmṛtyormukṣīyamāmṛtāt iti // jāmī kumārī vā yā syāt patikāmā sāpi parīyāt / tryambakaṃ yajāmahe sugandhaṃ pativedanam / urvārukamiva bandhanāditomukṣīya iti jñātīnabhisaṃkalpayet
13.3.5	māmuta itīṣṭamabhinirdiśedamuṣya gṛhāditi
13.3.6	evaṃ triḥ parītyodasyeyuḥ
13.3.7	teṣāṃ brahmaikaṃ li‚psatvā yasya sa syāttasmai prayacchet
13.3.8	tasya vauvasantaṃ pāṇāvālabheta
13.3.9	tathaiva triḥ pratiparīyuḥ
13.3.10	yatrainānadhvaryurāsajettatropatiṣṭheranneṣa te rudra bhāgastenāvasena paro mūjavato 'tīhi kṛttivāsāḥ pinākahasto 'vatatadhanvomiti
13.3.11	ātamito japeyuḥ
13.3.12	śaṃ no devīrityapa upaspṛśyānapekṣaṃ pratyāvrajeyuḥ
13.3.13	varuṇapraghāsairvyākhyātaṃ brahmatvaṃ haviryajñeṣu
13.3.14	paśūnāṃ yūpāhutĩhoṣyatsu tūṣṇīmupaviśet
13.3.15	hutāyāṃ yathārthaṃ syāt
13.3.16	vapāyāṃ hutāyām idam āpa iti cātvāle mārjayitvā paśūnāṃ yathārthaṃsyāt
13.3.17	puroḍāśena cariṣyatsu tūṣṇīmupaviśet
13.3.18	āhṛtaṃ puroḍāśamālabhya brūyāt prāśnantu ye prāśiṣyanta iti
13.3.19	anuvrajetsarvapaśūnāṃ patnīsaṃyājāniti gautamaḥ
13.3.20	savanīyasyaiveti dhānaṃjayyaḥ
13.3.21	na savanīyasya ca neti śāṇḍilyaḥ
13.3.22	hṛdayaśūlo 'trāvabhṛthanyaṅgasthāne bhavati
13.3.23	tasminnapa upaspṛśeyuḥ dhāmno dhāmno rājaṃstato varuṇa no muñca / yadāpo adhnyā varuṇeti śapāmahe tato varuṇa no muñca / sumitriyā na āpa oṣadhayaḥ santu durmitriyāstasmai santu yo 'smān dveṣṭi yaṃ ca dviṣmaḥ iti
13.4.1	abhyukṣaṇaprabhṛtyata ūrdhvam
13.4.2	ādityaṃ nopatiṣṭheran
13.4.3	pūrṇāhutau hūyamānāyāmāsitvā hutāyāṃ yathārthaṃsyāt
13.4.4	saktuhomāṃścejjuhuyurāsītā teṣāṃ homāt
13.4.5	sautrāmaṇyāṃ surākarmasvāvrājamāsīta
13.4.6	tatra dvāvagnī atipraṇayanti tayordakṣiṇata āsīt
13.4.7	dakṣiṇamadhyadhi kumbhyāmāsaktāyāṃ śatātṛṇṇāyāṃsurāśeṣeṣvāsicyamāneṣūpatiṣṭheran yatte pavitramarciṣyagne vitatamantarā / brahma tena punīhi me iti
13.4.8	aśvinorgrahasya bhakṣayedyamaśvinānamucerāsurādadhi sarasvatyasunodindriyeṇa / imaṃ taṃśukraṃ madhumantamindũsomaṃrājānamiha bhakṣayāmi iti
13.4.9	yajamānaṃ cedvasātiśeṣeṇābhiṣiñceyurupotthāyāntareṇāgnī gatvādhvaryuṇoktaḥ saṃśānāni gāyet
13.4.10	padāya padāya stobhet
13.4.11	nidhanānyupayanto yajamānasya mūrdhānamālabheran
13.4.12	saṃ tvā hinvantītyeteṣāṃ pūrvaḥ pūrvaḥ stobha uttaramuttaraṃ nidhanam
13.4.13	śravasa iti sthāne jityā iti kṣatriyasya puṣṭyā iti vaiśyasye tyeke
13.4.14	dve sautrāmaṇyau kaukilī carakasautrāmaṇī ca
13.4.15	kaukilyāṃ sāmagānaṃ netarasyāṃsaṃśānāni gāyediti ha smāha kautsaḥ
13.4.16	sapta haviryajñasya saṃsthā agnyādheyamagnihotraṃ darśapūrṇamāsāvāgrayaṇaṃ cāturmāsyāni nirūḍhapaśubandhaḥ sautramaṇī ceti
13.4.17	sapta somasaṃsthā agniṣṭomo 'tyagniṣṭoma ukthyaḥ ṣoḍaśī vājapeyo 'tirātro 'ptoryāma ityaptoryāma iti
14.1.1	sutyāyāṃ brahmaṇaḥ prāksubrahmaṇyāyā audgātreṇa samānaṃ karma
14.1.2	ikṣaṇākramaṇe vedeḥ
14.1.3	saṃcaradhiṣṇyopasthānadakṣiṇāpratigrahabhakṣāḥ
14.1.4	stomavimocanāccordhvamanyat samānam
14.1.5	anuṣyāttu dīkṣaṇīyāyām
14.1.6	tasyāṃsaṃsthitāyāmāsītādīkṣaṇādyajamānasya
14.1.7	taṃ yadādhvaryurvācaṃ yamayedatha yathārthaṃsyāt
14.1.8	mahāvīrāntsambhariṣyatsu tūṣṇīmupaviśet
14.1.9	sambhṛteṣu yathārthaṃ syāt
14.1.10	prāyaṇīyāyāṃsaṃsthitāyāṃ pūrveṇa patnīśālāṃ tiṣṭhedābhihomātpadasya rājakrayaṇyāḥ
14.1.11	abhihuta uttareṇa somavahanaṃ gatvā prāgvā padābhihomāddakṣiṇena yatra rājānaṃ kreṣyantaḥ syustatra gatvā tūṣṇīmupaviśet
14.1.12	krīte prāṅutkrāmet paścimenainaṃ hutvā rājānamādadhyurāhitaṃ pūrveṇa parītyohyamānamanugaccheddakṣiṇena cedgataḥ syāt
14.1.13	uttareṇa cetkrīte pratyaṅṅutkrāmet pūrveṇainaṃ hṛtvā rājānamādadhyurāhitaṃ paścimena parītyohyamānamanugacchet
14.1.14	tāmevātreṣāmanvāvarteta
14.1.15	sā hyasya prāci vartamānasya dakṣiṇeṣā bhavati
14.1.16	vimukte cāntareṇa somavahanaṃ patnīśālāṃ ca dakṣiṇenotkramya tiṣṭheddīkṣitaścedā rājño 'vaharaṇāt
14.1.17	praveśyamānaṃrājānamanupraviśedavyavayannagninā
14.1.18	saṃbādhaścet syāddakṣiṇayāpi dvārā praviśet
14.1.19	uttareṇāhavanīyaṃ paścimena vedĩ saṃcareddīkṣitaścet
14.2.1	ātithyāmiṣṭiṃ nirvapante
14.2.2	tāṃ cedanavahṛte rājani nirvaperan brāhmaṇaṃrājani samādiśya tatra gatvāsīta
14.2.3	tasyāṃsaṃsthitāyāṃ tānūnaptramājyamavamṛśanato japeyurhavirasi vaiśvānaramanādhṛṣṭamanādhṛṣyaṃ devānāmojo 'nabhiśastyamabhiśastipā anabhiśastyanyamañjasā satyamupageṣaṃsuvitemādhā iti
14.2.4	apa upaspṛśyādhvaryuṇokto rājānaṃ visrambhayet
14.2.5	taṃ hiraṇyamantardhāyābhimṛśeyuraṃśuraṃśuṣṭe deva / somāpyāyatāmindrāyaikadhanavide / ā tubhyamindraḥ pyāyatāmātvamindrāya pyāyasva / āpyāyayāsmāntsukhīn sanyā medhayā / svasti te deva soma sutyāmudṛcamaśīyeti
14.2.6	kāśamaye prastare nihnuvīrandakṣiṇān pāṇīnuttānān kṛtvā savyānnīcaḥ eṣṭā rāya eṣṭā vāmāni peraṣe bhagāyārtamṛtavādibhyo namo dive namaḥ pṛthivyā iti
14.2.7	subrahmaṇyāsvāhūyamānāsu dakṣiṇotkramya tiṣṭheddīkṣitaścet
14.2.8	āhūtāsu yathārthaṃ syāt
14.2.9	upasadiṣṭirata ūrdhvaṃ tasyāṃ tathaivābhimarśananihnavane
14.2.10	savyā aparā uttānāḥ syurdakṣiṇā nyañcaḥ
14.2.11	sruveṇopasaddhome hute vidyātsaṃsthiteti
14.2.12	tasyā gharmaḥ pravargyavati pūrvaḥ
14.3.1	tam abhīndhiṣyatsu gārhapatyaṃ gatvā yajuṣopaviśed dakṣiṇena
14.3.2	dakṣiṇāgnimuttareṇa bahiścet
14.3.3	rucitasnarma ityukte 'nuvākena tiṣṭhanto 'vekṣeran yamadhvaryurbūrayāt
14.3.4	taṃ hriyamāṇaṃ yathetamanuvrajan japedviśvā āśā dakṣiṇasatsarvān devānayāḍiha / svāhā kṛtasya gharmasya medhoḥ pibatamaśvinā iti
14.3.5	āśrāvita upaviśya japedaśvinā gharmaṃ pātaṃ hārdivānamahardivābhirūtibhiḥ / tantrāyiṇena namo dyāvāpṛthivībhyāmiti
14.3.6	hute yajamānaṃ vācayedāpātāmaśvinā gharmamanu dyāvāpṛthivī amaṃsātām / ihaiva rātayaḥ santviti
14.3.7	gharmaśeṣasya bhakṣayenmadhu hutamindratame 'gnāvaśyāma te deva gharma namaste 'stu mā mā hĩsīriti
14.3.8	satraṃ cetsyādyajamānā upahvayadhvamityevopahvānam
14.3.9	evaṃsadā pravargyopasadaḥ kuryāt
14.3.10	mahāvedestambayajurhariṣyatsu yajuṣopaviśet
14.3.11	vilikhite cātvāle yathārthaṃ syāt
14.3.12	uttaravediṃ nirvapsyatsu tūṣṇīmupaviśet / nyuptāyāṃ yathārthaṃsyāt
14.3.13	agnicityāyāṃ prāgdīkṣaṇīyāyāḥ sāvitrān homān hoṣyatsu yajuṣopaviśet
14.3.14	teṣu huteṣūkhyāṃ mṛttikāmāhriyamāṇāmanugacchet
14.3.15	tasyāṃ sa‚mbhrayamāṇāyāmāsitvā sambhṛtāyāṃ yathārthaṃ syāt
14.4.1	āhavanīyaṃ ceṣyatsu yajuṣopaviśet
14.4.2	tasmiṃtsaṃcita ukhyāmāsandīṃ nairṛtīśceṣṭakā araṇyaṃhriyamāṇā anugacchet
14.4.3	nidhīyamānānāṃ dakṣiṇataḥ sthitvā nihitāsvapa upaspṛśyānapekṣaṃ pratyāvrajet
14.4.4	agniṃ vikrakṣyatsu sarvauṣadhaṃ ca vapsyatsu tatra gatvā tūṣṇīmupaviśet
14.4.5	taiḥ sārdhaṃ pratyāvrajya citīḥ praṇīyamānā anugacchet
14.4.6	nidhīyamānānāṃ dakṣiṇataḥ sthitvā nihitāsu dakṣiṇasya pakṣasyāsanno yajuṣopaviśet
14.4.7	lokaṃ pṛṇāsūpadhīyamānāsu brāhmaṇaṃ tatra samādiśya yathārthaṃ syāditi śāṇḍilyaḥ
14.4.8	āsītaiveti dhānaṃjayyaḥ
14.4.9	evaṃ sadā citiṣu kuryyāt
14.4.10	saṃcitakarmāṇi kariṣyatsvāvrājamāsīta
14.4.11	samrāḍāsandīṃ hriyamāṇāmanugacchet
14.4.12	nidhīyamānānāṃ dakṣiṇataḥ sthitvā pariṣicyamāne 'pa upaspṛśya taiḥ sārdhaṃ pratyāvrajyāgniṃ praṇīyamānamanugacchedapratirathaṃ japan
14.4.13	tūṣṇīmanagnicityā cet
14.4.14	nidhīyamānasya dakṣiṇataḥ sthitvā nihite dakṣiṇā bahirvedi yajuṣopaviśet
14.4.15	havirdhāne pravartyamāne anugacchet
14.4.16	parivāryamāṇayostatraiva gatvāsīta
14.4.17	ucchritāyām audumbaryāṃ yathārthaṃ syāt
14.4.18	vedikarmaprabhṛti vāgnīṣomapraṇayanāt praṇayanāt
15.1.1	agnīṣomau praṇeṣyatsu vedim ākrāmen mantreṇa
15.1.2	paścimenottaravedim udaṅṅ atikramyākramaṇayajur japet
15.1.3	cātvālasamīpe dīkṣitaścet
15.1.4	tūṣṇīmata ūrdhvaṃ vederākramaṇam
15.1.5	krītvā rājā yenātihṛtaḥ syāttena gatvā tūṣṇīm upaviśet
15.1.6	rājānaṃ harety uktaḥ pūrveṇāgnimekasmā atipradāya tān prasavyaṃ parītyādāyānugaccheddakṣiṇena cedgataḥ syāt
15.1.7	uttareṇa cedyathetaṃ parītyādāyānugacchet
15.1.8	anyena cedbrahmā vrajitaḥ syādanyena rājā tenainaṃ pragṛhṇīyāt
15.1.9	etau tveva brahmaṇo gatikalpāvaharato 'pi
15.1.10	āsītāgnīdhrīya āhutyorhūyamānayoriti dhānaṃjayyaḥ
15.1.11	tiṣṭhediti śāṇḍilyaḥ
15.1.12	uttareṇāgnīdhrīyaṃrājānamājyāni ca hriyamāṇānyanugacchet
15.1.13	praveśiteṣu havirdhānaṃ paścimena gatvāsīteti gautamaḥ
15.1.14	pūrveṇeti dhānaṃjayyo dakṣiṇasya dvārabāhoḥ purastādyajuṣeti
15.1.15	agnīṣomīyavapāyāṃ hutāyāṃ yathetamudaṅṅatikramya cātvāle mārjayeta
15.1.16	evamevāpararātra ājyeṣu praviṣṭeṣūpaveśanam
15.1.17	mārjanaṃ ca
15.2.1	savanīyavapāyāṃ hutāyām
15.2.2	puroḍāśena cariṣyatsu tūṣṇīm upaviśet
15.2.3	dīkṣitaś cet sarvā iḍā anvārabheta
15.2.4	vasatīvarīṣu parihriyamāṇāsu dakṣiṇotkramya tiṣṭhed adīkṣitaś ced ā tāsāṃ pariharaṇāt
15.2.5	āgnīdhrīyaṃrājānaṃhriyamāṇamanugacchet
15.2.6	dīkṣitaścettatraiva saṃviśet
15.2.7	apararātra ājyāni grahīṣyataḥ pūveṇa gatvāgniṃ ca paścimena vā yajuṣopaviśet
15.2.8	ātteṣu prāṅutkramya prasavyaṃ parītyānugacchetpūrveṇa cedgataḥ syāt
15.2.9	paścimena cedyathetamagniṃ parītyānugacchet
15.2.10	praveśiteṣūpaviśet
15.2.11	ājyeṣveva grahīṣyamāṇeṣvatropaviśediti śāṇḍilyaḥ
15.2.12	adhvaryaṇokto vācaṃ yacchedā tṛtīyaṃ prātaranuvākasya
15.2.13	ā vā paridhānīyāyāḥ
15.2.14	ā vopāṃśvantaryāmayorhomāt
15.2.15	ā vā bahiṣpavamānāt
15.2.16	havirdhānaṃ cet pūrveṇa gataḥ syādupāṃśvantaryāmau hoṣyatsūdaṅṅatikramya tiṣṭhet
15.2.17	adīkṣitaścedā tayorhomāt
15.2.18	niḥsarpatsvanvārabheta
15.2.19	tasya prastotrā samānaṃ karma prāgupaveśanāt
15.2.20	āstāvaṃ prāpyānāsanno yajuṣopaviśetprastotāraṃ prati
15.3.1	raśmirasītyetāvanuvākau stomabhāgāḥ
15.3.2	taiḥ pṛthaganupūrvaṃstotrāṇyanumantrayeta brahmantstoṣyāmaḥ praśastarityukte
15.3.3	ūrdhvaṃ prathamādrātriparyāyādyatra syādamuṣmai tveti taṃ jinveti tatra brūyāt
15.3.4	savitṛprasūtā bṛhaspataye stutetyekakasyāntaḥ
15.3.5	pūrveṣāṃ ca
15.3.6	bhūr bhuvaḥ svar bṛhaspatir brahmāhaṃ mānuṣa om ity etad vādhikaṃ kuryād oṃkāraṃ vā
15.3.7	yathāmnāyaṃsaṃdheranumantrayeta
15.3.8	traidhaṃ vibhajed iti dhānaṃjayyo vasuko 'si vasyaṣṭir asi veṣaśrīr asi / vasukāya tvā vasyaṣṭaye tvā veṣaśriye tvā / vasukaṃ jinva vasyaṣṭiṃ jinva veṣaśriyaṃ jinva / savitṛprasūtā bṛhaspataye stuteti
15.3.9	srutadevena savitrā prasūtā ityanumantrayeta mānasaṃ vājapeye ca bṛhat
15.3.10	ānantaryeṇetarāṇi
15.3.11	īddhrātstotrāṇi pūrveṇa tadvivṛddheḥ
15.3.12	pareṇa vā tannikāmanāt
15.3.13	mānasavadvātirikta sāmānyāt
15.3.14	sarvānumantraṇena vānuktatvāt
15.3.15	yadyatstotraṃ lupyeta sahaiva stomabhāgena
15.3.16	stute bahiṣpavamāne vapāyāṃ hutāyāṃ mārjayitvā dhiṣṇyānupasthāyoktaṃsadasyupaveśanam
15.3.17	stutaśastrayorvācaṃ yacchet
15.3.18	anūcyamāne ca sarvatra
15.3.19	vaṣaṭkṛte visṛjeta
15.3.20	avabhṛthādudetyānuṣyādyajñaśeṣam
15.3.21	ahargaṇeṣvenaṃ sadātipairaṣeṇa praśāstā vācaṃ yamayati rājānaṃrakṣeti cāha tadubhayaṃ kuryādā vasatīvarīṇāṃ pariharaṇāt
15.3.22	tatsattre paryāyeṇa kuryurahīne tu brahmaiva
15.4.1	vājapeye pṛṣṭhasya stotramanumantrya sadasyaṃ brahmāsana upaveśya niṣkrāmet
15.4.2	pūrveṇāgnīdhrīyaṃsthūṇā nikhātā syāt
15.4.3	dakṣiṇena mārjālīyamantarvedīti śāṇḍilyaḥ
15.4.4	tasyāmaudumbaraṃsaptadaśāraṃ rathacakraṃ pratimuktaṃ syāt
15.4.5	tadabhāve yatkiṃca rathacakram
15.4.6	tasmin bāhū ādadhyāddevasyāhaṃsavituḥ pravase satyaśravaso bṛhaspatervājino vājajito varṣiṣṭhamadhi nākaṃruheyamiti
15.4.7	ratheṣvājiṃ dhāvatsvāvirmaryā iti gāyedākāramudgīthādau luptvā tasya sthāne pratyāhṛtya dvyakṣaramagmanniti
15.4.8	gateṣu ca
15.4.9	yathādhītam ādhāvatsu
15.4.10	āsṛteṣu vā
15.4.11	sarvatra vā yathādhītam
15.4.12	parivartayan gāyet
15.4.13	parivartya vā gāyedgītvā vā parivartayet
15.4.18	gāyato vānyaḥ parivarttayet
15.4.19	udaṅṅavarohaṃ manyeta viṣṇoḥ kramo 'si viṣṇoḥ krāntamasi viṣṇorvikrāntamasīti
15.4.14	abhi dakṣiṇamāvṛtya sadaḥ praviśet
15.4.15	udaṅṅavarohaṃ manyeta viṣṇoḥ kramo 'si viṣṇoḥ krāntamasi viṣṇorvikrāntamasīti
15.4.16	abhidakṣiṇamāvṛtya sadaḥ praviśet
15.4.17	tatrāsīno hiraṇyaṃ madhu ca nānā pratigṛhṇīyāt
15.4.18	ṛtapeye ca dakṣiṇāṃ camasam
15.4.19	brāhmaṇāya madhu dadyānnidadhīta hiraṇyam
15.4.20	triṣṭupchandasā sarvabhakṣaṃ camasaṃ bhakṣayet
15.4.21	taṃ pratigṛhṇīyāditi sthaviro gautamaḥ
15.4.22	kastvā dadāti sa tvā dadāti kasmai tvā dadāti tasmai tvā dadāti kastvā kaṃ bhakṣayāmīti bhakṣayet
15.4.23	vāgdevī sīmasya tṛpyatviti vā
15.4.24	ubhābhyāṃ vobhābhyāṃ vā
16.1.1	saṃtani codyamānam ekakasyāṃ sarvam
16.1.2	stomasaṃbhavāt
16.1.3	tathā cānyāni svavicchandaḥsu
16.1.4	saṃtanīti yadvāhiṣṭhīyavat
16.1.5	triṣu vā tṛceṣvekarccavattṛce darśanāt
16.1.6	sāmnā ca stomasaṃkhyānāt
16.1.7	tṛceṣvācāryasmṛteryathānyāni sāmāni
16.1.8	saṃtānācca saṃtanīti
16.1.9	saṃtataṃ gāyatīti cāha
16.1.10	ekarcceṣu coddhataṃ kalpe
16.1.11	pramāṇārthaṃ tṛce darśanaṃ
16.1.12	stotrīyāyāṃ sāmasamāptiḥ
16.1.13	tāsu sarvāsu prastāvāḥ syurnyāyapragāthadharmābhyām
16.1.14	nottarayorācāryāḥ / smṛteḥ
16.1.15	santataṃ gāyatīti ca / bhaktilopadarśanāt
16.1.16	tasya stotrādāvāvartiṣu prastāvaḥ paryāyādiṣu vā
16.1.17	sarvatra prathamāyāmiti dhānaṃjayyaḥ
16.1.18	nidhanabhūtāḥ pratihāravatyo 'prastāvyāḥ
16.1.19	dhānaṃjayyena prathamāyāṃ śāṇḍilya uttare tu stotrīye viṣṭāvamukheṣvevāprastāvye viṣṭāveṣu caikiṣu
16.1.20	trivṛtstome ca parivartinīvidhānam
16.1.21	uttarayoḥ stotrīyayośchandasto vipratipattiḥ
16.1.22	dvipade syātāmaprastāvye kakubhau prastāvye
16.1.23	bṛhatyau śāṇḍilyaḥ
16.1.24	kakubhāvaprastāvye tathā sati
16.1.25	ubhe kakubhau sthaviro gautamaḥ
16.1.26	bṛhatyau dhānaṃjayyaḥ
16.2.1	ādyābhirviṣṭutibhiḥ stomavidhānamanādeśe
16.2.2	tāḥ pathyāḥ
16.2.3	sarvābhiprāyāśca
16.2.4	yathāśiṣaṃ vā vidadhyāt
16.2.5	dvitīyāṃ trivṛtaḥ pathyāmeke
16.2.6	aviṣṭāvā hyādyā
16.2.7	saṃhāraśiraḥsaṃdhisaṃtaniṣu cānupapannā
16.2.8	avarṣukastviti cāsyām
16.2.9	iṣorvyatyāsamiṣubhyām
16.2.10	tayoḥ pūrvā śyenasyāgniṣṭomasāmni
16.2.11	satreṣu daśarātre sarvāḥ prayuñjītābhicaraṇīyā uddhatyeti śāṇḍilyaḥ
16.2.12	śāṇḍilyāyanaḥ kulāyinīm
16.2.13	bhastrāṃ cobhau
16.2.14	dhānaṃjayyastāmeva
16.2.16	pathyābhirhotṛṣāmāṇi vidadhyādapathyābhiritarāṇi
16.2.17	samāptāsu tā evāditaḥ punaḥ prayuñjīta
16.2.18	tathā kurvan prāgāthikāni parivartinyā prathamasyeti śāṇḍilyaḥ
16.2.19	sakṛtsarvāḥ samāpya pathyayaiva tata ūrdhvamiti dhānaṃjayyaḥ
16.2.20	asamāptāsu tvapi hotṛṣāmapathyayaiva
16.2.21	tathā kurvan kulāyinīṃ cet prayuñjīta prathamasyā dvitīyaṃ pṛṣṭhaṃ tayā vidadhyāt
16.2.22	ṣaṣṭhasyāhnaḥ ukthyamuttamamuttamayā trayastriṃśasya viṣṭutyā vidadhyāt
16.2.23	uktaḥ prayogo brāhmaṇena catuścatvāriṃśe
16.2.24	savanasamīṣantī pūrvaḥ prayogaḥ stotrasamīṣantītyuttaraḥ
16.2.25	tathā kuryādaharbhāji
16.2.26	pathyāmanyatra
16.2.27	aṣṭācatvāriṃśasyottarayā maitrāvaruṇasyājyaṃ vidadhyāt
16.2.28	sarvāṇi vā hotṛkasāmāni
16.2.29	madhyame madhyame vā savaneṣu
16.2.30	dvitīyacaturthe vā
16.2.31	uttare vā
16.2.32	adaśarātreṣu satreṣu pathyā eveti gautamaḥ
16.2.33	sarvā iti dhānaṃjayyaḥ
16.3.1	tṛcasūktānāmādigrahaṇena vidhir anādeśe
16.3.2	tṛcottamāyāṃ pratilomaḥ
16.3.3	madhyamāyāṃ saiva
16.3.4	retasyaikatrikasya bahiṣpavamānam
16.3.5	udbhidyanurūpamekarcaṃ śāṇḍilyaḥ
16.3.6	stotrīyaṃ gautamadhānañjayyau
16.3.7	uttamau tṛcau bahiṣpavamāne sāhasrottamo cāturmāsyeṣu
16.3.8	sarve sarvasvāre
16.3.9	vāmadevyayajñāyajñīyāraṇyegeyapṛṣṭhapūrvāṇāṃ tṛcakaraṇamuttarayoḥ pavamānayoranyeṣāṃ cāvipratiṣedhaḥ
16.3.10	ekamekarcaṃ kurvan prathamāyāmāditaḥ kuryāt
16.3.11	dvau tasyāmeva
16.3.12	trīnekatṛce nānāstotrīyāsu
16.3.13	caturṇāṃ prathamāyāṃ dvāvitarau nānottarayoḥ
16.3.14	mādhyaṃdine cedeko dvau vā bṛhatyāmeva
16.3.15	trīnyatarasyāṃ saṃbhaveyuḥ
16.3.16	anadhyāsā ced dvayoranyataraṃ gāyattryāṃ dhānaṃjayyaḥ
16.3.17	ubhau bṛhatyāṃ śāṇḍilyaḥ
16.3.18	sādhyāsāyāṃ cedeko 'dhyāsyāyāmevāntataḥ
16.3.19	dvau tasyāṃ caivāditaśca
16.3.20	sā śaśakarṇaklṛptā
16.3.21	triṣvadhyāsyā lupyeta
16.3.22	tṛce vā
16.3.23	caturo nānā stotrīyāsu
16.3.24	ārbhave cedeko 'nuṣṭubhi
16.3.25	dvi prabhṛtīn kakupprabhṛtyānantaryyeṇa
16.3.26	ṅkuṣṇakkakubhostṛcaikarccatvamavyāghātena
16.4.1	vāmadevyaṃ tu tṛce viśvajicchilpe yajñāyajñīyaprabhṛtīni ca trīṇi
16.4.2	saṃbhavati stome 'ntyaṃ sarvatra tṛce
16.4.3	dvitīyaṃ cedaraṇyegeyam
16.4.4	tadabhāve yadantyāt pūrvam
16.4.5	ekarccasthāneṣvanāpadyamānāni tṛceṣu kuryāt gāyatraṃ triṇidhanaṃ madhyaṃdine madhyenidhanamaiḍamārbhave
16.4.6	anādiṣṭatṛcaikarccānyetenoddeśena kalpayet
16.4.7	kakubyatra madhyaṃdina ekarccastasyāmanyatrottamād vrātyastomāt
16.4.8	dvipadā kakubvat tatsthāne
16.4.9	pūrvayorvrātyastomayorārbhave gāyatramekarcce dhānaṃjayyastṛce marutāṃ saṃstobham
16.4.10	viparītaṃ śāṇḍilyaḥ
16.4.11	caturṛcānāmāvṛttiṣvantyāmuddharet
16.4.12	tṛtīyāṃ sarvasvārasvarasāmnoḥ
16.4.13	pravāmarccantīti dvitīyām
16.4.14	suṣamiddha ityatrivasiṣṭhaśunakakaṇvasaṃkṛtivādayaśvānāṃ tānūnapātīm
16.4.15	nārāśaṃsīmanyeṣām
16.4.16	samavāye tu bhūyasāṃ kalpaḥ
16.4.17	gṛhapatervā prādhānyāt prādhānyāt
17.1.1	varddhamāneṣu stomeṣu
17.1.2	prathamasya paryāyasya prathamā tṛcabhāgā / tasyāstrirvacanam
17.1.3	madhyamāvāpasthānam
17.1.4	uttamā paricarā
17.1.5	paricarā tṛcabhāgāvāpasthānamiti madhyame
17.1.6	āvāpasthānaṃ paricarā tṛcabhāgetyuttame
17.1.7	ete viṣṭāvāḥ
17.1.8	tadabhāve tṛcabhāgāsthāneṣu paryāyāṇāṃ paryāyāḥ syuḥ
17.1.9	yathā vaikaḥ paryāyaḥ
17.1.10	naikini paryāyā vidyante / tathā trike viṣṭāvāḥ
17.1.11	trivṛtaścodyatyām
17.1.12	sameṣu samaḥ prayogaḥ stotrīyāṇām
17.1.13	ekakādhiśayeṣvadhikā dve dvyadhiśayeṣu
17.1.14	te viṣamāḥ
17.1.15	yugmāyuktā dvyuttarībhāveṇa
17.1.16	ayuja ekiprabhṛtayaḥ
17.1.17	dvikaprabhṛtayo yujaḥ
17.1.18	tryuttarībhāvenobhayeṣāṃ samavaiṣamyam
17.1.19	ekiprabhṛtaya ekādhiśayāḥ
17.1.20	dvikaprabhṛtayo dvyadhiśayāḥ
17.1.21	samāstrikaprabhṛtayaḥ
17.1.22	viṣamāḥ samaparyāyairvartante
17.1.23	yāvabhito 'nantarau samau tayoḥ paryāyān saṃharet
17.1.24	pūrvasyaikamekādhiśayeṣu
17.1.25	dvau dvyadhiśayeṣu
17.1.26	ubhayān yathājāti
17.1.27	yugmāyugbhyo vā
17.1.28	tatra yujāmekādhiśayānāmayujaḥ pūrvau paryāyau
17.1.29	uttarau dvyadhiśayānām
17.1.30	viparyayo yugmāyujāmayukṣu
17.2.1	triṇavādyāvatsamāḥ
17.2.2	ekayā dvābhyāṃ vā parau jyāyāṃsau
17.2.3	antyo vā
17.2.4	anyatra tveva
17.2.5	saṃharantyeke
17.2.6	yathāsthānaṃ paryāyān kuryāt
17.2.7	so 'vidoṣaḥ
17.2.8	yadavasānaḥ pūrvaḥ paryāyastatprabhṛtiruttarastatsāmātsāmyam
17.2.9	tadubhayaṃ kuryāt
17.2.10	brahmāyatanīyāṃ ca
17.2.11	tathā paryāyaroham
17.2.12	asaṃbhavatsu sarveṣu samātsamāmeva cikīrṣet
17.2.13	paryāyapratyavarohaṃ tu varjayet
17.2.14	viḍāyatanīyāṃ ca
17.2.15	prathamāyāḥ prayoge bhūyiṣṭhe brahmāyatanīyā
17.2.16	madhyamāyāḥ kṣattrāyatanīyā
17.2.17	uttamāyā viḍāyatanīyā
17.2.18	dāśarātrikebhyaḥ paryāyakṛtau pathyāparyāyāneva saṃharet
17.2.19	parivartinyāstu trivṛto 'nādeśe
17.2.20	eṣa nyāyo 'nādiṣṭānām
17.2.21	ekinyāvartisthānagate triḥ purastāddhiṃkāraṃ śāṇḍilyaḥ
17.2.22	trike ca prathamayā stomapūraṇam
17.2.23	tṛcena dhānaṃjayyaḥ
17.2.24	sakṛccaikini hiṃkāram
17.2.25	jātisaṃhāraḥ pañcini
17.2.26	pañcadaśaparyāyaiḥ pṛthaganupūrvaṃ rātriparyāyānnidadhyāt
17.3.1	saṃlaṅghitāyāmiti bhāḍitāyanaḥ
17.3.2	tatra viṣṭāvāḥ paryāyasthāneṣu syuḥ
17.3.3	pṛthak ca stotrīyāsu paryāyāḥ
17.3.4	dāśarātrikebhya ekayā jyāyassu tasmāt pūrvasyottame paryāya āvapet
17.3.5	brahmāyatanīyā tu teṣu
17.3.6	kṣatrāyatanīyā vā
17.3.7	āskandaṃ tu gautamaścatvāriṃśe
17.3.8	dhānaṃjayya itareṣu
17.3.9	daśini catuṣko madhye parivarttinī paryāyāvabhitaḥ
17.3.10	udyatyā vā
17.3.11	udyatīparyāyayorbrahmāyatanīyāṃ kurvan prathamāyāṃ catuṣkaṃ kuryāt
17.3.12	dvādaśe tṛcabhāgāsthāneṣu dvikā viṣṭāvā āvāpasthāneṣu vā
17.3.13	trayodaśatrayoviṃśayoḥ pañcaviṃśe ca madhyamaḥ paryāyo jyāyānekajyāyaḥsu kanīyānekakanīyaḥsu
17.3.14	tathaikānnatriṃśaikatriṃśayoḥ
17.3.15	rūḍhaparyāyā vā
17.3.16	teṣāṃ prathame yugmāyuksaṃhāraṃ śāṇḍilyāyanaḥ
17.3.17	dvitīye śāṇḍilyaḥ
17.3.18	ubhayorjātisaṃhāraṃ dhānaṃjayyaḥ
17.3.19	śāṇḍilyastu pañcaviṃśe
17.3.20	aṣṭādaśaḥ saptadaśa evāvapediti gautamaḥ
17.3.21	nyāyavihitaḥ syāditi dhānaṃjayyaḥ
17.3.22	ekānnaviṃśe ca parivartinīparyāyāvabhitastrayodaśī madhye
17.3.23	tasmin prathamāyāstrirvacanaṃ tathottamāyāḥ
17.3.24	pañcadaśaparyāyāvabhito navī madhye trikaviṣṭāva iti śāṇḍilyaḥ
17.3.25	śāṇḍilyāyanastu jātisaṃhāram
17.3.26	dvātriṃśe tisro viṣṭutīḥ kuryāditi dhānaṃjayyaḥ
17.3.27	tāsāṃ paryāyakṛtiprayogau catuścatvāriṃśena vyākhyātau
17.3.28	apyaharbhāji prathamayaiveti śāṇḍilyaḥ
17.4.1	catuṣṭomayoścatuṣparyāyāḥ
17.4.2	tatra catuṣke dvau prathamāyāṃ paryāyau syātāṃ yadi brahmāyatanīyāṃ kuryāt
17.4.3	madhyamāyāṃ kṣatrāyatanīyāṃ cet
17.4.4	tathāṣṭini
17.4.5	dvikāstu tasya paryāyāḥ
17.4.6	pūrvayoḥ pūrva uttarayoruttara evaṃ vihitāvaparāviti śāṇḍilyaḥ
17.4.7	pūrvayordvitīyaḥ pṛthakstotrīyā svitara iti dhānaṃjayyaḥ
17.4.8	dvādaśe vyākhyātau prathamottamau
17.4.9	madhyamau dvikau
17.4.10	pūrvayoḥ pūrva uttarayoruttaraḥ
17.4.11	ṣoḍaśe catvāro dvādaśaparyāyāḥ
17.4.12	teṣāṃ madhyamau sadṛśau
17.4.13	caturviṃśe catvāraḥ ṣaṭkāḥ paryāyā dvikā viṣṭāvāḥ
17.4.14	pṛthaktṛceṣu tu catustṛce
17.4.15	dvayordvayorvā dvaidham
17.4.16	yajñāyajñīyasyarkṣu vā prathamaḥ prathamāsu ca
17.4.17	yajñāyajñīyaprathamāyāṃ dvitīyaḥ sākamaśvarkṣu paramadhyamayośca
17.4.18	pūrvamadhyamayostṛtīyo hārivarṇarkṣu tairaścyottamāyāṃ ca
17.4.19	pūrvottamāsu caturthastairaścyarkṣu ca
17.4.20	upottamo vā dvikaviṣṭāvo 'śvamedhe 'ṣṭādaśāditare
17.4.21	pañcadaśasya paryāyau pūrvāvekaviṃśasyottarāviti vottarāv iti
18.1.1	chandodaivatasāmāntayogānnyāyyān buravate yathā ṣoḍaśimato 'tirātrasya jyotiṣṭomasya
18.1.2	ukthottame 'nuṣṭabho nyāyyāḥ
18.1.3	vicchandasastu vacanāt
18.1.4	yaddevatyāsu stuvate sā stotradevatā
18.1.5	anvadhyāyamapavādaniśāmanam
18.1.6	svārāṇi hāikārasvārāṇi padānusvārāṇi ca
18.1.7	tebhyo 'nyānyaiḍavāṅnidhanebhyaśca nidhanavanti
18.1.8	sarveṣāṃ tulyāntasaṃnipāte jāmi
18.1.9	vāco 'nyatra
18.1.10	tanna kuryādanādeśe
18.1.11	daśarātrāt ṣāḍahikānyaṣṭamanavamayoścaitānyahīnatantrāṇi
18.1.12	jyotiṣaśca goścaikāhike tantre
18.1.13	tayoḥ samāsa ubhayaphalakam
18.1.14	kalpasaprāyāṇi ṛksāmāni yatra samavayanti tadāśīstantraṃ yadābhicaraṇīyeṣu
18.1.15	bhūyiṣṭhaṃ tantralakṣaṇam
18.1.16	uttarayoḥ savanamukhīye gāyatrāviti śauci vṛkṣiḥ
18.1.17	madhyaṃdinīyā tvācāryāṇām
18.1.18	dvirātraprabhṛtiṣvahīneṣu prāk ṣaḍahebhyo 'ntyamantyamaikāhikamiti rāṇāyanīputraḥ
18.1.19	sarvāṇyāhīnikānīti vaiyyāghrapadyaḥ
18.1.20	ahīnaikāhasamāsaṃ tu lāmakāyanaḥ
18.2.1	atha sāmnāṃ pañcadhākāraḥ
18.2.2	prastāvodgīthau pratihāropadravau nidhanamantaḥ
18.2.3	tatsarve śrutisāmarthyāt
18.2.4	gāyatre tu vikalpaḥ sarve vodgātā vā
18.2.5	saptadhākāramapyeke vacanāt
18.2.6	hiṃkāraḥ prastāvāt pūrvaḥ
18.2.7	udgīthādoṃkāraḥ
18.2.8	catuṣṭayāni sāmāni viṣamabhaktīni padasastobhastobhavibhāgyāni yathā pravadbhārgavaṃ mahāvaiśvāmitraṃ saumitram
18.2.9	avasānaṃ prastāvāntalakṣaṇamavibhāgyānām
18.2.10	dvyavasānaḥ pūrve vāravantīye
18.2.11	pūrveṇa vā
18.2.12	caturakṣaro vājabhṛtkārṇaśravasājigānām
18.2.13	surūpayośca
18.2.14	padaṃ vājigaprabhṛtīnām
18.2.15	eḍe 'rdhaṃ sākamaśve
18.2.16	śaukte ca
18.2.17	stobhānta ābhīśavayoḥ
18.2.18	abhyastenottarasya
18.2.19	hāukārāntaścyāvane
18.2.20	vāgvāmera
18.2.21	ṣoḍaśākṣaro nānadasya
18.2.22	tathā gośṛṅgasaṃjayayoḥ
18.2.23	yacca rātryāṃ daivodāsam
18.2.24	ṣaṭtriṃśadakṣara ṛṣabhasya raivatasya
18.2.25	sarveṣāmoṅkāreṇodgīthādānam
18.2.26	prathamākṣaralopaṃ tu dhānaṃjayyo 'lopaṃ śāṇḍilyaḥ
18.3.1	prastutaṃ vai sāmāvasīdati tadudgātoṅkāreṇottabhnātīti brāhmaṇam
18.3.2	svarādiṣu vā tameva svaramoṅkārīkuryādāgantumoṅkāraṃ vyañjanādiṣu
18.3.3	pratyavetasvareṣu
18.3.4	pratyakṣaparokṣipraciranyastoḍhāttakṛṣṭākṛṣṭānāṃ yena saṃsvarettatkuryāt
18.3.5	sarvaṃ tu ladgayasā’mātrālopena
18.3.6	padādiḥ pratihārasthānaṃ sarvatra
18.3.7	padānirdeśe cottame pade
18.3.8	saṃkhyāviṣaye cākṣarādhikāraḥ
18.3.9	antaḥpratihāraṃ stobhān pratihartā brūyāt
18.3.10	ūrdhvaṃ cārcikāvyapetān
18.3.11	aṣṭākṣarapadottamānāṃ catvāryanyatra paṅktibhyaḥ
18.3.12	tasminnyāyyasaṃjñā
18.3.13	padāntamaviśeṣe copottamātpadātpratīyāt
18.3.14	eṣa nyāyo 'nādeśe
18.3.15	saumedhasyaurṇāyavayorṛṣabhasya pāvamānasya nidhanasya mārgīyavasyaiteṣāmupariṣṭātpratihārasyodgātā stobhaṃ bhajate
18.3.16	nyāyyapratihārāṇāmiḍānāṃ saṃkṣārāśvasūktaḍasvaravārṣāharasvārakautsānāṃ gorāṅgirasasya sāmno 'bhyāsavataśca krauñcasyāgnimīyāmasyaiteṣāṃ purastāt pratihartā
18.3.17	saṃhitamārṣarbhaṃ śākalaṃ vājadāvaryaḥ svāraṃ saumitraṃ padanidhane kāṇvarohitakatnalīye
18.4.1	yauktāśve sauparṇānāmuttare yaudhājayaṃ naudhasamāṣkāranidhanaṃ kāṇvaṃ yauktasrucaṃ vāmaṃra tīraścīnidhanamāyāsyamindrasyayaśo vaiṣṇavamuttaraṃ saphaṃ pramaṃhiṣṭhīyaṃ dardgaṃ pauṣkalamāndhīgavaṃ bṛhadāgneyaṃ śyāvāśvatraiśoke teṣāṃ dve
18.4.2	purastātstobho yauktāśvayoḥ pūrvasya
18.4.3	śyāvāśvatraiśokayoḥ padāntaḥ
18.4.4	astobhastu śyāvāśvasya
18.4.5	padānto vāmera nyāyyo vā
18.4.6	oṃkārādistṛtīyacaturthābhyāṃ viśoviśīye
18.4.7	hiṃkārādirvā pañcamaṣaṣṭhābhyām
18.4.8	śauktanārmedhe dvipratihāre
18.4.9	prathamanavamābhyāṃ śauktasya
18.4.10	padāntaścaturbhiḥ pūrvo nārmedhasya caturbhireva madhyamairuttaraḥ
18.4.11	ekapratihāraṃ vottareṇa
18.4.12	bhāsavairūpayorgāyatrīsāmnoḥ padāntaḥ
18.4.13	dvābhyāṃ bhāse
18.4.14	caturbhiruttarasya
18.4.15	tṛtīyena padena yajñāyajñīyanidhane sauhaviṣe
18.4.16	śrāyantīyavaruṇasāmadvaigatāñjasā daśa
18.4.17	teṣāṃ pūrvayoḥ sarvaṃ padaṃ dve ca punaruktasya
18.4.18	dvaigate tu padāntaḥ
18.4.19	upottamasya padasya padādirañjasaḥ
18.4.20	viśoviśīyaprabhṛtīnāṃ vā navānāmuttamasya padasyādau dve
18.4.21	hāikārānto viśoviśīye
18.4.22	śrāyantīyavaruṇasāmnorabhyāsādiḥ
18.4.23	catvāri vā prāgghiṃkārāt prāgghiṃkārāt
19.1.1	vāmadevyaṃ svāraṃ sākamaśvaṃ pāṣṭhauhaṃ nidhanakāmaṃ satrāsāhīyaṃ kākṣīvataṃ cyāvanaṃ gāyatrīsāmauśanaṃ nidhanavadaidhmavāham teṣāṃ pañcamaṣaṣṭhe vikalpyete nyāyyena
19.1.2	gūrdaḥ saumedhaṃ mādhucchandasamaudalaṃ sauśravasamuttaraṃ vārtraturamṛṣabho raivataḥ kautsamauṣṇihamātīṣādīyaṃ krośamo konidhanaṃ svāraṃ sāmarājaṃ mārutamauṣṇihamākṣāraṃ sujñānaṃ hārivarṇaṃ sāṃvarttaṃ jāgataṃ varuṇasāma marutāṃdhenu sraugmatam / teṣāṃ catvāri
19.1.3	abhyāso gūrdasya
19.1.4	abhyāsādiruttareṣāṃ trayāṇām
19.1.5	uttamāni sauśravase
19.1.6	aṣṭau vā vārtrature
19.1.7	pūrvayośca nyāyyau
19.1.8	madhyamaṃ vacanamṛṣabhe
19.1.9	madhyamānyuttareṣāṃ pañcānām
19.1.10	prāgvābhyāsāduttamāni kautse
19.1.11	prathamāni vā sāmarājasya purastātstobhaḥ
19.1.12	ṣaḍvā pañcamaprabhṛtīni mārate
19.1.13	āśvarathantarayoḥ pañca
19.1.14	vaidanvate cābhyāsavati
19.1.15	uttame tu padāntastasya
19.1.16	ādau vā dve ubhayataḥstobhe
19.1.17	tṛtīyaṃ vā
19.1.18	ubhau vaikaḥ
19.2.1	ākatnapārakrauñce gāyatrīsāmanī daivātithaṃ gauṣūktaṃ rauravaṃ dvihiṃkāraṃ vāmadevyamekārāntaḥprastāvaṃ vaiyaśvamaraṇyegeyaṃ śākvaravarṇaṃ saubharaṃ bārhadgirarāyovājīye svāramaidhmavāhaṃ gauśṛṅgaṃ hārāyaṇakaulmalabarhiṣe janitramuttaraṃ vaitahavyamihavadvāmadevyaṃ pratīcīneḍaṃ kāśītaṃ vaiṣṇavaṃ pūrvaṃ śyaitaṃ saṃjayam / teṣāṃ ṣaṭ
19.2.2	astobhāvuttamayoḥ
19.2.3	prathamatṛtīyayorubhayataḥstobhau
19.2.4	prāgaukārātprathame
19.2.5	hiṃkārāttṛtīye
19.2.6	apratihāre pūrve stotrīye śākvaravarṇasya
19.2.7	ihakārānta aidhmavāhe stobhaḥ
19.2.8	sarvo vā
19.2.9	prāgovāyāstriṣūttareṣu
19.2.10	pairumadge ca
19.2.11	okārājjanitre
19.2.12	saha vauvayā paurumadge
19.2.13	gauśṛṅgahārāyaṇakaulmalabarhiṣavaitahavyānāṃ vā padāntaḥ
19.2.14	dvābhyāṃ pūrvayoścaturuttarayoḥ
19.2.15	purastātstobhaḥ kaulmalabarhiṣasya
19.3.1	sapta vāravantīye pūrvasmin / teṣāṃ trīṇi padānte
19.3.2	kārṣaśravasaṃ traitaṃ pajaṃra tauraśravasamuttaraṃ śrudhyamudvaṃśaputraḥ śākvaram / teṣāmaṣṭau
19.3.3	pajratau raśravasayorarddhāni padānte
19.3.4	śrudhyasya ca kakupsu
19.3.5	tasya gāyatrīṣu catvāri
19.3.6	ṣoḍaśa bṛhatīṣu
19.3.7	nadaṃ va odatīnāmiti daśa
19.3.8	madhyamasya padasyābhyāsaḥ śākvare
19.3.9	nyāyyo vā
19.3.10	vāyorabhikrandaḥ svāraṃ kāvamaurukṣayamauśanaśyāvāśve traiṣṭubhe śnauṣṭaṃ jāgataṃ somasāma kārtayaśaṃ svāraṃ payonidhanamṛṣabhaḥ śākvaro yaṇvāpatye / teṣāmuttamaṃ padam
19.3.11	purastātstobhā uttamānāṃ trayāṇām
19.3.12	apratihārā prathamā stotrīyā yaṇvāpatyayoḥ
19.3.13	pañcānāṃ vādita uttame pade catvāri
19.3.14	vaikhānasaṃ pauruhanmanamudvaṃśīyamāṣkāraṇidhanaṃ tvāṣṭrīsāma / teṣām uttamaṃ padaṃ prāgabhyāsāt
19.3.15	abhyāse vā catvāryuttarayoḥ
19.4.1	śāktyasāma maidhātithaṃ vāravantīyamuttaramābhīśave simānāṃ niṣedhastriṇidhane tvāṣṭrīsāmāyāsye dārḍhacyutamātharvaṇaṃ revatya aiṭatamagnestriṇidhanamutsedhaniṣedhāvaiḍaṃ sākamaśvaṃ dairghaśravasaṃ dāśaspatyaṃ grāmegeyaśyenaḥ / tāni dvipratihārāṇi
19.4.2	madhyamayoḥ padayoḥ śāktyasāmamaidhātithayoḥ padānto dvābhyām
19.4.3	caturbhirvā
19.4.4	ihāhe vāravantīye
19.4.5	saptabhirvaikapratihāraṃ prāgihāhāyāḥ
19.4.6	ukārādirvaikena padāntaḥ
19.4.7	nyāyyo vā
19.4.8	pūrvayośca
19.4.9	vāravantīyasya dvipadāsu saptānāṃ sthāne catvāri
19.4.10	dve caturṇām
19.4.11	dve ekamityekapadāyām
19.4.12	uttarayoḥ padayoruttareṣām
19.4.13	dve dve tu ṣaṇṇāmābhīśava prabhṛtīnām
19.4.14	catvāri vā simānāṃ niṣedhasya tvāṣṭrīsāmnaśca
19.4.15	purastātstobhā vātharvaṇasya
19.4.16	tatprabhṛtīnāṃ catvāri
19.4.17	aṣṭau vā dāśasyatye
19.4.18	pūrve vottareṇaikapratihāre
19.4.19	tṛtīyapañcamābhyāṃ padābhyāṃ śyene
19.4.20	caturthaṣaṣṭhayorvā padayordve padayor dve
20.1.1	pṛthakstotrīyāsu pratihārāḥ saṃtaninaḥ
20.1.2	trayastraya ūdhaḥsu mahānāmnīnām
20.1.3	tān pratitodā ityācakṣate
20.1.4	tathā svarāśca nityavatsātīṣaṅgayoḥ
20.1.5	dve dve tu sarveṣām
20.1.6	ṣaḍvā saṃtanivarjam
20.1.7	śākvarottameṣu mahānāmnīnām
20.1.8	ṣaṣṭhamadhyāyeṣu
20.1.9	āndhāsvaraṃ madhyamaṃ vacanaṃ stautrikaṃ purīṣeṣu
20.1.10	apratihārāṇyadhyāsapurīṣapadānyācāryāḥ
20.1.11	tāsāṃ prathamadvitīye pade dvipadā
20.1.12	trīṇi śākvarāṇi
20.1.13	dhāturvatsa ūdhaḥ
20.1.14	tacchākvaram
20.1.15	puruṣastrīṇi śākvarāṇyadhyāsyā
20.1.16	iti padāni
20.1.17	uttamā tu dvyadhyāsā
20.1.18	dvipadāsu prastāvaḥ śākvaraprathameṣvadhyāsapurīṣapadeṣu ca
20.1.19	bhāsenoktaḥ padānto yajñāyajñīye devasthāne vairūpeṇa
20.1.20	araṇyegeyaḥ śyenaḥ pārthuraśmācchidrarayiṣṭhe / teṣāmuttareṣu padeṣu
20.1.21	dve dve pūrvayoḥ
20.1.22	catvāri catvāryuttarayoḥ
20.1.23	ubhayataḥ stobhāḥ pārthuraśmasya
20.1.24	devatāpadaṃ devatāpadamiti vairūpe nidhanāni
20.1.25	prākśiśumatyāḥ stobhaiḥ pratihāraḥ
20.1.26	ekādaśamaiḍe daivodāse
20.1.27	saptamāṣṭamābhyāṃ traikakubhasya
20.1.28	navamadaśamābhyāṃ vaiśvamanasasya
20.1.29	tathā vṛṣṇaḥ
20.1.30	triruktābhyāṃ tu tasyābhyāsādyaiḥ
20.1.31	sadṛśagītiṣu sarveṣu pṛthakpṛthakpadāni vibhajeran / pratyantādanādeśe / śeṣamudgātā tāni vibhāgyāni
20.1.32	traiṣṭubhajāgatānyanādiṣṭāni
20.1.33	bahvakṣarastobhādīni ca rahasyeṣu
20.1.34	yathā vasiṣṭhasya vairājaṃ vaṣaṭkāraṇidhanamāṣṭādaṃṣṭera mahāvaiśvamitraṃ saumitraṃ svarṇidhanaṃ daivodāsamaiḍaṃ vaidanvataṃ plavaḥ parītoyonīni krauñcaṃ tvāṣṭrīsāmāni svāraṃvāṅnidhanānyabhyāsavadākatnapāram
20.1.35	ādyantasrubdheṣu padāya padāya stobhet / yo yaḥ padaṃ brūyāttathānupadaṃ stubdheṣu
20.2.1	ūrdhvaṃ tu prathamātpadātsaṃkṛtinaḥ
20.2.2	prākcaturthātpadātstobhaiḥ pratihāraḥ
20.2.3	nidhanāni padānyupāyasadṛśāḥ stobhāntā yeṣāṃ tāni stobha vibhāgyāni
20.2.4	tatra tṛtīyāyaiva padāya pratihartā stobhet
20.2.5	upāyavantaḥ stobhā ekavṛṣasya
20.2.6	devatāsu carṣabhasya śākvarasya
20.2.7	tāsāṃ nānāstobheyuḥ
20.2.8	sadevate pade prastāvapratihārau vibhāgyaścet
20.2.9	gāyatrīsāmasu vibhāgyeṣūttame vyāvargaṃ śiṣṭvā pratiharediti dhānaṃjayyaḥ
20.2.10	sarveṇaiva padeneti śāṇḍilyāyanaḥ
20.2.11	triruktān stobhāñchukriyeṣu caturbūrayuranyatra nidhanebhyaḥ
20.2.12	mahādivākīrtyasya prāstāvike devate vipariharet
20.2.13	evaṃ jyotiṣprāyaṇaṃ jyotirudayanaṃ bhaviṣyatīti
20.2.14	tatrātmā stobhavibhāgyaḥ
20.2.15	prathamāyaivānugānāya prastotā prastuyādātmane ca
20.2.16	itarāṇyanugānānyudgātaiva sarvāṇi brūyāt
20.2.17	teṣāṃ nidhaneṣvenamanūpeyātām
20.2.18	uttamāni vā trīṇyanugānāni pratyāhṛtyetaraiḥ sahātmapadebhyaḥ stobhadharmeṇānusaṃhareyuḥ
20.2.19	yāni prāgātmana ādau tāni sakṛdyānyūrdhvamantatastāni sakṛdātmanaiva stomaṃ pūrayedityaparam
20.2.20	paryāyādyanteṣu
20.2.21	viṣṭāvānāṃ vā
20.2.22	bhāsanidhane daśamasya padasyopāyamudgātaiva brūyāt
20.2.23	sarvāṇi rājane triruktāni pañcakṛtvo brūyuḥ
20.2.24	tasyānupadaṃ stobhāḥ
20.2.25	padena prastāvaḥ
20.2.26	tṛtīyena padena purastātstobhena pratihāraḥ
20.2.27	vibhāgyaṃ vā
20.2.28	tatra devatābhyo yadyanantaraṃ pūrvaṃ padaṃ tena sahaitā brūyuḥ
20.2.29	vyavastobhetpadadaivatamityeke
20.2.30	nidhanāni padāni padastobheṣu tathaiveḍāḥ
20.2.31	tebhyo nānā stobheyuḥ
20.2.32	tribhyaḥ prathamebhyaḥ prastotā tribhya eva saptamaprabhṛtibhyaḥ pratihartā
20.2.33	arddhaṃ padaṃ nidhanamiḍāvyaveteṣu
20.2.34	sarvamavyapeteṣu
20.2.35	caturthasya prathamaḥ pādastryakṣarāṇi catvāri nidhanāni
20.2.36	tathā tṛtīyaḥ
20.2.37	dvitīyottamau vā dvaidhaṃ caturakṣaraśa itarau
20.2.38	avibhāgyāścedaṣṭamena stobhena prathamasya
20.2.39	navamena pareṣām
20.2.40	daśamena vāntyasya
20.2.41	sarveṣāṃ prathamena prastāvaḥ
20.3.1	ilāndasyottame 'nugāne ṣaṭ
20.3.2	vibhāgyānītarāṇi
20.3.3	prathamaṃ vā vibhāgyam
20.3.4	tatrottamasya stobhasya madhyamena vacanena
20.3.5	ekādaśa dairghatamasasya
20.3.6	aṣṭamaiḥ stobhaistriruktarbhadraśreyasoḥ
20.3.7	pañcamaiśca yadi dvipratihāre
20.3.8	pañcākṣaraśaḥ stobhavibhāgye dharmavidharmaṇī
20.3.9	dvipadākāraṃ vā
20.3.10	tayordaśamaiḥ stobhaiḥ pratihāraḥ
20.3.11	ṣaṣṭhaiśca yadi dvipratihāre
20.3.12	padānte trīṇi sauhaviṣe
20.3.13	padādau vā
20.3.14	madhyamaṃ vacanaṃ svarṇidhane sauhaviṣe
20.3.15	vibhāgyaṃ vā
20.3.16	madhyamameva vacanaṃ purastātstobhaṃ vairājasya
20.3.17	tasya padāntāṃścaturvābhyasyeyuḥ
20.3.18	tathā cāturthikasya vātsaprasya
20.3.19	samādhiṃ tu
20.3.20	ṛgādimupariṣṭāllāmakāyanaḥ
20.3.21	stobhaṃ śāṇḍilyaḥ
20.3.22	traikakubhe ca padādiḥ
20.3.23	avibhāgyānāmuttame pade prāgupāyāt ṣaṭsu vyāvargavatsvaṣṭasu vā yathā vāmadevyakrośayoḥ pūrveṇa vyāvargeṇa pratiharediti śāṇḍilya uttareṇeti dhānaṃjayyaḥ
20.3.24	prātihārikameva gītaṃ pratihāro vaicchandaseṣu
20.3.25	apyapadādau
20.3.26	nordhvaṃ pratihārādoṃkāreṇādadīteti gautamaḥ
20.3.27	pratyaveta svarāṇāṃ tu pratyudgṛhṇīyāt / yathā kāleyavātsagurddānām
20.3.28	nakāriṇām / mayo vā / varo vā
20.3.29	oṃkāreṇa pratyavetasvarāṇāmādadīteti dhānaṃjayyaḥ
20.3.30	yathāmnāyaṃ śāṇḍilyaḥ
20.3.31	ihakāra iḍāthakārau gītaṃ ca nidhanasvaraṃ hīṣīsvaraṃ ca dvyakṣaraṃ devatāścāraṇyegeyeṣu tānyantaḥsāmanidhanāni
20.3.32	vāk cet stobhānto 'nantaraḥ purastādvṛddhaḥ kruṣṭo vākāraḥ svaritaṃ vārcikaṃ vā vṛddhaṃ pūrveṣāṃ trayāṇām
20.3.33	yathā devatyastvāṣṭrīsāma yaudhājayaṃ dārḍhacyutamātharvaṇamāndhīgavam
20.3.34	tebhyo yannigadavartyanantaramārcikaṃ tena sahopeyuranādeśaḥ
20.3.35	ihakārādimiḍāṃ sarva upeyuḥ
20.3.36	tāni pratīcīneḍāni
20.3.37	ikāraṃ tvanyāsu gautamaḥ
20.3.38	iḍeti dhānaṃjayyaḥ
20.3.39	ikārāntaṃ caivopāyaṃ saṃpragātheṣu saṃpragāyanti kutsāḥ
20.3.40	evaṃ naḥ kṛtsneḍopetā bhaviṣyatīti
20.3.41	pratyudgītastu khalveṣāṃ tathodgātā bhavati
20.3.42	kṛtsnām eke samayāmnāyābhyām
20.3.43	purīṣapadaśeṣāṇi nidhanānyācāryāḥ svaritāntāni yathādhītaṃ vā
20.4.1	trirātreṣu ca yaudhājayasyaikākṣarāṇi nidhanāni
20.4.2	pragātheṣu bṛhadrathantarayoryajñāyajñīyasya cānādeśe kakubhāvuttare
20.4.3	tayordvyakṣaraḥ prastāvaḥ sarvatra
20.4.4	tṛceṣvakṣarasaṃyogena
20.4.5	prathamāyā uttamamakṣaraṃ madhyamāyāśca prathamam
20.4.6	evamevāparayordvitīyottamayoḥ
20.4.7	prastāvapratihāranidhanānāmakṣaraparimāṇaṃ yathāyoni cikīrṣedvaicchandaseṣvanādeśe
20.4.8	yasyārcikamudāttānudāttaṃ tadṛgūḍhamatha yasya sāmikaṃ tat sāmoḍham
20.4.9	yathā pauṣkalasyottarayoryathā333vide33 / samapsujī’2345 diti dhānaṃjayyastadṛgūḍham / yathāvide '2345 / samapsujī’2345diti śāṇḍilyastatsāmoḍham
20.4.10	ūnākṣareṣu pādeṣvakṣaropadhiṃ śāṇḍilyaḥ
20.4.11	yathāgnistriṇidhanasya ānūpe234go / māngobhirā’31uvā’23 / ā’23kṣāḥ / somo3dū’234gdhā // bhirā’31uvā’23 // ā’234kṣāḥ // tadakṣarasadhātu
20.4.12	anupadhiṃ dhānaṃjayyaḥ / ānūpe '234go / māngobhira’31uvā’23 / ā’234kṣāḥ // somodū’23gdhā // bhirā’31uvā’23 // ā’23kṣāḥ // tatpadasadhātu
20.4.13	pāṅktasyānuṣṭupsu dvitīyaṃ padaṃ dvaidhaṃ vyūheccaturakṣaraśo yatharṣabhasya śākvarasya
20.4.14	tṛtīyaṃ bṛhatīṣvaṣṭākṣaraṃ caturakṣaraṃ ca yathā saṃkṛtinaḥ
20.4.15	simā bṛhatyanuṣṭupsu yathāpadaṃ vyūhet
20.4.16	sa hi ṛgdharmaḥ
20.4.17	saptadhetyācāryāḥ
20.4.18	sapta hi śākvarāṇi
20.4.19	upakṣudrā iti cāha
20.4.20	tāsāṃ dvitīyaṃ padaṃ dve dve kṛtvā catvāryudhaḥ
20.4.21	aṣṭau catvārīti tṛtīyam
20.4.22	catvāryaṣṭāviti vā
20.4.23	samadhānuṣṭupsu
20.4.24	yathāsthānamaśākvarāṇi
20.4.25	yonau yānyabhyāsenānyacchandaḥ saṃpadyante yathā gaurīvitaudalakautsatraikakubhavaikhānasāni tadāpanneṣu teṣu gautamasārdāgavāvanabhyāsam
20.4.26	maśako gārgyo 'bhyāsaṃ maśako gārgyo 'bhyāsam
21.1.1	upāsthāneṣvanyāni nidhanāni
21.1.2	svarānādeśe tathā svarāṇi syuḥ
21.1.3	iḍāścānādeśe
21.1.4	ubityarddheḍā
21.1.5	prakṛtisvarā prathamasvarā vā
21.1.6	adhyarddhā tvadhyarddhopānām
21.1.7	autpattikaḥ svaraḥ svaḥ kāśīte
21.1.8	daivodāsasujñānayośca
21.1.9	svaḥpṛṣṭhe ca pūrvaḥ
21.1.10	uttara iti gautamadhānaṃjayyau
21.1.11	aupagavayorathāmathā vā
21.1.12	kāmaṃ tu nānā
21.1.13	abhicaraṇīyeṣu vā mathāthānyatra
21.1.14	jāgatasya somasāmna indra iva dasyūṃramṛṇāḥ / sūrya iva dasyūṃramṛṇāḥ / vajrin suvajrin
21.1.15	dvirvāvasyet
21.1.16	indra iva dasyūṃramṛṇāḥ / sūrya iva dasyūṃramṛṇāḥ / vajrin suvajrin / indra iva dasyūṃramṛṇāḥ / sūrya iva dasyūṃramṛṇo vajrin suvajrinniti vā
21.1.17	sakṛccāntataḥ indra iva dasyūṃramṛṇaḥ sūrya iva dasyūṃvamṛṇo vajrin suvajrin
21.1.18	yathā vāyobhastrāyāṃ nihanyamānāyāṃ hrādaḥ syāt
21.1.19	yathā vāyasī samṛccheyātām
21.1.20	yathā vā niṣkaḥ kṛntatreṇābhihato dhvanet
21.1.21	yathā vā sanūpurapādasya nighātaḥ syāt
21.1.22	gaṇṇiti vā
21.1.23	yathā vāpsu pippalaṃ nipatet
21.1.24	plugiti vā
21.1.25	plaugiti vā
21.1.26	sahobhīriti vā
21.1.27	kārtayaśe ca trayo vikalpāḥ
21.1.28	dayitnave ham / dayitnave ham / dayitnave ham
21.1.29	evamevottarasminnidhane
21.1.30	gāyatrasya pādena prastāvaḥ sarvatra
21.1.31	aṣṭākṣareṇeti dhānaṃjayyaḥ
21.1.32	tathā purāṇaṃ tāṇḍam
21.1.33	tasya nidarśanārthaṃ gānaṃ gāyatrīṣu
21.1.34	upāsmai gāyatā naromiti dhānaṃjayyaḥ
21.1.35	upāsmai gāyatā naro iti śāṇḍilyaḥ
21.1.36	upāsmai gāyatā narā ityeke
21.1.37	śeṣamudgātā
21.1.38	manasā tu svabhaktimoṃkāraṃ tathā svaraṃ vācā
21.1.39	sarve vā nidhananyāyāt
21.2.1	pavamānāyendāvā ityekāvṛt
21.2.2	abhidevāṃ iyā ityaparā
21.2.3	kṣātā ityaparā
21.2.4	pūrvā vā vargāvavanardyāviti dhānaṃjayyaḥ
21.2.5	madhyamāyāmāvṛti dvau stobhau kuryāttāvavanardyāviti gautamaḥ
21.2.6	abhidevāṃ iyā
21.2.7	sarvatraukārāvityeke stobhadharmatvāt
21.2.8	yamarcamācāryāstathak saliṅgadṛṣṭāntāt
21.2.9	stobhānaikāntyācca
21.2.10	jyāyasi cchandasi prathamāyāmāvṛtyāvapeduttamaṃ pādaṃ śiṣṭvā
21.2.11	aṣṭākṣaramiti dhānaṃjayyaḥ
21.2.12	ūrdhvaṃ retasyāyā dvyakṣaraṃ śiṣṭvā hiṃkāraṃ brūyāt hiṃ ā iti
21.2.13	taṃ retasyāyāṃ pratihartā manasā dhyāyenna parāsviti gautamaḥ
21.2.14	parāsveveti dhānaṃjayyaśāṇḍilyau
21.2.15	rathantaravarṇāyākṣarāṇyabhiṣṭobhet
21.2.16	bhā’3bhā’3 iti śāṇḍilyaḥ
21.2.17	bha bha iti dhānaṃjayyaḥ
21.2.18	tryakṣaraṃ cābhiṣṭobhet
21.2.19	prathamaṃ hyakṣaraṃ luptamiti
21.2.20	him iti hiṃkāraḥ
21.2.21	dvādaśākṣarāṇyabhiṣṭobhedanuṣṭubhi
21.2.22	sarvatra catvārīti śāṇḍilyaḥ
21.2.23	yatharccaṃ cāntaṃ brūyāt kṣātā ivāyū iti
21.2.24	svārāṇyājyānīti stutvā nidhanavateti ca nānātvacodanāt
21.2.25	padānusvārameke stobhāśruteḥ
21.2.26	bahiḥsvāraṃ vā prāṇasāmānyāt bārhataṃ hīti
21.2.27	ākāraṃ tvācāryāḥ smṛteḥ
21.2.28	gāyatraṃ nidhanavadanidhanamaiḍaṃ gāyatraṃ purastāt bhavati svāramantataḥ iti nānātvadarśanāt
21.2.29	svārāṇīti svaritatvāt svaratvādvā tasya svarapradhānatvādvā gāyatrasya
21.2.30	same ca bhaktinānātve
21.2.31	taṃ dardgam
21.2.32	avasvarediti dhānaṃjayyaḥ
21.2.33	kṣātā o '3 iti gautamaḥ
21.2.34	kṣāto vā ityeke
21.3.1	kāmyānāṃ nidhanānāṃ kiṃciccikīrṣannuttamasya dvyakṣarasya sthāne kuryāditi śāṇḍilyaḥ
21.3.2	abhidevāṃ iyakṣatāi iti vā sarvāmṛcaṃ samāpya
21.3.3	avikāreṇa sarvaṃ gītveti dhānaṃjayyaḥ
21.3.4	tānyākārasthāneṣu syurnidhanatvena hi codyante
21.3.5	kṛtalakṣaṇacodanāccautpattikasvarāṇi
21.3.6	ekākṣaraṃ ṣṭhāsvaraṃ dvyakṣaraṃ hīṣīsvaramiti vā nyāyāt
21.3.7	kṛtasvaraṃ tu nidhanaṃ tasya codyate varṇavikāraḥ
21.3.8	yathā rathantarasya gāyatryaḥ
21.3.9	tāni sarvatra syuranārabhyotpattikatvādgāyatrasya
21.3.10	bahiṣpavamāna ityeke
21.3.11	taddhi vikārā nātikrāmanti / yathā retasyārathantaravarṇayordhurāṃ ca sāmāntāḥ iti
21.3.12	bahiṣpavamānasaṃyogastu teṣāṃ na kāmasaṃyogaḥ
21.3.13	gītivikārā gāyatrasya dhuraḥ
21.3.14	stotrīyānurūpayorjyotiṣṭomasyaivājyeṣu nānyatra
21.3.15	retasyāyāstrirudgṛhṇātīti brāhmaṇaṃ bhavati / pā’3vā’3mā’3 nāyendāvā3
21.3.16	gāyatryuttarā
21.3.17	tasyā dve tryakṣare saśayanī vyatiṣajatīti brāhmaṇaṃ bhavati
21.3.18	madhyamasya ca padasyottamamuttamasya ca prathamam
21.3.19	ātharvaṇo āśiśrāde '2yurvandevāyadā333iti
21.3.20	triṣṭubuttarā
21.3.21	tāṃ balavadivoraseva gāyantīti brāhmaṇaṃ bhavati / śā’3m / jā’3 / nā’3 / yaśamārvatā3 / śaṃ rājāno '3ṣā / dhā’33
21.3.22	tasyā dve uttamārddhe 'kṣare dyotayatīti brāhmaṇaṃ bhavati
21.3.23	ye ūrdhvaṃ hiṃkārātte nirbūrayāditi gautamaḥ
21.3.24	ṣā dhā iti dhānaṃjayyaḥ
21.3.25	jagatyuttarā
21.3.26	tasyāścatvāri catvāryakṣarāṇi nikrīḍanniva gāyatryā dvādaśebhyo 'kṣarebhya iti brāhmaṇaṃ bhavati
21.3.27	pāriṣṭobhāṃ’2tayākṛpā’2somāḥ śukrāḥ2gavā’222
21.3.28	tasyāścatvāryuttamārddhe 'kṣarāṇi dyotayatīti brāhmaṇaṃ bhavati
21.3.29	dve purastāddhiṃkārāttathopariṣṭāditi gautamaḥ
21.3.30	stomāśśukrā iti dhānaṃjayyaḥ
21.4.1	anuṣṭubuttarā
21.4.2	tānninarddanniva gāyatīti brāhmaṇaṃ bhavati / āvājaṃ vājyakramī’222t / sīdantovā’222 / nuṣāḥ222
21.4.3	niruktāṃ cāniruktāṃ ca gāyeditīti brāhmaṇaṃ bhavati / samastadhurāṃ manyata iti gautamaḥ / triṣṭubjagatyorhyakṣarāṇi nirāheti
21.4.4	etasyā eveti dhānaṃjayyaśāṇḍilyau
21.4.5	tasyā dvitīyaṃ pādaṃ nirbūrayāt / tṛtīye cākṣare pañcamaṣaṣṭhe
21.4.6	paṅktiruttarā tasyā dve dve akṣare udāsaṃ gāyatryā ṣaḍbhyo 'kṣarebhya iti brāhmaṇaṃ bhavati / saṃjagmāno dāivā kāvāi iti dhānaṃjayyaḥ
21.4.7	kāvā iti śāṇḍilyaḥ
21.4.8	saditi retasyāyā dhuro nidhanaṃ samiti gāyatryā svariti triṣṭubha iḍeti jagatyā vāgityanuṣṭubhaḥ
21.4.9	teṣāmukto nyāyaḥ kāmyaiḥ sāmāntairnidhanaiḥ
21.4.10	na tūrdhvaṃ bahiṣpavamānātsyuḥ
21.4.11	jagatīgāyatryau triṣṭubanuṣṭubhāviti pṛthagājyaprathamāsu gāyet
21.4.12	tatpurāṇaṃ yathājyagānam
21.4.13	gāyatrītriṣṭubhorvyatikramaṃ dhānaṃjayyaḥ
21.4.14	gāyatrīṃ maitrāvaruṇasyājyaprathamāyāṃ hoturitarā āditaḥ
21.4.15	tatpurāṇaṃ hoturājyagānam
21.4.16	triṣṭubha uttarāṃ gāyatrīṃ gītvā tasyā eva dvitīyāyāmṛcyānuṣṭubhaṃ gāyediti dhānaṃjayyo gāyediti dhānaṃjayyaḥ
22.1.1	udagayanapūrvapakṣapuṇyāhasaṃnipāte yajñakālo 'nādeśe
22.1.2	saṃkhyāmātre ca dakṣiṇā gāvaḥ
22.1.3	hiraṇyamiti jātarūpaṃ vidyāt
22.1.4	prathamāyāṃ pūrvapakṣasya dīkṣetaikāhebhyaḥ
22.1.5	dṛṣṭvā vā nakṣatrayogam
22.1.6	teṣāmekā dīkṣānādeśe tisraścatasro 'parimitā vā
22.1.7	tisra upasadaḥ
22.1.8	jyotiṣṭomasyokthānāmuttare saubharanārmedhe 'tirātra ukthyānta itarāṇīti gautamo vṛttigrahaṇāt
22.1.9	aniyogamitareṣāṃ dhānaṃjayyo viśeṣāmnānāt
22.1.10	sarveṣāṃ yathākāmīti śāṇḍilyastulyacodanāt
22.1.11	āṣṭādaṃṣṭrayorvikalpaḥ syāt
22.1.12	kāmyānukthyacchandoyogānatirātrasyamanyante saubharanārmedhapramāṇāḥ
22.1.13	vṛttistvanuṣṭubhāṃ rātryupāye na vidyate
22.1.14	dṛśyate cānyatra rātryupāyānnārmedhaṃ yathābhiplavasya pañcāhe
22.1.15	tasyānuṣṭubhaḥ stotrīyaḥ syādukthyānteṣu vaicchandaso 'tirātreṣu / vṛttivibhāgāt
22.1.16	vaicchandasamevaike brāhmaṇoktatvāt
22.1.17	svatantrasya jyotiṣṭomasya saṃsthāvikalpā āgniṣṭomyamukthyatātirātramiti
22.1.18	tasyānatirātrasya dvādaśaśataṃ dakṣiṇāḥ
22.1.19	go āyuṣośca
22.1.20	viśvajidabhijibhdyāṃ yamābhyāṃ yajamānaḥ pūrvāparābhyāṃ yajeteti dhānaṃjayyaḥ
22.1.21	yugapaditi śāṇḍilyaḥ
22.1.22	abhijito dakṣiṇaṃ devayajanaṃ syādviśvajita uttaram
22.1.23	tatprati patnīśālā syāt
22.1.24	nānartvijaḥ
22.1.25	yaccāntarvedi karma
22.1.26	atha yadbahirvedyekaṃ tat
22.1.27	abhijitaḥ pūvaṃ pūrvaṃ karma saṃtiṣṭheta viśvajita uttaram
22.1.28	tayoḥ pṛthak sahasre dakṣiṇāḥ
22.1.29	kāmaṃ tu yamābhyāṃ yajeta
22.1.30	sahasramabhijiti dakṣiṇāḥ
22.2.1	tasyāvabhṛthādudetya rohiṇīṃ vatsacchaviṃ paridhāya dharmān kuryāt
22.2.2	ta uktā brāhmaṇena
22.2.3	araṇye tisro vasatītyudumbare vasediti
22.2.4	udumbarābhāve 'pyudumbaraśākhāṃ nikhaneyuḥ
22.2.5	khanitreṇa jīvatīti yattatra khānyaṃ syāttena jīvet
22.2.6	khānyābhāve dhānyapātrāṇi nikhāya tairutkhānaṃ jīvet
22.2.7	ubhayataḥkṣṇudabhrirbhavatīti vaiṇavī kālmāṣīti śāṇḍilyo yākācaneti dhānaṃjayyaḥ
22.2.8	niṣādeṣu tisro vasatīti pārśvato niṣādagrāmasya vaset
22.2.9	teṣāṃ kāmamāraṇyaṃ bhuñjīta nīvāraṃ śyāmākaṃ mārgaṃ vā māṃsam
22.2.10	jane tisro vasatīti rājanyabandhurjano brāhmaṇaḥ samānajana iti śāṇḍilyaḥ
22.2.11	vivāhyo janaḥ sagotraḥ samānajanaḥ iti dhānaṃjayyaḥ
22.2.12	prativeśyo jano janapado yatra vaset sa samānajana iti śāṇḍilyāyanaḥ
22.2.13	ete dharmāḥ sarvavedasa dakṣiṇānāṃ sarveṣām
22.2.14	vratavatsu sarveṣvamāvāsyāyāṃ dīkṣitvokhāmābadhnīta sāṃvatsarikebhyo 'nyatreti gautamaḥ
22.2.15	saha sutyābhiḥ ṣaḍahāni saṃvatsarādadhikāni kṛtvottiṣṭheyuḥ
22.2.16	asamāpte vā saṃvatsare rātrisatreṣu rājānaṃ krīṇīyuḥ
22.2.17	yathā jāti tu prathame pañcadaśarātre dīkṣeran
22.2.18	sarvatra vā yathājātyanyatra cedupetamiti śāṇḍilyaḥ
22.2.19	anupetaṃ cedapīti dhānaṃjayyaḥ
22.2.20	tisra upasado vratasyaikāhikasya gautamīyena ṣaḍvā dvādaśa vā
22.2.21	tatra brahmaṇe 'śvarathaṃ śataṃ ca dadyāt
22.2.22	tathāgniṃ cinvate 'dhvaryave
22.2.23	pṛṣṭhena ca stuvānāyodgātre
22.2.24	taccānuśaṃsate hotre
22.2.25	sarvebhyaśca sahasram
22.2.26	sarvavedasadakṣiṇaṃ vā
22.2.27	itaracchāṇḍilam
22.2.28	sarve sāhasrāḥ pṛthaksahasradakṣiṇāḥ
22.3.1	sādyaskreṇa yakṣyamāṇo mahārātre prātarāhutiṃ hutvācakṣītartvigbhyaḥ sādyaskroma iti
22.3.2	prāgeva prahiṇuyāditi dhānaṃjayyaḥ
22.3.3	dīkṣāprabhṛti sadyaḥ sarvaṃ kuryuḥ / prathamadvitīyayoḥ śyenasya ca
22.3.4	ekatrikāntāḥ ṣaṭ sādyaskrāḥ iti śaucivṛkṣirnikāyitvāt
22.3.5	urvarā vediriti prathame
22.3.6	yavorvarā pakvā syādvrīrvahyurā vā
22.3.7	tata eva samutkartaṃ khala uttaravediṃ kuryuḥ
22.3.8	khale vālīyūpo bhavatīti lāṅgaleṣāyūpaḥ syāt
22.3.9	kalāpī caṣālabhāgā
22.3.10	atītāyāṃ cedyavavelāyāṃ vrīhivelāyāṃ vā yajeta / dhānyapātrāṇyuptvābhikṛṣeyuḥ
22.3.11	dhānyapātrā uttaravediḥ syāt
22.3.12	mūtaścaṣālabhāgaḥ
22.3.13	trivatsaḥ sāṇḍa iti bahuḥtrivarṣasya jānapadī trivatsa iti
22.3.14	yo vā tisro dhayet
22.3.15	trivarṣo vaiva syāt
22.3.16	prāñcaṃ hotāraṃ vaheyurudañcamudgātāraṃ pratyañcamadhvaryuṃ dakṣiṇā brahmāṇam
22.3.17	purastādvātra vaseyuḥ
22.3.18	tatraibhyaḥ somaṃ prabrūyuḥ aśvarathairyātvā
22.3.19	na uktā brāhmaṇenādhvānaśca
22.3.20	kuryurevartvija iti śāṇḍilyaḥ
22.3.21	anyāṃstu brāhmaṇāṃstānadhvana ūrdhvā tebhyaḥ somaṃ pravrūyuḥ
22.3.22	asau sadyaskriyā yajate / tadahaṃ prabravīmīndrāya viśvebhyo devebhyo brāhmaṇebhyaḥ somebhyaḥ somapebhyaḥ iti
22.3.23	sakṣīradṛtayo rathā bhavantīti sādyodugdhena kṣīreṇa dṛtayaḥ pūrṇāḥ syuḥ
22.3.24	tato 'yaṃ navanītamudīyāt pheno vā tadājye visṛjeyuḥ
22.3.25	aśvaḥ śveta etasya dakṣiṇā tamudgātre dadyāt
22.3.26	kiṃciccetarebhyaḥ
22.4.1	etenaivottaro vyākhyātastasyāśva ekaviṃśo dakṣiṇānām
22.4.2	aśvo vai vā
22.4.3	ekarātrīṇaḥ
22.4.4	dvyahīno 'nukrīḥ
22.4.5	te 'ṅgirasa ādityebhyaḥ śvasutyāmiti hyāha
22.4.6	tasya krayaprabhṛtyuttamahaḥ syāditi gautamaḥ
22.4.7	taṃ sadyaḥ parikrīyeti hyādityānāha netarān
22.4.8	aparedyuḥ krayaṇāccānukrīrityākhyā
22.4.9	upavasathāntaṃ pūrvamahaḥ syāditi dhānaṃjayyaḥ
22.4.10	śvaḥ sutyāmiti hyāha śvaḥ krayaṃ prāburavannityabhaviṣyat
22.4.11	taṃ sadyaḥ parikrīyeti ca prathamasya sadyastāṃ darśayati
22.4.12	dvyahīnatvāttu jaghanyatare 'ṅgiraso 'krīṇaṃstasmādanukrīrityākhyā
22.4.13	tasyāśva ekaśatatamo dakṣiṇānāmaśvo vai vā
22.4.14	etenokto viśvajicchilpo dvirātrīṇaḥ
22.4.15	tryahīna iti dhānaṃjayyaḥ
22.4.16	daikṣaṃ prathamamahaḥ krayaprabhṛtyupavasathāntaṃ dvitīyaṃ sautyamuttamam
22.4.17	tasya dakṣiṇā dhanāni yathotsāhaṃ dadyāttasmin janapade yānyabhidhyātatamāni syuḥ
22.4.18	sarvavedasanirmāṃ dadyāditi dhānaṃjayyaḥ
22.4.19	vimitaṃ śayanamārohaṇaṃ mahānase dāsamithunau dhānyapalyaṃ sīraṃ dhenur iti
22.5.1	vratīnānāṃ yaudhānāṃ putrānanūcānānṛtvijo vṛṇīta śyenasya
22.5.2	arhatāmeveti dhānaṃjayyaḥ
22.5.3	abhivātāsu yā anabhivātāḥ syustāsāmājyaṃ manthayet
22.5.4	yatra stambā vā vṛkṣā vā bahulāḥ jātāḥ syustāṃśchedandevayajanaṃ kuryuḥ
22.5.5	yadvā vidāhi sthaṇḍilam
22.5.6	śavanabhye adhiṣavaṇe iti
22.5.7	yena yānena mṛtaṃ nirhareyustasya nabhye adhiṣavaṇaphalake kuryuḥ
22.5.8	yūpaḥsphyāgra iti caṣālabhāgaḥ syāt
22.5.9	lohitoṣṇīṣā lohitavāsaso nivītā ṛtvijaḥ pracarantyupetapuruṣā udjyadhanvānaḥ
22.5.10	pavamāne rathantaraṃ kuryāditi bṛhatyāmekarccānāṃ sthāne syāttaddhi bārhatānāṃ sthānam
22.5.11	evaṃ ca tṛce bhavati
22.5.12	avipratiṣedhenetareṣāmanukalpayedityaparamevamalpīyān vikāraḥ
22.5.13	tatra pañcamaṃ bārhatamāharet stomavaśena
22.5.14	tat paurumadgaṃ syāt bhrātṛvyavadhaṃ hyasmin darśayati
22.5.15	pṛṣṭheṣu rathantarasyottarayordvipade syātāmityācāryāḥ / parācīṣviti hyāya
22.5.16	kakubhāveveti gautamaḥ
22.5.17	anāvṛttimetat stomasya darśayatīti
22.5.18	plavaṃ brahmasāma kurvaścaitasyarkṣu kuryāt
22.5.19	vṛttirhyetasmin sthāne pāvamānīnāṃ na vidyate
22.5.20	nava nava dakṣiṇā iti nava vargānyathotsāhaṃ dadyāt / kāṇakhorakatnaṭavaṇṭānām
22.5.21	tāsāmabhi dakṣiṇāvelāyāṃ lohitaṃ janayeyuḥ
22.5.22	ekatrike sadyaḥ sarvaṃ kuryuḥ
22.5.23	ekadīkṣastryupasatka iti gautamaḥ
22.5.24	tasya gāyatrapārśvamārbhavo 'yā ruceti
22.5.25	purojityāṃ śāṇḍilyaḥ
22.5.26	tasyāḥ sasunve yo vasūnāmityetāṃ madhye kuryāt
22.5.27	prācīmanupradiśaṃ yāti cekitadityetasyāmudvaṃśīyaṃ kuryāduddhatya gāyatrapārśvamiti lāmakāyanaḥ
22.5.28	trikaṃ bahiṣpavamānaṃ syāditi śāṇḍilyaḥ
22.5.29	pañcī madhyaṃdinaḥ saptārbhava ekīnītarāṇi
22.5.30	tryaikinameke
22.5.31	hotṛṣāmāṇi vā trikāṇi pavamānāśca
22.5.32	caturuttarasaṃpanno vā
22.5.33	dve dve trikapañcinī
22.5.34	pratyavaroheṇa tasya tat ṣaṣṭham
22.5.35	śataṃ dakṣiṇā dakṣiṇāḥ
23.1.1	vrātyastomairyakṣyamāṇāḥ pṛthagagnīnādhāya yajñopakaraṇāni ceṣṭvā ya eṣāmadhyayane 'bhikrāntitamaḥ syādabhijanena vā tadabhāve 'pi bhogalābhena tasya gārhapate dīkṣeran
23.1.2	bhakṣāṃścānubhakṣayeyuḥ
23.1.3	jyotiṣāniṣṭvā prāyaścittapūrvakārabalīyastvāt
23.1.4	yathā dakṣiṇaḥ sa yajñakratuḥ pañca dakṣiṇā iti
23.1.5	visamāpte tvetānīndrāt tasmādapramāṇam
23.1.6	iṣṭvaivānārabhya doṣavacanāt
23.1.7	vrātapratipadvidheḥ
23.1.8	yathā cāgnyādheyamapūtānām
23.1.9	upahavyāgniṣṭunmīmāṃsitasatraṃ punaḥ stomāścāniṣṭvā syuḥ
23.1.10	ye ke ca vrātyāḥ saṃpādayeyuste prathamena yajeran
23.1.11	brāhmaṇenetara uktāḥ
23.1.12	sthāviryādapetaprajananā ye te śamanīcāmeḍhrāḥ
23.1.13	yanniruktaṃ nidhanamupeyurgṛhapatirevardhnuyādapetastadārdhnīteti kasyedaṃ brāhmaṇaṃ syāditi
23.1.14	naudhasapratiṣedha ityācāryāḥ
23.1.15	niruktanidhanatvāt
23.1.16	indreti vā dyautāne nidhanaṃ nirāhustasya pratiṣedho yathāmnāyamevopeyuḥ
23.1.17	uṣṇīṣaṃ ca pratodaśceti uṣṇīṣaṃ ca yattiryaṅnaddhaṃ bhavatyavrātyānām
23.1.18	dhanuṣkeṇānīṣuṇā vrātyāḥ prasedhamānā yānti sajyāḍaḥ
23.1.19	vipathaśca phalakāstīrṇa iti kampramiśrābhyāmaśvāśvatarābhyāṃ ratho yuktaḥ syāditi śāṇḍilyaḥ
23.1.20	yābhyāṃ kābhyāṃ cāśvābhyāmaśvatarābhyāṃ veti dhānaṃjayyaḥ
23.2.1	kṛṣṇaśaṃ vāsa iti kṛṣṇaṃ kadrumiśramiti śāṇḍilyaḥ
23.2.2	śuklaṃ kṛṣṇadaśamiti gautamaḥ
23.2.3	kṛṣṇa ityevaṃ manyata iti dhānaṃjayyaḥ
23.2.4	kṛṣṇabalakṣe ajine iti
23.2.5	yāvavikau dvābhyāmekako 'vibhyāṃ krītaḥ syāttayoḥ pārṣvasaṃhite kṛṣṇavalakṣe ajine syātām
23.2.6	valakṣamiti śvetākhyā
23.2.7	rajato niṣkastadgahapaterityetatsarvaṃ gṛhapatirāharet
23.2.8	trayastriṃśataṃ ca
23.2.9	dvistrayastriṃśatamiti dhānaṃjayyaḥ
23.2.10	valūkāntāni dāma tuṣāṇītareṣāmityāvikāni lohitapravāṇāni vasanāni syuḥ
23.2.11	dāmatūṣāṇīti dāmadaśāni syuḥ
23.2.12	daśākhyā tūṣamiti
23.2.13	dve dve dāmanī iti
23.2.14	dve dve upānahāviti kṛṣṇāḥ karṇinya iti śāṇḍilyo yāḥ kāśceti dhānaṃjayyaḥ
23.2.15	dviṣaṃhitānyajinānīti pūrvābhyāmajinābhyāṃ vyākhyātāni
23.2.16	taccetareṣāmekaka āharet
23.2.17	trayastriṃśataṃ ca
23.2.18	trayastriṃśatā trayastriṃśatā gṛhapatirabhisamāyantīti
23.2.19	trayastriṃśatamṛtvigbhyo dadyuḥ
23.2.20	vrātyebhyo vrātyadhanāni ye vrātyacaryāyā aviratāḥ syurbrahmabandhave vā magadhadeśīyāya
23.2.21	yasmā etaddadati tasminneva mṛjanāyantīti
23.2.22	tairiṣṭvā traividyavṛttiṃ samātiṣṭheyuḥ
23.2.23	taiṣāṃ tata ūrdhvaṃ bhuñjīta yājayeccainān
23.3.1	ṣaḍagniṣṭutaḥ
23.3.2	trivṛjjyotiṣṭomaścādyau svakkavāravantīyāvadhikārakāmanānātvāt
23.3.3	na vā trivṛdaviśeṣāt
23.3.4	pare ca vāravantīyātideśāt
23.3.5	kratuṣu cānuvāka nānātvāt
23.3.6	smṛteścatvāra ityācāryāḥ
23.3.7	punarāmnānāttrivṛjjyotiṣṭomayoḥ
23.3.8	sarveṣāṃ ca sārṣṭo 'nuvāka ādyo gavāmayanavat
23.3.9	na vānuvāka nānātvāt kratupṛthaktvam / yathājyotiṣṭomenānuvākānām / yathā caturmāsyavājapeyarājasūyagargatrirātreṣu
23.3.10	teṣvanaḍuhāmaśvānāmajānāmiti yathotsāhaṃ dadyāt / tathā hiraṇyasya
23.3.11	kañcidarthamarhan yo na vāpnuyātsa trivṛtāṃ prathamena yajeta / tasya caturyugaśvaratho dakṣiṇāsteṣāmekaḥ śyāvaḥ syāt
23.3.12	yaṃ brāhmaṇāḥ sarājānaḥ puraskurvīran sa bṛhaspatisavena yajeta
23.3.13	tasya prātaḥsavane sanneṣu nārāśaṃseṣvekādaśa dakṣiṇā vyādiśati
23.3.14	ṛtvigbhyo nāpākuryāt
23.3.15	aśvadvādaśā madhyaṃdine
23.3.16	tā ubhayorapākaroti
23.3.17	ekādaśa tṛtīyasavane tā anubandhya vapāyāṃ hutāyāmapākuryāt / tānyapyekādaśaikādaśaśatāni syuḥ sahasrāṇi vā
23.3.18	nityastvaśvo madhyaṃdine
23.3.19	ya evaṃ puraskurvīrannanvagbhūtavṛttiṃ tata ūrdhvaṃ teṣu vartayet
23.3.20	sthapatiriti cainaṃ ta ācakṣīran
23.3.21	śyeneneṣurvyākhyātaḥ
23.3.22	dīkṣopasadastvasyaikāhikyaḥ
23.4.1	sarvasvāreṇa yakṣyamāṇo dīkṣāprabhṛti prayateta yathā sautye 'hani perayāmiti
23.4.2	prāṇabhakṣān sarvatra bhakṣān bhakṣayet
23.4.3	tānapo 'bhyavahārayetkarte vānuṣecayet
23.4.4	somamadbhiḥ saṃsṛjya mārjālīyasadeśe ninayeyuḥ
23.4.5	ārbhave pavamāne stūyamāne dakṣiṇenaudumbarīṃ kṛṣṇājinamupastīrya dakṣiṇaśirāḥ prāvṛto nipadyeta / tadeva saṃgacchate / tadeva mriyate iti
23.4.6	etaṃ mṛtaṃ yajamānaṃ havirbhiḥ saharjīṣairyajñapātraiścāhavanīye prahṛtya pravrajeyuriti śāṇḍilyaḥ
23.4.7	samāpayeyuḥ śeṣamiti dhānañjayyaḥ
23.4.8	samāpayeyuścediti śāṇḍilyāyano nediṣṭhī tatkṛṣṇājinaṃ pratimucya yājamānaṃ kuryādbhakṣāṃśca bhakṣayet
23.4.9	ṛtvijo yājamānaṃ kuryuḥ sarvahutobhakṣān juhuyuriti dhānañjayyaḥ
23.4.10	saṃsthite 'hani santvā hinvantītyāsandyaṅgāni samāhareyuḥ
23.4.11	santvā riṇantīti prakṣālayeyuḥ
23.4.12	santvā tatakṣṇuriti takṣṇuyuḥ
23.4.13	santvā śiśantīti vivayeyuḥ
23.4.14	tayainamavabhṛthaṃhṛtvā somopanahanena pracchādyānūbandhyavapāyāṃ hutāyāṃ dakṣiṇe vedyante keśaśmaśrūṇy asya vāpayeyuḥ
23.4.15	anūbandhyaśeṣaṃ samāpya madhye devayajanasya citāṃ cinuyuḥ
23.4.16	purastādāhavanīyam paścādgārhapatyaṃ dakṣiṇato 'nvāhāryavacanaṃ paścimena gārhapatyaṃ dakṣiṇāgniṃ madhyeśarīram
23.4.17	taṃ dakṣiṇāśirasaṃ citāvāhitaṃ yajñapātraiḥ kalpayedadhvaryuḥ
23.4.18	śirasi kapālāni yuñjyāt
23.4.19	samoptadhānaṃ ca camasam
23.4.20	lalāṭe prāśitraharaṇam
23.4.21	nāsikayoḥ sruvau
23.4.22	āsye hiraṇyamavadhāyānustaraṇikyā gaurvapayā mukhaṃ pracchādya tatrāgnihotrahavanīṃ tiraścīm
23.4.23	dakṣiṇe pāṇau juhūm
23.4.24	savya upabhṛtam
23.4.25	pārśvayoḥ sphye
23.4.26	tathā vṛkvau
23.4.27	urasi dhuravām
23.4.28	udare pātrīm
23.4.29	upasthe kṛṣṇājinam
23.4.30	antareṇa sakthnī śamyādṛṣadupale yacca nādekṣyāmaḥ
23.4.31	dakṣiṇasyokhasya dakṣiṇata ulūkhalam
23.4.32	anusakthaṃ musalam
23.4.33	pādayoḥ śakaṭaśūrpe
23.4.34	sarvāṇyuttānānyāsecanavanti pṛṣadājyavanti kṛtvā sarvebhyo 'gnibhya ulaparājīstṛṇuyuryathāsminnagnayaḥ samaveyuriti
23.4.35	āhavanīyāccetprathamameyāt brahmalokameṣyatīti vidyāt / gārhapatyāddevalokam / dakṣiṇāgneḥ pitṛlokam
23.4.36	evamenaṃ yajñapātraiḥ klṛptaṃ triśchandogaḥ parigāyennāke suparṇamiti
23.4.37	dhūma ṅkudate tveṣaste dhūma ṛṇvatīti
23.4.38	prajvalite 'gne mṛḍamahāṃ asītyetayoranyatareṇa
23.4.39	tathaivāvṛtā vṛddhāḥ śrotriyā jñātaṃ parigāyanti / sa eṣa yajñāyudhi yajamānaḥ svargaṃ lokameṣyatīti vidyāt
23.4.40	jīvecced yajetodavasānīyayā
23.4.41	abhojanena tata ūrdhvaṃ mumūrṣediti śāṇḍilyaḥ
23.4.42	bhuñjīta jijīviṣedeveti dhānañjayyaḥ
23.4.43	tasya kṛtānnaṃ dakṣiṇā
23.4.44	phālgunyāṃ paurṇamāsyāṃ cāturmāsyānyārabheta
23.4.45	uktaṃ kālāntaraṃ brāhmaṇena
23.4.46	yajanīye 'hani vaiśvadevaśunāsīrye syātām / uttaraṃ ca vāruṇaprādhāsikam
23.4.47	parvaṇyuttamaṃsākamedhānām
23.4.48	dvādaśaśataṃśunāsīryasya dakṣiṇāḥ
23.4.49	pañcāśaditareṣāmahnāmekakasyaikakasya
24.1.1	upahavye devatā nāmadheyāni parokṣaṃ brūyuḥ svasthānāsu
24.1.2	pratyakṣamasvasthānāsu
24.1.3	devaśabdaṃ sarvatra varjayeyuḥ
24.1.4	hotā devo mahīmitrasyetyete hotā yajñomahīyajñasyeti brūyuḥ
24.1.5	induriti somam
24.1.6	ādiṣṭā dakṣiṇā brāhmaṇena
24.1.7	itarebhyaśca kiṃciddadyāt
24.1.8	ṛtapeyasya dvādaśa dīkṣopasada iti tisra upasadaḥ / ṣaḍvā
24.1.9	ghṛtavrato bhavatīti yathotsāhaṃ dīkṣāsu prāśnīyāt
24.1.10	uttareṇottareṇa kāṇḍenopaitīti pṛthagupasatsvaṅguliparvabhiḥ pratilomaiḥ prāśnīyāditi śāṇḍilyaḥ
24.1.11	ekāṅgulyā pṛthakparvabhiḥ sarvāndeśāṃścamasā mitāḥ syuḥ / tairanulomairiti śaucivṛkṣiḥ
24.1.12	pratilomairiti dhānaṃjayyaḥ
24.1.13	ṛtamuktvā prasarpantīti prasrapsyataḥ sado bhakṣayiṣyantaśca deva satyāni brūyuriyaṃ bhūmirityuktvāsāvāditya udetā prātarāditya iti
24.1.14	yā asya devatāścamasairijyeran tatpītavadbhakṣamantrānūheyuriti dhānaṃjayyaḥ
24.1.15	avikāreṇa tu nārāśaṃsānām
24.1.16	sarvakratuṣvevameke
24.1.17	anuvyūhanti ca bhakṣacchandāṃsi
24.1.18	sarvatrāvikāreṇācāryāḥ
24.1.19	somacamaso dakṣiṇetyabhiṣutasya syāt
24.1.20	tasminhi camasaṃ pramāṇam
24.1.21	taṃ madhyaṃdine camasamukhīyaiḥ sahonnayeyuḥ
24.1.22	juhuyuścāsya huto deyaḥ iti brāhmaṇam
24.1.23	taṃ dakṣiṇāvelāyāṃ pūrveṇāhavanīyamanirharanto vederdakṣiṇena sado havirdhānāni hārayitvā pūrvayā dvārā sadaḥ praviśeyuḥ
24.1.24	saṃsthite 'hanyṛtvigbhyaḥ kiṃciddadyāt
24.2.1	ādiṣṭā dakṣiṇā brāhmaṇena dūṇāśasya
24.2.2	etāvantyaṣṭāviṃśatiśatamānānīti yatra syāccaturviṃśatimānānāṃ tāvantyaṣṭāviṃśatiśatāni dadyāt
24.2.3	rukmo hoturiti niṣko nāmālaṃkārastaṃ dadyāt / sragudgāturiti hiraṇmayī syāt
24.2.4	vaiśyastome sadyo dugdhena payasā somaṃ miśraṃ karyuḥ prātaḥsavane śṛtena madhyaṃdine dadhnā tṛtīyasavane
24.2.5	tasya dakṣiṇāḥ dvādaśaṃśataṃ sahasraṃ vā yathārūpāḥ pañcaśāradīye paśava ālabhyante
24.2.6	tīvrasuti somātipavitaṃ yājayediti ya iṣṭvā pāpīyān syāt sa somātipavita iti śāṇḍilyaḥ
24.2.7	yaḥ somaṃ pītvā chardayeta viricyeta veti dhānaṃjayyaḥ
24.2.8	jyeṣṭho vāniṣṭīkaḥ kanīyasīṣṭinīti
24.2.9	tatra bhakṣāvṛtā camasānavajighrerayuḥ
24.2.10	abhakṣayanta ṛtvijaścamasānavajighrantīti hyāha
24.2.11	tānacchāvākasya stotre bhakṣayeyurevaṃ sarveṣu savaneṣu
24.2.12	abhyabhisomānunnayantīti yānavajighrerayusteṣvevābhyunnayeyuḥ
24.2.13	śatamāśiraṃ duhantīti dhenuśataṃ dohayitvā tattraidhaṃ vibhajya somamiśraṃ kuryuryathā vaiśyastome
24.2.14	tasya tadeva dhenuśataṃ dakṣiṇāstā ūva dakṣiṇā iti hyāha
24.3.1	yaṃ brāhmaṇā rājānaśca puraskurvīran sa vājapeyena yajeta
24.3.2	tasya paurṇamāsyāṃ dīkṣitvā trayodaśa dīkṣāḥ kurvīran
24.3.3	saptadaśa vā
24.3.4	amāvāsyāyāṃ dīkṣitvā māsamiti gautamaḥ
24.3.5	saṃvatsaramiti dhānaṃjayyaḥ
24.3.6	ṣaḍupasatkaśca sāgnicityaḥ syāditi
24.3.7	pārṣṭikān stomān jyotiṣṭomasya tantre kalpayitvā tairjyotiṣṭomavyapetaistatprabhṛtibhiḥ saṃvatsaraṃ pūrvapakṣeṣu yajeta
24.3.8	trayodaśe pūrvapakṣe vājapeyeneṣṭvaitairevāvṛttairaparaṃ saṃvatsaram
24.3.9	tā yathotsāhadakṣiṇāḥ syuḥ
24.3.10	rājasūyeta yajeteti lāmakāyanaḥ
24.3.11	trivṛtpañcadaśo 'bhyārohaṇīyasya sthāne syāt
24.3.12	vājapeyo 'bhiṣecanīyasya
24.3.13	pañcadaśaṃ trivṛtkeśavapanīyasya
24.3.14	vyuṣṭikṣatradhṛtyorjyotiṣṭomaḥ
24.3.15	bṛhaspatisavenaiva purastādupariṣṭācca pariyajeteti śāṇḍilyaḥ
24.3.16	māsamātre purastājjyotiṣṭomena tathopariṣṭāditi dhānaṃjayyaḥ
24.3.17	pratyavarohaṇīyenaivāntato yajeta naiteṣāṃ kenaciditi gautamaḥ
24.3.18	sadasyasaptadaśān pṛthagṛtvijo vṛṇīta
24.3.19	tasya dakṣiṇā dāsīniṣkarathahastiyānagavāṃ pṛṣṭhyānāṃ cāśvānāṃ saptadaśaikakasya jātasya
24.3.20	sahasrāṇi gavāṃ śatāni vā
24.3.21	saptadaśa vaiva gāvastaṃ kuruvājapeyaḥ ityācakṣate
24.3.22	tāḥ samamṛtvigbhyo vibhajet
24.3.23	śreṣṭhato vā madhyataḥkāribhyaḥ
24.3.24	yena rathenājiṃ dhāvettamudgātre dadyādāsandīṃ ca sāstaraṇāṃ yāmabhiṣikta ārohet
24.3.25	bastacarma sarukmaṃ hotre yasminnāsīno 'bhiṣicyeta
24.3.26	vasanamayī raśanādhvaryave
24.3.27	hiraṇyasthālaṃ madhunā pūrṇaṃ brahmaṇe
24.3.28	kaṃsasthāle vā hiraṇyatuṣānmadhumiśrān
24.4.1	tasya vratāni
24.4.2	kṣatravṛttiṃ vartayet
24.4.3	pratyavarohaṇābhivādane jaghanyavrajyāṃ samānaśayyatāmiti ca varjayedavājapeyayājibhiḥ
24.4.4	yathāvayasaṃ vājapeyayājibhiḥ
24.4.5	pratyavarohaṇīyeneṣṭvā naitāni vratāni carediti śāṇḍilyāyanaḥ
24.4.6	tasya vikalpāḥ
24.4.7	prākṛta eva vājapeya ekiprabhṛtidvyuttarān saptadaśatrayastriṃśāntān stomān kalpayetsa mayūro nekarṣī
24.4.8	tasyopāsmai gāyatā nara ti bahiṣpavamānam
24.4.9	brahmasāmaiva pratyetena svargalokamākramata iti śāṇḍilyaḥ
24.4.10	jyotiṣṭomo vātirātro 'ṣoḍaśikaḥ
24.4.11	anatirātro vā ṣoḍaśimān
24.4.12	tasya bṛhatsaptadaśaṃ stotraṃ syāt / pañcadaśastomaṃ svāsu
24.4.13	agniṣṭomo vā
24.4.14	tasyābhīvarto brahmasāmānuṣṭubhi yajñāyajñīyamanukalpayedbahadagniṣṭomasāma pañcaviṃśaṃ pṛṣṭhānāṃ brahmasāmācchāvākasāma vā caturviṃśamitarat
24.4.15	etasya vaiva catu‚straṃśāni pṛṣṭhānyagniṣṭomasāma ca saptadaśamitaratsarvam
24.4.16	naiteṣāṃ kaścana vājapeya iti gautamaḥ
24.4.17	yajamānaścaiteṣu na vājapeya dakṣiṇā dadyāditi dadyāditi
25.1.1	rājā rājasūyena yajeta
25.1.2	phālgunī pakṣasya prathamāyāṃ dīkṣetābhyārohaṇīyāya jyotiṣṭomāya
25.1.3	tasyaikā dīkṣā dvādaśaśataṃ dakṣiṇāḥ
25.1.4	saṃvatsarādūrdhvamabhiṣecanīyena yajeta
25.1.5	tasya tathaiva dīkṣā / dve iti gautamaḥ
25.1.6	tathā satyabhyārohaṇīyasyāpi dve
25.1.7	ekābhyārohaṇīyasya tisro 'bhiṣecanīyasyeti śāṇḍilyaḥ
25.1.8	trayodaśyāṃ tvaparapakṣasya dīkṣeta
25.1.9	tasya dakṣiṇā dvātriṃśataṃ sahasrāṇi madhyataḥkāribhyo dadyādekakasmai
25.1.10	ṣoḍaśa prastotṛmaitrāvaruṇapratiprasthātṛbrāhmaṇācchaṃsibhyastā arddhinyaḥ
25.1.11	aṣṭau pratihartṛ potṛneṣṭracchāvākebhyastāstṛtīyinyaḥ
25.1.12	catvāri subrahmaṇyāgnīdhronnetṛgnāvastubhdyastāḥ pādinyaḥ
25.1.13	abalānasya jñātīnsavittānāvaheyustāñjinīyāddakṣiṇāvelāyām
25.1.14	iṣūṃścaibhyo 'syet
25.1.15	tāṃsta eva pratyāhareyurvijasyasva rājanniti
25.1.16	teṣāṃ vittasya tṛtīyamṛtvigbhyo dadyāt
25.1.17	daśapeye 'nuprasarpibhyastṛtīyam
25.1.18	śeṣaṃ tebhya eva pratyutsṛjet
25.1.19	grāmānebhyo 'pi dadyāt
25.1.20	rājanyāste syustata ūrdhvamanabhiṣekyāḥ
25.1.21	teneṣṭvā na sākṣādavabhṛthamabhyaveyāt / kṛṣṇaviṣāṇaṃ kṛṣṇājinapādaṃ vā nidadhyāt
25.1.22	vārāhībhyāmita upānabhdyāṃ vrajetkārṣṇībhyāṃ pratyāvrajet
25.2.1	taddīkṣita eva daśāhe tato daśapeyena yajeta
25.2.2	tasya brāhmaṇaṃ daśa daśa camasamabhiyantīti brahmaṇyacaturthā udgātṛcamasaṃ bhakṣayeyuḥ ṣaṭsu cānye
25.2.3	evamitareṣāmekakaṃ yāvatā daśa pūryeranyajamāna camasādanyān
25.2.4	te daśa mātṝdaśa pitṝnityanvākhyāya prasarpeyurādaśamātpuruṣāditi hyāha
25.2.5	yatrābrāhmaṇīmadhigaccheyurbrāhmaṇyaivābhyāsaṃ daśa taṃ pūrayeyuḥ
25.2.6	asmarantaśca yataḥ smareyuḥ
25.2.7	ṛtvigabhiḥ saha dhiṣṇyānupatiṣṭheran
25.2.8	sragudgāturiti srapsyate 'smai bahiṣpavamānaṃ hiraṇyasrajaṃ tripuṣkarāṃ pratimuñcet
25.2.9	āstāva upaviṣṭāya yajamāna audakīṃ dvādaśapuṣkarāṃ yāsya vā syāt
25.2.10	stute bahiṣpavamāne yajamānāyaivaudakīṃ pratyutsṛjet
25.2.11	itarayā pratimuktayā sarvamahaḥ kurvīta
25.2.12	tāṃ sa evāharet
25.2.13	prākāśāvadhvaryvoriti sauvarṇo 'dhvaryordakṣiṇataḥ syādrājataḥ pratiprasthātuḥ savyataḥ
25.2.14	vāsaḥ poturiti kārpāsaṃ syāt
25.2.15	varāsī neṣṭuriti kṣaumī syāt
25.2.16	brāhmaṇenaivetarā vijñātāḥ
25.2.17	tasyāvabhṛthādudetya saṃvatsaraṃ devavrataṃ caret
25.2.18	unmṛnnītānāplavamānaḥ
25.2.19	dhāveta dantānnikṛntayennakhāni śmaśrūṇi vāpayeta na keśān
25.2.20	vaiyāghrera carmaṇyuttaralomnyagnyagāre saṃviśet
25.2.21	aharahaḥ samidha ādadhyāt
25.2.22	nānu grāmaṃ praviśet
25.2.23	nāsyābrāhmaṇā rāṣṭera vāpayeran
25.2.24	āśvānāṃ ca na keśāṃśchindyuḥ
25.2.25	na tejanīdantān
25.2.26	na prasravaṇāni
25.2.27	brāhmaṇāstu yathābhiperataṃ ye ca tānanu syuḥ
25.3.1	saṃvatsarādūrdhvaṃ keśavapanīyāya dīkṣeta / yasmin kāle 'bhiṣecanīyena yajeta
25.3.2	tasya paurṇamāsyāmatirātraḥ
25.3.3	daśapeyeneṣṭvā ya uttaraḥ pūrvapakṣastasminneva keśavapanīyena yajeteti dhānaṃjayyaḥ
25.3.4	paurṇamāsyāṃ caivātirātraḥ
25.3.5	tasya sahasraṃ dakṣiṇāḥ
25.3.6	tasyodavasānīyayeṣṭvā paurṇamāsena vyaṣṭidvirātrāya dīkṣetāmāvāsyāyāṃ pūrvamahariti ceccikīrṣet
25.3.7	paurṇamāsyāmiti cetpūrvapakṣa eva dīkṣeta
25.3.8	ubhayorvicārayoryajanīya uttaramahaḥ
25.3.9	vyaṣṭakāyāmuttaramiti tāmisraprathamāstisro vyaṣṭakā ityācakṣate
25.3.10	ubhe eva pūrvapakṣe syātāṃ ye eva samānapakṣa iti hyāha
25.3.11	pūrveṇaiva dakṣiṇā vyākhyātāḥ
25.3.12	tasminneva pūrvapakṣe kṣatrasya dhṛtinā yajetāvakāśaścet syāt
25.3.13	avidyamāne ya uttaraḥ pūrvapakṣastasmin
25.3.14	so 'bhyārohaṇīyena vyākhyātaḥ
25.3.15	tayoḥ pṛthaksahasre dakṣiṇā iti gautamadhānaṃjayyau
25.3.16	dve ca sahasre keśavapanīye
25.3.17	tathā vyuṣṭau
25.3.18	catvāryamiṣecanīye gautamaḥ pañca dhānaṃjayyaḥ
25.3.19	nityaṃ tvabalānāṃ jñātīnāṃ vittama
25.3.20	rājyekaviṃśativargānyathotsāhaṃ dadyād
25.3.21	aindreṇa tvṛṣabheṇa purastādupariṣṭācca pariyajeta
25.3.22	rājā rājyamicchannetena yajeta
25.3.23	virāji daśa vargānyathotsāhaṃ dadyād
25.3.24	āgneyena tu paśunā purastādupariṣṭācca pariyajeta
25.3.25	vaiśvadevenaupaśade
25.3.26	tasya caturviṃśaśataṃ dakṣiṇāḥ
25.3.27	pūrve vayasyuccāvacānyājayitvopanīya vā tebhyaḥ samāvartsyan punaḥstomena yajeta
25.3.28	tasya dvādaśamithunā dakṣiṇā iti dhānaṃjayyaḥ
25.3.29	punaḥ saṃskṛto rathaḥ punarutsyūtaṃ śāmūlaṃ punardhenuḥ punarvatsa iti śāṇḍilyaḥ
25.3.30	eteṣāṃ yathotsāhaṃ dadyāt
25.3.31	catuṣṭomayorekaśaphānāṃ pūrvasminyathotsāhaṃ dadyāt
25.3.32	ubhayeṣāmuttarasmin
25.4.1	udbhidbalabhibhdyāmaviprayogeṇa yajeta
25.4.2	tāvubhau saptāpavargau syātām
25.4.3	vasante cārddhamāsa enāvantareṇa syāt
25.4.4	māsaḥ saṃvatsaro vā
25.4.5	tatreṣuriṣṭiḥ
25.4.7	tayoḥ pṛthak caturyujāvaśvarathāvapacityorubhayataḥ kāṃsyakavacau
25.4.8	śatārhāḥ syuraśvāḥ śatakriyo vā
25.4.9	rājaitābhyāṃ yajeteti śāṇḍilyaḥ
25.4.10	yaḥ kaścāpacitikāma iti dhānaṃjayyaḥ
25.4.11	aikāhikena vratenokta upāyo 'gneḥ stomayoḥ
25.4.12	tayoḥ pṛthakcatvāri dhānyācitāni dakṣiṇāḥ
25.4.13	ṣaḍgavāni pūrve caturgavāṇyuttarasmin
25.4.14	ṛṣabhāṇāṃ dvādaśaśataṃ dakṣiṇāḥ sahasraṃ varṣabhe
25.4.15	avidyamāneṣu katicid apyṛṣabhāḥ syuḥ sāṇḍā itare vatsatarāḥ
25.4.16	vaiśyaṃ yaṃ viśaḥ sarājānaḥ puraskurvīran sa gosavena yajeta / sa bṛhaspatisavena vyākhyātaḥ
25.4.17	ayutaṃ tvasya dakṣiṇāḥ
25.4.18	sakhāyo bhrātaro vā ye sampādayeyuste marutstomena yajeran
25.4.19	tasya dakṣiṇā yathārūpāḥ pañcaśāradīye praśava ālabhyante / teṣāṃ yathotsāhaṃ dadyuḥ
25.4.20	yeṣāṃ keṣāṃ ceti dhānaṃjayyaḥ
25.4.21	kuladakṣiṇa indrāgnyoḥ kulāyaḥ
25.4.22	sahasramindrastome
25.4.23	rājapurohitau yajeyātāmindrāgnyoḥ stomena
25.4.24	gāyatrīsaṃpannā dakṣiṇā brāhmaṇo dadyājjagatī saṃpannā rājā
25.4.25	kāmaṃ tu pṛthagyajeyātām
25.4.26	tayorevameva dakṣiṇāḥ
25.4.27	vighanābhyāṃ paśukāmo yajetābhicaranvā
25.4.28	somasāmātharvaṇaṃ vetyātharvaṇaṃ paśukāmasya yajñe kuryāt somasāmābhicarataḥ
25.4.29	bṛhatīsaṃpannā dakṣiṇāḥ paśukāmasya
25.4.30	iṣuṇābhicarato vyākhyātau
25.4.31	saṃdaṃśavajrau ca
25.4.32	rājānaṃ saṃdaṃśenābhicarejjanapadaṃ vajeraṇa
25.4.33	rājānamabhicaranvyatyāsamenau prayuñjīta
25.4.34	jyotiṣṭomenaivāntato yajeta śāntyarthaḥ śāntyarthaḥ
26.1.1	paurṇamāsīdīkṣāmāsāpavargā ahīnāḥ
26.1.2	teṣāṃ dvādaśopasadaḥ / ṣaḍiti dhānaṃjayyaḥ
26.1.3	ekaviṃśe 'hani yajñapucchaṃ triṃśe vā
26.1.4	satyābhyuccaye dīkṣāpratihrāsaḥ
26.1.5	sarve 'tirātrā ahīnā dvirātraprabhṛtayaścāhargaṇāḥ
26.1.6	anyatra cāturmāsyarājasūyābhyām
26.1.7	ṛksamāmnāyāntarāyādahīnavaidharmyācca
26.1.8	teṣāṃ rātrerviśeṣaḥ panyaṃ panyaṃ śrautakakṣaṃ daivodāsaṃ hotṛṣāma kautsasya loka āṣṭādaṃṣṭaṃra tvāmāviśantviti
26.1.9	aśvamedhādanye sahasradakṣiṇāḥ prāk catūrātrebhyaḥ
26.1.10	tatprabhṛtīnāṃ bhūyasyaḥ sutyābhyuccayena
26.1.11	trayastriṃśatā tribhiśca śatairityeke kṛtāntadarśanāttrirātre
26.1.12	pañcaviṃśaṃ śataṃ sahasraṃ copajata ityaparam
26.1.13	evamayutopapattiḥ pauṇḍarīke
26.1.14	tāḥ samaṃ sarveṣvahaḥsu vibhājan dadyāt
26.1.15	samānupapattāvuttame 'hani bhūyiṣṭhāḥ
26.1.16	ayutamekādaśarātre dadyānnavanava pūrveṣvahaḥsu śatāni sahasramuttame
26.1.17	trirātrāṇāṃ prathame 'hani vaṣaṭkāribhyo dadyāt / grāvastute ca
26.1.18	chandogebhya uttame
26.1.19	madhyama itarebhyaḥ
26.1.20	śatamekakasmaimadhyataḥ kāribhyo dadyāt
26.1.21	pañcāśatamarddhinībhyaḥ
26.1.22	tṛtīyinībhyo viṃśatiṃ potre tathā neṣṭera triṃśatam itarābhyām
26.1.23	āgnīdhrāya ca
26.1.24	pādinībhyo navonnetre daśetarābhyām
26.1.25	anvahaṃ unnetre samaṃ dadyāt
26.2.1	daśa sadasyāya prathame 'hani saptatiṃ dvitīye viṃśatiṃ tṛtīye
26.2.2	daśa daśārṣeyapravādibhyo ya uktā brāhmaṇena
26.2.3	anūcānau pūrvayohṇorananūcāna uttame
26.2.4	daśa śataṃ śiṣyante / tā ṛtvigbhyo dadyāt / prasarpakebhyo vā
26.2.5	sahasratamīṃ ṣoḍaśakalāṃ madhyame 'hani brahmaṇa āgnīdhrāya ca
26.2.6	śuklaṃ kṛṣṇaṃ rohitamityasyā rūpāṇi
26.2.7	daśa kalā brahmaṇe / pañcāgnadgrāya
26.2.8	ekāmamā kurvīta
26.2.9	tāmanyayā gavā niṣkrīya kāmyāsītyanumanya dakṣiṇe vāsyāḥ karṇe japitvā goṣvapi sṛjeta
26.2.10	jyotiṣṭomavidhiranantarāmnānāt dvādaśāhāṅgabhūtaḥ syāt
26.2.11	talliṅgadarśanācca yathā pṛṣṭhānām
26.2.12	punarāmnānāccāhīnaikāhādau
26.2.13	nānā prakaraṇavattu coditānāmānantaryātsaṃbandho na syādyathopahavyartapeyayoḥ
26.2.14	liṅgagrahaṇaṃ cānyārthena yathā ṣaṣṭhe 'hani śakvarīṇām
26.2.15	śeṣavidhiḥ punarāmnānam
26.2.16	tasmin svatantre 'hīnarātriḥ syādaviśeṣeṇa hyahīneṣu codyate
26.2.17	prākṛtī tveva syādadhikṛtyāmnānāt
26.2.18	aviśeṣacodanā śeṣe yathā caturavattam
26.2.19	etenoṃkāsyoktaṃ pratyāmnānaṃ vācā rathantare
26.2.20	asaṃbhavācca śabdārthasya
26.2.21	samuccayo vai tayorapaghāṭilāvat
26.2.22	vāgityādeyamiti deśaviparyayamātram
26.2.23	yathā vāmadevyayajñāyajñīyayoḥ
26.3.1	aptoryāme kṛtā garbhāḥ kalpena
26.3.2	rathantaraṃ vā pṛṣṭhaṃ tasya sthāne vārhataṃ vājijit
26.3.3	bṛhadvāravantīye uttare pṛṣṭhe
26.3.4	kāleyasyarkṣu vāravantīyam
26.3.5	tasya sthāne pūrvam
26.3.6	samantasya ca kāleyaṃ pārthasya cauśanam
26.3.7	ta eva garbhāḥ pṛṣṭheṣu
26.3.8	vaiśvajitānyājyānyājyeṣu garbhān kuryāditi dhānaṃjayyaḥ / ṣāṣṭhikānyukthānyuktheṣu
26.3.9	yathaivārṣeyakalpena śāṇḍilyaḥ
26.3.10	jyotiṣṭome vātirātre 'tiriktastotrāṇyādadhyāt ṣoḍaśimatīti
26.3.11	ta eva garbhāḥ pṛṣṭheṣu yajñāyajñīyaṃ ca bṛhadgarbham
26.3.12	ekastomeṣu baidatrirātre ca svastomātirātriḥ syāt / tathā saṃdhiḥ
26.3.13	ubhayaṃ hyavikāreṇa vartate
26.3.14	parāktvaṃ ca trivṛto 'nyatra saṃdhernopapadyate
26.3.15	trivṛtātirātreṇetyaviśeṣacodanā
26.3.16	vṛttyapekṣā cādeśe na vidyate / yathā ṣoḍaśaṃ prathamaṃ rātriṣāmeti
26.3.17	tadbaidottame 'pyācāryā madhyama ityeke
26.3.18	arthoktaḥ saṃdhāvāvāpo 'bhyāso vā
26.3.19	anubrāhmaṇaṃ veti prakṛtyanvayādekaviṃśāḥ
26.3.20	ahastomastvadhikārāt
26.3.21	na caikasminnanviti bhavati
26.3.22	jyāyāṃścokthebhya ekaviṃśaḥ syādanyāyyam
26.3.23	saṃpannityeti śaucivṛkṣiḥ
26.3.24	ekaviṃśapañcadaśau madhyamayorahastomāvitarayoḥ
26.3.25	brāhmaṇamājyadohānāmagnimupanidhāya stuvata iti
26.3.26	hoturdhiṣṇye 'gniṃ dhārayeyuḥ / prathame 'hani yaṃ madhyaṃdina ānayeyuḥ
26.3.27	prātaḥ savana uttarayoḥ
26.3.28	stotravelāyāmenaṃ prajvalayeyuḥ
26.4.1	sahasrapoṣakāmaḥ śabalīhomaṃ kurvīta
26.4.2	nātrirātrayājīti dhānaṃjayyaḥ
26.4.3	trirātro vā etāṃ pradāpayatīti hyāha
26.4.4	yaḥ kaśca sahasrapoṣakāma iti śāṇḍilyaḥ
26.4.5	yo 'lamannādyāya sannathānnaṃ nādyāditi hyāha
26.4.6	vasante prathamāyāṃ pūrvapakṣasya keśaśmaśrūṇi vāpayitvāhataṃ vasanaṃ paridhāya taptaṃ kṣīraṃ pibed dvādaśarātrīradhaḥ śayītānantarhite sthaṇḍile
26.4.7	nityābhyāhito 'syāgnirāvasathe syāt
26.4.8	nainamanyaḥ suhṛdaḥ pairaṣakṛto 'nuviśet
26.4.9	alpavyāhārī ca syāt
26.4.10	adūragāmī
26.4.11	dvādaśyā upavyuṣaṃ parisamahyāgniṃ paristīryaudumbara idhmaḥ syātsruksruvaṃ ca tathā camasastasmin dadhimadhu sarpīṃṣi samānīya sruveṇa sruci gṛhṇīyāccaturgṛhītamaṣṭagṛhītaṃ vātra juhuyācchabalī samudro 'sīti
26.4.12	svāhākāreṇottarām
26.4.13	sruci yaḥ śeṣaḥ syāttaṃ camasa ānīya prāśnīyāt
26.4.14	prakṣālya sruksruvaṃ camasaṃ nidadhyāt
26.4.15	tatraivānupraharediti śāṇḍilyāyanaḥ
26.4.16	prāṅvodaṅvā grāmānniṣkramya yatra grāmyasya paśornāśṛṇuyāttadaraṇyaṃ paretya tatra darbhastambamālabhya śabalī śabalīti triṣparamakaṇṭhena krośet
26.4.17	yadanyaḥ śuno gardabhādvā prativāśyeta samṛddhaṃ karmeti vidyāt
26.4.18	evamātṛtīyaṃ saṃvatsarābhyāsamaprativāśyamāne kurvīta
26.4.19	prathamataścettu śvā gardabho vā prativāśyeta na paśūnāmāśāstīti vidyāt
26.4.20	ātṛtīyaṃ cāprativāśyamāna āśā paśūnām
26.4.21	śāntirvāmadevyaṃ śāntirvāmadevyam
27.1.1	rājāpratisna’śvamedhena yajeta
27.1.2	tasyopāyo yathā mahāvrate gautamīyam
27.1.3	upasadastvasyāhīnikyaḥ
27.1.4	dīkṣitvāśvamutsṛjecchvetam
27.1.5	kṛṣṇamaṇḍalamakṣṇo rūpam
27.1.6	yo javena saṃpannaḥ
27.1.7	tamanāvartayanto digbhyaḥ saṃvatsaraṃ rakṣitvā rājakraye badhnīyuḥ
27.1.8	grīṣma upakrameti dhānaṃjayyaḥ vasanta iti śāṇḍilyaḥ
27.1.9	caitravaiśākhayoranyatarasya saptamyāmaṣṭamyāṃ vā madhyataḥkāriṇa ṛtvijo brahmaudanaṃ bhojayitvā tebhyaḥ pṛthaksahasrāṇi dadyāditi
27.1.10	pauṣṇyāmiṣṭau vitatāyāṃ saṃsthitāyāṃ vāśvamutsṛjet
27.1.12	tatra tisra iṣṭayaḥ sāvitryo bhavanti
27.1.13	tāsu saṃsthitāsu dakṣiṇata āhavanīyasya hiraṇmaye katnarcce prāṅmukha āsīno yajamānastathā hotā
27.1.14	saṃvatsaramaharaharhotuḥ pāriplavamācakṣāṇasya śṛṇuyāt
27.1.15	purastādadhvaryuḥ pratyaṅmukho hairaṇye phalake
27.1.16	hiraṇyakaśipunyāsīno brahmodgātā codaṅmukhau
27.1.17	śataṃ hotre dadyāddaśādhvaryave sahasraṃ vā hotre śatamadhvaryave
27.1.18	kiṃciccetarābhyām
27.1.19	tasya devavratāni yathā rājasūye
27.1.20	saṃvatsarādūrdhvamaśvaṃ badhvā dīkṣeta
27.1.21	tadaharetānyṛtvija āsanāni yathāsvaṃ hareran
27.1.22	tasya dvādaśa dīkṣāstathopasadaḥ
27.1.23	sarveṣāmahnāṃ bahirbahiṣpavamānaiḥ stuvīran
27.2.1	madhyame 'hanyaśvasya bāladhimālabhya bahiṣpavamānaṃ sarpeyuḥ
27.2.2	sarpatsu yajamāna udgātāraṃ brūyādudgātarupa tvā vṛṇe śatena niṣkeṇa cāśvo mamodgāsyatīti
27.2.3	aśvamāstāvamākramayya baḍavāṃ darśayeyuḥ
27.2.4	tāṃ yadābhikrandedatha yajamāna udgātāraṃ brūyādudgātarupa tvā vṛṇe śatena caiva niṣkeṇa ca tvameva mamodgāsyasīti
27.2.5	udañcamaśvamutkramayyāstāva upaviśyodgātāśvavratena stuyādabhivājī viśvarūpa iti tṛcena
27.2.6	hiraṇyakaśipunyāsīno bahiṣpavamānena stutvā sa eva taddharet
27.2.7	yā patnīnāṃ priyatamā yajamānasya sā vāvatā
27.2.8	rājaputryanapacitā parivṛktī
27.2.9	saṃjñapteṣu paśuṣu hotrābhimethite brahmā vāvatāmabhimethet
27.2.10	ūrdhvāmenāmucchrāpaya girau bhāraṃ harannivāthāsyai madhyamedhatāṃ śīte vāte punarniveti nirdiśet
27.2.11	śatamasyā rājanyānāṃ duhitaro 'nucaryaḥ syuḥ / tāstaṃ pratyabhimetheyurūrdhvamenamucchrayatāt girau bhāraṃ harannivāthāsya madhyame jatu śīte vāte nirdiśeyuḥ
27.2.12	udgātā parivṛktīmabhimethedyadasyā aṃśubhedyāḥ kṛdhusthūlamupātasanmuṣkāvidasyā ejato gośapheśakulāviveti nirdiśet
27.2.13	śatamasyāḥ sūtagrāmaṇīnāṃ duhitaro 'nucaryastāstaṃ pratyabhimetheyuryaddevāso lalāmaguṃ praviṣṭiminamāviṣuriti nirdiśeyuḥ
27.2.14	sakthnā dediśyate nārī satyasyākṣibhuvo yatheti
27.2.15	apa upaspṛśya vāmadevyaṃ gītvā tasyarco 'nujapeyuḥ
27.3.1	svāhākṛtibhiścarite pūrveṇa sada upaviśya brahmodyaṃ vadeyuḥ
27.3.2	hotrādhvaryuṇā cokte brahmā pṛcchedudgātāraṃ pṛcchāmi tvā citaye devasakha yadi tvamatra manasānuvettha yeṣu viṣṇustriṣu padeṣvasthātteṣu viśvaṃ bhuvanamāviveśā’’iti
27.3.3	taṃ pratibrūyādapi teṣu triṣu padeṣvasmin yeṣu viśvaṃ bhuvanamāviveśa sadyaḥ paryemi pṛthivīmuta dyāmekenāṅgena divo asya pṛṣṭhamiti
27.3.4	udgātā pṛcchedbrahmāṇaṃ kiṃsvidantaḥpuruṣa āviveśa / kānyantaḥ puruṣe arpitāni / etadbrahmannupavahalāmasi / tvā kiṃsvinnaḥ prativocāmyatreti
27.3.5	taṃ pratibrūyāt pañcasvantaḥ puruṣa āviveśa / tānyantaḥ puruṣe arpitānyetattvātra pratimanvāno asminna māyayā bhavasyuttaromaditi
27.3.6	sarve yajamānaṃ pṛccheyuḥ / pṛcchāmastvā vṛṣṇo 'śvasya retaḥ / pṛcchāmo vācaḥ paramaṃ vyometi
27.3.7	tān prati brūyādiyaṃ vediḥ paro antaḥ pṛthivyā ayaṃ yajño bhuvanasya nābhiḥ / ayaṃ somo vṛṣṇo aśvasya retaḥ brahmāyaṃ vācaḥ paramaṃ vyometi
27.3.8	tasya dakṣiṇāḥ sahasraṃ prathame 'hani dadyāttathottame
27.3.9	madhyame 'hanyekajanapade yadabrāhmaṇānāṃ vittaṃ taddadyāt
27.3.10	vijitasya vā madhye yajeta
27.3.11	prācīṃ hotre diśaṃ dadyāddakṣiṇāṃ brahmaṇe 'dhvaryave pratīcīmudīcīmudgātre
27.3.12	yadanyatkṣetrācca puruṣebhyaścetyubhayorvicārayoḥ
27.3.13	yāvadvā brūyurneto bhūya icchāma iti
27.3.14	aṣṭācatvāriṃśaṃ śataṃ vā sahasrāṇi madhyataḥ kāribhyaḥ dadyādekakasmai caturviṃśatimarddhinībhyo dvādaśa tṛtīyinībhyaḥ ṣaṭ pādinībhyaḥ
27.3.15	avarārdhyā etāḥ kāmaṃ tu bhūyasīrdadyāt
27.3.16	tasya vikalpāḥ
27.3.17	etānyeva pañcadaśastomānyahāni kalpayet
27.4.1	sa patantako 'śvamedhaḥ
27.4.2	tasyādyabahiṣpavamāne vaiṣṇavīranuṣṭubhastisraścaturdhākāramāvapet
27.4.3	pūrvasmin dṛṣṭāntādyad vaiṣṇavyastisraścatasra iti hyāha
27.4.4	ayukṣvasaṃbhavāttu gāyatrīḥ pavamānīrāvapet
27.4.5	prākṛtau dṛṣṭāntāttaddhi kāraṇam
27.4.6	samarthaṃ ca yadvaiṣṇavyastisraścatasra ityādau karaṇāt
27.4.7	sarvaṃ vā bahiṣpavamānaṃ gāyatrīṣu
27.4.8	catuṣṭoma kārito hi vyūhaḥ
27.4.9	arddhamāsamaśvaṃ cārayitvaitena tyajeta
27.4.10	jyotiṣṭomo vai tasyātirātrastṛtīyamahaḥ syāttena māsam
27.4.11	gaurvā tena trīn
27.4.12	āyurvā tena ṣaṭ
27.4.13	prākṛtasya vaiteṣāmahnāṃ kiṃcittṛtīyamahaḥ syāt
27.4.14	viśvajidabhijidvratāptoryyāmāṇāṃ vātirātrāṇāmeva
27.4.15	teṣāṃ stomacodanaiva syādyathā catuṣṭomasarvastomayoḥ
27.4.16	dvirātratrirātreṣu ca tantravilopo na vidyate / brāhmaṇaśabdasāmarthyāt
27.4.17	tenaiva jagatī kṛtā tābhyāṃ dvirātramatanvatāṃ tametaiḥ sāmabhirabhiṣajyannityetadvai trirātramakaryadetāni rūpāṇyanvahamājyadohāni
27.4.18	asaṃcārānnikāyitvācca
27.4.19	astīva trirātrasya prathamamaharastīvottamaṃ cchidramiva madhyata iti cānvayadarśanāt
27.4.20	prākṛtāstveva syuḥ / kṛtalakṣaṇā hi purastāccodyante
27.4.21	yathā vratavati pañcarātre ṣaḍahanavāhayorāyuṣkāmasyaindre ca saptarātre
27.4.22	pratyakṣavikārāt stomacodanā yathā catuṣṭomasarvastomayoḥ
27.4.23	vacanāttantralopo yathājāmi kalpaḥ sarvasvāre
27.4.24	catuṣkaprabhṛtayaścaturuttarā aṣṭācatvāriṃśāntāḥ prathamasyāhnaḥ stomāḥ syur iti lāmakāyanaḥ
27.5.1	sa govinato 'śvamedhaḥ
27.5.2	evaṃ sarvacchandomaṃ prathamamahaḥ sarvapaśumadhyamaṃ sarvastomamuttamam
27.5.3	ṣaḍadhikā virāṭ
27.5.4	tāṃ ceccikīrṣettriṇavamukthamekaviṃśaṃ kuryāt
27.5.5	stomapratyavarohānnaivaṃ śāṇḍilyaḥ
27.5.6	aśvamedheneṣṭvā saṃvatsaramṛtāvṛtau ṣaḍbhiḥ ṣaḍbhiḥ paśubandhairyajetāgneyairaindrairmārutaiḥ pārjanyairvā maitrāvaruṇairaindrābārhaspatyairaindrāvaiṣṇavairiti
27.5.7	trayodaśyāṃ tvaparapakṣasya dīkṣeta jāmadagnyāya tasya viṃśatirdakṣiṇā dvādaśopasadaḥ
27.5.8	tatropasatsu pṛthagsnamānadhvaryurjuhuyāt puroḍāśāṃsta uktā brāhmaṇena
27.5.9	samānadevatau pūrvāhṇāparā yoḥ
27.5.10	agnervairhotramityetatprabhṛtaya eṣāṃ homāḥ
27.5.11	tasyāvabhṛthādudetya dvādaśāhamiṣṭibhiryajeta
27.5.12	tāsveta eva pratilomāḥ puroḍāśāḥ
27.5.13	vasiṣṭhasya janitre bhavata iti saṃsarpatsu caturthe 'hani bṛhatyanuṣṭubhoḥ pṛthaganupūrvamanukalpayet
27.5.14	caturthaṃ hi janitrasthānam
27.5.15	rāthantarabṛhatyorvā sacchandastvāt
27.5.16	vāsiṣṭhaṃ prajananoktaṃ ca rathantaram
27.5.17	bārhatayorityeke
27.5.18	tayorvikalpaḥ syādārṣeyakalpena
27.5.19	pañcaśāradīye paśubandhairyajeta / ta uktā brāhmaṇena
27.5.20	saptamyāmaṣṭamyāṃ vāśvayuji pakṣasya
27.5.21	vatsatarīrālabherannukṣṇo visṛjeyuḥ
27.5.22	teṣāṃ yāvanto bheraṣamāpadyeraṃstāvato 'nyānayajuṣkṛtānapi sṛjet tathārūpāṃstadvarṣān
27.5.23	ṣaṣṭhyāṃ śaradi kārttike māsi yajeta / tasya dvādaśopasadaḥ
27.6.1	parayoḥ ṣaḍ rātrayordvitīye 'hani pārthaṃ gautamaḥ samūhāt
27.6.2	saṃcāraprasaṅgācca pauṇḍarīke
27.6.3	vāsiṣṭhaṃ śāṇḍilyo 'prayogāt ṣaṣṭhe
27.6.4	saṃcārācca samūḍharūpiṇi
27.6.5	tṛtīye ṣaḍrātre pañcamasyāhnaḥ pratyavarohīṇyukthāni syurityācāryyāḥ
27.6.6	abhyāsaṅgo hyatra yathā devānāṃ pañcarātre
27.6.7	triṇavāni vānuktatvāt
27.6.8	rātrikāritaḥ stomaḥ pratyavaroha iti gautamaḥ
27.6.9	savanaśeṣatvādukthāni trayastriṃśānyeva syuriti
27.6.10	saptarātrāṇāṃ prathamasyātirātre pañcaviṃśānyahastomatvāt
27.6.11	ekaviṃśāni tu jyotiṣṭomapradeśāt
27.6.12	stomānvayīnīti saptadaśāni syuradhikārāt
27.6.13	yathā ca stomānvayī ṣoḍaśītyekaviṃśaḥ
27.6.14	ekaviṃśāni prakṛtistomānvayāt
27.6.15	pañcaviṃśāni śaucivṛkṣistriṇavaṃ vādyaṃ ṣoḍaśinā ca stomānvaya iti
27.6.16	pauṇḍarīkacaturthe ṣoḍaśiṣaṣṭhābhāvādyathā kṣullakajāmadagnye
27.6.17	kriyamāṇe caikaviṃśe svārājyoktānāṃ bṛhatīnāmekaviṃśaṃ śataṃ kratuḥ
27.6.18	aṣoḍaśikena tu pradeśo na syāt
27.6.19	virāḍapāye cāpaityanyāsu vā
27.6.20	anapāyāt kṣullakajāmadagnye
27.6.21	saṃpadacoditā
27.6.22	upapannā ca daśarātre
27.6.23	klṛptaśca ṣaṭtriṃśaḥṣaṭśataṃ hi bṛhatyaḥ
27.6.24	catuṣṭoma iti jyotiṣṭomasaṃsthāniyamāt
27.6.25	prakṛtipratyayādviśaye
27.6.26	guṇāttu pūrvaṃ cātuṣṭomyaṃ tasminnapūrvaṃ paśukāmayajñe
27.6.27	tatpratyaye nyāyo viśaye
27.6.28	agniṣṭomasāmaikatṛce saṃsthāniyamāt
27.6.29	caturṣu nāgniṣṭoma iti vacanāt
27.6.30	yathā cāśvatrirātre
27.6.31	sarveṣvatyagniṣṭomasthānakalpanāditi vacanādācāryāḥ
27.6.32	na tathāśvatrirātraḥ
27.6.33	anādeśe prakṛteḥ
27.6.34	dvādaśastotratvādagniṣṭomaḥ iti
27.6.35	ahīnayājanaṃ na kāryam / bahvacataittirīyakabrāhmaṇe hi nindā
27.6.36	ahirhyenameṣa bhūtvā yajñakraturgirati / yo 'hīnena yājayatīti
27.6.37	vidhestu yājanam
27.6.38	jyeṣṭhaṃ jyaiṣṭhineyamabhicaryamāṇaṃ citrarathaṃ kāpeyā iti ca buravanna doṣamāha
27.6.39	yathā ye mṛtāya kurvantīti
27.6.40	ubhayorārdhnuvanṛtvigyajamānā iti brāhmaṇam iti brāhmaṇam
28.1.1	dīkṣākrayaprasavotthānāni sarvasatreṣu pūrvapakṣa upapādayeyuḥ
28.1.2	teṣāmekasyānupapattau krayo 'parapakṣe syāt
28.1.3	prasavaśca / yadi dve
28.1.4	triṣūtthānameva pūrvapakṣe syāt
28.1.5	teṣāṃ dvādaśa dīkṣāstathopasado 'nādeśe
28.1.6	sāṃvatsarikebhyaśca
28.1.7	ūrdhvaṃ dīkṣāṇāṃ yāthākāmī
28.1.8	prathame pañcadaśarātra ekānnaviṃśatirdīkṣā iti dhānaṃjayyaḥ
28.1.9	ekāṣṭakā mahāvratamamāvāsyātirātra iti hyāha
28.1.10	aṣṭādaśeti gautamaḥ paurṇamāsyatirātra iti hyāha
28.1.11	jātikalpo vā
28.1.12	ṣoḍaśarātraprabhṛtīni triṃśadrātrāntāni aṣṭādaśadīkṣāṇyekānnapañcāśadrātrāṇi ca
28.1.13	dvādaśaprabhṛtīni satrāṇi
28.1.14	tena yajetāpyahīnabhūtena
28.1.15	ahīnaliṅgāni hyasmin brāhmaṇaṃ darśayatīti
28.1.16	yathaikadīkṣaṇaṃ dvādaśāhena yajeta / yadgaurīvitenāhīnān yajamānaṃ vā anupratitiṣṭhantaṃ yajamānamevaitayā varddhayanti / sahasrāṇyaditsatāmiti
28.1.17	aparimitāni satraliṅgāni
28.1.18	prathame 'hanyākṣāraṃ brahma sāma kurvannaudhasastotrīye kuryāt
28.1.19	tasyauṣṇihamekākṣaranidhanaṃ sthāne syāt
28.1.20	naudhasaṃ vā
28.1.21	anācārastūṣṇikṣu bārhatānām
28.1.22	anekākṣaraṇidhanāni cātra bhūyiṣṭhāni sāmāni
28.1.23	tatra pauṣkalaṃ kuryāt
28.1.24	jyotiṣṭomaprāyāṇi hyatra sāmāni
28.1.25	etaccaiṣāmakṛtaṃ daśarātre bhavatīti
28.2.1	śakvarīṣu ṣoḍaśinā stuvīteti gaurīvitaṃ mahānāmnīṣu syāt
28.2.2	ṛkcodanā hi tatprakaraṇe
28.2.3	rahasyatvāccānirdeśaḥ
28.2.4	prayavo vā nirdeśāt
28.2.5	indra juṣasveti vādhikāraśakvarīpravādābhyām
28.2.6	mahānāmnyastveva ṣoḍaśisāma syuḥ
28.2.7	na hyetāsvanyatsāmāpadyate
28.2.8	api ha pṛṣṭhastotrīyeṣu parokṣāṇi kurvannaitāsu nityavatsāḥ karoti
28.2.9	kṛtā hyetasmin sthāne vajrasya
28.2.10	tāsāṃ sthāne parokṣadarśanāttaduddhāraḥ
28.2.11	vyatihāre tu jāmisaṃcārau syātām
28.2.12	syādvobhayatra vidheḥ saṃcārastāsāṃ nānāhatvācca
28.2.13	etenopāyā vyākhyātā bṛhataḥ
28.2.14	api ca tatsaṃcāradharmitaram
28.2.15	virāṭsvanuṣṭupsu ca gaurīvitameva syāt
28.2.16	svāraprāyāṇi hi ṣoḍaśasāmāni
28.2.17	anuṣṭupsu gaurīvitaṃ kurvan purāṃbhinduriti kuryāt
28.2.18	tadanuṣṭubhi nānade ṣoḍaśi sāmni vṛtya saṃcārābhyām
28.2.19	śakvarīṣu kāmyāni nidhanānīḍāsthāneṣu sarvatra syurityācāryāḥ taddhi bhūyiṣṭham
28.2.20	ūdhasyeveti gautamadhānaṃjayyau
28.2.21	atra hi nidhanavādaṃ vadati
28.2.22	athakārasthāna iti śaucivṛkṣirevamalpīyānvikāraḥ
28.2.23	aniyamātsarveṣu nidhanasthāneṣviti śāṇḍilyāyanaḥ / tathā kautsaḥ
28.2.24	uttamayā stotrīyayā purīṣaṃ saṃyuktamānantaryāditi dhānaṃjayyo yathā dvitīyo 'dhyāyaḥ
28.2.25	śakvarībhiḥ stutvā purīṣeṇetyapavṛjya purīṣeṇeti tvāha / tasmādasaṃyuktaṃ syāt
28.2.26	pañcame 'hani rāyovājīyaṃ brahmasāma kurvaṃstasya sthāne kuryāt kalpavṛttenopapannam
28.2.27	bārhadgiraṃ kuryāt
28.2.28	araṇyegeyaṃ hi sacchandasyaṃ ca samāne cāhani dṛṣṭam
28.2.29	pārthuraśmaṃ kurvan bārhadgirasyarkṣu kuryādṛcāmasaṃcārāya
28.3.1	daśamasyā’naṅgameke mānasaṃ buravate bahiṣpatnīsaṃyājatvāt
28.3.2	astotrasthānaṃ hi
28.3.3	agniṣṭomāvabhita iti cāha
28.3.4	avayavena cāsya sargaṃ vadati
28.3.5	aṅgaṃ tu syādadhikṛtyāmnānāt
28.3.6	astotramityekastotrasyāpi svātantryaṃ na vidyate
28.3.7	agniṣṭomāvabhita iti vādamātram
28.3.8	yathā yadukthyo yajñakratoranantarayāyetyatirātrasya gavāmayane
28.3.9	na ca sargāvayavādadhikṛtyāmnātamanaṅgaṃ syādyathā rathantaraṃ jyotiṣṭomasya
28.3.10	atirātrayoḥ ṣoḍaśinyanādiṣṭa’pratiṣiddhe vā kriyamāṇe yatra virāḍupapadyate kuryādenaṃ tatretyācāryāḥ
28.3.11	dvādaśāhe hi kriyate na gavāmayane tatra tathopapadyate
28.3.12	akāraṇaṃ tu saṃpadbahavo hyavirāṭsaṃpannāḥ
28.3.13	kāraṇaṃ cāpūrvasya vidherna vidyate
28.3.14	sarvatra vāṣoḍaśikau prakṛtāvantarayāt
28.3.15	na ca jñātvāṣoḍaśikamāhānyatra vyāhatātirātrābhyāṃ bahulaṃ ṣoḍaśimantam
28.3.16	yāthākāmī tvatirātrasya prakṛtau yadi vā ṣoḍaśimāniti
28.3.17	tasmādihāpi tathaiva syāt
28.3.18	niyamārthau tu vidhipratiṣedhau
28.3.19	pūrvasmiṃstrayodaśarātre vyūḍhāśchandomāḥ somasāmādeśāt gaurīvitasya cānādeśāt
28.3.20	gavāmayananyāyena tu pṛṣṭhyaḥ
28.3.21	avacchinno hi tathā pravartate
28.3.22	daśarātravattu sacchandomatvāt
28.3.23	vyūhasamādhyavyatirekāt
28.3.24	pratnavaccādyabahiṣpavamānam
28.3.25	pareṇa hyetadasya patnānurūpa ityāha
28.3.26	dṛṣṭaṃ ca daśamārthamavyavacchede
28.3.27	navāhayogaśca
28.3.28	abhīvartasthāne śyaitanaudhase ca tāsveva
28.3.29	yathauṣṇihe yāsu sujñānam
28.3.30	svāsu tvāvartīni
28.3.31	yathā bṛhato vaṣaṭkāraṇidhanaṃ bṛhadrathantare ca tatpṛṣṭhe ṣaḍahe
28.3.32	abhīvartakāritāśca pragāthāḥ
28.4.1	pūrvasminnekaviṃśatirātre 'bhiplavaṃ tṛtīyamanulomaṃ cāha śaucivṛkṣiḥ
28.4.2	na hyāvṛttirvijñāyate
28.4.3	pratilomaṃ śāṇḍilyo dvāvabhiplavāvitya vacanāt
28.4.4	uccāvacāni viṣuvatsthāne
28.4.5	etenokte vidhṛtyādīnāṃ tṛtīyaṣaṣṭhe trayastriṃśadrātre ca
28.4.6	abhinivṛttimuttareṣāṃ darśayatītyeke
28.4.7	saṃvatsarādeśādrātrisatreṣu tathaivābhiplavānāmabhyāsaḥ syāditi gautamaḥ
28.4.8	āvṛttānāṃ pañcāhānāṃ prathamasya pañcāhasya prathamasyā mānavādirbṛhatī tajjāmi syātsaṃtaninā
28.4.9	vaikṛtatvāttu nivṛttiḥ / pañcāheṣvabhiplavanna prasṛjet
28.4.10	tān pṛṣṭhyastomapañcāhāneke 'nādeśe prakṛteḥ
28.4.11	nānā brahmasāmatvāt
28.4.12	viśvajidanvayāt
28.4.13	pṛṣṭhataḥ ṣaṣṭhasyālopavacanāt
28.4.14	jyotirgaurāyurityavacanāt
28.4.15	trivṛtā prayanti trivṛtodyantīti cāha
28.4.16	samāstvete
28.4.17	abhiplavapañcāhā eveti gautamaḥ adhikṛto hi saḥ satreṣu
28.4.18	itaraścādṛṣṭaḥ
28.4.19	abhyāsaścāsya na prākṛtasyāpi kṛtaḥ pañcāhasya
28.4.20	gaurīvitābhyāsaṅgayoranādeśāt
28.4.21	pañcame 'bhiṣomāgrahaṇāt
28.4.22	atirātro jyotirgaurāyurgaurāyuḥ pañcāhaḥ
28.4.23	sa dvitīyaḥ sa tṛtīyaḥ iti cātra parabrāhmaṇam
28.4.24	eṣa pratnā vākajambhe pratipañcāhaṃ yathā lokaṃ bṛhadrathantarāśca
28.4.25	eṣa pratnā pūrve pakṣasi vākajambhamuttare
28.4.26	yad viśvajiti chandomānupayantīti ṣaṣṭheṣu syuryathāpacitau
28.4.27	praṇayasthāneṣu vāviśeṣāt
28.4.28	pavamāneṣu vāvāpasthānatvāt
28.4.29	pārṣṭhikāstveva stomāḥ syuḥ
28.4.30	pṛṣṭhyāśchandomā nirmitāḥ
28.5.1	āñjanābhyañjanāsu gārhapatya upasatsu sarpīṃṣi phāṇayeyuḥ / pṛthagdevasurabhīṇi yānyuktāni brāhmaṇena
28.5.2	taiḥ sutyāsūpakaraṇavelāyāṃ savanānāṃ pūrveṇa havirdhāne āsīnā āñjīrannabhyañjīraṃśca
28.5.3	bhuktvāgnīdhrīya eveti gautamaḥ
28.5.4	aharaharetat kuryuriti dhānaṃjayyaśāṇḍilyau
28.5.5	sarvastoma eveti gautamaḥ
28.5.6	pṛṣṭhya eke
28.5.7	abhiplaveṣveke
28.5.8	saṃvatsarasaṃ‚matāsu prathamaṃ dāśarātrikaṃ prāyaṇīyaṃ syādityeke / trivṛdeva kāryamityāha
28.5.9	prāyaṇīyaṃ tu codayitvā tasya stomavikāraṃ gṛhṇāti
28.5.10	dāśarātrikāṇāṃ cāvayavaprayogo na vidyate
28.5.11	āvṛtte 'bhiplave śākvaravarṇaṃ syādityācāryāḥ sāṃvatsarikasya dravyasyānugrahāyeti
28.5.12	caturthastvabhiplavo luptastena sahopeyādyathā pṛṣṭhyena janitram
28.5.13	saṃtani pūrvaprayuktamāvṛttisāmatvāt
28.5.14	apatyaṃ saṃprayogāt
28.5.15	yaṇvaṃ tu syāt
28.5.16	upariṣṭādyadabhiplavānāṃ lopasthānaṃ pūrvasmin pakṣasi tatpurastādāvṛttānām
28.5.17	ekasmiṃścaitadeva dṛṣṭam
28.5.18	etenoktamekaṣaṣṭirātre
28.5.19	śatarātre 'bhiprāyamabhiṣuṇvanti / samānatrabhiṣuṇvantīti savikalpaḥ syāt
28.5.20	yāvantaḥ sunuyuryathā sārasvateṣu yatra tu kva ca samāne deśe vā yathānyeṣām
28.5.21	ayānta eva cakrībhavanti sadohavirdhānāni kārayitvāhaḥsaṃsthāsu cakrāṇi viparivartayeyurityācāryāstadabhiprāyāttadrūpam
28.5.22	aprayāṇāt samānatrābhiṣavaḥ
28.5.23	aharaharetat kuryuriti dhānaṃjayyaśāṇḍilyau
28.5.24	abhiplava eveti gautamaḥ
28.5.25	pṛṣṭhya eke
28.5.26	trikadrukeṣveke
28.5.27	uktakālā dīkṣā brāhmaṇena gavāmayanasya
28.5.28	vaiśākhajyaiṣṭhau tu vikalpete / caitrīpakṣeṇāṣāḍhaśca
28.5.29	ṣaṣṭhyāṃ vā dīkṣitvā saptadaśa dīkṣāḥ kurvīran
28.5.30	etenoktamanādeśe sāṃvatsarikānāṃ sāṃvatsarikānām
29.1.1	pañcasu māḥsu bārhatāḥ pragāthāḥ āpyanta ityabhīvartastotrīyāḥ
29.1.2	brahmasāmabhūtasya tasya hi prakaraṇe śrūyante
29.1.3	anyonyaḥ pragātha iti ca nānāpragāthastaṃ darśayati
29.1.4	catuḥśatamaindrā bārhatāḥ pragāthā daśatayīṣu
29.1.5	teṣāṃ bṛhadrathantarakāleyastotrīyā indrakratuścānyatra sthāne
29.1.6	śatasyaikaṃ caturviṃśe kuryāditarānabhiplaveṣu
29.1.7	ekonatriṃśatsātobārhatāstṛcāsteṣāmekakaṃ tṛtīye tṛtīye 'hani kuryāt
29.1.8	kṛtā hyetasmin sthāna ārṣeyakalpena
29.1.9	pañcamasya māsasyottame 'bhiplave pañcame 'hani satobṛhatīḥ kuryāt / pragāthāprabhavāt
29.1.10	teṣvāpteṣu chandasī saṃyujyaitavyamiti ṣaṣṭhe māse
29.1.11	gāyatrīpādamekakamuṣṇihāmupariṣṭāt kuryāt
29.1.12	viṣṭāvānupapattirhyanyathā
29.1.13	sātobārhataśeṣo 'ṣṭau tān kṛtvā saṃyoga iti gautamaḥ
29.1.14	bṛhatīkṣayāddhyevamāmanatīti
29.1.15	caturuttaraireva chandobhiretavyamiti gāyatrīṃ caturviṃśe kuryāduṣṇihaṃ prathama ābhiplavike 'nuṣṭubhaṃ dvitīye bṛhatītareṣu
29.1.16	uddharettu pañcamādahnaḥ satobṛhatīḥ prabhavanti hi pragāthāḥ
29.1.17	tatra paṅktiḥ kṛtvā ṣaṣṭhe vā triṣṭubhā ṣaṣṭhaṃ māsamīyurjagatī tṛtīye svarasāmni
29.1.18	navasātobārhataśeṣo dvau ca pragāthau tān kṛtvā paṅktimupeyusteṣāṃ vottamasya sthāne taṃ ṣaṣṭhe tata ūrdhvaṃ triṣṭubheti gautamaḥ
29.1.19	bṛhatyā caiva triṣṭubhā caitavyamiti
29.1.20	triṣṭubhaṃ caturviṃśe kuryāt / bṛhatīṃ prathama ābhiplavike
29.2.1	eṣa viparyāsaḥ sarvasminnayane
29.2.2	etāni mahānānātvāni
29.2.3	caturuttaraprayogo bṛhatītriṣṭubhośca viparyāsaḥ ṣaṣṭha eva māse syāditi śaucivṛkṣiḥ
29.2.4	saṃśara iva vā eṣa chandasāmiti hi tasminnupodya vidadhāti
29.2.5	sarvatraivetyācāryāḥ
29.2.6	caturuttarāṇi hyanupūrvaṃ prayuñjāno bṛhatīṃ madhya āmanati
29.2.7	triṣṭubhā ṣaṣṭhaṃ māsamiti cāha
29.2.8	bṛhatīkṣayātpunarviparyāsastasminnopapadyate
29.2.9	sāprāyyeṇa bṛhatīgrahaṇamiti śaucivṛkṣiḥ
29.2.10	pañca māsa iti vā rātrayaḥ
29.2.11	striṣṭubheti yathā bhūyasavādaḥ
29.2.12	akṣīṇāśca bṛhatyaḥ
29.2.13	sātobārhataśeṣo hyaṣṭau bṛhadrathantarakāleyastotrīyāśca
29.2.14	naistriṣṭubho vyatyasyet
29.2.15	taraṇiritsiṣasatīti kāleyaṃ syādyadahastasya stotrīye 'bhīvartaḥ
29.2.16	tvāmiddhīti rathantaraṃ yadahastasya
29.2.17	svarasāmnorvānyatarasmin rathantarasya stotrīyaṃ kuryāt
29.2.18	kṛtā hi tatrānyā rathantarasya
29.2.19	evaṃ vyācakṣata ācāryāḥ
29.2.20	viṃśatiśataṃ tvapi pragāthānadhīyate / tebhya eva prayuñjīta
29.2.21	saṃrodho hi catuḥśate
29.2.22	tatra tathaiva sato bṛhatīḥ kuryāt
29.2.23	uddharettu pañcamādahnaḥ
29.2.24	śaucivṛkṣeḥ punarviparyāso 'nyāyyena
29.2.25	akṛtakriyā hi vidhānam / kṛtāḥ punarbṛhadrathantarakāleyastotrīyāḥ
29.3.1	viṃśatiśatasya tu śeṣo vidyate / teṣāṃ saptabhiḥ sāto bārhataiśca caturbhirvyatyasyet
29.3.2	trayastriṃśatprabhṛtīn saha caturviṃśeṣu kuryāduttame ca svarasāmnītyācāryāḥ
29.3.3	abhīvartaprakaraṇe hi śrūyante / so 'trāpyabhīvarta iti
29.3.4	antareṇa tvetāvārṣeyakalpena kṛtaṃ ṣaṭpragāthamihāpi tathaiva syāt
29.3.5	teṣāṃ yatra samaprayoge tṛtīye tṛtīye 'hani satobṛhatya upapadyeran kuryādetāstatra
29.3.6	anupapadyamānāsu pragāthā eva syuḥ
29.3.7	anācāro hi ṣaḍahe 'nyatra tṛtīyādahnaḥ satobṛhatīnām
29.3.8	sa yathaiva purastādabhīvartastotrīyān kuryyāt tathopariṣṭādindrakratau brahmasāmāni nidhanavanti tacchandasyāni
29.3.9	tacchandasyābhāve 'pyanyāni gītinidhanopetāni
29.3.10	evamupekṣitamindrakratupragāthamanugṛhvannāhatamastūyamānamanuśaṃsayan sā māni pratikalpayet
29.3.11	na vā śaṃsayediti gautamaḥ
29.3.12	janitraṃ viśvajiti
29.3.13	yāni pṛṣṭhye tāni dāśarātrike pṛṣṭhye
29.3.14	catvāryeṣāṃ chandomeṣu yathābhāgaṃ yathāpṛṣṭhaṃ vā
29.3.15	paurumīḍhaṃ vrate śyaitaṃ vā
29.3.16	atirātracaturviṃśābhyāṃ saha ṣaṣṭho māsaḥ pūrvasminpakṣasi
29.3.17	vratātirātrābhyāṃ prathama uttarasmin
29.3.18	yadetāni sāmāni na cyavanta iti gaurīvitasyottarayornihavaśyāvāśve syātāṃ sarvatra gavāmayane
29.3.19	anārabhyācyavanaṃ vidadhātītyeke
29.3.20	anvavetyavidhistvārṣeyakalpena kṛto gaurīvitaśyāvāśvayornihavasya ca
29.3.21	brāhmaṇe na tathā satyacyavanaṃ syāt
29.4.1	sarve sahartvijo mahāvratena stuvīrannityudgātṛvikāra eva syāt
29.4.2	aśrutibhūtā hyanye
29.4.3	avāpyante ca sarvaśabdasteṣveva
29.4.4	saha stuvīranniti karmasamavāyāt
29.4.5	paurvāparyadarśanādanupūrvaṃ stavanaṃ syāt
29.4.6	tisṛbhirudgātātmana udgīyeti cātmanā jaghanyastavanaṃ darśayati
29.4.7	nanādeśastavanaṃ chandogānāmeva syāt
29.4.8	udgātaiva sarveṇodgāyediti hyuktvā tasya deśān vidadhāti
29.4.9	havirdhāne śirasā stutvā saṃrabdhāḥ pratyañcameyuste dakṣiṇena dhiṣṇyān parītya paścānmaitrāvaruṇasya dhiṣṇyasyopaviśyeti ca ye śirasā stuvate teṣāmevetaraiḥ stavanaṃ darśayati
29.4.10	ilāndamagniṣṭomasāma kārya‚matyagne tavaśravovaya ityetāsāṃ pūrvāsu tisṛṣu daśākṣareṣvārcikānyanugānāni
29.4.11	evaṃ tṛce bhavati
29.4.12	ṣaḍṛca ityācāryā ardharceṣvanugānāni
29.4.13	dvādaśarca iti śāṇḍilyaḥ
29.4.14	tatrāparāvāgneyau tṛcāvāharedāte agne 'gniṃ taṃ manya iti
29.4.15	caturthamevānugānaṃ tṛca iti vārṣagaṇyaḥ
29.4.16	atra hi nidhanavādaṃ vadati / vratamiti bhavati / svariti bhavati / śakuna iti bhavatīti
29.4.17	bhaktayaśca kalpānte
29.4.18	nānāsāmavaccainānyeke 'dhīyate 'dhīyate
30.1.1	chandomadaśāhayordaśamasya trayastriṃśamagniṣṭomasāma syādityeke trikaṃ sārparājñaṃ daśamapradeśāt
30.1.2	yathābhūyasavādaścaturviṃśamiti
30.1.3	ṛksāmāni tu pradiśyante daśamātsarvaṃ hyaharadhikṛtya codyate caturviṃśameva
30.1.4	na cāvakṣyat
30.1.5	pratyakṣavidhānācca yathābhūyasavādaḥ
30.1.6	brāhmaṇavihite ca stome kalpapradeśa ṛksāmnāṃ bhavati
30.1.7	triṃśinaḥ sutyāmāsāḥ sarvatra saṃcakṣīran
30.1.8	kauṇḍapāyināmayane ca hāviryajñikān
30.1.9	tāpaśvite ca daikṣopasadān
30.1.10	dṛtivātavatorayane dvāvekonau māsau sunuyuḥ
30.1.11	trivṛtāviti gautamaḥ
30.1.12	trayastriṃśāviti dhānaṃjayyaḥ
30.1.13	ubhau vā triṃśinau syātām / yathaitadbrāhmaṇam
30.1.14	tathā satyaṣṭamyāṃ pūrvapakṣasya dīkṣitvā pañcadaśadīkṣāḥ kurvīran
30.1.15	etenoktaṃ sarpasatre
30.1.16	pañcadaśānāṃ daśamasyāhnaḥ āṣṭādaṃṣṭrāntānyukthāni syurityācāryāḥ / ṣoḍaśāpāyāddhi nivṛttaṃ nārmedham
30.1.17	yathā trivṛtsu maukṣamukthāpāyāditi
30.1.18	avacanāttu nivṛttirna syādyathānyeṣāṃ sāmnām
30.1.19	vacanaṃ ca kāraṇaṃ nārmedhasya na ṣoḍaśī dṛśyate cābhīkṣṇamaṣoḍaśikeṣu
30.1.20	tasyāyanavicāraḥ
30.1.21	pṛṣṭhyenaikako māso vartetetyeke
30.1.22	pṛṣṭhyastomeneti śāṇḍilyaḥ
30.1.23	abhiplavapṛṣṭhyābhyāmiti śaucivṛkṣiḥ
30.1.24	pṛṣṭhyasyāhnaikakeneti śāṇḍilyāyanadhānaṃjayyau
30.1.25	jyotiṣṭomeneti lāmakāyanaḥ
30.1.26	tasya rathantaraṃ pṛṣṭhaṃ bṛhacca vyatyāsam
30.1.27	yathārṣeyakalpasamāmnāya iti kṣairakalā‚mbhaḥ
30.2.1	paurṇamāsīprabhṛtayo dīkṣāḥ kauṇḍapāyinasya
30.2.2	tasyopasadanta upavasathavat karma kṛtvātirātramupeyuriti śāṇḍilyaḥ evaṃ hi gṛhyate vṛttiḥ
30.2.3	hutisaṃsthā ekānnatriṃśatamahānyagnihotraṃ juhuyuḥ
30.2.4	māsameveti gautamaḥ
30.2.5	sutyānāṃ tu purastādupavasathakarma syādatirātraścaivaṃ ca gṛhyate vṛttiḥ
30.2.6	avyavāyaśca haviryajñaiḥ sutyānām
30.2.7	aśravaṇādatirātro na syāditi dhānaṃjayyaḥ
30.2.8	pratyantāddhyanyeṣu codayanneha vidadhātīti
30.2.9	tasyopasadanta evopavasathakarma kuryuraṣṭādaśabhyo vordhvaṃ śaunāsīryebhyo rājānaṃ krīṇīyurevamanantaraṃ sutyābhyo bhavatīti
30.2.10	dīkṣopasadāṃ vyavāyo 'nyāyya iti śāṇḍilyāyanaḥ
30.2.11	te māsi somaṃ krīṇantīti vānantaraṃ dīkṣābhyaḥ darśayati
30.2.12	upavasathakarmaivānantaraṃ sutyābhyaḥ syāditi
30.2.13	āgnīdhrīyādaṅgārānmārjālīyaṃ hṛtvā pṛthak sthālīpākāṃśca śrapayitvā pitṛyajñān kurvīran
30.2.14	tato dakṣiṇātipraṇayeyuḥ paitṛyajñikāyām
30.2.15	āhavanīyāddakṣiṇato varuṇapraghāseṣu
30.2.16	tasmin kuryuryaddakṣiṇata āhavanīye kṛtyam
30.2.17	upavasathakarma cet kṛtaṃ syāt
30.2.18	yathāprakṛtyakṛte
30.2.19	agnihotramāse dīkṣitānnasyādhvaryurjuhuyādanvārabdhā itare syuḥ
30.2.20	havīṃṣyeveṣṭyayaneṣūpālabheran
30.2.21	agnihotropasthānaṃ viṣṇukramāḥ samiṣṭyajūṃṣīti na kriyeran
30.2.22	avabhṛthanyaṅgaṃ ceti śāṇḍilyāyanaḥ
30.2.23	samidhastvādadhyustatra purastāduktāḥ syuḥ
30.2.24	sarvaṃ kriyeteti dhānaṃjayyaḥ
30.2.25	māsaṃ darśapaurṇamāsābhyāmityāmāvāsyena pūrvapakṣamuttaraṃ paurṇamāsyena
30.2.26	āmāvāsye pitṛyajñaḥ sakṛdbhatnatvā na syāditi gautamaḥ
30.2.27	sakṛcca na syāditi śāṇḍilyaḥ
30.2.28	aharahaḥ syāditi dhānaṃjayyaḥ
30.3.1	māsaṃ sākamedhairiti brāhmaṇamanusaṃdhatte māsaṃ sākamedhairiti gṛhamedhīyeneṣṭvā tadaiva śeṣaṃ saṃsthāpayeyuḥ
30.3.2	evaṃ triṃśatkṛtva upetā bhavantīti
30.3.3	dvyahāpavargastveṣāṃ prakṛtau pañcadaśakṛtva evābhyasyeyuḥ sa māsaḥ
30.3.4	agnihotraṃ daśahoteti daśahotāraṃ nāmādhvaryavo 'gnihotropasthānamadhīyata ṛtvija uttarairabhiperatā vaṣaṭkāriṇo 'dhvare
30.3.5	atsarukaścamasairbhakṣayeyuḥ kuṇḍapratirūpaiḥ
30.3.6	hotrā samāsa ukto brāhmaṇena
30.3.7	svādāsanādupasaṃcāraṃ brahmetare hotre kuryāt
30.3.8	tathodgātṛprastotārāvāgnīdhraśca
30.3.9	vyatikramameke śāstrasaṃbhavāt
30.3.10	yo neṣṭā sa udgātetyabhaviṣyat
30.3.11	gṛhapatirgṛhapatiḥ subrahmaṇyaḥ iti asamāsaṃ tayordarśayati
30.3.12	etenoktastāpaścitasya dīkṣādiḥ
30.3.13	tasyāyanavicārāḥ
30.3.14	jyotiṣṭomo 'tirātraḥ ṣoḍaśimānaharahaḥ syāditi dhānaṃjayyaḥ
30.3.15	catvāro jyotiṣṭomā abhijideṣa pañcāhaḥ ṣaṭsu māseṣvabhyasyeta
30.3.16	mahāvrataṃ viṣuvān
30.3.17	athaita evāvṛttāstairāvṛttairuttarān ṣaṇmāsān
30.3.18	viśvajidabhijitsthāne
30.3.19	tatpuruṣasya nārāyaṇasyāyanam
30.3.20	eṣa eva pañcāhaḥ kevalaḥ kṛtsnaṃ saṃvatsaraṃ māsānteṣu viśvajidabhijitsthāne tadyāvajjīvāyanaṃ buravate
30.3.21	stotrīyā hi varṣaśatabhakti samāse
30.3.22	abhijidaharahastadagneḥ
30.3.23	jyotiṣṭomo vā rathantarapṛṣṭhaḥ
30.3.24	bṛhatpṛṣṭha indrasya
30.3.25	vyatyāse bṛhadrathantare ṣaṣṭhe syātāṃ tadindrāgnyoḥ
30.3.26	tadindrāgnyorayanam
30.3.27	ubhayasāma brahmaprajāpatyoḥ
30.3.28	vāyorvairūpapṛṣṭho vrataṃ vā
30.3.29	ādityasya vairājapṛṣṭho viśvajidā
30.3.30	apāṃ śakvarīpṛṣṭhaḥ
30.3.31	gavāṃ revatīpṛṣṭhaḥ
30.3.32	prajāpatervāmadevyapṛṣṭhaḥ
30.3.33	viśveṣāṃ devānāṃ svarapṛṣṭhaḥ
30.3.34	sūryasya mahādivākīrtyapṛṣṭhaḥ
30.3.35	mahendrasya mahāvratapṛṣṭhaḥ
30.4.1	kṣullaka tāpaścitamahātāpaścitayordīkṣopasatsutyāmāsāḥ pṛthakcaturvargāḥ saṃvatsarāḥ parasya
30.4.2	saṃvatsarāḥ parasya
30.4.3	ayanamāsato vṛddhisaṃrodhau gavāmayane klṛptau
30.4.4	uttarasyāyanavicārāḥ
30.4.5	gavāmayanaṃ caturupeyuḥ
30.4.6	pūrvāṇi vā trīṇi dṛtivātavatorayanacaturthānyupeyuḥ
30.4.7	kausurubindaṃ vāyanaṃ syāt
30.4.8	jyotiṣṭomena vā
30.4.9	tena trīṇyuttarāṇi
30.4.10	tasya rathantaraṃ pṛṣṭhaṃ bṛhacca vyatyāsam
30.4.11	dṛtivātavatorayaneneti kṣairakalā‚mbharyathārṣeyakalpasamāmnāya iti
30.4.12	agniṣṭomāstrivṛta ukthyāḥ pare iti
30.4.13	tatrāvacanādatirātrā na syurviṣuvantaśceti śāṇḍilyaḥ
30.4.14	itaraḥ satranyāya iti dhānaṃjayyaḥ
30.4.15	atirātrāvabhitaḥ syātām
30.4.16	madhye viṣuvān bṛhatpṛṣṭho rathantaramadhyaṃdinaḥ pañcadaśasaptadaśaḥ
30.4.17	ekakasminvai tatsaṃvatsaravarge syāt
30.4.18	uttame vā vargāṇām
30.4.19	pṛthagvā saṃvatsareṣu
30.4.20	teṣāṃ yathāstomaṃ viṣuvantaḥ syuḥ
30.4.21	rathantarapṛṣṭho bṛhadbrahmasāmā trivṛtāṃ syāt
30.4.22	bṛhatpṛṣṭho rathantaramadhyaṃdinaḥ pareṣu
30.4.23	yajanīye 'hani prasavaḥ syāt / pūrvvapakṣe samārddhamāsātivartiṣu
30.4.24	aparapakṣe viṣameṣu
30.4.25	sahasrasāvye sahātirātrābhyāṃ sahasramahānyācāryāḥ sahasrasāvyamiti hyāha
30.4.26	antareṇeti śaucivṛkṣiḥ
30.4.27	sahasramahānītyantareṇātirātrāvāha
30.4.28	tasyāyanakalpaḥ
30.4.29	atirātrastrikadrukastrirātrāścatuḥṣaṣṭiśatamabhiplavānāṃ rātro vratamatirātra iti vratamatirātra iti
31.1.1	dakṣiṇe tīre sarasvatyā vinaśanasya dīkṣeran sārasvatāya
31.1.2	ṣaṣṭhyāṃ pūrvapakṣasyeti gautamo 'māvāsyāyāmatirātraḥ syāt
31.1.3	evaṃ svasthānamāmāvāsyaṃ prayujyate
31.1.4	saptamyāṃ vā dīkṣitvāmāvāsyāyāṃ yajanīye 'hani prasavaḥ syāditi dhānaṃjayyaḥ / samādhaya uttarābhyāṃ sutyābhyām
31.1.5	svasthānaṃ caivāmāvāsyaṃ prayujyate
31.1.6	pūrvapakṣo hyāmāvāsyasthānamiti
31.1.7	purā rātreḥ sāyaṃ dohaṃ dohayeran
31.1.8	saṃsthite 'tirātre prātardoham
31.1.9	tena sānnāyyena yajeran
31.1.10	sānnāyyeneṣṭvādhvaryuḥ śamyāṃ parāsyatītyāhavanīyanyantena tiṣṭhan prāṅmukho nityeṣṭisaṃsthānastu prāsyet
31.1.11	taduktaṃ brāhmaṇena
31.1.12	cakrīvattā ca
31.1.13	tathāpi patnīśālā syācchāmitraśca
31.1.14	tāni yathādeśaṃ varteran samaścedbhatnamibhāgaḥ syāt
31.1.15	anupūrvaṃ viṣame
31.1.16	vedeḥ pāṃsūn hareyustathottaravederviṣṇyebhyaśca
31.1.17	tānniviśya yathāyatanaṃ nivapeyuḥ
31.1.18	ulūkhalabudhno yūpaḥ iti pṛthubudhnaḥ syāt
31.1.19	prakṛṣya iti taṃ pūrvaṃ karṣayeyurevānudyacchantaḥ
31.1.20	upopta evetyanikhātastiṣṭhetpāṃśubhiḥ paryuptaḥ
31.1.21	noparavān khanantītyadhiṣavaṇaphalakayoradhastāduparavā nāma śvabhrāsteṣāṃ pratiṣedhaḥ
31.1.22	ālikheyurevainānna khaneyuḥ
31.1.23	teṣāṃ paurṇamāsyāṃ goṣṭomo bhavatīti
31.1.24	yajanīye 'hani syādityācāryāḥ
31.1.25	saṃsthite goṣṭome paurṇamāsamiti saṃsthānāntādvidadhāti
31.1.26	te tamāpūryamāṇaṃ te tamapakṣīyamāṇamiti kṛtsnavatpakṣābhidhānam
31.1.27	parvaṇi tveva syāt
31.1.28	teṣāṃ paurṇamāsyāṃ teṣāmamāvāsyāyāmiti hi pratyakṣeṇa vidadhāti
31.1.29	karmānantarīyamātraṃ ca saṃsthā darśapaurṇamāsayoḥ
31.1.30	te tamāpūryamāṇaṃ te tamapakṣīyamāṇamiti ca yathābhūyasavādaḥ
31.1.31	saṃsthite goṣṭome tad ahar eva paurṇamāsena haviṣeṣṭvodyuñjerann iti dhānaṃjayyaḥ
31.1.32	ayajamānās tatraiva tāṃ rātriṃ vaseyur iti śāṇḍilyaḥ
31.2.1	etenāyur vyākhyātaḥ
31.2.2	tatra dhānaṃjayyenāmāvāsyāyāṃ sāyaṃdohaṃ dohayeran purā prātaranuvākātprātardohamiti
31.2.3	aticiramevaṃ dugdhaṃ sānnāyyaṃ tiṣṭhediti śāṇḍilyāyanaḥ
31.2.4	itarayorevānyatarat kuryuḥ
31.2.5	kauṇḍapāyine bhojanamuktamiṣṭyayaneṣu
31.2.6	darśapūrṇamāsadharmāśca
31.2.7	candrapramāṇāstveva parvasu syuḥ
31.2.8	taddhi pratyekāpyetīti dṛṣadvatyā apyaye aponaptrīyāmiṣṭiṃ nirvaperanyadi sodakā syāt
31.2.9	apyanudakāyāmiti dhānaṃjayyaḥ
31.2.10	śate goṣvṛṣabhamapyṛjantīti vatsatarīśate agarbhiṇīṣu
31.2.11	tā yatra gavyamabhayaṃ syāttatra rakṣeyuḥ
31.2.12	puṅgavaistāsāṃ bhuñjīran sarpiṣā ca
31.2.13	tāsu sahasraṃ saṃpannāsu pūrvapakṣe gāmatirātraṃ kṛtvā datvainā ṅkuttaṣṭheyuḥ
31.2.14	yadā sarvajyāniṃ jīyanta iti tāsāmevādhikāraḥ / prakaraṇa bhūtatvāt
31.2.15	tatra viśvajidatirātraḥ
31.2.16	mṛte gṛhapatāvāyuḥ
31.2.17	prādurbhāvāntādetayorāpadoruttiṣṭheyurapyaparapakṣe
31.2.18	na sakṛcca na sarasvatyāmavabhṛthamabhyaveyurdevayajanabhūtā hyeṣā bhavati
31.2.19	avidyamāne sarasvatyā evoddhāraṃ pārśvatastu
31.2.20	yadā plakṣaṃ prāsravaṇamāgacchantyathotthānamiti
31.2.21	tathā prāsyeyuryathainaṃ pūrvapakṣa āgaccheyuḥ
31.2.22	taṃ prāpya prāyaṇīyamatirātramupetyottiṣṭheyuriti śāṇḍilyaḥ
31.2.23	yadenātkiṃcidutthānamāgacchet prāyaṇīyamevātirātramupetyottiṣṭheyuriti dhānaṃjayyaḥ
31.2.24	plakṣaṃ prāsravaṇaṃ prāpya purastādatirātrasyāgnaye kāmāyeṣṭiḥ syāditi śāṇḍilyaḥ / upariṣṭāditi dhānaṃjayyaḥ
31.2.25	tasyāmaśvāṃ ca puruṣīṃ ca dhenuke yajñopakaraṇaśeṣāṃścābhirūpāyānyasmai dadyuḥ
31.2.26	svāmino hi sarve satreṣu teṣāṃ pratigrahaṇaṃ na vidyate iti
31.2.27	ukto 'vabhṛtho brāhmaṇena
31.2.28	apṛṣṭhaśamanīyametat
31.3.1	etenaivottare vyākhyāte
31.3.2	tatrāgnaye kāmāyeṣṭiraponaptrīyā ca sruvahomau syātām
31.3.3	iṣṭirevāgnaye kāmāyopariṣṭāccedatirātrasyeti śāṇḍilyaḥ
31.3.4	parvaṇorindrakukṣī
31.3.5	paurṇamāsyāmabhijit
31.3.6	pūrvasyāgniṣṭomau trivṛtī rāthantarabārhate pūrvapakṣa ukthye pañcadaśe rāthantarabārhate aparapakṣa iti gautamaḥ
31.3.7	te na pakṣayoḥ saṃcārayet
31.3.8	sarvatra tveva trivṛtpañcadaśau vyatyāsaṃ syātām
31.3.9	tayoryasminnanupete parvāgacchettenottaraṃ pakṣamupakrameta
31.3.10	etenoktamuttarasya trikadrukeṣu
31.3.11	dārṣadvatataurayorvratāni
31.3.12	tiṣṭheddivāsīta naktam
31.3.13	havirucchiṣṭabhojī syāt
31.3.14	amāṃsāśī
31.3.15	alavaṇāśī
31.3.16	na striyamupeyāt
31.3.17	yathā prakṛtyāhitāgnivṛttiṃ vartayet
31.3.18	dārṣadvate saṃvatsaraṃ brāhmaṇasya gā rakṣedṛtvija ācāryasya vā
31.3.19	naitandhavānāmārmmāḥ sarasvatyāṃ teṣāmeko vyarṇastasmin saṃvatsaramagnimindhītathaikāgneḥ paricaryā tayā
31.3.20	agnihotrameva juhvat purastāccedāhitāgniḥ
31.3.21	saṃvatsarādūrdhvaṃ parīṇaṃ nāma sthalī kurukṣetre tasyāmagnīnādhāya yathākālamanvārambhaṇīyeṣṭyeṣṭvā prasṛjyeteti śāṇḍilyaḥ
31.3.22	darśapūrṇamāsābhyāṃ yajeteti dhānaṃjayyaḥ
31.3.23	sāyaṃprātarāhutīreva hutvā purastāccedāhitāgniḥ
31.3.24	sarasvatīdṛṣadvatyoḥ saṃbhedaṃ prāpyāgneyenāṣṭākapālena yaṣṭumupakrameta
31.3.25	atra śamyāprāsanaṃ yathā sārasvateṣu
31.3.26	na tu prakramān prakrāmet
31.3.27	kāmamanekāmiṣṭimekakenāhnā saṃsthāpayet
31.3.28	dṛṣadvatyā dakṣiṇena tīreṇeyāt
31.3.29	tasyāḥ prabhavyamarmaṃ prāpyaitayeṣṭyeṣṭvā triplakṣāpaharaṇaṃ prati yamunāmavabhṛthamabhyaveyāt
31.3.30	yatra kva ca tato dūre yamunātīre syāditi dhānaṃjayyaḥ
31.3.31	tatraitayeṣṭyeṣṭvā svayaṃ sāma gāyannavabhṛthamabhyaveyāt
31.3.32	agāyanvā
31.3.33	pravrajiṣyato 'yanamidaṃ manya iti śāṇḍilyaḥ
31.3.34	tadaiva manuṣyebhyastirobhavatīti svargaṃ lokamākramate
31.3.35	vyāvartate śreyān bhavatīti vā
31.3.36	na grāmaṃ punareyāditi vā
31.3.37	udakāntardhānādvā
31.3.38	yathā sarajasa iti
31.4.1	saṃvatsaramaharahastaureṇa yajeta
31.4.2	ṣaṣṭhyāṃ caitrī pakṣasyetyācāryāḥ
31.4.3	pañcamyāmiti śāṇḍilyāyanaḥ
31.4.4	prātarāhutiṃ hutvā vratopāyanīyamodanamaśitvā keśaśmaśrūṇi vāpayitvāhataṃ vasanaṃ paridhāya parisamuhyāgnīn paristīrya praṇītāḥ praṇīya daṇḍaṃ pāṇau kṛtvā mekhalāmābadhya navanītenāṅgānyabhyañjya paścāt gārhapatyasyopaviśya svayaṃ kṛṣṇājinaṃ pratiṣajyeta tūṣṇīm
31.4.5	paścimenāhavanīyaṃ dakṣiṇātikramyaitat kuryāt
31.4.6	tasya tisra iṣṭayaḥ / pūvā ekā / pṛthaktvaṃ madhyaṃdināparā yoḥ
31.4.7	tāsu pṛthaganupūrvaṃ havīṃṣi yānyuktāni brāhmaṇena
31.4.8	ekā vaiva syāttasyāṃ tāni sarvāṇi syuḥ
31.4.9	tatra sāmagānaṃ yathā pūrvasmin
31.4.10	ubhayostvavabhṛthādudetya yat purastādiṣṭyayanaṃ teneṣṭvā somena yajeta
31.4.11	yāvanti vā havīṃṣi purastāttāvadbhirvā paśubhistaddaivatyaiḥ
31.4.12	sarpasatraṃ gavāmayanaṃ stomasaṃsthāvikṛtamityeke
31.4.13	ṣaṇḍakuṣaṇḍāvabhigarāpagarāviti hyāha
31.4.14	pratyakṣavihitaṃ tvārṣeyakalpena tatrānumānaṃ na vidyate
31.4.15	abhigarāpagarāvevopottame 'hani syātām
31.4.16	paurṇamāsīprasavaṃ trisaṃvatsaram
31.4.17	tasya yāthākāmī dīkṣāṇām
31.4.18	ṣaṣṭiriti śāṇḍilyaḥ
31.4.19	prathamottamau saṃvatsarau vyatiharediti dhānaṃjayyaḥ
31.4.20	abhiplavastomapṛṣṭhyadeśarohārthaḥ
31.4.21	amāvāsyāprasave sahasrasaṃvatsare sahasrasaṃvatsare
