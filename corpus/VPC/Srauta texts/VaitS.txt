#Text:Vaitānasūtra
#Edition:Vishva Bandhu
#Data entry:A. Griffiths
#Notes:DCS version, numbering of the Vishva Bandhu edition. Translation (Caland) completely aligned.



1.1.1	atha vitānasya / brahmā karmāṇi brahmavedavid dakṣiṇato vidhivad upaviśati vāgyataḥ
1.1.2	homān ādiṣṭān anumantrayate
1.1.3	mantrānādeśe liṅgavateti bhāgaliḥ / prajāpate na tvad etāny anya iti yuvā kauśikaḥ / yathādevatam iti māṭharaḥ / oṃ bhūr bhuvaḥ svar janad o3m ity ācāryāḥ
1.1.4	pradhānahomamantrān purastāddhomasaṃsthitahomeṣv āvapanty eke
1.1.5	vācayati yajamānaṃ bhṛgvaṅgirovidā saṃskṛtam
1.1.6	agnir āhavanīyaḥ
1.1.7	saṃcaravāgyamau brahmavad yajamānasya
1.1.8	devatāhavirdakṣiṇā yajurvedāt
1.1.9	āgnīdhrasyottarata upācāraḥ / sphyasaṃmārgapāṇes tiṣṭhato dakṣiṇāmukhasya
1.1.10	yathāsvaram astu śrau3ṣaḍ iti pratyāśrāvaṇam
1.1.11	yajamāno 'māvāsyāyāṃ pūrvedyur upavatsyadbhaktam aśnāty aparāhṇe
1.1.12	āhavanīyagārhapatyadakṣiṇāgniṣu mamāgne varca iti samidho 'nvādadhāti vibhāgam
1.1.13	vratam upaiti vratena tvaṃ vratapata iti / anaśanam ityādi
1.1.14	mamāgne varca iti catasṛbhir devatāḥ parigṛhṇāti / sinīvāli pṛthuṣṭuka iti mantroktām
1.1.15	anv adya naḥ iti paurṇamāsyām
1.1.16	prātar hutvāgnihotram kuhūṃ devīm yat te devā ity amāvāsyāyām / rākām aham pūrṇā paścād iti paurṇamāsyām
1.1.17	atha brahmāṇaṃ vṛṇīte bhūpate bhuvanapate bhuvāṃ pate mahato bhūtasya pate brahmāṇaṃ tvā vṛṇīmaha iti
1.1.18	vṛto japaty ahaṃ bhūpatir ahaṃ bhuvanapatir ahaṃ bhuvāṃ patir ahaṃ mahato bhūtasya patis tad ahaṃ manase prabravīmi mano vāce vāg gāyatryai gāyatry uṣṇiha uṣṇig anuṣṭubhe 'nuṣṭub bṛhatyai bṛhatī paṅktaye paṅktis triṣṭubhe triṣṭub jagatyai jagatī prajāpataye prajāpatir viśvebhyo devebhyaḥ oṃ bhūr bhuvaḥ svar janad o3m iti apratirathaṃ ca
1.1.19	jīvābhir ācamyetyādi prapadanāntam
1.1.20	uttarato 'gner dakṣiṇato 'parāgnibhyāṃ prapadyāsādaṃ vīkṣyāhe daidhiṣavya ityādy ā dyāvāpṛthivyoḥ samīkṣaṇāt
1.2.1	yatra vijānāti brahmann apaḥ praṇeṣyāmīti tatra praṇaya yajñaṃ devatā vardhaya tvam / nākasya pṛṣṭhe svarge loke yajamāno astu saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehy oṃ bhūr bhuvaḥ svar janad o3ṃ praṇayeti yathāsvaram anujānāti / evaṃ sarvatrānujñāpadam ādyantayoḥ
1.2.2	praṇītāsu praṇīyamānāsu vācaṃ yacchaty ā haviṣkṛta udvādanāt
1.2.3	yadi vaded vaiṣṇavīṃ japet
1.2.4	āgnīdhro 'nvāhāryādhiśrayaṇād vediṃ parisamuhyotkaradeśe nidadhāti / stambayajuṣo dvitīyapurīṣe prahṛte 'vastabhnāti ca araro divaṃ mā papta iti
1.2.5	bṛhaspate parigṛhāṇeti vediṃ parigṛhyamāṇām anumantrayate
1.2.6	āśāsānā saumanasam iti patnīṃ saṃnahyamānām
1.2.7	ghṛtaṃ te agna ity ājye nirupyamāṇe 'gnim / paristṛṇīhīti vediṃ paristṛṇantam
1.2.8	yasyāṃ vṛkṣā iti paridhīn nidhīyamānān
1.2.9	ṛṣīṇāṃ prastaro 'sīti prastaram
1.2.10	āsāditeṣu haviḥṣūktān purastāddhomān juhoti / abhicāreṣv ābhicārikān saṃsthitahomāṃś ca
1.2.11	agner manva iti sāmidhenīr anumantrayate
1.2.12	prajāpate na tvad etāny anya iti prājāpatyam āghāram
1.2.13	agnīt paridhīṃś cāgniṃ ca tristriḥ saṃmṛḍḍhīti preṣita āgnīdhraḥ sphyam agniṃ ca saṃmārgam antarā kṛtvā paridhīn madhyamadakṣiṇottarān tristriḥ saṃmārṣṭy agne vājajit vājaṃ tvā sariṣyantaṃ vājajitaṃ saṃmārjmīti / saṃmārgeṇārvāñcam agnim upavājayati vājaṃ tvāgne jeṣyantaṃ saniṣyantaṃ saṃmārjmi vājaṃ jayeti
1.2.14	indremam ity aindram āghāram
1.2.15	pravare pravriyamāṇe vācayed devāḥ pitara iti tisraḥ
1.2.16	grīṣmo hemanta iti prayājān
1.2.17	ahaṃ jajānety ājyabhāgau
1.3.1	yenendrāyety āgneyam
1.3.2	mā vaniṃ mā vācam ity aindrāgnam
1.3.3	sāṃnāyyasyaindraṃ māhendraṃ vā indremam tvam indras tvaṃ mahendra iti
1.3.4	paurṇamāsyām āgneyāgnīṣomīyāv antaropāṃśuyājam agnīṣomīyam asmai kṣatram iti / nāmāvāsyāyām avidhānāt
1.3.5	ā devānām iti sauviṣṭakṛtam
1.3.6	iṣṭe sviṣṭakṛti vācaṃ yacchaty ānuyājānām prasavāt
1.3.7	prāśitraṃ yavamātram adhastād upariṣṭād vābhighāritam agreṇādhvaryuḥ pariharati
1.3.8	tat sūryasya tvā cakṣuṣā pratīkṣa iti pratīkṣate
1.3.9	devasya tvā savituḥ prasave 'śvinor bāhubhyāṃ pūṣṇo hastābhyāṃ prasūtaḥ praśiṣā pratigṛhṇāmīti pratigṛhṇāti
1.3.10	tad vyuhya tṛṇāni prāgdaṇḍaṃ sthaṇḍile nidadhāti pṛthivyās tvā nābhau sādayāmīti
1.3.11	agneṣ ṭvāsyenātmāsy ātmann ātmānaṃ me mā hiṃsīḥ svāhety anāmikāṅguṣṭhābhyāṃ dantair anupaspṛśan prāśnāti
1.3.12	prāśitam anumantrayate yo 'gnir nṛmaṇā nāma brāhmaṇeṣu praviṣṭas tasmin etat suhutam astu prāśitraṃ tan mā mā hiṃsīt parame vyoman iti
1.3.13	mātalyādbhiḥ mārjayitvā prāṇān saṃspṛśate
1.3.14	vāṅ ma āsan nasoḥ prāṇaś cakṣur akṣṇoḥ śrotraṃ karṇayor bāhvor balam ūrvor ojo jaṅghayor javaḥ pādayoḥ pratiṣṭhā / ariṣṭāni me sarvāṅgāni santu tanūs tanvā me saheti nābhim
1.3.15	iḍaivāsmān itīḍām upahūyamānām anumantrayate
1.3.16	āgnīdhraḥ ṣaḍavattaṃ prāśnāti pṛthivyāḥ tvā dātrā prāśnāmy antarikṣasya tvā divas tveti
1.3.17	upa tvā devaḥ itīḍābhāgaṃ pratigṛhyendra gīrbhir iti prāśnanti
1.3.18	apo divyā iti tisṛbhiḥ pavitravati mārjayante
1.3.19	yajamāno 'nvāhāryam antar vedyām
1.3.20	prajāpater bhāgo 'sy ūrjasvān payasvān akṣito 'sy akṣityai tvā mā me kṣeṣṭhā amutrāmuṣmiṃlloka iha ca prāṇāpānau me pāhi samānavyānau me pāhy udānarūpe me pāhy ūrg asy ūrjaṃ me dhehi kurvato me mā kṣeṣṭhā dadato me mopadasaḥ prajāpatir ahaṃ tvayā samakṣam ṛdhyāsam ity abhimantryartvigbhyo dadāti dakṣiṇām
1.3.21	pratigṛhya ka idam ity uktam
1.3.22	saṃpreṣita āgnīdhraḥ
1.4.1	edho 'sīti samidvatyā samidham ādhāya sakṛtsakṛt paridhīn saṃmārṣṭy agne vājavid vājaṃ tvā sasṛvāṃsaṃ vājajitaṃ saṃmārjmīti
1.4.2	agniṃ ca prāñcaṃ vājaṃ tvāgne jigīvāṃsaṃ saṃmārjmi vājam ajair iti
1.4.3	manojyotir juṣatām ājyam ariṣṭaṃ yajñaṃ sam imaṃ tanotu bṛhaspatiḥ pratigṛhṇātu no viśve devāsa iha mādayantām ity anuyājān
1.4.4	ye devā divi ṣṭha ity anuvaṣaṭkāram
1.4.5	nudasva kāmeti srucau vipraṇudyamāne anumantrayate
1.4.6	sam barhir aktam iti prastaraṃ prahriyamāṇam
1.4.7	saṃsrāvabhāgā iti saṃsrāvam
1.4.8	na ghraṃs tatāpa saṃ varcasā devānāṃ patnīḥ sugārhapatya iti patnīsaṃyājān
1.4.9	dakṣiṇāgnihomān / tṛtīyam ulūkhale musale iti
1.4.10	āgnīdhraḥ saṃmārgam agnau praharati yo agnāviti
1.4.11	vi te muñcāmi ahaṃ viṣyāmi pra tvā muñcāmīti patnīṃ yoktreṇa vimucyamānām anumantrayate
1.4.12	vedaḥ svastir iti vedaṃ vicṛtati
1.4.13	samiṣṭayajuṣaḥ yān āvaha iti ṣaḍbhiḥ saṃsthitahomān juhoti / manasaspata ity āsām uttamā
1.4.14	praṇītā vimucyamānāḥ sasruṣīr ity anumantrayate
1.4.15	yeṣāṃ prayājā iti yajamānam āśāste
1.4.16	yad annam iti bhāgaṃ prāśya deva savitar etat te prāha tat pra ca suva pra ca yaja / bṛhaspatir brahmā sa yajñaṃ pāhi sa yajñapatiṃ pāhi sa māṃ pāhi sa māṃ karmaṇyaṃ pāhīty āha
1.4.17	yajamāna udapātre 'ñjalāv āsikte saṃ varcaseti mukhaṃ vimārṣṭi
1.4.18	antareṇāparāgnī dakṣiṇenāgniṃ viṣṇukramādīkṣaṇāntam
1.4.19	agne gṛhapata iti gārhapatyam upatiṣṭhate
1.4.20	yasyoruṣv ity āhavanīyam abhivrajya prāṇāpānau ojo 'sīty uktam
1.4.21	ayaṃ no agnir iti dvābhyām upasthāya saṃ yajñapatir āśiṣeti bhāgaṃ prāśnāti
1.4.22	vratāni vratapataya iti vratavisarjanīm ādadhāti
1.4.23	etasmād yājamānād ṛte 'pasiddhiḥ / tad api ślokau vadataḥ / pravargyo yājamānāni patnīmantrāś ca tat trayam / aṅgaṃ ca yajñe bhavaty ṛte caibhyo 'pasidhyati / pravargyācchauryam āpnoti yājamānena cāśiṣaḥ / patnīmantraiḥ prajām āyus tasmāt tenaiva sidhyati / iti
1.4.24	darśapaurṇamāsau triṃśataṃ varṇāni / pañcadaśa dākṣāyaṇayajñaḥ
1.4.25	paurṇamāsyāṃ paurṇamāsam aparedyuś ca / evam amāvāsyāyām
1.4.26	saṃvatsaraṃ vā
1.4.27	sākaṃprasthāyyādīni ca / etābhyām iṣṭayo vyākhyātā vyākhyātāḥ
2.1.1	athāgnyādheyam
2.1.2	vasante brāhmaṇasya / grīṣme rājanyasya / varṣāsu vaiśyasya / trīṇi parvāṇīty uktam
2.1.3	yadaiva kadācid ādadhyācchraddhā tvevainaṃ nātīyāt
2.1.4	ukto brahmaudanaḥ
2.1.5	ṛtvija upasādayati
2.1.6	abhimantritaṃ vādadhyāt
2.1.7	yo aśvatthaḥ śamīgarbha āruroha tve sacā / taṃ te harāmi brahmaṇā yajñiyaiḥ ketubhiḥ saha / jātavedo bhuvanasya yad reta iha siñca tapaso yaj janiṣyate / agnim aśvatthād adhi havyavāhaṃ śamīgarbhāj janayan yo mayobhūr iti mantrokte araṇī gṛhṇantam ādhāsyamānaṃ vācayati
2.1.8	vāgyatā jāgrato rātrim āsate / pararātraṃ vā
2.1.9	bṛhaspate savita iti svapato bodhayet
2.1.10	uṣasi śāntyudakaṃ karoti cityādibhir ātharvaṇībhiḥ kapurviparvārodākāvṛkkāvatīnāḍānirdahantībhir āṅgirasībhiś ca / cātanair mātṛnāmabhir vāstoṣpatyair anuyojitaiḥ
2.1.11	tenāgnipadam aśvaṃ snāpayann abhyukṣañchamayaty anudita udite vādhāsyamānaḥ
2.1.12	ākṛtiloṣṭetyādy upasthānāntam
2.1.13	yat tvā kruddhā ity upoddharanty ācāryāḥ / āhavanīyadakṣiṇāgnyor lakṣaṇāntam
2.1.14	purīṣyo 'si viśvabharāḥ / atharvā tvā prathamo nir amanthad agne / tvām agne puṣkarād adhy atharvā nir amanthata / mūrdhno viśvasya vāghataḥ / tam u tvā dadhyaṅṅ ṛṣiḥ putra īdhe atharvaṇaḥ / vṛtrahaṇaṃ puraṃdaram / tam u tvā pāthyo vṛṣā samīdhe dasyuhantamam / dhanaṃjayaṃ raṇe raṇa iti mathyamānam anumantrayate
2.1.15	jātaṃ sujātaṃ jātavedasam iti
2.1.16	jātarūpeṇāntardhāya / nāsikyenoṣmaṇāsyena vā / mayy agra ity etayāpānati
2.1.17	aśvapādaṃ lakṣaṇe nidhāpyamānaṃ sam adhvarāyety anumantrayate
2.1.18	rathenāgnau praṇīyamāne 'śve 'nvārabdhaṃ vācayati
2.2.1	yad akrandaḥ prathamaṃ jāyamāna udyant samudrād uta vā purīṣāt / śyenasya pakṣā hariṇasya bāhū upastutyaṃ mahi jātaṃ te arvan / yad akrandaḥ salile jāto arvant sahasvān vājin balavān balena / taṃ tvādadhur brahmaṇe bhāgam agne atharvāṇaḥ sāmavedo yajūṃṣi / ṛgbhiḥ pūtaṃ prajāpatir atharvaṇe 'śvaṃ prathamaṃ nināya / tasya pade prathamaṃ jyotir ādadhe sa mā vahāti sukṛtāṃ yatra lokaḥ / abhitiṣṭha pṛtanyato mahyaṃ prajām āyuś ca vājin dhehi / tvayā vadheyaṃ dviṣataḥ sapatnān svargaṃ me lokaṃ yajamānāya dhehi / abhitiṣṭha pṛtanyataḥ sahasva pṛtanāyataḥ / yathāham abhibhūḥ sarvāṇi tāni dhūrvato janān iti
2.2.2	āhavanīyadakṣiṇāgnī gārhapatyāt saha praṇīyamāṇau vyākaromīty anumantrayate
2.2.3	āhitam āhavanīyam āyaṃ gaur ity upatiṣṭhate
2.2.4	dakṣiṇāgnir nirmathya āhāryo vā
2.2.5	sabhyāvasathyayor āhavanīyād vihāraḥ / sabhyād vāvasathyasya / sabhyaḥ sabhāyai / āvasathya āvasathāya
2.2.6	agnipadam aśvaṃ rathaṃ cātuṣprāśyāṃ hiraṇyaṃ ca brahmaṇe dadāti
2.2.7	agniṃ tvāhur vaiśvānaraṃ sadanān pradahan nv agāḥ / sa no devatrādhi brūhi mā riṣāmā vayaṃ tavety aśvaṃ śamayitvā yad akranda ity upākurute
2.2.8	indrasyaujo marutām anīkam iti ratham abhi hutvā vanaspate vīḍvaṅga ity ātiṣṭhati
2.2.9	upaviśya pūrṇahomam upa tvā namaseti
2.2.10	idam ugrāyety anvaktān akṣān videvanāyādhvaryave prayacchati
2.2.11	āgnyādheyikīṣv iṣṭiṣv agneḥ pavamānasya pāvakasya śucer aditer iti pavamānaḥ punātu tveṣas te agnī rakṣāṃsy aditir dyaur iti
2.2.12	yajamāno dvādaśarātram upavatsyadbhaktam ity uktam
2.2.13	brahmacārī vraty adho 'gnīn upaśete
2.3.1	sāyaṃ prātar agnihotram
2.3.2	gavīḍāṃ dohayitvāgnihotram adhiśrayati
2.3.3	abhijvālya samudvāntam adbhiḥ pratyānīyodag udvāsayati
2.3.4	agniparistaraṇaṃ paryukṣaṇam ṛtaṃ tveti
2.3.5	gārhapatyād āhavanīyam udakadhārāṃ ninayaty amṛtam asy amṛtam amṛtena saṃdhehīti
2.3.6	sruksruvaṃ prakṣālitaṃ pratapati niṣṭaptam iti
2.3.7	sruveṇa sruci grahān unnayati
2.3.8	samiduttarāṃ srucaṃ mukhasaṃmitām udgṛhyāhavanīyam abhiprakrāmati idam ahaṃ yajamānaṃ svargaṃ lokam unnayāmīti
2.3.9	barhiṣi nidhāya samidham ādadhāty agnijyotiṣaṃ tvā vāyumatīṃ prāṇavatīṃ svargyāṃ svargāyopadadhāmi bhāsvatīm iti
2.3.10	sūryajyotiṣam iti prātaḥ
2.3.11	pradīptām abhijuhoti sajūr devena savitrā sajū rātryendravatyā / juṣāṇo agnir vetu svāheti / sajūr uṣaseti juṣāṇaḥ sūrya iti prātaḥ
2.3.12	ayaṃ mā loko 'nusaṃtanutām iti gārhapatyam avekṣya prajāpate na tvad etāny anya iti manasaiva pūrṇatarām uttarāṃ juhoti
2.3.13	sruvaṃ trir udañcam unnayati rudrān prīṇāmīti
2.3.14	barhiṣi nidhāyonmṛjyottarataḥ pāṇī nimārṣṭy oṣadhivanaspatīn prīṇāmīti
2.3.15	dvitīyam unmṛjya pitryupavītaṃ kṛtvā dakṣiṇataḥ pitṛbhyaḥ svadhāṃ karomīti
2.3.16	aparāgnyoḥ kāmyam agnihotraṃ nityam ity ācāryāḥ
2.3.17	gārhapatye samidham ādhāya sthālyāḥ sruveṇa juhotīha puṣṭiṃ puṣṭipatir dadhātv iha prajāṃ ramayatu prajāpatiḥ / agnaye gṛhapataye rayimate puṣṭipataye svāheti
2.3.18	uktottarā
2.3.19	dakṣiṇāgnāv agnaye 'nnādāyānnapataye svāheti pūrvā
2.3.20	satyaṃ tvarteneti paryukṣya sruvaṃ srucaṃ barhiś cottareṇāgniṃ nidadhāti
2.3.21	srukśeṣaṃ prāśnāti
2.3.22	prāṇān prīṇāmīty upaspṛśya / garbhān iti dvitīyam / viśvān devān ity antataḥ sarvam / aprakṣālitayodakaṃ srucā ninayati sarpetarajanān iti / barhiṣi prakṣālya sarpapuṇyajanān iti dvitīyam / gandharvāpsarasa ity apareṇa tṛtīyam
2.3.23	saptarṣīn iti sruvaṃ srucaṃ ca pratapati
2.3.24	dakṣiṇān nayāmīti srugdaṇḍam avamārṣṭi / prātar unmārṣṭi
2.3.25	brāhmaṇoktam agnyupasthānam
2.3.26	atha gavīḍādibhreṣe tasyai tasyai devatāyai juhuyāt
2.4.1	trayodaśyām āgnāvaiṣṇavam ekādaśakapālaṃ nirvaped darśapūrṇamāsāv āripsamāno agnāviṣṇū iti
2.4.2	pūrvaṃ paurṇamāsam ārabhamāṇaḥ sarasvatyai ca caruṃ sarasvate dvādaśakapālaṃ sarasvati vrateṣu yasya vratam iti
2.4.3	ādhānād vṛddhiś ced arvāk saṃvatsarād rohiṇyām utsṛjyāgnihotraṃ punarvasvoḥ punar ādadhītoṃ bhūr bhuvaḥ svar janad om iti
2.4.4	oṣadhīṣu pakvāsv āgrayaṇeṣṭiḥ
2.4.5	idāvatsarāyeti purastāddhomasaṃsthitahomeṣv āvapeta
2.4.6	agna indrety āgnendram / aindrāgnaṃ cendrāgnī asmān iti
2.4.7	yad vidvāṃso dyāvāpṛthivī upaśrutyā somo vīrudhām iti vaiśvadevadyāvāpṛthivīyasaumyān
2.4.8	phālgunyāṃ paurṇamāsyāṃ cāturmāsyāni prayuñjīta
2.4.9	pūrvedyur vaiśvānarapārjanyeṣṭir vā agne vaiśvānara abhi kranda stanayeti
2.4.10	vaiśvadeve nirmathyaṃ prahṛtaṃ bhavataṃ naḥ samanasāv ity anumantrayate
2.4.11	agnāv agnir iti homam
2.4.12	evaṃ nirmanthanam
2.4.13	āgneyaṃ saumyaṃ sāvitraṃ sārasvataṃ pauṣṇaṃ mārutaṃ vaiśvadevaṃ dyāvāpṛthivīyam agnir vanaspatīnām somo vīrudhām savitā prasavānām sarasvati vrateṣu prapathe pathāṃ marutaḥ parvatānāṃ viśve devā mama dyāvāpṛthivī dātrāṇām iti
2.4.14	vājinasya arvācīnaṃ vasuvidam iti
2.4.15	tasya prāṇabhakṣān bhakṣayanti hotradhvaryubrahmāgnīdhrāḥ / pratyakṣaṃ yajamānaḥ / mithaḥ samupahūya
2.4.16	yan me retaḥ prasicyate yad vā me apagacchati yad vā jāyate punas tena mā śivam āviśa / tena mā vājinaṃ kṛṇu tena suprajasaṃ kṛṇu tasya te vājipītasyopahūto bhakṣayāmi
2.4.17	āṣāḍhyāṃ varuṇapraghāseṣv agnyoḥ praṇīyamānayor agne prehīti japann eti
2.4.18	dakṣiṇam agnim upaviśati
2.4.19	purastād ativrajyottare 'gnau hutvā dakṣiṇe juhoti
2.4.20	aticāraṃ pṛṣṭāṃ patnīm idam āpaḥ pravahateti mārjayanti
2.4.21	pauṣṇāntān pañca
2.4.22	aindrāgnaṃ vāruṇaṃ mārutaṃ kāyaṃ varuṇo 'pāṃ ya ātmadā iti
2.4.23	avabhṛthaḥ somāt
2.5.1	kārttikyāṃ sākamedhāḥ
2.5.2	pūrvedyur iṣṭyām agner anīkavato 'cikradad iti / madhyaṃdine sāṃtapanānāṃ marutāṃ sāṃtapanā idam iti / sāyaṃ gṛhamedhināṃ tigmam anīkam iti
2.5.3	ājyabhāgād īḍāntā
2.5.4	śvo bhūte pūrṇadarvyaṃ pūrṇā darva iti
2.5.5	krīḍināṃ marutāṃ kṛṣṇaṃ niyānam iti
2.5.6	māhendryāṃ ṣaḍ aindrāgnāntān
2.5.7	māhendraṃ vaiśvakarmaṇaṃ ye bhakṣayanta iti
2.5.8	pitryāyām ājyabhāgāntaṃ daivāvṛt / somāya pitṛmate / pitṛbhyaḥ somavadbhyo vā barhiṣadaḥ pitaraḥ upahūtā naḥ pitaraḥ agniṣvāttāḥ pitaro 'gnaye kavyavāhanāyeti
2.5.9	purastāddhomān dakṣiṇāgner atipraṇīte juhoti
2.5.10	dakṣiṇenāgnim atikramya pratyaṅṅ upaviśati / uttareṇa yajamāna āgnīdhraś ca
2.5.11	astu svadheti pratyāśrāvayati
2.5.12	tad api ślokau vadataḥ / pitryāyāṃ prāṅmukho brahmā hutvā homān purogamān / gatvā tu dakṣiṇenāgneḥ pratyaṅṅ āsīta karmaṇi / āgnīdhro yajamānaś cottareṇa tu tāv ubhau / astu svadheti vaktavyaṃ pratyāśrāvaṇam atra tv iti
2.5.13	iḍām avajighrati
2.5.14	pariṣikte daivāvṛt / śaṃyvantā
2.5.15	vimitān niṣkrāmanto japanti ayā viṣṭheti
2.5.16	prāñco 'bhyutkramyod asya ketava ity ādityam upatiṣṭhante
2.5.17	dakṣiṇāñco divaṃ pṛthivīm ity agnīn
2.5.18	athodañcaś catuṣpathe traiyambakaṃ yo 'gnāviti
2.5.19	yajamānāryajanāḥ savyahastapuroḍāśā dakṣiṇān ūrūn āghnānās triḥ prasavyam agnim anupariyanti / tryambakaṃ yajāmahe sugandhiṃ puṣṭivardhanam / urvārukam iva bandhanān mṛtyor mukṣīya māmṛtād iti
2.5.20	dakṣiṇahastapuroḍāśāḥ pradakṣiṇam
2.5.21	mūtayoḥ pramuktayor yo naḥ sva iti japati
2.5.22	dakṣiṇāvṛta āvrajanti
2.5.23	athādityeṣṭiḥ
2.5.24	phālgunyāṃ śunāsīryam
2.5.25	punaḥprayoge pūrvedyuḥ
2.5.26	pauṣṇāntān pañca
2.5.27	vāyavyaṃ śunāsīryaṃ sauryam ekayā ca śunāsīreha sūryaś cakṣuṣām iti
2.6.1	atha paśau vaiṣṇavaṃ pūrṇahomam uru viṣṇo iti
2.6.2	arātīyor iti yūpaṃ vṛścyamānam anumantrayate
2.6.3	yat tvā śikva iti prakṣālyamānam
2.6.4	añjate vyañjata ity abhyajyamānam
2.6.5	svāktaṃ ma ity ājyamānam / gandhapravādābhir anulipyamānam
2.6.6	yat te vāsa iti paridhāpyamānam
2.6.7	vanaspate stīrṇam iti barhiṣy āsādyamānam
2.6.8	vanaspatiḥ saha yasyāṃ sada ity ucchrīyamāṇam
2.6.9	dhartā dhriyasveti pādenāvaṭe nidhīyamānam
2.6.10	viṣṇoḥ karmāṇīti dvābhyām ucchritam
2.6.11	samiddho adyeti prayājān
2.6.12	nārāśaṃsināṃ devo deveṣu iti dvitīyam
2.6.13	ūrdhvā asyetīṣṭakāpaśau
2.6.14	ānayaitam ityādyāñjanāntam
2.6.15	indrāya bhāgam iti yathādevatam
2.6.16	ya īśa iti pramucyamānam anumantrayate
2.6.17	nīyamāne pramucyamānahomāñ juhuyāt pramucyamāno bhuvanasya gopa paśur no atra prati bhāgam etu / agnir yajñaṃ trivṛtaṃ saptatantuṃ devo devebhyo havyaṃ vahatu prajānan / yau te daṃṣṭrau ropayiṣṇū jihmāyete dakṣiṇā saṃ ca paśyataḥ / anāṣṭraṃ naḥ pitaras tat kṛṇota yūpe baddhaṃ pramumucimā yad annam / ahrastas tvam abhijuṣṭaḥ parehīndrasya goṣṭham apidhāva vidvān / dhīrāsas tvā kavayaḥ saṃmṛjantv iṣam ūrjaṃ yajamānāya dattveti
2.6.18	śāsyamāne pradakṣiṇam āvartante
2.6.19	vapāyāḥ jātavedo vapayeti / śaṃbhumayobhubhyāṃ cātvāle marjayanti
2.6.20	aindrāgnaṃ puroḍāśam āvadānikaṃ ca
2.6.21	saṃpreṣita āgnīdhraḥ śāmitrād aupayajān aṅgārān hotuḥ purastān nirvapati
2.6.22	hṛdayaśūla upamite apsu te rājan iti japanti
2.6.23	aindrāgneneṣṭvā kāmyaḥ paśuḥ
3.1.1	somena yakṣyamāṇa aindrāgnam usram ālabheta yasya pitā pitāmahaḥ somaṃ na pibet
3.1.2	ṛtvijo vṛṇīte / atharvāṅgirovidaṃ brahmāṇam / sāmavidam udgātāram / ṛgvidaṃ hotāram / yajurvidam adhvaryum
3.1.3	brāhmaṇācchaṃsī potāgnīdhra iti brahmaṇo 'nucarāḥ sadasyaś ca / prastotā pratihartā subrahmaṇya ity udgātuḥ / maitrāvaruṇo 'cchāvāko grāvastud iti hotuḥ / pratiprasthātā neṣṭonnetety adhvaryoḥ
3.1.4	vasantādiṣu yathāvarṇaṃ devayajanam ity uktam
3.1.5	yasya śvabhra ūrmo vṛkṣaḥ parvato nadī panthā vā purastāt syāt / na devayajanamātraṃ purastāt paryavaśiṣyet
3.1.6	somarūpāṇy anudhyāyet
3.1.7	dīkṣaṇīyāyām āgnāvaiṣṇavam
3.1.8	patnīsaṃyājāntā
3.1.9	dīkṣito 'bhyañjanam ity abhyajyamāno japati
3.1.10	punantu meti pāvyamānaḥ
3.1.11	sutrāmāṇam iti kṛṣṇājinam upaveśitaḥ
3.1.12	dīkṣitāvedanāt kāmaṃ caranti
3.1.13	astam ite vāgvisarjanād astaṃ yate nama iti namaskṛtya nakṣatrāṇāṃ mā saṃkāśaś ca pratīkāśaś cāvatām iti nakṣatrāṇy upatiṣṭhate
3.1.14	dakṣiṇenāgniṃ kaśipvityādi vīkṣaṇāntam
3.1.15	punaḥ prāṇa iti mantroktāny abhimantrayate
3.1.16	ādityasya mā saṃkāśaḥ / udyate nama ity ādityam upatiṣṭhate
3.1.17	vratāni
3.1.18	apratyutthāyikaḥ / anabhivādukaḥ
3.1.19	na nāma gṛhṇāti / vicakṣaṇottaraṃ brāhmaṇasya canasitottaraṃ prājāpatyasya
3.1.20	na dānahomapākādhyayanāni / na vasūni
3.1.21	kṛṣṇājinaṃ vasīta
3.1.22	kurīraṃ dhārayet
3.1.23	muṣṭī kuryāt
3.1.24	aṅguṣṭhaprabhṛtayas tisra ucchrayet
3.1.25	mṛgaśṛṅgaṃ gṛhṇīyāt / tena kaṣeta
3.1.26	yasya vāg vāyatā syān muṣṭī vāvasṛṣṭau sa etāni japet
3.2.1	agnihotraṃ ca mā paurṇamāsaś ca yajñaḥ purastāt pratyañcam ubhau kāmaprau bhūtvā kṣityā sahāviśatām / vasatiś ca māmāvāsyaś ca yajñaḥ paścāt prāñcam / manaś ca mā pitṛyajñaś ca yajño dakṣiṇata udañcam / vāk ca meṣṭiś cottarato dakṣiṇāñcam / retaś ca mānnaṃ ceta ūrdhvam / cakṣuś ca mā paśubandhaś ca yajño 'muto 'rvāñcam iti
3.2.2	dīkṣānte ca vasusaṃpattaye
3.2.3	nainaṃ bahirvedyabhyudiyān nābhy astam iyāt / nādhiṣṇye pratapet
3.2.4	satyaṃ vadet
3.2.5	vratalope yad asmṛtīty agnim upatiṣṭhate
3.2.6	satyaṃ bṛhad iti loṣṭam ādāya śuddhā na āpa iti mūtrapurīṣe kṣārayati / pavitreṇa pṛthivīti loṣṭenātmānam utpunāti
3.2.7	ya ṛte cid abhiśriṣa iti śīrṇaṃ daṇḍādy abhimantrayate / svapneṣūktam / divo nu mām iti ca
3.2.8	yad atrāpi madhor ahaṃ niraṣṭhaviṣam asmṛtam / agniś ca tat savitā ca punar me jaṭhare dhattām iti jāmbīlaskandana ātmānam anumantrayate
3.2.9	yad atrāpi rasasya me parāpapātāsmṛtam / tad ihopahvayāmahe tan ma āpyāyatāṃ punar iti retasaḥ
3.2.10	paro 'pehīty aśastaśaṃsane
3.2.11	aśmanvatīty apāṃ taraṇe
3.2.12	apaḥ samudrād ity anācchāditābhivarṣaṇe
3.2.13	ava jyām iveti krodhe
3.2.14	ṛtumatīṃ jāyāṃ sārūpavatsaṃ śrapayitvābhighāryodvāsyoddhṛtyābhihiṅkṛtya garbhavedanapuṃsavanaiḥ saṃpātavantaṃ parām eva prāśayet
3.3.1	tisro dīkṣāḥ / aparimitā vā / dvādaśāhīnasya
3.3.2	dīkṣānte prāyaṇīyāyāṃ pathyāyāḥ svaster agneḥ somasya savitur aditeḥ pathyā revatīr vedaḥ svastir iti
3.3.3	śaṃyvantā
3.3.4	dhrauvasya pūrṇāhutiṃ yasyoruṣv iti
3.3.5	niṣkramya somakrayaṇīṃ prapādyamānāṃ divaṃ ca rohety anumantrayate
3.3.6	padābhihomam iḍāyās padam iti
3.3.7	uparavadeśe carmaṇi somam abhi tyam iti hiraṇyapāṇir vicinoti
3.3.8	ayaṃ sahasram ity anumantrayate
3.3.9	krīte kurīraṃ nirmuṣṇāti
3.3.10	ud āyuṣety uttiṣṭhati
3.3.11	prohyamāṇe 'pratirathaṃ japati
3.3.12	dhruvaṃ dhruveṇeti rājānaṃ rājavahanād āsandyāṃ nīyamānam anumantrayate
3.3.13	dakṣiṇenāgnim āsthāpita ātithyāyāṃ havir abhimṛśanti yajñena yajñam iti
3.3.14	vaiṣṇavaṃ viṣṇor nu kam iti
3.3.15	iḍāntā
3.3.16	tānūnaptrapātre pañcakṛtvo 'vadyanty ājyam āpataye tvā gṛhṇāmi paripataye tvā tanūnaptre tvā śākvarāya tvā śakmana ojiṣṭhāya tveti
3.3.17	tad abhimṛśanti
3.3.18	anādhṛṣṭam asyanādhṛṣyaṃ devānām ojo 'bhiśastipā anabhiśastiḥ / anu me dīkṣāṃ dīkṣāpatir manyatām anu tapas tapaspatiḥ / añjasā satyam upageṣaṃ svite mā dhā iti dīkṣāliṅgaṃ dīkṣitaḥ
3.3.19	adhvaryur āgnīdhram āhāgnīt madanty āpā3ḥ iti
3.3.20	āgnīdhro madanti devīr amṛtā ṛtāvṛdha iti
3.3.21	adhvaryus tābhir udehīti
3.3.22	āgnīdhras tāḥ kuśair udānayati
3.3.23	tā upaspṛśya somam āpyāyayanty aṃśur aṃśuṣ ṭe deva somāpyāyatām indrāyaikadhanavide / ā tubhyam indraḥ pyāyatām ā tvam indrāya pyāyasva
3.3.24	svasti te deva soma sutyām udṛcam aśīyeti
3.3.25	punar upaspṛśyottānahastāḥ prastare nihnuvata eṣṭā rāya eṣṭā vāmāni preṣe bhagāya ṛtamṛtavādibhyo namo dive namaḥ pṛthivyā iti
3.3.26	pravargyāya purastāddhomān hutvā gārhapatyaṃ dakṣiṇenopaviśati
3.3.27	na prathamayajñe pravargyaṃ kurvīta / kāmam anūcānaḥ śrotriyaḥ
3.3.28	antardhāyādhvaryur āha brahman gharmeṇa pracariṣyāma iti
3.3.29	pracarata gharmam ity anujānāti
3.3.30	uccaiḥ sarvam upāṃśu vā
3.3.31	gharmaṃ tāpyamānam upāsīta
3.4.1	gharmaṃ tapāmy amṛtasya dhārayā devebhyo havyaṃ paridāṃ savitre / śukraṃ devāḥ śṛtam adantu havyam āsañ juhvānam amṛtasya yonau / devānām adhipā eti gharma ṛtena bhrājann amṛtaṃ vicaṣṭe / hiraṇyavarṇo nabhaso deva sūryo gharmo bhrājan divo antān paryeṣi vidyutā / vaiśvānaraḥ samudraṃ paryeti śukro gharmo bhrājan tejasā rocamānaḥ / nudañchatrūn pradahan me sapatnān ādityo dyām adhyarukṣad vipaścit / vidyotate dyotata ā ca dyotate apsv antar amṛto gharma udyan / hantā vṛtrasya haritām anīkam anādhṛṣṭās tanvaḥ sūryasya / gharmaḥ paścād uta gharmaḥ purastād ayodaṃṣṭrāya dviṣato 'pidadhmaḥ / vaiśvānaraḥ śītarūre vasānaḥ sapatnān me dviṣato hantu sarvān / ṛtūn ṛtubhiḥ śrapayati brahmaṇaikavīro gharmaḥ śucānaḥ samidhā samiddhaḥ / brahma tvā tapati brahmaṇā tejasā ca / gharmaḥ sāhasraḥ samidhā samiddhaḥ / asapatnāḥ pradiśo me bhavantu / sapatnān sarvān me sūryo hantu vaiśvānaro hariḥ / gharmas taptaḥ pradahatu bhrātṛvyān dviṣato vṛṣā / udyan me śukra ādityo vimṛdho hantu sūryaḥ / brahma jajñānam iyaṃ pitryeti śastravad ardharcaśa āhāvapratigaravarjam
3.4.2	rucir asīti rucitam anumantrayate
3.4.3	gharmadhug dohāyottiṣṭhata uttiṣṭhatāvapaśyateti
3.4.4	upahvaya iti gharmadughām
3.4.5	gharmasūktena gharmaṃ hūyamānam / svāhākṛta iti dvābhyāṃ gharmasya vaṣaṭkṛte 'nuvaṣaṭkṛte
3.4.6	bhakṣo vājinavacchṛtaṃ havir madhu havir aśyāma te gharma madhumataḥ pitṛmato vājimato bṛhaspatimato viśvadevyāvata iti
3.4.7	satre hotādhvaryur brahmodgātānucarā gṛhapatiś ca
3.4.8	ucchiṣṭakhare pavitrair mārjayante
3.4.9	sūyavasād iti triruktāyāṃ saṃsthitahomān
3.5.1	upasadyāgneyasaumyavaiṣṇavān
3.5.2	vaṣaṭkārāntā / āpyāyananihnavane
3.5.3	yatrāhādhvaryur agnīd devapatnīr vyācakṣveti tadapareṇa gārhapatyaṃ prāṅmukhas tiṣṭhann anavānann āgnīdhro devapatnīr vyācaṣṭe / pṛthivy agneḥ patnī vāg vātasya patnī senendrasya patnī dhenā bṛhaspateḥ patnī pathyā pūṣṇaḥ patnī gāyatrī vasūnāṃ patnī triṣṭub rudrāṇāṃ patnī jagaty ādityānāṃ patny anuṣṭum mitrasya patnī virāḍ varuṇasya patnī paṅktir viṣṇoḥ patnī dīkṣā somasya rājñaḥ patnīti
3.5.4	subrahmaṇyāhvāne sarvatra yasyāṃ sada iti tisro japati
3.5.5	evam aparāhṇe gharmopasadau / aparedyuḥ pūrvāhṇe 'parāhṇe ca / aupavasathye samāse
3.5.6	evaṃ tisro 'gniṣṭomasya / dvādaśāhīnasya
3.5.7	vimimīṣveti vediṃ mimānam anumantrayate
3.5.8	yasyāṃ vedim iti vediṃ parigṛhyamāṇām
3.5.9	agnau praṇīyamāne 'gne prehīti japitvā bahirvedy upaviśati
3.5.10	dakṣiṇahavirdhānasya vartmābhihomam idaṃ viṣṇur iti / uttarasya trīṇi padeti
3.5.11	havirdhāne pravartyamāne itaś ca meti dvābhyām anumantrayate
3.5.12	viṣṇor nu kam ity upastambhanam upastabhyamānam
3.5.13	manve vāṃ dyāvāpṛthivī ity audumbaryā abhihomam
3.5.14	agnīṣomayoḥ praṇayanāyāmantritas tīrthena patnīśālam āvrajati / cātvālotkarāv antareṇāgnīdhrīyalakṣaṇam uttareṇa sadaś ceti tīrtham
3.5.15	ācamanādi vīkṣaṇāntam
3.5.16	somaṃ rājānam ity ardharcenāgnīṣomau praṇīyamānāv anuvrajati
3.5.17	āgnīdhrīyahomād āgnīdhrīyam uttareṇāgnim apareṇātivrajyāsāda upaviśati
3.5.18	athāgnīṣomīye paśāv uktā dharmāḥ / etena paśavo vyākhyātāḥ
3.5.19	patnīsaṃyājāntaḥ
3.6.1	vasatīvarīḥ parihriyamāṇāḥ pūrṇam adhvaryo prabharety anumantrayate
3.6.2	āgnīdhrīye sthāpyamānā uttarayā amūryā iti ca
3.6.3	dīkṣitas tatra vasati
3.6.4	apararātra ṛtvijaḥ prabodhitāḥ śālādvārye 'pa upaspṛśanti
3.6.5	havirupāvahṛta ityādi vaiśvānaro 'gniṣṭoma ityantābhir yajñatanūbhiḥ purā pracaritor āgnīdhrīye juhoti
3.6.6	yajūṃṣi yajña iti ca / viṣpardhāyāṃ caturbhiścaturbhiḥ purastāt prātaranuvākasya
3.6.7	enaṃ dakṣiṇenāhavanīyam apareṇātivrajyāsāda upaviśati
3.6.8	upaviṣṭe hotari hotāraṃ yad asmṛtīti hutvā purastāddhomān juhoti
3.6.9	pātaṃ na indrāpūṣaṇeti catvāri sūktāni prātaranuvākam anu japati
3.6.10	ambayo yantīti trīṇy aponaptrīyam
3.6.11	indra juṣasveti rājñy abhiṣūyamāṇe 'bhiṣavaṇahomān juhoti / upāṃśugrahahomam sūryo dyām ity udite / antaryāmīyaṃ ca
3.6.12	havirdhāne pūrveṇātītya khare copaviśya divas pṛthivyā iti madhusūktena rājānaṃ saṃśrayati
3.6.13	indrāya somam ṛtvija iti droṇakalaśastham anumantrayate
3.6.14	dhṛṣat pibeti mādhyandine
3.6.15	yatra vijānāti brahmant somo 'skan iti tam etayālabhyābhimantrayate / abhūd devaḥ savitā vandyo nū na idānīm ahna upavācyo nṛbhiḥ / vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhad iti
3.6.16	ye agnayo apsv antar iti saptabhir abhijuhoti
3.6.17	adhvaryuḥ pratiprasthātā prastotodgātā pratihartā brahmā sunvan samanvārabdhā bahiṣpavamānāya visṛpya vaipruṣān homān juhvati drapsaś caskandeti / yas te drapsaḥ skandati yas te aṃśur bāhucyuto dhiṣaṇāyā upasthāt / adhvaryor vā pari yaḥ pavitrāt taṃ te juhomi manasā vaṣaṭkṛtam / drapsaḥ patito 'tyasyavaś ca yaḥ paraḥ srucaḥ / ayaṃ devo bṛhaspatiḥ saṃ taṃ siñcatu rādhase / yas te drapsaḥ patitaḥ pṛthivyāṃ dhānāsomaḥ parīvāpaḥ karambhaḥ / ayaṃ devo bṛhaspatiḥ saṃ taṃ siñcatu varcase / yan me skannam iti
3.7.1	cātvālād dakṣiṇata upaviśanti
3.7.2	doṣo gāyeti japann udgātāram īkṣate
3.7.3	stotropākaraṇāt prastotā brahmāṇam āmantrayate brahman stoṣyāmaḥ praśāsta iti
3.7.4	tatra raśmir asi kṣayāya tvā kṣayaṃ jinva / savitṛprasūtā bṛhaspataye stuta / deva savitar etat te prāha tat pra ca suva pra ca yaja / āyuṣmatyā ṛco māpagāyata tanūpāt sāmnaḥ / satyā va āśiṣaḥ santu satyā ākūtayaḥ / ṛtaṃ ca satyaṃ ca vadata / bṛhaspate 'numatyoṃ bhūr janad indravanta ity uktvā stuteti prathamayā svaramātrayā prasauti / madhyamayā mādhyaṃdine / uttamayā tṛtīyasavane
3.7.5	bhuva iti mādhyaṃdine / svar iti tṛtīyasavane
3.7.6	ukthyādiṣv ahīne ca oṃ bhūr bhuvaḥ svar janad vṛdhat karad ruhan mahat tac cham om iti ca
3.7.7	viṣpardhamānayoḥ savṛtasomayoḥ stomabhāgānām uparyupari stuteṣe stutorje stuta devasya savituḥ save / bṛhaspatiṃ vaḥ prajāpatiṃ vo vasūn vo devān rudrān vo devān ādityān vo devān sādhyān vo devān āptyān vo devān viśvān vo devān sarvān vo devān viśvatas parihavāmahe / janebhyo 'smākam astu kevala itaḥ kṛṇotu vīryam iti japan pareṣāṃ brahmāṇam avekṣeta
3.7.8	stutasya stutam asy ūrjasvat payasvat / ūrjaṃ mahyaṃ stutaṃ duhām ā mā stutasya stutaṃ gamet / indriyāvanto havāmahe dhukṣīmahi prajām iṣam / sā me satyāśīr deveṣv astu / brahmavarcasaṃ mā gamayed iti stotram anumantrayate
3.7.9	indrasya kukṣir ity āsikte some pūtabhṛtam
3.7.10	stute bahiṣpavamāne vācayati śyeno 'sīti / vṛṣāsīti mādhyaṃdine / ṛbhur asīty ārbhave
3.7.11	brāhmaṇoktān ity anubrāhmaṇinaḥ
3.7.12	athādhvaryur āhāgnīd agnīn vihara barhi stṛṇīhi paroḍāśān alaṃkurv iti
3.8.1	āgnīdhra āgnīdhrīyād aṅgārair dve savane viharati / śalākābhis tṛtīyasavanam / pratyaṅmukho hotṛmaitrāvaruṇabrāhmaṇācchaṃsipotṛneṣṭracchāvākānāṃ dhiṣṇyeṣu mārjālīye
3.8.2	tatraiva pratyānayati
3.8.3	anu pṛṣṭyām āstīrya puroḍāśān alaṃkurute
3.8.4	ye agnayo vihṛtā dhiṣṇyāḥ pṛthivīm anu / te naḥ pāntu te no 'vantu tebhyo namas te no mā hiṃsiṣur iti vihṛtān anumantrayate / uttarayoḥ savanayoḥ punar maitv indriyam iti / āhavanīyam apareṇetyuktam
3.8.5	pravṛtāḥ pravṛtāhutīr juhvati juṣṭo vāce bhūyāsaṃ juṣṭo vācaspataye devi vāg yad vāco madhumattamaṃ tasmin mā dhāḥ svāhā / vāce svāhā vācaspataye svāhā sarasvatyai svāheti / manasā caturthīm
3.8.6	saptāhutīr ity eke sarasvate svāhā mahobhyaḥ sammahobhyaḥ svāhā / ṛcā stomam iti
3.8.7	vapāmārjanānta upotthāya divas pṛṣṭha ity ādityam upatiṣṭhante
3.8.8	mā pragāmety āvrajyāhavanīyaṃ nirmathyaṃ yūpam ādityam agnayaḥ sagarā stha sagareṇa nāmnā raudreṇānīkena pāta māgnayaḥ pipṛta māgnayo gopāyata mā namo vo 'stu mā mā hiṃsiṣṭeti
3.8.9	āgnīdhrīyam uttareṇa sado 'bhivrajanti
3.8.10	dhiṣṇyavanto yajamānaś ca pūrvayā dvārā prasarpanti / apare 'parayā
3.8.11	sadaḥ prasṛpsyanto dhiṣṇyān namaskurvanti dhiṣṇyebhyo namo nama iti
3.8.12	draṣṭre nama iti draṣṭāraṃ prasarpantaḥ / upaśrotre nama ity upaśrotāram
3.8.13	cātvālotkaraśāmitrovadhyagohāstāvāgnīdhrīyācchāvākavādaṃ mārjālīyaṃ kharaṃ dhiṣṇyān anyāṃś copatiṣṭhante agnayaḥ sagarā stheti
3.8.14	urv antarikṣaṃ vīhīti sado 'bhimṛśanti / devī dvārau mā mā saṃtāptaṃ lokaṃ me lokakṛtau kṛṇutam iti dvārye
3.8.15	prasṛpya anukhyātre nama ity anukhyātāram / uttareṇa dhiṣṇyān parikramya svaṃ svaṃ dhiṣṇyam abhiprasṛptā upadraṣṭre nama ity upadraṣṭāram
3.8.16	upaviśya japanty abhi tvendreti / stotraṃ yajamānaḥ
3.8.17	sadasyo brahmāṇaṃ dakṣiṇena / stotrānumantraṇāj janad iti manasā
3.8.18	visaṃsthite yathādhiṣṇyam uttareṇa pūrvayā dvārā niṣkrāmanti / maitrāvaruṇadhiṣṇyam adhiṣṇyavantaḥ
3.9.1	savanīyapuroḍāśānām aindrān
3.9.2	dvidevatyānām / aindravāyavasya homau vāyur antarikṣasya indravāyū iti
3.9.3	maitrāvaruṇasya mitrāvaruṇau vṛṣṭyā iti
3.9.4	āśvinasyāśvinā brahmaṇety ardharcena
3.9.5	prasthitaiś cariṣyann adhvaryuḥ saṃpreṣyati hotar yaja praśāstar brāhmaṇācchaṃsin potar neṣṭar agnīd iti
3.9.6	indra tvā vṛṣabhaṃ vayam iti brāhmaṇācchaṃsī yajati / uttarābhyāṃ potrāgnīdhrau
3.9.7	yājyānām antaḥ plavate
3.9.8	ye3 yajāmahe vau3ṣaṭ ityādyantau / ādiplutau
3.9.9	anavānaṃ prātaḥsavane / vaṣaṭkṛtya vāg ojaḥ saha ojo mayi prāṇāpānāv ity anumantrayate
3.9.10	somasyāgne vīhī3 ity antaplutenānuvaṣaṭkurvanti
3.9.11	śukrāmanthicamasahomān aindrān indro diva iti
3.9.12	anuvaṣaṭkārāṇām ā devānām iti / anuhomāṃś ca / maitrāvaruṇam aindraṃ mārutaṃ tvāṣṭram āgneyam
3.9.13	agnīdheṣṭe 'dhvaryur āhāyāḍ agnīd iti / ayāṭ ity agnīt
3.9.14	pūrvavad iḍābhakṣaḥ
3.9.15	sadasi somān bhakṣayanty upahūtāḥ
3.9.16	prāśitravat pratīkṣya pratigṛhya / agnihutasyendrapītasyendor indriyāvataḥ / yo bhakṣo gosanir aśvasanir dhanasaniḥ prajāsanir lokasaniḥ / tasya ta upahūtasyopahūto bhakṣayāmi gāyatreṇa chandasā tejasā brāhmaṇavarcaseneti
3.9.17	traiṣṭubheneti mādhyaṃdine / jāgateneti tṛtīyasavane / anuṣṭupchandaseti paryāyeṣu / paṅkticchandaseti saṃdhicamaseṣu / aticchandasety aptoryāmṇi
3.9.18	bhakṣita ātmānaṃ pratyabhimṛśanti śaṃ no bhava hṛda āpīta indo piteva soma sūnave suśevaḥ / sakheva sakhya uruśaṃsa dhīraḥ pra ṇa āyur jīvase soma tārīḥ / hinvā me gātrā harivo gaṇān me mā vyarīriṣaḥ / śivo me saptarṣīn upatiṣṭha māmevā gnābhir abhigā iti
3.9.19	camasān āpyāyayanty āpyāyasva saṃ te payāṃsīti
3.9.20	tatra ślokaḥ / pañcaiva kṛtvaś camasān yajña āpyāyayet kaviḥ / ājye marutvatīye ca prasthitāś cāpi sarvaśa iti
3.9.21	acchāvākacamasahomam aindrāgnam
3.9.22	yady aśnanty āgnīdhrīye
3.9.23	sadasy upaviṣṭā yathāpraiṣam ṛtūn yajanti
3.10.1	marutaḥ potrād iti prathamottamābhyāṃ potā / dvitīyayāgnīdhraḥ / tṛtīyayā brāhmaṇācchaṃsī
3.10.2	yajamāno 'tipreṣyati hotar etad yajeti
3.10.3	nānuvaṣaṭkurvanti
3.10.4	tatra ślokaḥ / dvidevatyān ṛtuyājān yaś ca pātnīvato grahaḥ / ādityagrahasāvitrau tān sma mānuvaṣaṭkṛthāḥ / iti
3.10.5	ṛtuhomān / aindraṃ mārutaṃ tvāṣṭram āgneyam aindraṃ maitrāvaruṇaṃ caturo drāviṇodasān āśvinaṃ gārhapatyam
3.10.6	ṛtupātre bhakṣayanti limpanti vāvajighranti vā ko 'si yaśo 'si yaśodā asi yaśo mayi dhehīti
3.10.7	nārāśaṃsāṃs tūṣṇīṃ pratigṛhya bhakṣayanti narāśaṃsapītasya deva soma te nṛbhiḥ ṣṭutasya matividaḥ / ūmaiḥ pitṛbhir bhakṣitasyopahūtasyopahūto bhakṣayāmīti
3.10.8	ūrvair iti mādhyaṃdine / kāvyair iti tṛtīyasavane
3.10.9	mano nv āhvāmahīti mana upāhvayante
3.10.10	pañcakṛtvo nārāśaṃsān bhakṣayanti
3.10.11	tatra ślokaḥ / pañcaiva kṛtvaś camasān nārāśaṃseṣu bhakṣayet / hotuḥ pūrveṣu śastreṣu yāni prāg āgnimārutād iti
3.10.12	ājyaśastrād aindrāgnam
3.10.13	hotre praugastotrāya prasauti pretir asi dharmaṇe tvā dharmaṃ jinva / maitrāvaruṇāyānvitir asi dive tvā divaṃ jinva / brāhmaṇācchaṃsine saṃdhir asy antarikṣāya tvāntarikṣaṃ jinva / acchāvākāya pratidhir asi pṛthivyai tvā pṛthivīṃ jinveti
3.10.14	praugaśastrād vaiśvadevam / maitrāvaruṇasya maitrāvaruṇam / brāhmaṇācchaṃsina aindram / acchāvākasyaindrāgnam
3.10.15	brāhmaṇācchaṃsy uttamāt pratīhārāt trir hiṃkṛtya śaṃsāvom ity adhvaryum āhvayate
3.10.16	ahiṅkāram anurūpāyokthamukhāya paridhānīyāyai / pragāthāya ca mādhyaṃdine
3.10.17	yonaya eke
3.10.18	adhvaryo śaṃsāvom iti stotriyāyādhvaryo śaṃśaṃsāvom iti tṛtīyasavane
3.10.19	āhāveṣu śaṃsāvo daivety adhvaryuḥ pratigṛṇāti
3.10.20	othāmo daivety avasāne / omothāmo daiveti praṇave / om iti śastrānte
3.10.21	ukthapratigaram āha / ukthasaṃpatsu om ukthaśā ukthaśā yajokthaśā iti / sāmnā śastram upasaṃtanoti / ardharcaśo mandrayā vācā / balīyasyā mādhyaṃdine / baliṣṭhatamayā tṛtīyasavane / uttariṇyottariṇyotsahed ā samāpanāt
3.11.1	āyāhi suṣumā hi te ā no yāhi sutāvata iti stotriyānurūpau
3.11.2	ayam u tvā vicarṣaṇa ity ukthamukham / uddhed abhi śrutāmagham iti paryāsaḥ / uttamā paridhānīyā
3.11.3	triḥ prathamāṃ trir uttamām anvāha
3.11.4	ardharcaśasya ṛgantaṃ praṇavenopasaṃtanoti svarādim apanīya / pacchaḥśasye 'rdharcāntam / śastrāntaṃ makārāntenaiva
3.11.5	śastrokthaṃ vācīty āha / ukthaṃ vācīndrāyeti mādhyaṃdine / ukthaṃ vācīndrāya devebhya iti tṛtīyasavane
3.11.6	ukthyasaṃpadaḥ / paridhānīyottarā yājyā
3.11.7	acchāvākabhakṣād agniḥ prātaḥsavane śyeno 'si yathā somaḥ prātaḥsavana iti yathāsavanam ājyaṃ juhoti
3.11.8	saṃsthitahomān
3.11.9	saṃsthite saṃsthite savane vācayati mayi bhargo mayi maho mayi yaśo mayi sarvam iti
3.11.10	preṣitā mādhyaṃdināyaudumbarīm abhyaparayā dvārā niṣkramyāgnīdhrīyāt sarpanti / yajamānaḥ pūrvayā
3.11.11	purastāddhomān
3.11.12	uktam abhiṣavādi
3.11.13	pavamānāya sadaḥ prasarpanti
3.11.14	āmantritaḥ prasauti viṣṭambho 'si vṛṣṭyai tvā vṛṣṭiṃ jinveti
3.11.15	viharaṇe dhiṣṇyavān bahiś ced dhiṣṇyam abhyetya pari tvāgna iti japati
3.11.16	brahmā ca
3.11.17	dīkṣito bahirvedyabhyāśrāvaṇe 'stamaye 'bhyudaye vāgnaya upāhvayadhvam iti
3.11.18	śrātaṃ manya iti dadhigharmahomam
3.11.19	gharmavadbhakṣo rasaprāśanyā
3.11.20	paśupuroḍāśasya
3.11.21	evā pāhīti prasthitayājyāḥ
3.11.22	prasthitahomān aindrān
3.11.23	gārhapatye dākṣiṇahomāv ud u tyaṃ citraṃ devānām iti
3.11.24	hiraṇyahasto yajamāno bahirvedi dakṣiṇā āyatīr ā gāva iti pratyuttiṣṭhati
3.11.25	hiraṇyam ātreyāya dadāti / āgnīdhrāyopabarhaṇam
3.11.26	agreṇa gārhapatyaṃ jaghanena sado 'ntar āgnīdhrīyaṃ ca sadaś ca cātvālaṃ codīcīr dakṣiṇā utsṛjyamānāḥ saṃ vaḥ sṛjatv iti dvābhyām anumantrayate
3.12.1	yasyāṃ pūrve bhūtakṛta iti bhāgaliḥ / ihed asātheti kauśikaḥ
3.12.2	antataḥ pratihartre deyam
3.12.3	marutvatīyahomam indro mā marutvān iti
3.12.4	śastrayājyāyāḥ / hotrādibhyaḥ prasauti pravāsy ahne tvāhar jinva / anuvāsi rātryai tvā rātriṃ jinva / uśig asi vasubhyas tvā vasūn jinva / praketo 'si rudrebhyas tvā rudrān jinveti
3.12.5	niṣkevalyasya māhendram
3.12.6	praśāstrādīnām aindram
3.12.7	taṃ vo dasmamṛtīṣaham tat tvā yāmi suvīryam iti stotriyānurūpau
3.12.8	dve tisraḥ karoti punar ādāyam / prathamāṃ śastvā tasyā uttamaṃ pādam abhyasyāvasāyottarasyā ardharcena dvitīyāṃ śastvā tasyā uttamaṃ pādam abhyasyottareṇārdharcena tṛtīyāṃ śaṃsati
3.12.9	evaṃ bārhatānāṃ stotriyānurūpāṇāṃ pragrathanam
3.12.10	madhyamoccaistarayā vācā śaṃstavyau
3.12.11	ud u tye madhumattamā iti sāmapragāthaḥ svaravatyā
3.12.12	indraḥ pūrbhid ātirad ity ukthamukhaṃ pacchaḥ prativītatamayā
3.12.13	ud u brahmāṇy airata śravasyeti paryāsaḥ
3.12.14	eved indram iti paridadhāti / parayā yajati
3.12.15	acchāvākabhakṣād ādityagrahahomaṃ yad devā devaheḍanam iti dvābhyām / pavamānasarpaṇāntam
3.12.16	āśiraṃ pūtabhṛtyāsicyamānam āśīr ṇa ūrjam ity anumantrayate
3.12.17	pavamānāya prasauti suditir asy ādityebhyas tvādityān jinveti / avadānahomam āgneyam
3.12.18	aindrāgnam ukthye / aindraṃ ṣoḍaśini / sārasvatam atirātre
3.12.19	paśvekādaśinyām āgneyaṃ saumyaṃ vaiṣṇavaṃ sārasvataṃ pauṣṇam bārhaspatyaṃ vaiśvadevam aindram aindrāgnaṃ sāvitraṃ vāruṇam
3.12.20	savanīyahomādi / indraś ca somaṃ pibataṃ bṛhaspata iti prasthitayājyāḥ / homān aindraṃ maitrāvaruṇam aindrābārhaspatyaṃ mārutaṃ tvāṣṭram aindrāvaiṣṇavam āgneyam
3.12.21	havirdhāne yathācamasaṃ dakṣiṇataḥ svebhya upāsanebhyas trīṃstrīn puroḍāśasaṃvartān etat te pratatāmaheti nipṛṇanti
3.12.22	atra pitara iti japitvaitaṃ bhāgam etaṃ sadhasthāḥ śyeno nṛcakṣā ity anumantrayate
3.13.1	āgnīdhrīye havirucchiṣṭaṃ bhakṣayanti
3.13.2	sāvitragrahahomam
3.13.3	vaiśvadevayājyāyāḥ / dhiṣṇyahomāt aibhir agna ity upāṃśu pātnīvatasyāgnīdhro yajati
3.13.4	tasya homam
3.13.5	neṣṭur upasthe dhiṣṇyānte vāsīno bhakṣayati
3.13.6	agniṣṭomasāmne hotre prasauti ojo 'si pitṛbhyas tvā pitṝn jinveti
3.13.7	dhruvaṃ dhruveṇeti dhruvam avanīyamānam anumantrayate
3.13.8	āgnimārutayājyāhomaṃ prati tyaṃ cārum adhvaram iti saṃpreṣita āgnīdhra ity uktam
3.13.9	hāriyojanahomam ā mandrair iti
3.13.10	tenaiva niṣkrāmanti
3.13.11	āgnīdhrīye sarvaprāyaścittīyān juhoti
3.13.12	agnau śākalān sarve / devakṛtasyainaso 'vayajanam asi svāhā / pitṛkṛtasya / manuṣyakṛtasya / ātmakṛtasya / anājñātājñātakṛtasya / yad vo devāś cakṛma jihvayā guru manaso vā prayutī devaheḍanam / arāvā yo no abhi ducchunāyate tasmiṃs tad eno vasavo ni dhattaneti / devaheḍanasya sūktābhyāṃ ca
3.13.13	droṇakalaśād dhānā hasta ādāya bhasmānte nivapante
3.13.14	cātvālād apareṇādhvaryvāsāditān apsu somacamasān vaiṣṇavyarcā ninayanti
3.13.15	ubhā kavī yuvānā satyādā dharmaṇas pari / satyasya dharmaṇā vi sakhyāni sṛjāmaha iti sakhyāni visṛjante
3.13.16	saṃ sakhyānīti saṃsṛjante 'hargaṇe prāg uttamāt
3.13.17	āgnīdhrīye dadhi bhakṣayanti dadhikrāvṇa iti
3.13.18	patnīsaṃyājebhyaḥ śālāmukhīyam upaviśati
3.13.19	dakṣiṇāsaṃcareṇāhavanīyam apareṇātivrajya samiṣṭayajurbhyaḥ saṃsthitahomān juhoti
3.13.20	apsv avabhṛtheṣṭyām apsu te iti purastāddhomān / sāvikān saṃsthitahomān / vāruṇaṃ tvaṃ no agne sa tvaṃ na iti
3.13.21	iḍāntānuyājāntaike
3.13.22	somaliptāni dadhnābhijuhoty abhūd devo drapsavatyo yat te grāvety etaiḥ
3.14.1	yat te grāvā bāhucyuto acucyon naro yad vā te hastayor adhukṣan / tat ta āpyāyatāṃ tat te niṣṭyāyatāṃ soma rājan / yat te grāvṇā cichiduḥ soma rājan priyāṇy aṅgā sukṛtā purūṇi / tat saṃdhatsvājyenota vardhayasvānāgaso yathā sadam it saṃkṣiyema / yāṃ te tvacaṃ bibhidur yāṃ ca yoniṃ yad vā sthānāt pracyuto yadi vāsuto 'si / tvayā soma kﾱptam asmākam etad upa no rājan sukṛte hvayasva / saṃ prāṇāpānābhyāṃ sam u cakṣuṣā saṃ śrotreṇa gacchasva soma rājan / yat te viriṣṭaṃ sam u tat ta etaj jānītān naḥ saṃgamane pathīnām / ahāḥ śarīraṃ payasā samety anyo anyo bhavati varṇo asya / tasmai ta indo haviṣā vidhema vayaṃ syāma patayo rayīṇām / abhikṣaranti juhvo ghṛtenāṅgā parūṃṣi tava vardhayanti / tasmai te soma nama id vaṣaṭ copa no rājan sukṛte hvayasva
3.14.2	kṛṣṇājinaṃ nidhāya samprokṣati
3.14.3	apāṃ sūktair ityādy upasparśanāntam
3.14.4	ud vayam ity utkrāmanti
3.14.5	apāma somam aganma svar ity āvrajanti
3.14.6	apo divyā ity āhavanīyam upatiṣṭhante
3.14.7	vimuñcāmītyādi mārjanāntam
3.14.8	udayanīyā prāyaṇīyāvat / pathyāyāś caturtham
3.14.9	antasaṃsthā
3.14.10	anūbandhyāyām aparājitāyāṃ tiṣṭhantyāṃ sapatnahanam iti kāmaṃ namaskaroti
3.14.11	yūpaikādaśinī ced vapāmārjanā tvāṣṭraḥ paśuḥ
3.14.12	paryagnikṛtasyotsargaḥ
3.14.13	asyājyāvadānahomam / vaśāpaśupuroḍāśād devikāhavīṃṣi
3.14.14	ayaṃ te yonir ity araṇyor agniṃ samāropyamāṇam anumantrayate / yā te agne yajñiyā tanūs tayā me hy āroha tayā me hy āviśa / ayaṃ te yonir ity ātman
3.14.15	apamityam apratīttam iti vedim upoṣyamāṇām
3.14.16	saktuhome viśvalopa viśvadāvasya tvāsan juhomīty āha
3.14.17	yo agnāviti namaskṛtya tenaiva niṣkrāmanti
3.14.18	upāvaroheti mathyamānam anumantrayate
3.14.19	ity agniṣṭomaḥ
3.14.20	alpasva ekagunāpi yajeta yajeta
4.1.1	agniṣṭomasāmno hotre ṣoḍaśistotreṇātyagniṣṭome / ukthye maitrāvaruṇādibhyaḥ prasauti tantur asi prajābhyas tvā prajāṃ jinva / revad asy oṣadhībhyas tvauṣadhīr jinva / pṛtanāṣāḍ asi paśubhyas tvā paśūn jinveti
4.1.2	eteṣāṃ yājyāhomān indrāvaruṇā sutapau bṛhaspatir na ubhā jigyathur iti
4.1.3	vayam u tvām apūrvya yo na idam idaṃ pureti stotriyānurūpau
4.1.4	stotriyasya prathamāṃ śastvā tasyā uttamaṃ pādaṃ dvitīyasyāḥ pūrveṇa saṃdhāyāvasāya dvitīyena dvitīyāṃ śaṃsati / tasyā evottamam uttareṇa saṃdhāyāvasāyottamena tṛtīyām
4.1.5	evaṃ kākubhānāṃ stotriyānurūpāṇāṃ pragrathanam
4.1.6	itaḥ pacchaḥ śaṃsati
4.1.7	pra maṃhiṣṭhāya bṛhate bṛhadraya ity ukthamukham
4.1.8	udapruto na vayo rakṣamāṇā iti bārhaspatyaṃ sāṃśaṃsikam
4.1.9	acchā ma indraṃ matayaḥ svarvida iti paryāsaḥ
4.1.10	ity aikāhikānām uttamayā paridadhāti
4.1.11	parayā yajati
4.1.12	ṣoḍaśini graham upatiṣṭhante ya ā babhūva bhuvanāni viśvā yasmād anyan na paraṃ kiṃ canāsti / prajāpatiḥ prajābhiḥ saṃvidānas trīṇi jyotīṃṣi dadhate sa ṣoḍaśīti / hotre prasauty abhijid asi yuktagrāvendrāya tvendraṃ jinveti
4.1.13	ṣoḍaśigrahasya indra juṣasveti / indra ṣoḍaśinn ojasvāṃs tvaṃ deveṣv asi / ojasvantaṃ mām āyuṣmantaṃ manuṣyeṣu kṛṇuhi / tasya ta upahūtasyopahūto bhakṣayāmīti bhakṣayanti / dvau dvau trayaś chandogāḥ
4.1.14	gharmavat sattre
4.2.1	atirātre hotrādibhyaḥ prasauty adhipatir asi prāṇāya tvā prāṇaṃ jinva / dharuṇo 'sy apānāya tvāpānaṃ jinva / saṃsarpo 'si cakṣuṣe tvā cakṣur jinva / vayodhā asi śrotrāya tvā śrotraṃ jinveti
4.2.2	homān aindrān / āśvinād āśvinam
4.2.3	stotriyānurūpayoḥ prathamāni padāni punarādāyam ardharcaśasyavac chaṃsati / madhyame paryāye madhyamāny uttama uttamāni
4.2.4	prātaḥsavanavad āhāvokthasaṃpadāv asvarau
4.2.5	vayam u tvā tad id arthā vayam indra tvāyava iti stotriyānurūpau
4.2.6	ūrdhvaṃ sarvatra trīṇi sūktāni / antyaṃ pacchaḥ paryāsaḥ
4.2.7	ya udṛcīti paridhānīyā / apsu dhūtasyeti yājyā
4.2.8	madhyame trivṛd asi trivṛte tvā trivṛtaṃ jinva / pravṛd asi pravṛte tvā pravṛtaṃ jinva / svavṛd asi svavṛte tvā svavṛtaṃ jinva / anuvṛd asy anuvṛte tvānuvṛtaṃ jinveti
4.2.9	abhi tvā vṛṣabhā sute abhi pra gopatiṃ gireti stotriyānurūpau
4.2.10	barhir vā yat svapatyāyeti paridhānīyā / progrāṃ pītim iti yājyā
4.2.11	uttama āroho 'sy ārohāya tvārohaṃ jinva / praroho 'si prarohāya tvā prarohaṃ jinva / saṃroho 'si saṃrohāya tvā saṃrohaṃ jinva / anuroho 'sy anurohāya tvānurohaṃ jinveti
4.2.12	yoge yoge tavastaram yuñjanti bradhnam aruṣam iti stotriyānurūpau
4.2.13	apāḥ pūrveṣām iti paridhānīyā / ūtī śacīva iti yājyā
4.2.14	hotra āśvināya prasauti vasuko 'si vasyaṣṭir asi veṣaśrīr asi / vasukāya tvā vasyaṣṭyai tvā veṣaśriyai tvā / vasukaṃ jinva vasyaṣṭiṃ jinva veṣaśriyaṃ jinveti
4.2.15	evaṃ catuḥsaṃstho jyotiṣṭomo 'tyagniṣṭomavarjam
4.2.16	eṣa somānāṃ prakṛtiḥ
4.3.1	vājapeyaḥ śaradi
4.3.2	sarvaḥ saptadaśa
4.3.3	hiraṇyasraja ṛtvijaḥ
4.3.4	marutvatīyād bārhaspatyeṣṭir ājyabhāgādīḍāntā
4.3.5	yūpam ārohyamāṇo yajamāna āha devasya savituḥ save svargaṃ varṣiṣṭhaṃ nākaṃ ruheyam pṛṣṭhāt pṛthivyā aham iti
4.3.6	ārūḍho yāvat ta iti vīkṣate
4.3.7	avaruhya bhūme māta iti yūpavāsāṃsi brahmaṇe dadāti
4.3.8	tīrthadeśe rathacakram āruhyāparājitābhimukho 'śvarathān īkṣamāṇa āsīno vājasāmābhigāyati trir āvir maryā ā vājaṃ vājino 'gman / devasya savituḥ save svargam arvanto jayemeti
4.3.9	tad vo gāyeti stotriyaḥ
4.3.10	abhiplavastotriyān āvapate
4.3.11	mādhyaṃdine indra kratuṃ na ābhareti stotriyaḥ / indra jyeṣṭham ud u tye madhumattamā iti vā
4.3.12	kan navyo atasīnām iti sāmapragāthaḥ
4.3.13	ahīnasūktam āvapate
4.3.14	tṛtīyasavane ya eka id vidayate ya indra somapātama ity ukthastotriyānurūpau
4.3.15	ūrdhvaṃ ṣoḍaśino hotre nābhur asi saptadaśa prajāpatir asi prajāpataye tvā prajāpatiṃ jinveti
4.3.16	bṛhaspatisavaṃ pariyajñam eke
4.3.17	aptoryāmṇi garbhakāraṃ śaṃsati
4.3.18	yuñjanti bradhnam aruṣam iti stotriyam / abhitaḥ āyāhīti
4.3.19	bhinddhi viśvā apa dviṣa ity anurūpam / abhitaḥ ā no yāhīti
4.3.20	vājapeyavad āvāpaḥ
4.3.21	mādhyaṃdine yad dyāva indra te śatam yad indra yāvatas tvam iti stotriyānurūpāv abhitaḥ stotriyānurūpau
4.3.22	sāmapragāthād indra tridhātu śaraṇam iti sāmapragāthaḥ
4.3.23	sukīrtivṛṣākapī sāmasūktam ahīnasūktam āvapate
4.3.24	tṛtīyasavane surūpakṛtnum ūtaye śuṣmintamaṃ na ūtaya iti stotriyānurūpāv abhitaḥ stotriyānurūpau
4.3.25	śeṣaṃ pṛṣṭhyaṣaṣṭhavat sātirātram
4.3.26	atiriktoktheṣu hotrādibhyaḥ prasauty ākramo 'sy ākramāya tvākramaṃ jinva / saṃkramo 'si saṃkramāya tvā saṃkramaṃ jinva / utkramo 'sy utkramāya tvotkramaṃ jinva / utkrāntir asy utkrāntyai tvotkrāntiṃ jinveti
4.3.27	tam indraṃ vājayāmasi mahāṁ indro ya ojaseti stotriyānurūpau / uttarau vā
4.3.28	ā nūnam aśvinā yuvam taṃ vāṃ ratham iti sūkte / pūrvasya daśamīṃ dvādaśīm uttaraṃ ca pacchaḥ
4.3.29	madhumatīr oṣadhīr iti paridhānīyā / uttarā yājyottarā yājyā
5.1.1	kāmam aprathamayajñe 'gniḥ
5.1.2	samahāvrate nityam
5.1.3	phālgunyām / sattre pauṣyāṃ tadguṇānurodhāt
5.1.4	prājāpatye paśau samidhyamānavatīm anu samās tvāgna iti japati
5.1.5	ya ātmadā ity avadānānām
5.1.6	aṣṭamyām ukhā saṃbharaṇīyā
5.1.7	aṣṭagṛhītasyarcā stomam iti
5.1.8	pari tvāgna iti mṛtpiṇḍaṃ parilikhyamānam
5.1.9	purīṣyo 'sīty abhimṛśyamānam
5.1.10	tvām agna iti puṣkaraparṇe nidhīyamānam
5.1.11	āpo hi ṣṭheti palāśaphāṇṭenābhiṣicyamānam
5.1.12	pṛthivīṃ tvā pṛthivyām ity ukhāṃ kriyamāṇām / punaḥkaraṇa iti bhāgaliḥ
5.1.13	tṛtīyayā pacyamānām
5.1.14	āmāvāsyeneṣṭe / dīkṣaṇīyāyāṃ vaiśvānarādityayoś ca / yad agne yāni kāni cid ity ukhye samidha ādhīyamānāḥ
5.1.15	saṃśitaṃ ma ity ukhyam unnīyamānam
5.1.16	ā tvāhārṣam ity unnītam
5.1.17	ud uttamam iti pāśān unmucyamānān
5.1.18	saṃvatsaram ukhyaṃ bibharti / sadyo vā
5.1.19	ā no bhareti vanīvāhane vācayati
5.1.20	garbho asy oṣadhīnām ity ukhyaṃ bhasmāpsv opyamānam
5.1.21	saha rayyā nivartasveti dvābhyām uptam ādīyamānam
5.1.22	punas tvety ukhye samidha ādhīyamānāḥ
5.1.23	dīkṣānte vi mimīṣveti vedyagniṃ mimānam
5.1.24	apeta vīteti gārhapatyam uduhyamānam
5.1.25	ayaṃ te yonir iti gārhapatyeṣṭakā nidhīyamānāḥ
5.1.26	namo 'stu te nirṛta iti pitryupavītī nairṛtīḥ
5.1.27	yat te devīti śikyāsandīrukmapāśān nairṛtyāṃ prāstān
5.1.28	anapekṣamāṇā etya niveśanaḥ saṃgamana ity aindryā gārhapatyam upatiṣṭhante
5.1.29	prāyaṇīyādi
5.1.30	sīrā yuñjantīti sīraṃ yujyamānam
5.1.31	lāṅgalaṃ pavīravad iti karṣamāṇam
5.1.32	kṛte yonāv ity oṣadhīr āvapantam
5.1.33	brahma jajñānam iti rukmaṃ nidhīyamānam
5.1.34	hiraṇyagarbha iti hiraṇyapuruṣam
5.2.1	madhu vātā iti kūrmam abhyajyamānam
5.2.2	viṣṇoḥ karmāṇīty ulūkhalamusalaṃ nidhīyamānam
5.2.3	ajo hīty ajaśiraḥ
5.2.4	pūrvāhṇikīr upasado 'nu citīś cinvanti
5.2.5	vārtrahatyāya śavase vi na indra mṛgo na bhīmo vaiśvānaro na ūtaya iti citiṃ citiṃ purīṣācchannām
5.2.6	agne jātān iti dvābhyāṃ pañcamyāṃ citāv asapatneṣṭakā nidhīyamānāḥ
5.2.7	ekānnatriṃśatstomabhāgaiḥ stomabhāgikīḥ
5.2.8	tvām agne puṣkarād adhīti gāyatrīḥ / abodhy agnir iti traiṣṭubhīḥ / saṃ samid ity ānuṣṭubhīḥ / agniṃ hotāraṃ manya ity aticchāndasīḥ / gārhapatya uktham
5.2.9	ayam agniḥ satpatir yenā sahasram iti punaścitau
5.2.10	mā no devā bhavāśarvau mṛḍatam yas te sarpa iti raudrān
5.2.11	aśmavarma ma iti pariśritaḥ
5.2.12	havanaprāsanād āgnīdhro yā āpo divyā iti citiṃ pariṣiñcati
5.2.13	idaṃ va āpo himasya tvā upa dyām upa vetasam apām idam iti maṇḍūkāvakāvetasair dakṣiṇādi pratidiśaṃ vikṛṣyamāṇām
5.2.14	yo viśvacarṣaṇir ity aupavasathye ṣoḍaśagṛhītārdhasya / sa naḥ pitā janitety uttarārdhasya
5.2.15	ud enam uttaraṃ nayeti samidha ādhīyamānāḥ
5.2.16	saṃpreṣito 'pratirathaṃ japati
5.2.17	kramadhvam agnineti catasṛbhiś citim ārohanti
5.2.18	tāṃ savita iti samidha ādhīyamānāḥ
5.2.19	catvāri śṛṅgā abhy arcateti japati
5.2.20	agne accheti tisraḥ / aryamaṇaṃ bṛhaspatim iti dve / vājasya nu prasava iti vājaprasavīyahomān
5.2.21	saṃ mā siñcantv ity abhiṣicyamānaṃ vācayati
5.2.22	ye bhakṣayanta etaṃ sadhasthā iti dve / yenā sahasram iti vaiśvakarmaṇahomān
5.3.1	agnicit somātipūtaḥ somavāmī sautrāmaṇyābhiṣicyate
5.3.2	utkrāntaḥ śreyasaḥ śraiṣṭhyakāmasya
5.3.3	nāniṣṭasomaḥ
5.3.4	ādityeṣṭiḥ
5.3.5	aindraḥ paśuḥ
5.3.6	rasaprāśanyā yā babhrava ity oṣadhībhiḥ surāṃ saṃdhīyamānām
5.3.7	vāyoḥ pūta iti somātipūtasya pāvyamānām
5.3.8	somavāminaḥ prāk soma iti vikṛtena
5.3.9	adhvaryo adribhiḥ sutaṃ somaṃ pavitra āsṛja / punīhīndrāya pātava ity adhvaryuṃ pāvayantam
5.3.10	gṛhīteṣv ājyeṣu kuvid aṅga yavamanta iti payograhān gṛhṇantam
5.3.11	vapāmārjanād yuvaṃ surāmam aśvinā iti catasṛbhiḥ payaḥsurāgrahāṇām / saurāṇāṃ na bhakṣaṇam
5.3.12	āśvinasyaike yam aśvinā namucer āsurād adhi sarasvaty asunod indriyāya / imaṃ taṃ śukraṃ madhumantam induṃ somaṃ rājānam iha bhakṣayāmīti
5.3.13	punantu mā girāv aragarāṭeṣu yad giriṣv iti śatātṛṇṇām āsicyamānām
5.3.14	udīratām iti dve barhiṣadaḥ pitara upahūtā naḥ pitaro 'gniṣvāttā iti pañca japati
5.3.15	āśvinasārasvataindrapaśūnām / vanaspatiyāgād abhiṣicyamānam oṃ bhūr bhuvaḥ svar janad om iti vācayati
5.3.16	sāmagānāya preṣito bṛhad indrāya gāyata maruto vṛtrahantamam / yena jyotir ajanayann ṛtāvṛdho devaṃ devāya jāgṛvīty aindryāṃ bṛhatyāṃ saṃśānāni gāyati
5.3.17	saṃ tvā hinvanti dhāyitāyibhiḥ saṃ tvā riṇanti saṃ tvā śiṣanti saṃ tvā tatakṣur iti pratipadaḥ
5.3.18	saṃśravase viśravase satyaśravase śravasa iti nidhanāni
5.3.19	saṃjityai vijityai satyajityai jityā iti kṣatriyasya / saṃpuṣṭyai vipuṣṭyai satyapuṣṭyai puṣṭyā iti vaiśyasya
5.3.20	sarve nidhanam upayanti
5.3.21	barhirhomād avabhṛthaḥ
5.3.22	yad devā iti māsarakumbhaṃ plāvyamānam
5.3.23	drupadād iveti vāsaḥ
5.3.24	maitrāvaruṇy āmikṣeṣṭiḥ
5.3.25	indrāya vayodhase paśuḥ
5.3.26	ādityeṣṭiḥ
5.3.27	dūre cit santam iti praṇavāntayā tānena mantroktam upatiṣṭhante mantroktam upatiṣṭhante
6.1.1	māghyāḥ purastād ekādaśyāṃ saptadaśāvarāḥ sattram upayanto brāhmaṇoktena dīkṣeran
6.1.2	iṣṭaprathamayajñāḥ / gṛhapatir vā
6.1.3	tasyāgnau samopyāgnīn prājāpatyena yajante
6.1.4	ahnāṃ vidhānyām ekāṣṭakāyām apūpaṃ catuḥśarāvaṃ paktvā prātar etena kakṣam upoṣed ayaṃ no nabhasaspatir iti mantroktadevatābhyaḥ saṃkalpayan
6.1.5	yadi dahati puṇyasamaṃ bhavaty atha na dahati pāpasamam
6.1.6	atha gavāmayanam
6.1.7	prāyaṇīyaś caturviṃśam abhiplavāś catvāraḥ pṛṣṭhya iti prathamo māsaḥ
6.1.8	evaṃ catvāraḥ prāyaṇīyacaturviṃśavarjam
6.1.9	trayo 'bhiplavāḥ pṛṣṭhyo 'bhijit svarasāmāna iti ṣaṣṭhaḥ
6.1.10	atirikta ātmā viṣuvān
6.1.11	āvṛtta uttaraḥ pakṣaḥ
6.1.12	svarasāmāno viśvajit pṛṣṭhyo 'bhiplavāś catvāra iti saptamaḥ
6.1.13	evaṃ catvāraḥ svarasāmaviśvajidvarjam
6.1.14	abhiplavau gavāyuṣī daśarātra ūrdhvastomo mahāvratam udayanīya iti dvādaśaḥ
6.1.15	tad etacchloko 'bhivadati / dvāv atirātrau ṣaṭśatam agniṣṭomā dve viṃśatiśate ukthyānām / dvādaśa ṣoḍaśinaḥ ṣaṣṭiḥ ṣaḍahā vaiṣuvataṃ ceti / caturviṃśe indram id gāthino bṛhad ity ājyastotriyaḥ / indrā yāhi citrabhāno iti vā
6.1.16	ābhiplavikāṃs tṛtīyādīn stotriyān āvapate
6.1.17	abhi pra vaḥ surādhasam pra suśrutaṃ surādhasam iti pṛṣṭhastotriyānurūpau bārhatau pragāthau / mā cid anyad vi śaṃsata yac ciddhi tvā janā ima iti vā
6.1.18	asmā id u pra tavase turāyety ahīnasūktam āvapate
6.1.19	abhijiti viṣuvati viśvajiti mahāvrate ca / ya eka id vidayate ya indra somapātama ity ukthastotriyānurūpau
6.1.20	abhiplava āyāhi suṣumā hi ta iti ṣaḍ ājyastotriyā ārambhaṇīyāparyāsavarjam
6.1.21	vārtrahatyāya śavase śuṣmintamaṃ na ūtaya ā tū na indra madryak upa naḥ sutam ā gahi yad indrāhaṃ yathā tvam aśīyāpām ūrmir madann iveti tṛcān āvapate
6.1.22	taṃ vo dasmamṛtīṣaham iti pṛṣṭhastotriyānurūpau
6.1.23	abhi pra vaḥ surādhasam iti yugmeṣu
6.1.24	indraḥ pūrbhid ātirad dāsam arkair ya eka iddhavyaś carṣaṇīnāṃ yas tigmaśṛṅgo vṛṣabho na bhīma iti saṃpātānām ekaikam aharahar āvapate / pṛṣṭhye chandomeṣu daśame ca
6.1.25	madhyameṣu evā hy asi vīrayur ity ukthastotriyānurūpāḥ
6.1.26	pṛṣṭhyaṣaṣṭhe vanoti hi sunvan kṣayaṃ parīṇaso viśveṣu hi tvā savaneṣu tuñjata iti pārucchepīr upadadhati dvayoḥ savanayoḥ purastāt prasthitayājyānām / yajñaiḥ saṃmiślāḥ pṛṣatībhir ṛṣṭibhir ity ṛtuyājyānām upariṣṭāt
6.2.1	ṣaḍahe 'bhiplavavad ājyastotriyāḥ / prathamayor āvāpaḥ pṛṣṭhastotriyānurūpau ca
6.2.2	tṛtīye vājeṣu sāsahir bhaveti pañcarcaḥ
6.2.3	caturthe puruṣṭutasya dhāmabhir iti nava
6.2.4	pañcame yad indrāhaṃ yathā tvam iti pañcadaśa
6.2.5	ṣaṣṭhe abhi pra gopatiṃ girety ekaviṃśatiḥ
6.2.6	tṛtīyādīnāṃ vayaṃ gha tvā sutāvanta iti pṛṣṭhastotriyānurūpāḥ
6.2.7	caturthe tubhyed imā savanā śūra viśveti ṣaṭ purastāt saṃpātāt / tisro 'rdharcaśaḥ
6.2.8	pañcame yac ciddhi satya somapā iti pāṅktaṃ saptarcam / dvau dvāv avasāya pañcamaṃ saṃtanoti / trayaṃ vāvasāya dvayam
6.2.9	ṣaṣṭhe vi tvā tatasre mithunā avasyava iti sapta / padānām ekaikam avasāya dvayaṃ saṃtanoti / dvayam avasāya dvayam
6.2.10	vane na vā yo nyadhāyi cākan ity aṣṭarcaṃ ca
6.2.11	madhyameṣv abhiplavavad ukthastotriyānurūpāḥ
6.2.12	ṣaṣṭhe imā nu kaṃ bhuvanā sīṣadhāma hatvāya devā asurān yad āyan iti dvaipadau pacchaḥ
6.2.13	apendra prāco maghavann amitrān iti sukīrtim / caturthīm ardharcaśaḥ
6.2.14	vi hi sotor asṛkṣateti vṛṣākapim / padāvagrāham anavānaṃ dvitīyeṣv avasyati / tṛtīyeṣu dvitīyāntyasvarayos tadādyoś ca nyūṅkhaninardān kṛtvā dvayaṃ saṃtanoti
6.2.15	nyūṅkhapratigareṣu prathamacaturthāṣṭamadvādaśeṣu plutiḥ / ninardeṣv ādyatṛtīyayoḥ / madhyamaḥ svaritaḥ
6.2.16	nidarśanam
6.2.17	vi hi sotor asṛkṣata nendraṃ devam amaṃsata / yatro3 o o o3 o o o o3 o o o o3 madad vṛṣākapo3 o o3 aryaḥ puṣṭeṣu matsakhā viśvasmād indra uktarom / parā hīndreti
6.2.18	pratigare o3 o o o3 o o o o3 o o o o3 / ninardasya madetha madaivo3 o o3 thāmo daiveti
6.2.19	idaṃ janā upa śruteti kuntāpam ardharcaśaḥ / caturdaśa padāvagrāham
6.2.20	etā aśvā ā plavanta ity aitaśapralāpaṃ padāvagrāham / tāsām uttamena pādena praṇauti
6.2.21	vitatau kiraṇau dvāviti pravalhikāḥ
6.2.22	ihettha prāg apāg udag adharāg iti pratirādhān / na saṃtanoti
6.2.23	bhug ity abhigata ity ājijñāsenyās tisraḥ
6.2.24	pravalhikādiṣu pañcadaśa pratigarāḥ
6.2.25	dundubhim āhananābhyāṃ jaritarothāmo daiva / kośabile rajani granther dānam upānahi pādam / uttamāṃ janimāṃ janyām uttāmāṃ janīn vartmanyāt / alābūni pṛṣātakāny aśvatthapalāśaṃ pippīlikāvaṭaḥ śvasaḥ vidyut śvā parṇaśadaḥ gośapho jaritar iti / pūrvāsu pūrveṣu
6.2.26	vīme devā akraṃsatety ativādam
6.2.27	patnī yad dṛśyate jaritar othāmo daiva hotā viṣṭīmena jaritarothāmo daiveti pratigarau
6.2.28	ādityā ha jaritar iti devanītham aitaśapralāpavat
6.2.29	oṃ ha jaritas tathā ha jaritar iti pratigarau vyatyāsam
6.2.30	tvam indra śarma riṇā iti bhūtecchadaḥ
6.2.31	yad asyā aṃhubhedyā ity āhanasyā vṛṣākapivat
6.2.32	pratigara īkāraḥ / ninardasya kim ayam idam āho3 o o3thāmo daiveti
6.2.33	dadhikrāvṇo akāriṣam ity ardharcaśaḥ / sutāso madhumattamā iti pāvamānīḥ / ava drapso aṃśumatīm atiṣṭhad iti pacchaḥ
6.2.34	asyottamayā paridadhāti nityayā vā
6.2.35	aindrājāgatam utsṛjanty eke / aindrābārhaspatyaṃ tṛcam antyam aindrājāgataṃ ca śastvety apare
6.3.1	navarātre 'bhijid viṣuvān viśvajic caturviṃśavad ukthavarjam / ābhiplavikāṃs tu sarvān
6.3.2	abhi tvā vṛṣabhā suta uddhed abhi śrutām agham yuñjanti bradhnam aruṣaṃ carantam ity ājyastotriyāḥ
6.3.3	svarasāmasu ā yāhi suṣumā hi te indram id gāthino bṛhad indreṇa saṃ hi dṛkṣasa iti
6.3.4	śeṣam abhiplavasya dvitīyādi tryahavat / pañcarcas tv āvāpaḥ
6.3.5	viṣuvati sauryapṛṣṭhe ud u tyaṃ jātavedasam iti ṣaṭ stotriyaḥ
6.3.6	citraṃ devānām ud agād anīkam tat sūryasya devatvaṃ tan mahitvam iti pṛṣṭhastotriyānurūpau / baṇ mahāṁ asi sūrya śrāyanta iva sūryam iti vā / indra kratuṃ na ā bharendra jyeṣṭhaṃ na ā bhareti vā
6.3.7	nityau vottare pakṣe / anurūpāt taṃ vo dasmam ṛtīṣaham abhi pra vaḥ surādhasam iti naudhasaśyaitayonī kāmam
6.3.8	vaiśvānarasya pratimopari dyauḥ cittaś cikitvān mahiṣaḥ suparṇa iti sūktaśeṣāv āvapate
6.3.9	viśvajiti vairājapṛṣṭhe yad dyāva indra te śatam yad indra yāvatas tvam iti pṛṣṭhastotriyānurūpau bārhatau
6.3.10	ukte yonī / indra kratuṃ na ā bhareti tṛtīyām
6.3.11	indra tridhātu śaraṇam iti sāmapragāthaḥ
6.3.12	sukīrtivṛṣākapī yo jāta eva prathamo manasvān iti sāmasūktam ahīnasūktam āvapate
6.3.13	daśarātra uktaḥ pṛṣṭhyaḥ
6.3.14	chandomeṣu indrā yāhi citrabhāno tam indraṃ vājayāmasi mahāṁ indro ya ojasety ājyastotriyāḥ
6.3.15	surūpakṛtnum ūtaya iti dvādaśarcaḥ / sa ghā no yoga ā bhuvad iti dvātriṃśatam / vīlu cid ārujatnubhir iti ṣaṭtriṃśatam āvapate
6.3.16	vayaṃ gha tvā sutāvanta ityādi baṇ mahāṁ asi sūryetyantāḥ pṛṣṭhastotriyānurūpau
6.3.17	uttarayor aṣṭarcam ā satyo yātu maghavāṁ ṛjīṣīti cāvapate
6.3.18	anyeṣu mahāstotreṣv aṣṭarcam / ya eka id vidayate ṣaḍ ukthastotriyānurūpau
6.3.19	dvitīye adhvaryavo 'ruṇaṃ dugdham aṃśum yas tastambha sahasā vi jmo antān asteva su prataraṃ lāyam asyan ity aikāhikāni
6.3.20	tṛtīye adhvaryavo 'ruṇam yo adribhit prathamajā ṛtāvā yātv indraḥ svapatir madāyeti
6.3.21	yo adribhid imāṃ dhiyaṃ saptaśīrṣṇīṃ pitā na ity ubhayor ekaikaṃ madhyamasyādāv ante vā
6.3.22	daśamaṃ pṛṣṭhyacaturthavad ukthavarjam
6.3.23	ut tvā mandantv ity ājyastotriyaḥ
6.3.24	ud u tye madhumattamā ud in nv asya ricyata iti pṛṣṭhastotriyānurūpau
6.3.25	patnīsaṃyājebhyo mānasastotrāya kṛtasaṃjñāḥ sado 'bhivrajanti
6.3.26	manasā sarvam abhreṣe
6.3.27	hotra āroho 'si mānaso manase tvā mano jinveti prasauti
6.3.28	āyaṃ gaur iti cānumantrayate
6.3.29	dhṛtir asi svadhṛtir asīty audumbarīṃ madhye 'nvālabhyāsate
6.4.1	prādurbhūteṣu nakṣatreṣu niṣkramya japanti yuvaṃ tam indrāparvatā puroyodhā yo naḥ pṛtanyād apa taṃ tam iddhataṃ vajrena taṃ tam iddhatam / dūre cattāya chantsad gahanaṃ yad inakṣat / asmākaṃ śatrūn pari śūra viśvato darmā darṣīṣṭa viśvata iti
6.4.2	adhvaryupathena gatvā dakṣiṇapaścād agner upaviśya kāmān kāmayitvā yad ihonam akarma yad atyarīricāma prajāpatiṃ tat pitaram apyetv iti
6.4.3	tiṣṭhanto vācam āhvayante vāg aitu vāg upaitu vāg upa maitu vāg iti
6.4.4	subrahmaṇyāṃ ca
6.4.5	anadhīyānaḥ subrahmaṇyo3m iti triḥ
6.4.6	mahāvrate surūpakṛtnum ūtaya ity ājyastotriyaḥ
6.4.7	īṅkhayantīr apasyuva ity āvapate / abhiplavastotriyāṃś ca
6.4.8	mādhyandine hotrakāḥ kūrcān kṛtvopaviśanti
6.4.9	kumbhinīr mārjālīyaṃ pariyāntīr anumantrayate / gāva eva surabhayo gāvo guggulugandhayaḥ / gāvo ghṛtasya mātaras tā iha santu bhūyasīr idaṃ madhu / na vai gāvo maṅgīrasya gaṅgāyā udakaṃ papuḥ / papuḥ sarasvatyā nadyās tāḥ prācyaḥ saṃjigāhira idaṃ madhu / etā vayaṃ plavāmahe śamyāḥ prataratā iva / nikīrya tubhyam abhya āsaṃ gīḥ kośvoṣyaur yadā gira idaṃ madhu / yadā rāghaṭī varado vyāghraṃ maṅgīradāsa gauḥ / janaḥ sa bhadram edhati rāṣṭre rājñaḥ parikṣita iti
6.4.10	idaṃ madhv idaṃ madhv iti
6.4.11	patnīśāle bhūmidundubhim auṣṭreṇāpinaddhaṃ pucchenāghnanty uccair ghoṣaḥ upa śvāsayeti
6.4.12	tīrthadeśe rājānam anyaṃ vā marmāṇi ta iti
6.4.13	saṃnaddham indro jayātīty anumantrayate
6.4.14	saṃnaddhāya madhuparkam āhārayati / taṃ sa brāhmaṇena pratigrāhayati
6.4.15	vanaspate vīḍvaṅga ity abhimantritaṃ ratham ārohayati
6.4.16	uddharṣantām ity ārūḍham anumantrayate
6.4.17	avasṛṣṭā parā pateti caturthīm iṣum avasṛṣṭām
6.4.18	sa yadā brāhmaṇadhanaṃ gṛhṇāti tad yajamāno niṣkrīṇāti
6.4.19	trikadrukeṣu mahiṣaḥ pro ṣv asmai puroratham iti stotriyānurūpau
6.4.20	tīvrasyābhivayaso asya pāhīti caturviṃśatim āvapate
6.4.21	atha jyotiṣṭomenāgniṣṭomenātmaniṣkrayaṇena sahasradakṣiṇena pṛṣṭhaśamanīyena tvareta
6.5.1	yathāstutam anuśaṃsati
6.5.2	ekayā dvābhyāṃ vā stomam atiśaṃset / na prāg dvādaśāt
6.5.3	ṣaḍahastotriyāvāpe ca
6.5.4	aparimitābhir uttarayoḥ savanayoḥ
6.5.5	chandodaivatapratirūpo 'nurūpaḥ
6.5.6	aprajñāne stotriyaṃ dviḥ
6.5.7	ekāheṣūrdhvam anurūpād āvāpaḥ
6.5.8	pragāthān mādhyandine
6.5.9	saṃvatsara ārambhaṇīyāyāḥ / śvaḥstotriyānurūpaḥ
6.5.10	indraṃ vo viśvatas parīty ārambhaṇīyā
6.5.11	vyantarikṣam atirad iti paryāsaḥ
6.5.12	mādhyandine kan navyo atasīnām iti kadvānt sāmapragāthaḥ
6.5.13	brahmaṇā te brahmayujā yunajmīty ārambhaṇīyā
6.5.14	atiśaṃsanāya stomān vyākhyāsyāmaḥ
6.5.15	gor ājye trivṛt / pañcadaśa āyuṣaḥ / ubhayoḥ pṛṣṭhe saptadaśaḥ
6.5.16	uktha ekaviṃśaḥ / pṛṣṭhye trivṛtpañcadaśasaptadaśaikaviṃśatriṇavatrayastriṃśāḥ
6.5.17	abhijidviśvajitor ājye pañcadaśaikaviṃśau / pṛṣṭhe triṇavatrayastriṃśau
6.5.18	svarasāmasu saptadaśaḥ
6.5.19	viṣuvaty ekaviṃśaḥ
6.5.20	chandomeṣu caturviṃśacatuścatvāriṃśāṣṭācatvāriṃśāḥ
6.5.21	daśama ājyapṛṣṭhayor ekaviṃśaḥ
6.5.22	mahāvrate pañcaviṃśaḥ
6.5.23	sarvatra saṃsthāstomastotriyaṃ sāmavedapratyayaṃ sāmavedapratyayam
7.1.1	atha rājasūyaḥ
7.1.2	taiṣyāḥ purastāt pavitraḥ
7.1.3	māsāntareṣu daśa saṃsṛpaḥ
7.1.4	māghyā abhiṣecanīyaḥ
7.1.5	marutvatīyād bārhaspatyeṣṭiḥ
7.1.6	havirdhānayoḥ purastād vaiyāghracarmopabarhaṇāyām āsandyām bhūto bhūteṣu ity ārohayaty abhiṣiñcati ca
7.1.7	phālgunyā daśapeyaḥ
7.1.8	sāṃvatsarikāṇi cāturmāsyāni
7.1.9	saṃsthiteṣu caitryāḥ pratyavarohaṇīyaḥ
7.1.10	vaiśākhyā vyuṣṭidvyahaḥ
7.1.11	jyaiṣṭhyāḥ kṣatradhṛtiḥ
7.1.12	āṣāḍhyāḥ pavitraḥ saṃsthityai
7.1.13	athāśvamedhaḥ
7.1.14	phālgunyā brahmaudanam udgātṛcaturthebhyo dadāti
7.1.15	hutāyāṃ prātarāhutau brahmaṇe varam
7.1.16	āgneyīṣṭiḥ / pauṣṇī ca
7.1.17	vātaraṃhā bhavety aśvaṃ niyujyamānam anumantrayate
7.1.18	abhi tvā jarimāhitety unmucyamānam
7.1.19	āśāpālīyenotsṛṣṭam
7.1.20	saṃvatsaraṃ sāvitryas tisra iṣṭayaḥ
7.1.21	pāriplavākhyānāya dakṣiṇena vediṃ hiraṇmayeṣv āsaneṣu upaviśanti
7.1.22	kaśipūpabarhaṇaṃ brahmaṇaḥ / kūrco yajamānasya
7.1.23	ākhyāneṣu yathāvedaṃ vyāhṛtīr vācayati
7.1.24	saṃvatsarānte dīkṣaṇam / ekaviṃśatir dīkṣāḥ
7.1.25	abhiplavaprathamavat prathamam ahaḥ / pṛṣṭhyacaturthavad dvitīyam
7.1.26	bahiṣpavamānād aśvaṃ niyujyamānam anumantrayate / saṃ tvāṃ gandharvāḥ sam u yuñjantv āpo nadyoḥ sāṃvaidye parivatsarāya / ye tvā rakṣanti sadam apramādaṃ tebhya āyuḥ savitā bodhi gopāyeti
7.1.27	divyo gandharva ity etayā kauśikaḥ
7.1.28	saṃjñaptaṃ mahiṣīm upaveśyādhīvāsasā saṃprorṇuvanti
7.1.29	tau yajamāno 'bhimethati / svargeṇa lokena saṃprorṇuvāthām adhāma sakthyor ava gudaṃ dhehi / arvāñcam añjim ā bhara yat strīṇāṃ jīvabhojanam iti
7.1.30	hotrabhimethanād evaṃ vāvātāṃ brahmā / ūrdhvām enām ucchrayatād girau bhāraṃ harann iva / athāsyai madhyam edhatu śīte vāte punann iveti
7.1.31	ūrdhvam enam ity anucaryo brahmāṇam
7.1.32	sadasi hotradhvaryvor brahmodyād brahmodgātāraṃ pṛcchati
7.2.1	pṛcchāmi tvā citaye devasakha yadi tvaṃ tatra manasā jagantha / keṣu viṣṇus triṣu padeṣu jiṣṇuḥ keṣv idaṃ viśvaṃ bhuvanam āviveśeti
7.2.2	tasya pratipraśnād āha / pañcasv antaḥ puruṣa āviveśa tāny antaḥ puruṣa ārpitāni / etat tvātra pratimanvāno asmi na yajñapā bhavasy uttaro mat
7.2.3	śikṣeṇyāṃ vadasi vācam enāṃ na mayā tvaṃ saṃsamako bhavāsīti
7.2.4	niṣkramya sarve yajamānaṃ pṛcchāmi tvā param antaṃ pṛthivyā iti / iyaṃ vedir iti yajamānaḥ
7.2.5	tṛtīye caturviṃśavad dve savane
7.2.6	prākṛtāv ājyastotriyānurūpau
7.2.7	tṛtīyasavanādy atirātravat
7.2.8	saṃsthite pañcapaśur viśākhayūpaḥ
7.2.9	pratyṛtu ṣaṭ paśava āgneyā aindrā mārutā maitrāvaruṇā aindrāvaruṇā āgnāvaiṣṇavā iti
7.2.10	viśākhayūpartupaśavo dviguṇāḥ puruṣamedhe / caturguṇāḥ sarvamedhe
7.2.11	puruṣamedho 'śvamedhavat
7.2.12	caitryāḥ purastād varadānānta iṣṭayo 'gnaye kāmāya dātre pathikṛte
7.2.13	yajamānasya vijitaṃ sarvaṃ samaitv iti janapadam uccaiḥ śrāvayati
7.2.14	kasmai sahasraṃ śatāśvaṃ svaṃ jñātibhyo dadyām / kena samāpnuyām iti yajamānaḥ
7.2.15	yadi brāhmaṇaḥ kṣatriyo vā pratipadyeta siddhaṃ karmety ācakṣate
7.2.16	na cet pratipadyeta nediṣṭhaṃ sapatnaṃ vijitya tena yajeta
7.2.17	tasmai jñātibhyas tad dadyāt
7.2.18	yasya strī sambhāṣeta tasya sarvasvam ādāya tām abrāhmaṇīṃ haniṣya ity uccaiḥ śrāvayet
7.2.19	taṃ ha snātam alaṃkṛtam utsṛjyamānaṃ sahasrabāhuḥ puruṣaḥ kena pārṣṇī ity anumantrayate
7.2.20	saṃvatsaram iṣṭayaḥ pathyāyai svastaye adityā anumataye
7.2.21	saṃvatsarānta aindrāpauṣṇaḥ paśuḥ
7.2.22	mahāvrataṃ tṛtīyam
7.2.23	udīratām iti tisṛbhir yūpe badhyamānam anumantrayate / utthāpanībhiś ca vimucyamānam
7.2.24	hariṇībhiḥ śāmitraṃ hriyamāṇam
7.2.25	syonāsmai bhaveti dvābhyāṃ nipātyamānam
7.2.26	sahasrabāhuḥ yāmasārasvataiḥ saṃjñaptam
7.3.1	atha bhaiṣajyāya yajamānam akṣībhyāṃ te muñcāmi tvota devā yasyās te 'peta etu vāta ā vātv iti / methane brahmā suprapāṇā ca veśanteti
7.3.2	pūrveṇānucaryaḥ
7.3.3	ud īrṣva nārīty uktam
7.3.4	yan na idaṃ pitṛbhir iti sarve
7.3.5	brahmodyād gāvo yavaṃ prayutā aryo akṣan tā apaśyaṃ sahagopāś carantīḥ / havā idaryo abhitaḥ samāyan kiyad āsu svapatiś chandayāta ity udgātāram
7.3.6	pratipraśne yasyānakṣā duhitā jātvāsa kas tāṃ vidvāṁ abhi manyāte andhām / kataro meniṃ prati taṃ muñcāte ya īṃ vahāte ya īṃ vā vareyād iti
7.3.7	pṛṣṭhyacaturthaṃ caturtham / atirātraḥ pañcamam
7.3.8	madhyamaṃ ced ukthyāgniṣṭomā uttame
7.3.9	sāśvamedha ṛtvikpatnīpraiṣakṛto dvayāḥ
7.3.10	dvyaho 'śvamedhasya tryahaḥ puruṣamedhasya / sarvamedhaḥ puruṣamedhavat
7.3.11	ahāny agniṣṭud indrastut sūryastud vaiśvadevastut pauruṣamedhikaṃ tṛtīyaṃ pañcamaṃ vājapeyo 'ptoryāmā
7.3.12	etasmin sarvān medhān ālabhante
7.3.13	pṛṣṭhyottame viśvajid atirātro daśamam
7.3.14	saṃvatsarānte gārhapatye 'dharāraṇiṃ prahṛtyāhavanīya uttarāraṇim ayaṃ te yonir ity ātmann agniṃ saṃspṛśyāraṇyāya pravrajet
7.3.15	iti medhāḥ kṣatriyasya kṣatriyasya
8.1.1	atha stotriyavikārāḥ
8.1.2	ekāheṣu taṃ te madaṃ gṛṇīmasīti
8.1.3	bṛhaspatisave tad vo gāya sute sacā vayam enam idā hya iti / savanayor ukthamukhīyatṛcaparyāsau / mādhyandine paryāsādyatṛcavarjam
8.1.4	gosavābhiṣecanīyayor yuñjanti bradhnam aruṣam iti
8.1.5	śyenasaṃdaṃśājiravajreṣu surūpakṛtnum ūtaya ut tvā mandantu stomās tvām iddhi havāmaha iti
8.1.6	apūrve 'bhi tvā pūrvapītaya iti
8.1.7	vrātyastomeṣu ā tv etā ni ṣīdatādhā hīndra girvaṇa iti
8.1.8	agniṣṭutsv īlenyo namasyo 'gniṃ dūtaṃ vṛṇīmahe 'gnim īliṣvāvase 'gna ā yāhy agnibhir iti
8.1.9	tīvrasudupaśadopahavyeṣv ayam u te sam atasīmā u tvā purūvaso iti / vyuṣṭidvyahe ca
8.1.10	gosavavivadhavaiśyastomeṣv indraṃ vo viśvatas pari ā no viśvāsu havya indra iti
8.1.11	pratīcīnastome tvam indra pratūrtiṣv iti
8.1.12	rāji yo rājā carṣaṇīnām iti
8.1.13	udbhidbalabhidor yajña indram avardhayad iti
8.1.14	indrastoma indra kratuṃ na ā bhara tava tyad indriyaṃ bṛhad iti
8.1.15	vighane sam asya manyave viśas tad id āsa bhuvaneṣu jyeṣṭham iti
8.1.16	sūryastuty ud u tyaṃ jātavedasaṃ citraṃ devānāṃ ketur anīkam iti
8.1.17	vajre punaḥstome tvaṃ na indrā bhareti
8.1.18	sarvajity ṛṣabhe marutstome sāhasrāntye tad vo gāya sute sacā vayam enam idā hya iti
8.1.19	sāhasrādyayoḥ svādor itthā viṣūvata iti
8.2.1	virāji bhūmistome vanaspatisave tviṣyapacityor indrāgnyoḥ stoma indrāgnyoḥ kulāya indrāya madvane sutaṃ yat somam indra viṣṇavīti
8.2.2	virāje 'gneḥ stome 'gneḥ kulāye 'gniṃ dūtaṃ vṛṇīmahe agnim īliṣvāvasa iti
8.2.3	vinuttyabhibhūtyo rāśimarāyayoḥ śadopaśadayoḥ samrāṭsvarājor yad adya kac ca vṛtrahan ubhayaṃ śṛṇavac ca na iti
8.2.4	rājasūyeṣu yat somam indra viṣṇavi adhā hīndra girvaṇo 'bhrātṛvyo anā tvaṃ tvaṃ na indrā bhareti ca / caturahapañcāhāhīnadaśāhacchandomadaśāheṣu ca
8.2.5	tīvrasuccatuḥparyāyayoḥ sāhasrāntyayor daśapeye vibhraṃśayajñe śrāyanta iva sūryam iti
8.2.6	sādyaḥkreṣu śyenavarjam aham iddhi pituṣ parīti ca
8.2.7	atirātrāṇāṃ sarvastomayor mā bhūma niṣṭyā iva vidhuṃ dadrāṇaṃ salilasya pṛṣṭha iti
8.2.8	trivṛtpañcadaśasaptadaśaikaviṃśatriṇavatrayastriṃśanavasaptadaśeṣūbhayaṃ śṛṇavac ca no vayam enam idā hyaḥ pibā somam indra mandatu tveti
8.2.9	abhijity abhi pra gopatiṃ gireti ca
8.2.10	anatirātre 'bhi tvā vṛṣabhā suta iti
8.2.11	caturviṃśa indrā yāhi citrabhāno mā cid anyad vi śaṃsateti
8.2.12	viśvajiti ya eka id vidayata iti
8.2.13	viṣuvatīndra kratuṃ na ā bhareti
8.2.14	svarasāmābhiplavagavāyuṣi śeṣeṣu / pṛṣṭhasyaikaviṃśa indro dadhīco asthabhir viśvāḥ pṛtanā abhibhūtaraṃ naram evā hyasi vīrayur iti
8.3.1	vyuṣṭyāṅgirasakāpivanacaitrarathadvyahānāṃ taṃ te madaṃ gṛṇīmasīti / dvitīyeṣu viśvāḥ pṛtanā abhibhūtaraṃ naram iti
8.3.2	cāturmāsyavaiśvadevagargabaidacchandomavatparākāntarvasvaśvamedhatryahāṇāṃ śagdhy ū ṣu śacīpata iti
8.3.3	sākamedhasyendram id devatātaya iti
8.3.4	baidasvarasāmnos tvaṃ na indrā bhareti
8.3.5	dvitīyeṣu tam indraṃ vājayāmasy astāvi manma pūrvyaṃ taṃ te madaṃ gṛṇīmasīti
8.3.6	aśvamedhasya vācam aṣṭāpadīm ahaṃ svādor itthā viṣūvata iti
8.3.7	pṛṣṭhyatryahasyaivā hy asi vīrayur ity ukthe
8.3.8	tṛtīyeṣu mahāṁ indro ya ojasābhi pra vaḥ surādhasam evā hy asi vīrayur iti
8.3.9	sākamedhasya tam indraṃ vājayāmasi śrāyanta iva sūryam iti
8.3.10	caturahāṇāṃ śrāyanta iva sūryaṃ tvaṃ na indrā bhareti
8.3.11	caturtheṣu mahāṁ indro ya ojasā ya eka id vidayata iti
8.3.12	sarveṣu mā bhūma niṣṭyā iva vidhuṃ dadrāṇaṃ salilasya pṛṣṭha iti
8.3.13	saṃsarpacaturvīrayor ayam u te sam atasīmā u tvā purūvaso iti
8.3.14	pañcāheṣu trivṛdādivat
8.3.15	abhyāsaṅgyapañcaśāradīyayor dvitīye tvaṃ na indrā bhareti
8.3.16	pṛṣṭhyapañcāhasyaivā hy asi vīrayur iti
8.3.17	pañcama uttiṣṭhann ojasā sahendro madāya vāvṛdha indrāya sāma gāyateti
8.3.18	abhiplavapañcāhasya ya eka id vidayata iti
8.3.19	abhyāsaṅgyapañcaśāradīyayoḥ śrāyanta iva sūryam iti
8.3.20	ṣaḍahasya gavy abhrātṛvyo anā tvam iti / āyuṣi tvaṃ na indrā bhareti
8.3.21	pañcama endra no gadhi priya iti
8.3.22	ṣaṣṭham ukthyaṃ cet ya eka id vidayate yat somam indra viṣṇavīti
8.4.1	pṛṣṭhasya dvitīya evā hy asi vīrayur iti
8.4.2	tṛtīya indreṇa saṃ hi dṛkṣase vayaṃ gha tvā sutāvantas tvaṃ na indrā bhareti
8.4.3	daśāhasyāṣṭame yad indra prāg apāg udag iti
8.4.4	navama eto nv indraṃ stavāmeti
8.4.5	trikakuddaśāhasya navasu śagdhy ū ṣu śacīpate 'bhi pra gopatiṃ girā taṃ vo dasmam ṛtīṣahaṃ vayam enam idā hya indram id gāthino bṛhacchrāyanta iva sūryaṃ ka īṃ veda sute sacā viśvāḥ pṛtanā abhibhūtaraṃ naraṃ yad indra prāg apāg udag iti
8.4.6	aṣṭame mahāṁ indro ya ojaseti
8.4.7	dvādaśāhasya chandomaprathamāntyayos tvaṃ na indrā bhara ya eka id vidayata iti
8.4.8	svarasāmasu saṃ codaya citram arvāk praṇetāraṃ vasyo accheti paryāyeṇa / abhiplave ca
8.4.9	tanūpṛṣṭhe 'bhi tvā śūra nonumas tvām iddhi havāmahe yad dyāva indra te śataṃ pibā somam indra mandatu tvā kayā naś citra ā bhuvad revatīr naḥ sadhamāda iti
8.4.10	eteṣām anantaro 'nurūpaḥ saṃbhave / stotriyaniyamaś chandasā
8.4.11	gavāmayanena sāṃvatsarikāṇi vyākhyātāni
8.4.12	etasmād evāhīnā rātrisattrāṇi / ekāhā api kecit
8.4.13	sarvatra kāmakﾱptīḥ sāmavedāt
8.4.14	dvyahaprabhṛtayo 'hīnā ā dvādaśāhāt / anyatarato 'tirātrāt
8.4.15	dvādaśāhaprabhṛtīni rātrisattrāṇy arvāñci saṃvatsarāt
8.4.16	daśarātra ubhayatotirātraḥ
8.4.17	dvādaśāhaḥ purastādagniṣṭomo 'hīnaḥ
8.4.18	sahasrasaṃvatsaraparyantāny ayanāni / viśvajitā sahasrasaṃvatsarapratimena yajeta
8.5.1	agnyādheyaṃ vasante brāhmaṇasya brahmavarcasakāmasya / grīṣme rājanyasya tejaskāmasya / varṣāsu vaiśyasya puṣṭikāmasya / śaradi sarveṣāṃ gadāpanuttaye
8.5.2	pūrṇāhutyantam ity eke
8.5.3	agnihotrāyaṇinām iti yuvā kauśikaḥ
8.5.4	teṣām āgrayaṇe navasya
8.5.5	sthālīpākenāgnihotraṃ yavāgvā vā
8.5.6	abhāve gavīḍāṃ navaghāsam āśayitvā tasyāḥ payasā
8.5.7	śrīkāmasya nityam agnīnāṃ jāgaraṇam
8.5.8	agnihotraṃ svargakāmasya
8.5.9	payasā sarvakāmasya
8.5.10	dadhnendriyakāmasya
8.5.11	ājyena tejaskāmasya
8.5.12	tailena śrīkāmasya
8.5.13	odanena prajākāmasya
8.5.14	yavāgvā grāmakāmasya
8.5.15	taṇḍulair balakāmasya
8.5.16	somena brahmavarcasakāmasya
8.5.17	māṃsena puṣṭikāmasya
8.5.18	udakenāyuṣkāmasya
8.5.19	darśapūrṇamāsau sarvakāmasya
8.5.20	dākṣāyaṇayajñaḥ prajākāmasya
8.5.21	sākaṃprasthāyyayajñaḥ paśukāmasya
8.5.22	saṃkramayajñaḥ sarvakāmasya
8.5.23	iḍādadhaḥ paśukāmasya
8.5.24	sārvasenayajñaḥ prajākāmasya
8.5.25	śaunakayajño 'bhicārakāmasya
8.5.26	vasiṣṭhayajñaḥ prajākāmasya
8.5.27	dyāvāpṛthivyor ayanaṃ pratiṣṭhākāmasya
8.5.28	etāni darśapūrṇamāsāyanāni
8.5.29	āgrayaṇam annakāmasya
8.5.30	cāturmāsyāni sarvakāmasya
8.5.31	aindrāgnaḥ paśur āyuṣprajāpaśukāmasya
8.5.32	yāmaḥ śukahariḥ śuṇṭho vānāmayakāmasya pitṛlokakāmasya ca
8.5.33	tvāṣṭro vaḍavaḥ prajākāmasya
8.5.34	kāmyāv etau
8.5.35	sutyāḥ sarvakāmasya
8.5.36	ukthyaḥ paśukāmasya
8.5.37	vājapeyaḥ svārājyakāmasya
8.5.38	atirātra ṛddhikāmasya
8.5.39	gavāmayanaṃ dvādaśāhaś ca
8.5.40	rājasūyaḥ svārājyakāmasya
8.5.41	aśvamedhapuruṣamedhau sarvakāmasya
8.5.42	sarvamedhaḥ śraiṣṭhyakāmasya
8.5.43	kāmānantyād aparimitā yajñāḥ
8.5.44	te prakṛtibhir vyākhyātāḥ
8.5.45	yajñakramo brāhmaṇāt / viriṣṭasaṃdhānaṃ ca
8.5.46	ya imau kalpāv adhīte ya u caivaṃ veda tena sarvaiḥ kratubhir iṣṭaṃ bhavati sarvāṃś ca kāmān āpnoti
8.5.47	athāpy udāharanti yathā yaṣṭus tathādhyetur eṣā brāhmī pratiśrutir eṣā brāhmī pratiśrutir iti
