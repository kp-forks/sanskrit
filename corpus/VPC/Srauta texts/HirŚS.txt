#Text:Hiraṇyakeśiśrautasūtra
#Data entry:M. Fushimi
#Notes:Up to Praśna 10 (inclusive), the text counts by Praśna/Paṭala/Chapter, without giving a Sūtra counter. Starting with Praśna 11, it uses Praśna/Chapter and a Sūtra counter. We systematized the numbering by ignoring the Paṭala counters in 1-10, and adding Sūtra counters in this range. The following chapters are missing in the edition: 2.[7].18, 5.[3].9. Praśnas 19, 20 are missing in the digital text.



1.1.1	yajñaṃ vyākhyāsyāmaḥ
1.1.2	sa tribhir vedair vidhīyate
1.1.3	ṛgvedena yajurvedena sāmavedena sarvair jyotiṣṭomaḥ
1.1.4	ṛgvedayajurvedābhyāṃ darśapūrṇamāsau
1.1.5	yajurvedenāgnihotram
1.1.6	vidhilakṣaṇāni karmāṇi
1.1.7	mantrabrāhmaṇayor vedanāmadheyam
1.1.8	karmavidhānaṃ brāhmaṇāni
1.1.9	taccheṣo 'rthavādaḥ
1.1.10	nindā praśaṃsā
1.1.11	parakṛtiḥ purākalpaś ca
1.1.12	ato 'nye mantrāḥ
1.1.13	laukikāḥ prayujyamānā amantrāḥ
1.1.14	yathā putrasya nāmadheyaṃ dundubhiśabdaś ca
1.1.15	yajñakarmārthā mantrāḥ
1.1.16	rūpavipratiṣedhāl laukikeṣu
1.1.17	yathā gṛhṇāmi te suprajāstvāya hastam imāṃ khanāmy oṣadhīṃ vaha vapāṃ jātavedaḥ pitṛbhya iti
1.1.18	yathopadiṣṭaṃ brāhmaṇavanto yathārūpam itare
1.1.19	śeṣasya vinidhānam
1.1.20	pāriplavārthā dāśatayyaḥ
1.1.21	uttarayoḥ pavamānayoḥ stomābhyāse sāmāni
1.1.22	tūṣṇīkeṣu prākṛteṣu yajuḥ
1.1.23	vedaḥ karmanāmadheyena śrūyamāṇas tadarthaḥ
1.1.24	yathā vājapeyo yājyāpuronuvākyāś ca
1.1.25	upāṃśu yajurvedena kriyate
1.1.26	anyatra pravarasaṃvādāśrāvaṇasaṃpraiṣebhyaḥ
1.1.27	uccair itarābhyām
1.1.28	sarvair upāṃśu
1.2.1	jyotiṣṭome prāg agnīṣomīyāt
1.2.2	yāvadartho 'pavṛjyate sa ekamantraḥ
1.2.3	ādipradiṣṭā mantrā bhavanti
1.2.4	uttarāsyādinā pūrvasyāntaṃ vidyāt
1.2.5	mantrāntena karma saṃnipātayet
1.2.6	kriyamāṇe hautrāṇy ucyante
1.2.7	ekamantrāṇi karmāṇi
1.2.8	samabhyuccīyeran hautrāṇi
1.2.9	anyatra yājyānuvākyābhyaḥ
1.2.10	yatraikasmin dravye viceṣṭāpṛthaktvenārtho niṣpadyate sakṛd eva tatra mantraṃ brūyāt
1.2.11	yathā prokṣe yūpacchedane ca
1.2.12	dravyapṛthaktve 'bhyāvartate
1.2.13	yathājyagrahaṇe lavane staraṇe ca
1.2.14	arthapṛthaktvāt kaṇḍūyanamantro 'bhyāvartate
1.2.15	parārthāny ekena kriyeran
1.2.16	yathā kapālenopavapati yajamānena saṃmitaudumbarī bhavatīti
1.2.17	yajurvedenādhvaryuḥ karoti
1.2.18	ṛgvedena hotā
1.2.19	sāmavedenodgātā
1.2.20	sarvair brahmā
1.2.21	vacanalakṣaṇā itare
1.2.22	asaṃbhavād vā
1.2.23	yathāśvamedhe paśukarmasu
1.2.24	āhavanīya āhutayo juhvā hūyante
1.2.25	uttarataupacāro vihāraḥ
1.3.1	prāṅnyāyāny udaṅnyāyāni vā pradakṣiṇaṃ yajñe karmāṇi karoti
1.3.2	na yajñāṅgenātmānam anyaṃ vābhipariharati
1.3.3	na vihārād upaparyāvartate
1.3.4	antarāṇi yajñāṅgāni bāhyāḥ kartāraḥ
1.3.5	prācīnāvītī pitryāṇi karoti
1.3.6	yajñopavītī darśapūrṇamāsayor agnihotre ca
1.3.7	aniyamo 'nyatra
1.3.8	codanāsaṃyogāt pradhānāny ekakālāni
1.3.9	teṣāṃ vibhavanti tantram aṅgāny avibhavanty āvartante
1.3.10	nānākāleṣu pṛthak
1.3.11	yaḥ pradhānasya kālaḥ so 'ṅgānāṃ sa deśaḥ sa kartā so 'gniḥ
1.3.12	ādhānaprabhṛti yāvajjīvaṃ pātrāṇi dhāryante
1.3.13	teṣāṃ pratitantraṃ saṃskāro 'bhyāvartate
1.3.14	sarvakāmau darśapūrṇamāsau
1.3.15	tau samānavidhānau
1.3.16	nirdeśād vyavatiṣṭhete
1.3.17	tābhyāṃ yāvajjīvaṃ yajate triṃśataṃ vā varṣāṇi
1.3.18	ekasmin prayoge sarvān kāmān kāmayeta prayogapṛthaktve vaikaikam
1.3.19	pūrvā paurṇamāsy uttarāmāvāsyā
1.3.20	paurṇamāsyāṃ paurṇamāsyā yajate 'māvāsyāyām amāvāsyayā
1.3.21	āgneyo 'ṣṭākapāla upāṃśuyājaś cāgnīṣomīyo vaiṣṇavaḥ prājāpatyo vāgnīṣomīyaś caikādaśakapālaḥ paurṇamāsyāṃ pradhānāni
1.3.22	nāsomāyājino brāhmaṇasyāgnīṣomīyaḥ puroḍāśo vidyata ity ekeṣām āgneyo 'ṣṭākapāla aindrāgna ekādaśakapālo dvādaśakapālo vāmāvāsyāyām asaṃnayata āgneyaḥ saṃnāyyaṃ ca saṃnayataḥ
1.3.23	tadaṅgam itare homāḥ
1.3.24	pūrvāṃ paurṇamāsīm upavaset
1.3.25	saṃpūrṇāṃ vā
1.3.26	pūrvām amāvāsyām
1.3.27	yad ahar vā na dṛṣyate
1.4.1	prātar agnihotraṃ hutvānugamayitvāgnihotrikam apoddhṛtya vodita āditye gārhapatyād āhavanīyam uddhṛtya mamāgne varca ity anvādadhāty uttarayā gārhapatyam uttarayā dakṣiṇāgnim
1.4.2	sarvābhir vāhavanīyam
1.4.3	avaśiṣṭā vikalpārthāḥ
1.4.4	vyāhṛtībhir anvādadhātīty ekeṣām
1.4.5	agniṃ gṛhṇāmi surathaṃ yo mayobhūr ya udyantam ārohati sūryam ahne / ādityaṃ jyotiṣāṃ jyotir uttamaṃ śvo yajñāya ramatāṃ devatābhyaḥ / vasūn rudrān ādityān indreṇa saha devatāḥ / tāḥ pūrvaḥ parigṛhṇāmi sva āyatane manīṣayā / imām ūrjaṃ pañcadaśīṃ ye praviṣṭās tān devān parigṛhṇāmi pūrvaḥ / agnir havyavāḍ iha tān āvahatu paurṇamāsaṃ havir idam eṣāṃ mayīti paurṇamāsyām āmāvāsyaṃ havir idam eṣāṃ mayīty amāvāsyāyām iti tisṛbhir āhavanīyam antarāgnī paśavo devasaṃsadam āgaman / tān pūrvaḥ parigṛhṇāmi sva āyatane manīṣayety antarāgnī tiṣṭhañ japatīha prajā viśvarūpā ramantām agniṃ gṛhapatim abhi saṃvasānāḥ / tāḥ pūrvaḥ parigṛhṇāmi sva āyatane manīṣayā / iha paśavo viśvarūpā ramantām agniṃ gṛhapatim abhi saṃvasānāḥ / tān pūrvaḥ parigṛhṇāmi sva āyatane manīṣayeti dvābhyāṃ gārhapatyam ayaṃ pitṝṇām agnir avāḍ ḍhavyā pitṛbhya ā / taṃ pūrvaḥ parigṛhṇāmy aviṣaṃ naḥ pituṃ karad iti dakṣiṇāgnim ajasraṃ tvāṃ sabhāpālā vijayabhāgaṃ samindhatām / agne dīdāya me sabhya vijityai śaradaḥ śatam iti sabhyam annam āvasathīyam abhiharāṇi śaradaḥ śatam / āvasathe śriyaṃ mantram ahir budhniyo niyacchatv ity āvasathyam
1.4.6	iti vaitābhiḥ
1.4.7	palāśaśākhāṃ śamīśākhāṃ vāharati
1.4.8	prācīm udīcīṃ prāgudīcīṃ vāhīnāṃ bahuparṇām aśuṣkāgrām
1.4.9	yaṃ kāmayetāpaśuḥ syād ity aparṇāṃ tasmai śuṣkāgrām
1.4.10	yaṃ kāmayeta paśumān syād iti bahuparṇāṃ tasmai bahuśākhām aśuṣkāgrām
1.4.11	iṣe tveti śākhām ācchinatty ūrje tveti saṃnamayaty anumārṣṭi vā
1.4.12	imāṃ prācīm udīcīm iṣam ūrjam abhisaṃskṛtām / bahuparṇām aśuṣkāgrāṃ harāmi paśupām aham ity āharati
1.4.13	vāyavaḥ stheti tayā ṣaḍ vatsān apākaroti
1.5.1	darbhair vā sadarbhayety ekeṣām
1.5.2	apākṛtānām ekaṃ śākhayopaspṛśati
1.5.3	devo va iti gocaram abhi mātṝḥ prasthāpayati
1.5.4	indraṃ nigameṣūpalakṣayed indrayājino mahendraṃ mahendrayājinaḥ
1.5.5	prasthitānām ekāṃ śākhayopaspṛśati
1.5.6	śuddhā apaḥ suprapāṇe pibantīḥ śatam indrāya śarado duhānāḥ / rudrasya hetiḥ pari vo vṛṇaktv iti prasthitā anumantrayate
1.5.7	dhruvā asminn iti yajamānasya gṛhān abhi paryāvartate
1.5.8	yajamānasya paśūn pāhīty agniṣṭhe 'nasy agnyagāre vā purastāt pratīcīṃ śākhām upagūhati paścāt prācīm ity ekeṣām
1.5.9	devasya tvety aśvaparśum asidaṃ vādatte
1.5.10	yajñasya ghoṣad asīti gārhapatyam upatiṣṭhate
1.5.11	pratyuṣṭam ity āhavanīye gārhapatye vā niṣṭapati
1.5.12	preyam agād urv antarikṣaṃ prehīty anyatareṇa prācīnam udīcīnaṃ vābhipravrajya yataḥ kutaścid darbhamayaṃ barhir āharati
1.5.13	viṣṇo stūpo 'sīty abhipretānām ekaṃ stambam utsṛjatīndrasya pariṣūtam asīty anyaṃ pariṣauti devānām iti vā
1.5.14	taṃ sarvaṃ dāti
1.5.15	api vā paśūnāṃ tvā bhāgam utsṛjāmīti pariṣūtasyaikām dve vā darbhanāḍyāv utsṛjati
1.5.16	idaṃ devānām iti pariṣūtam abhimṛśatīdaṃ paśūnām ity utsṛṣṭam avasṛṣṭo gavāṃ bhāga iti vā
1.5.17	devasya tvā savituḥ prasave 'śvinor bāhubhyāṃ pūṣṇo hastābhyāṃ barhir devasadanam ārabha iti viśākheṣv abhipadyate
1.5.18	devebhyas tvordhvabarhirbhya ity ūrdhvam unmārṣṭi
1.5.19	devabarhir mā tvānvaṅ mā tiryag ity asidaṃ nidadhāti mādho mopari parus ta ṛdhyāsam iti vā
1.6.1	yā jātā oṣadhayo devebhyas triyugaṃ purā / tāsāṃ parva rādhyāsaṃ paristaram āharann ity abhimantrya
1.6.2	ācchettā te mā riṣam ity ācchinatti
1.6.3	sanakhaṃ muṣṭiṃ dāti
1.6.4	sa prastaraḥ
1.6.5	srugdaṇḍamātram urvasthikulmimātraṃ vā
1.6.6	etenaiva kalpenetarān dāti
1.6.7	yad anyat pariṣavaṇād utsarjanāc ca
1.6.8	sarvaṃ yathārthaṃ lutvā
1.6.9	devabarhiḥ śatavalśaṃ virohety ālavān abhimṛśati
1.6.10	sahasravalśā vi vayaṃ ruhemety ātmānaṃ pratyabhimṛśati
1.6.11	ayujo yujo vā muṣṭīn nidhanāni vā lunoti
1.6.12	adityai rāsnāsīti pradakṣiṇaṃ śulvam āveṣṭayati
1.6.13	ayupitā yonir iti pratinidadhāti tridhātu pañcadhātu vā dhātaudhātau mantram āvartayati
1.6.14	pṛthivyāḥ saṃpṛcaḥ pāhīti prāgagram udagagraṃ vā śulbaṃ nidadhāti
1.6.15	aparimitānāṃ parimitāḥ saṃnahye sukṛtāya kam / eno mā nigāṃ katamac canāhaṃ punar utthāya bahulā bhavantv ity abhimantrya susaṃbhṛtā tvāsaṃbhāramīti śulbe nidhanāni saṃbharati
1.6.16	alubhitā yonir ity uttame nidhane prastaram ādadhāti
1.6.17	indrāṇyai saṃnahanam iti saṃnahyati pūṣā ta iti pradakṣiṇaṃ granthim āveṣṭya
1.6.18	sa ta iti purastāt pratyañcam upakarṣati paścād vā prāñcam
1.6.19	āpas tvām aśvinau tvām ṛṣayaḥ sapta māmṛjuḥ / barhiḥ sūryasya raśmibhir uṣasāṃ ketum ārabha ity ārabhate
1.6.20	indrasya tvā bāhubhyām udyaccha ity udyacchate
1.6.21	bṛhaspater iti śīrṣann adhinidhāya harati
1.6.22	yau gamanau tau pratyāyanau
1.6.23	adityāḥ sada āsīdeti paridhideśe 'ntarvedy anadhaḥ sādayati
1.6.24	devaṃgamam asīty āsannam abhimantrayate
1.6.25	adityās tvā pṛṣṭhe sādayāmīti gārhapatyadeśa upari nidadhāti
1.7.1	pālāśaṃ khādiraṃ vaikaviṃśatidārum idhmaṃ saṃnahyati
1.7.2	pañcadaśa sāmidhenyarthāni
1.7.3	trayaḥ paridhayo 'niyatavṛkṣāḥ satvakkāḥ
1.7.4	ārdrā bhavanti te hi sarasā iti vijñāyate śuṣkā bhavanti medhyatvāyeti vijñāyate
1.7.5	sthaviṣṭho madhyamo 'ṇīyān drāghīyān dakṣiṇārdhyo 'ṇiṣṭho hrasiṣṭha uttarārdhyaḥ
1.7.6	dve āghārasamidhau
1.7.7	anūyājasamid ekaviṃśīti
1.7.8	samūlānām amūlānāṃ vā darbhāṇām ayugdhātu śulbaṃ kṛtvā prāgagram udagagraṃ vā nidadhāti
1.7.9	yat kṛṣṇo rūpaṃ kṛtvā prāviśas tvaṃ vanaspatīn / tatas tvām ekaviṃśatidhā saṃbharāmi susaṃbhṛtā / trīn paridhīṃs tisraḥ samidho yajñāyur anusaṃcarān / upaveṣaṃ mekṣaṇaṃ dhṛṣṭiṃ saṃbharāmi susaṃbhṛteti śulba idhmaṃ saṃbharati
1.7.10	kṛṣṇo 'sy ākhareṣṭho deva puraścara saghyāsaṃ tveti saṃnahyati
1.7.11	pūṣā ta iti pradakṣiṇaṃ granthim āveṣṭya tenaiva kalpena yathā barhiṣi
1.7.12	vipratipādya vā
1.7.13	tenaiva mantreṇa
1.7.14	barhiṣā saha nidadhāti
1.7.15	vedo 'si yena tvaṃ deva veda devebhyo vedo 'bhavas tena mahyaṃ vedo bhūyā iti darbhāṇāṃ vedaṃ karoti
1.7.16	vatsajñuṃ mūtakāryaṃ paṅktikāryaṃ trivṛtaṃ vā
1.7.17	vatsajñuṃ paśukāmasya mūtakāryam annādyakāmasya paṅktikāryaṃ prajākāmasya trivṛtaṃ brahmavarcasakāmasya trivṛcchirasaṃ bruvate
1.7.18	tṛṇṇāt pradeśe parivāsayati
1.7.19	idhmapravraścanāni vedaparivāsanāni ca saha nidadhāti
1.8.1	antarvedi śākhāyāḥ palāśāni praśātya sarvāṇi mūlataḥ parivāsya
1.8.2	upaveṣo 'si yajñāya tvāṃ pariveṣam adhārayan / indrāya haviḥ kṛṇvantaḥ śivaḥ śagmo bhavāsi na iti tam upaveṣaṃ karoti
1.8.3	tasyāṃ trivṛddarbhamayaṃ pavitram avidalaṃ karoti
1.8.4	trivṛtpalāśe darbha iyān prādeśasaṃmitaḥ / yajñe pavitraṃ potṛtamaṃ payo havyaṃ karotu ma iti mūle mūlam upasṛjaty agre 'graṃ na granthiṃ karoti
1.8.5	vasūnāṃ pavitram asi śatadhāram iti vā
1.8.6	sāyaṃ hute 'gnihotre
1.8.7	dvaṃdvaṃ sāṃnāyyapātrāṇi prakṣālya nyañci prayunakti
1.8.8	agnihotrahavaṇīm ukhām upaveṣaṃ śākhāpavitram abhidhānīṃ nidāne dohanam ayaspātraṃ dārupātraṃ vāpidhānārtham
1.8.9	samāv apracchinnāgrau darbhau prādeśamātrau pavitre karoti
1.8.10	pavitre stho vaiṣṇavī vāyur vāṃ manasā punātv iti tṛṇaṃ kāṣṭhaṃ vāntardhāya chinatti
1.8.11	na nakhenemau prāṇāpānau yajñasyāṅgāni sarvaśaḥ / āpyāyayantau saṃcaratāṃ pavitre havyaśodhana ity abhimantrya
1.8.12	viṣṇor manasā pūte stha ity adbhir unmārṣṭi
1.8.13	agnihotrahavaṇyāṃ pavitrāntarhitāyām apa ānīya
1.8.14	devo va iti paccho gāyatryodagagrābhyāṃ pavitrābhyāṃ trir utpunāti
1.8.15	āpo devīr ity anumantrayate
1.9.1	āpo devīḥ śuddhāḥ sthemā pātrāṇi śundhata / upātaṅkyāya devānāṃ parṇavalkam uta śundhateti vā
1.9.2	śundhadhvam iti triḥ sarvābhir uttānāni pātrāṇi prokṣati śundhantāṃ viśvakarmāṇi devayajyāyai daivyāya karmaṇe śundhadhvaṃ yad vo 'śuddhāḥ parājagmus tad va etena śundhatām iti vā
1.9.3	etā ācaranti madhumad duhānāḥ prajāvatīr yaśaso viśvarūpāḥ / bahvīr bhavantīr upajāyamānā iha va indro ramayatu gāva iti gā āyatīḥ pratīkṣate
1.9.4	dhṛṣṭir asīty upaveṣam ādāya
1.9.5	nirūḍhaṃ janyaṃ bhayaṃ saha tena yaṃ dviṣmaḥ subhūtāya śrayadhvam iti tena gārhapatyād udīco 'ṅgārān nirūhya
1.9.6	mātariśvana iti teṣu kumbhīm adhiśrayati
1.9.7	aprasraṃsāya yajñasyokhe upadadhāmy aham / paśubhiḥ saṃnītaṃ bibhṛtām indrāya śṛtaṃ dadhīti vā
1.9.8	bhṛgūṇām aṅgirasāṃ tapasā tapyasvety aṅgāraiḥ parīndhe
1.9.9	upasṛṣṭāṃ me prabrūtād iti saṃpreṣyati
1.9.10	vasūnāṃ pavitram asi sahasradhāram iti kumbhyāṃ prāgagraṃ śākhāpavitram ādadhāti
1.9.11	anvārabhya vācaṃ yacchati dhārayann āste
1.9.12	adityai rāsnāsīty abhidhānīm ādatte
1.10.1	trayastriṃśo 'si tantūnāṃ pavitreṇa sahāgahi / śiveyaṃ rajjur abhidhāny aghniyām upasevatām iti vā
1.10.2	pūṣāsīti vatsam upasṛjati
1.10.3	dhāvantaṃ vānumantrayate
1.10.4	vihāraṃ gāṃ copasṛṣṭām antareṇa mā saṃcāriṣṭeti saṃpreṣyati na duhyamānām antareṇa yanti vihāraṃ gāṃ ca
1.10.5	yadi vyaveyāt sāṃnāyyaṃ mā vilopīti brūyāt
1.10.6	ūrjaṃ payaḥ pinvamānā ghṛtaṃ ca jīvo jīvantīr upa vaḥ sadeyam ity upasannām
1.10.7	dyauś cemaṃ yajñaṃ pṛthivī ca saṃduhātāṃ dhātā somena saha vātena vāyuḥ / yajamānāya draviṇaṃ dadhātv iti duhyamānām utsaṃ duhanti kalaśaṃ caturbilam iḍāṃ devīṃ madhumatīṃ suvarvidam / tad indrāgnī jinvataṃ sūnṛtāvat tad yajamānam amṛtatve dadhātv iti dhārāghoṣam anumantrayate
1.10.8	dogdhā harati
1.10.9	taṃ pṛcchati kāmadhukṣaḥ pra ṇo brūhi
1.10.10	amūṃ yasyāṃ devānāṃ manuṣyāṇāṃ payo hitam ity asāv iti godhug ācaṣṭe
1.10.11	sā viśvāyur iti pratyucya
1.10.12	devas tvā savitā punātu vasoḥ pavitreṇa śatadhāreṇa supuveti kumbhyām ānayati
1.10.13	yad anyat saṃpraiṣāt tenottare dohayati
1.10.14	sā viśvavyacā iti dvitīyāṃ sā viśvakarmeti tṛtīyām
1.10.15	tisro dohayitvā bahu dugdhīndrāya devebhyo havyam āpyāyatāṃ punar vatsebhyo manuṣyebhyaḥ punar dohāya kalpatām iti triḥ saṃpreṣyati
1.10.16	visṛṣṭavāg ananvārabhya
1.11.1	uttarā dohayati tūṣṇīṃ vā
1.11.2	sarvāsu dugdhāsu hutaḥ stoka iti vipruṣo 'numantrayate
1.11.3	dyauś cemaṃ yajñam iti sāṃnāyyam
1.11.4	dohanaṃ saṃkṣālya saṃpṛcyadhvam iti kumbhyāyānayati
1.11.5	śrapayitvā tūṣṇīkena sarpiṣābhidhārya
1.11.6	dṛṃha gā dṛṃha gopatiṃ mā vo yajñapatī riṣad iti prācīnam udīcīnaṃ prāgudag vā karṣann ivodvāsayati
1.11.7	pūrvedyurdugdhaṃ dadhi havirātañcanam ekasyā dvayos tisṛṇāṃ vaikāhe dvyahe tryahe vā saṃtatam abhidugdham aupavasathād bhavati
1.11.8	somena tvātanacmīti tena śītaṃ budhnaṃ kṛtvātanaktīndrasya tvā bhāgaṃ somenātanacmīti vā
1.11.9	taṇḍulaiḥ parṇavalkaiḥ kvalair badaraiḥ pūtīkair vā
1.11.10	yajñasya saṃtatir asi yajñasya tvā saṃtatim anusaṃtanomīty agnihotroccheṣaṇam ānayati tūṣṇīṃ vā
1.11.11	āpo haviḥṣu jāgṛta yathā deveṣu jāgratha / evam asmin yajñe yajamānāya jāgṛtety apidhānārthe pātre 'pa ānayaty adastam asi viṣṇave tvā yajñāyāpidadhāmy aham / adbhir ariktena pātreṇa yāḥ pūtāḥ pariśerata ity apidadhāti
1.11.12	yadi mṛnmayaṃ syāt tṛṇaṃ kāṣṭhaṃ vānupravidhyet
1.11.13	imau parṇaṃ ca darbhaṃ ca devānāṃ havyaśodhanau / prātar veṣāya gopāya viṣṇo havyaṃ hi rakṣasīty unmucya śākhāpavitraṃ prajñātaṃ nidadhāti
1.11.14	viṣṇo havyaṃ rakṣasveti sāṃnāyyaṃ gārhapatyadeśa upari nidadhāti
1.12.1	anyāṃ śākhām āhṛtya tenaiva kalpena tayā darbhair vā prātardohāya vatsān apākaroti yathā sāyaṃdohāya
1.12.2	upadhāya kapālāni prātardohaṃ dohayati tasya sāyaṃdohena kalpo vyākhyātaḥ
1.12.3	aprasraṃsāya yajñasyokhe upadadhāmy aham / paśubhiḥ saṃnītaṃ bibhṛtām indrāya śṛtam iti mantrāntaṃ saṃnamati
1.12.4	udagagraṃ śākhāpavitram ādadhāti
1.12.5	nātanakti
1.12.6	nāsomayājī saṃnayed atho khalv āhuḥ kāpeyāḥ saṃneyam evāsomayājineti
1.12.7	aindraṃ sāṃnāyyaṃ someneṣṭvā mahendraṃ yajeta
1.12.8	api vā saṃvatsaraṃ dvau vendram iṣṭvāgnaye vratapataye 'ṣṭākapālaṃ nirupya kāmaṃ mahendraṃ yajeta
1.12.9	aurvo gautamo bhāradvājaḥ śuśruvān grāmaṇī rājanya iti sarvatra kāmaṃ mahendraṃ yajeran
1.12.10	paristṛṇīta paridhattāgniṃ parihito 'gnir yajamānaṃ bhunaktu / apāṃ rasa oṣadhīnāṃ suvarṇo niṣkā ime yajamānasya santu kāmadughā amutrāmuṣmiṃl loka iti saṃpreṣyati
1.12.11	darbhair agnīn paristṛṇāti
1.12.12	āhavanīyaṃ paristīrya gārhapatyam atha dakṣiṇāgniṃ gārhapatyaṃ vā paristīrya dakṣiṇāgnim athāhavanīyam
1.12.13	udagagrāḥ paścāt purastāc ca bhavanti
1.12.14	etat kṛtvopavasaty amāvāsyāyām
1.12.15	paurṇamāsyāṃ tu
1.12.16	pūrvedyur agnyanvādhānam agniparistaraṇaṃ ca
1.12.17	śvo bhūta idhmābarhir vedaṃ ca karoti
1.12.18	sadyo vā
1.12.19	sarvaṃ kriyate
1.13.1	sadyaskālāyām upariṣṭād vedakarmaṇo 'gnīn paristṛṇāti
1.13.2	prātar agnihotraṃ hutvodita āditye paurṇamāsyās tantraṃ prakramayati prāg udayād amāvāsyāyāḥ
1.13.3	karmaṇe vām iti pāṇī prakṣālya
1.13.4	yajñasya saṃtatir asi yajñasya tvā saṃtatyai stṛṇāmi saṃtatyai tvā yajñasyeti gārhapatyāt saṃtatām ulaparājīṃ stṛṇāty āhavanīyāt tūṣṇīṃ dakṣiṇāṃ tūṣṇīm uttarām
1.13.5	dakṣiṇenāhavanīyaṃ brahmayajamānayoḥ sadane karoti
1.13.6	pūrvaṃ brahmaṇe 'paraṃ yajamānāya
1.13.7	uttareṇa gārhapatyaṃ darbhān saṃstīrya dvaṃdvaṃ pātrāṇi prakṣālya nyañci prayunakti
1.13.8	sphyaṃ kapālāni
1.13.9	agnihotrahavaṇīṃ śūrpam
1.13.10	kṛṣṇājinaṃ śamyām
1.13.11	ulūkhalaṃ musalam
1.13.12	dṛṣadam upalām
1.13.13	aratnimātryo bāhumātryo vā mukhavatyo haṃsamukhaprasecanā agrāgrā bhavanti tvaktobilā vāyasapucchya ity ekeṣāṃ hastyoṣṭhya ity ekeṣām
1.13.14	ājyasthālīṃ kuṭarum
1.13.15	pātrīṃ mekṣaṇam
1.13.16	vedaṃ prāśitraharaṇam
1.13.17	praṇītāpraṇayanam iḍāpātraṃ ca
1.13.18	ekām anvāhāryasthālīm
1.13.19	teṣāṃ yāny anādiṣṭavṛkṣāṇi vikaṅkatasya tāni
1.13.20	ahomārthāni tu vāraṇasya
1.13.21	atra prātardohapātrāṇi prayunakti
1.13.22	annāsaṃnayataḥ pavitre karoti
1.13.23	pūrvedyuḥkṛte saṃnayato dhāryete
1.13.24	dakṣāya tveti praṇītāpraṇayanaṃ camasam ādāya
1.14.1	vānaspatyo 'si devebhyaḥ śundhasva devebhyaḥ śumbhasva devebhyaḥ śudhyasveti triḥ prakṣālayati
1.14.2	kaṃsena brahmavarcasakāmasya praṇayen mṛnmayenānnādyakāmasya
1.14.3	apareṇottareṇa vā gārhapatyam upaviśya ko vo gṛhṇāti sa vo gṛhṇātu kasmai vo gṛhṇāmi tasmai vo gṛhṇāmi poṣāya va iti pavitrāntarhite pātre 'pa ānayaty anayā vo gṛhṇāmīti pṛthivīṃ manasā dhyāyan
1.14.4	upabilaṃ pūrayitvā
1.14.5	utpūyābhimantrayate
1.14.6	yathā prokṣṇīḥ
1.14.7	yāḥ purastāt prasravanty upariṣṭāt sarvataś ca yāḥ / tābhī raśmipavitrābhiḥ śraddhāṃ yajñam ārabha iti vā brahmann apaḥ praṇeṣyāmi yajamāna vācaṃ yaccheti saṃpreṣyati
1.14.8	sarveṣv āmantraṇeṣu prasava ukte karoti
1.14.9	praṇayan vācaṃ yacchati
1.14.10	tāṃ haviṣkṛtā visṛjate
1.14.11	ko vaḥ praṇayati sa vaḥ praṇayatv apo devīḥ praṇayāmi yajñaṃ saṃsādayantu naḥ / iraṃ madantīr ghṛtapṛṣṭhā udākuḥ sahasrapoṣaṃ yajamāne nyañcatīr iti sphenopayamya samaṃ prāṇair dhārayamāṇo viṣiñcan harati
1.14.12	devā gātuvido gātuṃ yajñāya vindata / manasas patinā devena vātād yajñaḥ prayujyatām iti vā
1.14.13	brahmapūtāḥ stha ko vo yunakti sa vo yunaktu viśvebhyaḥ kāmebhyo devayajyāyaīty uttareṇāhavanīyaṃ darbheṣu sādayitvā darbhair apidadhāti
1.14.14	tā neṅgayanty ā saṃsthānāt
1.14.15	saṃviśantāṃ daivīr viśaḥ pātrāṇi devayajyāyā iti sapavitreṇa pāṇinā pātrāṇi saṃmṛśati
1.15.1	dakṣāya vānaspatyāsīty agnihotrahavaṇīm ādatte veṣāya tveti śūrpam
1.15.2	pratyuṣṭam ity āhavanīye gārhapatye vā niṣṭapati
1.15.3	yajamāna havir nirvapsyāmīty āmantrayate
1.15.4	pravasati
1.15.5	agne havir nirvapsyāmīty anubrūyāt
1.15.6	urv antarikṣam anvemīti gacchati
1.15.7	apareṇāhavanīyam apareṇa vā gārhapatyaṃ naddhayugaṃ sapariṇatkaṃ śakaṭam avasthitaṃ vrīhimad yavamad vā prāgīṣam udagīṣaṃ vā
1.15.8	dhūr asīti tasya dakṣiṇāṃ dhuram ālabhya
1.15.9	tvaṃ devānām iti savyām īṣām ālabhya japati
1.15.10	viṣṇus tvākraṃsteti savye cakre dakṣiṇaṃ pādam ādadhāti
1.15.11	ahrutam ity ārohati
1.15.12	mitrasya tveti pariṇahaṃ prekṣate
1.15.13	uru vātāyeti pariṇaho dvāram apacchādayati
1.15.14	mitrasya tveti puroḍāśyān pariṇahaṃ ca prekṣate
1.15.15	ūrjaṃ dhatsveti puroḍāśyān abhimṛśati
1.15.16	payo mayi dhehīty ātmānaṃ pratyabhimṛśati
1.15.17	apahataṃ rakṣa iti tatas tṛṇaṃ loṣṭaṃ vā nirasyāpa upaspṛśya
1.15.18	daśahotāraṃ vyākhyāya
1.15.19	yacchantāṃ pañca gopīthāya vo nārātaya iti muṣṭiṃ pūrayitvā
1.15.20	srucy opya
1.15.21	devasya tveti pavitrāntarhite caturo muṣṭīn nirvapati trir yajuṣā tūṣṇīṃ caturtham
1.15.22	nirupyānvāvapati
1.15.23	etenaiva kalpena yathādevatam uttaraṃ puroḍāśaṃ nirvapati
1.15.24	pātryāṃ vā nirvapati dakṣiṇataḥ sphyam upakṛṣya sarvāñ śakaṭamantrān uktvā
1.15.25	idaṃ devānām iti niruptān abhimṛśatīdam u naḥ saheti yato 'dhi nirvapati
1.15.26	sphātyai tveti niruptān eva
1.15.27	idam ahaṃ nir varuṇasya pāśād iti puroḍāśyān ādāya pariṇaha upaniḥsarpati
1.15.28	suvar abhivikhyeṣam iti
1.16.1	sarvaṃ yajñam anuvīkṣate
1.16.2	vaiśvānaraṃ jyotir ity āhavanīyaṃ parekṣate
1.16.3	dṛṃhantāṃ duryā iti pratyavarohati
1.16.4	svāhā dyāvāpṛthivībhyām iti skannān anumantrayata urv antarikṣam anvihīti gacchati
1.16.5	adityās tvopasthe sādayāmīty apareṇāhavanīyam apareṇa vā gārhapatyam upasādayati
1.16.6	yatarasminn agnau śrapayati
1.16.7	agne havyaṃ rakṣasveti yathādevataṃ paridadāti
1.16.8	saśūkāyāṃ sruci prokṣaṇīḥ saṃskṛtya yathā purastāt
1.16.9	brahman prokṣiṣyāmīty āmantrayate
1.16.10	devasya tvā savituḥ prasave 'śvinor bāhubhyāṃ pūṣṇo hastābhyām agnaye vo juṣṭaṃ prokṣāmy amuṣmā amuṣmā iti yathādevataṃ triḥ prokṣati
1.16.11	nāgnim abhiprokṣet
1.16.12	pātrāṇi prokṣati yathā purastāt
1.16.13	vātasya dhrājir asīti kṛṣṇājinam ādatte devasya tveti vā
1.16.14	avadhūtaṃ rakṣa ity ūrdhvagrīvaṃ bahirviśasanam utkare trir avadhūnoti
1.16.15	adityās tvag asīty apareṇotkaraṃ pratīcīnagrīvam uttaralomāstṛṇāti
1.16.16	prati tvā pṛthivī vettv iti purastāt pratīcīṃ bhasadam upasamasyati
1.16.17	adhiṣavaṇam asīty anutsṛjan kṛṣṇājinam ulūkhalam adhivartayati
1.16.18	agnes tanūr asīty anutsṛjann ulūkhale havir āvapati trir yajuṣā tūṣṇīṃ caturtham
1.16.19	adrir asi vānaspatya iti
1.17.1	musalam ādatte
1.17.2	ūrdhvasūr asi vānaspata iti vāvarakṣo divaḥ sapatnaṃ vadhyāsam iti trir avahanty apahatā yātudhānā apahato 'ghaśaṃsa iti vā
1.17.3	haviṣkṛd ehīti trir avaghnan haviṣkṛtam āhvayati
1.17.4	anavaghnan vā
1.17.5	ādraveti rājanyasyāgahīti vaiśyasya
1.17.6	prādurbhūteṣu taṇḍuleṣūccaiḥ samājahīti saṃpreṣyati
1.17.7	adrir asi ślokakṛd ity āgnīdhro 'śmānam ādatte
1.17.8	kuṭarur asi madhujihva iti vā kukkuṭo 'si madhujihva iti vā
1.17.9	iṣam āvadorjam āvadeti tena dṛṣadupale samāhanti
1.17.10	dvir dṛṣadi sakṛd upalāyām
1.17.11	triḥ saṃcārayan navakṛtvaḥ saṃpadayati
1.17.12	śamyayā vā tūṣṇīṃ śamyām ādatte
1.17.13	varṣavṛddham asīti purastād uttarato vā śūrpam upohati
1.17.14	varṣadvṛddhāḥ stheti puroḍāśyān abhimṛśati
1.17.15	prati tvā varṣavṛddhaṃ vettv ity udvapati
1.17.16	parāpūtaṃ rakṣa ity utkare trir niṣpunāti
1.17.17	parādhmātā amitrā iti śūrpāt tuṣān pradhvaṃsayati
1.17.18	puroḍāśakapālaṃ tuṣaiḥ pūrayitvā rakṣasāṃ bhāgo 'sīty uttarāparam avāntaradeśam adhastāt kṛṣṇājinasyopavapati
1.17.19	nānvīkṣate
1.17.20	avabāḍhaṃ rakṣa ity avabādhate
1.17.21	apa upaspṛśya
1.17.22	abhyukṣya kapālaṃ nidadhāti
1.17.23	vāyur va iti vivinakti
1.17.24	devo va iti pātryāṃ taṇḍulān praskandayati
1.18.1	triṣphalī kartava iti saṃpreṣyaty atra vācaṃ visṛjate
1.18.2	yajamānasya patny avahanti yo vā kaścana taddāsyapatnī syāt sāpi katipayakṛtvo 'vahatyānyasmai prayacchet so 'ta ūrdhvam avahanti
1.18.3	devebhyaḥ śundhadhvaṃ devebhyaḥ śumbhadhvaṃ devebhyaḥ śudhyadhvam iti patnī triṣphalī karoti suphalīkṛtān
1.18.4	nidadhāti phalīkaraṇān
1.18.5	prakṣālya taṇḍulān
1.18.6	triṣphalīkriyamāṇānāṃ yo nyaṅgo avaśiṣyate / rakṣasāṃ bhāgadheyam āpas tat pravahatād itaḥ svāhety antarvedi prakṣālanaṃ ninayati
1.18.7	vyākhyātaḥ kṛṣṇājinakalpaḥ
1.18.8	divaḥ skambhanir asīti kṛṣṇājina udīcīnakumbāṃ śamyāṃ nidadhāti
1.18.9	dhiṣaṇāsi parvatyeti tasyāṃ dṛṣadam adhivartayati
1.18.10	paścārdhenābhinidadhāti
1.18.11	dhiṣaṇāsi pārvateyīti dṛṣady upalām
1.18.12	aṃśavaḥ stha madhumanta iti taṇḍulān avekṣate
1.18.13	devasya tveti dṛṣadi taṇḍulān adhivapati
1.18.14	trir yajuṣā tūṣṇīṃ caturtham
1.18.15	prāṇāya tvāpānāya tvā vyānāya tveti pinaṣṭi
1.18.16	api vā prāṇāya tveti prācīṃ prohaty apānāya tveti pratīcīṃ vyānāya tveti madhyadeśe vyavadhārayati
1.18.17	dīrghām anv iti prācīm antataḥ
1.18.18	yathāsukham ata ūrdhvaṃ saṃtataṃ pinaṣṭi
1.18.19	devo va iti kṛṣṇājine piṣṭāni praskandayati
1.18.20	adabdhena vaś cakṣuṣāvekṣa ity avekṣate
1.18.21	avyavakirantī piṃṣāṇūni kurutād iti saṃpreṣyati
1.18.22	patnī pinaṣṭi dāsī vā
1.18.23	saitat sarvaṃ karoti
1.18.24	atra madantīr adhiśrayati
1.19.1	āhavanīye gārhapatye vā havīṃṣi śrapyante paścād agneḥ
1.19.2	yathoktam upaveṣam ādatte
1.19.3	abhihataṃ rakṣo rakṣasaḥ pāṇiṃ dahāhir asi budhniya iti vā tena pratyañcāv aṅgārau nirvartayati
1.19.4	apāgna ity anyataram uttarāparam avāntaradeśaṃ nirasyāpa upaspṛśya
1.19.5	ā devayajaṃ vahety avaśiṣṭam avasthāpya
1.19.6	dhruvam asīti tasmin kapālam upadadhāti
1.19.7	nirdagdham iti tasminn aṅgāram adhivartayati
1.19.8	dhartram asīti tasmāt pūrvam
1.19.9	aṣṭākapālasya dve madhyamād dakṣiṇe trīṇy uttarāṇi
1.19.10	tayor dharmāsīti dakṣiṇapūrvam marutāṃ śardha iti dakṣiṇāparam
1.19.11	yantram asy āśā dṛṃha rayiṃ dṛṃha poṣaṃ dṛṃha sajātān asmai yajamānasya paryūhety uttarāparam
1.19.12	viśvābhyas tvāśābhyo 'cchidraṃ sajātavanasyāyā upadadhāmīty uttarapūrvam
1.19.13	cid asīty avaśiṣṭam uttarataḥ
1.19.14	ekādaśakapālasya yathāṣṭākapālasyaivaṃ trīṇy upadadhāti
1.19.15	teṣāṃ varṣiṣṭhaṃ madhyamaṃ dve madhyamāt pūrve
1.19.16	tayoś cid asīti pūrvam
1.19.17	yathoktam avāntaradeśeṣu
1.19.18	citaḥ sthety avaśiṣṭāny uttarataḥ
1.19.19	dvādaśakapālasya yathaikādaśakapālasyaivam
1.19.20	bhṛgūṇām aṅgirasāṃ tapasā tapyadhvam iti vedena kapāleṣv aṅgārān adhyūhati
1.19.21	pātrīṃ niṣṭapyopavātāyām
1.19.22	devasya tveti tiraḥpavitraṃ kṛṣṇājināt piṣṭāni saṃvapati
1.19.23	trir yajuṣā tūṣṇīṃ caturtham
1.19.24	saṃvapan vācaṃ yacchaty abhivāsayan visṛjate
1.19.25	haryos tvā vārābhyām utpunāmīty udagagrābhyāṃ pavitrābhyāṃ piṣṭāni trir utpunāti
1.19.26	devo va iti vā
1.19.27	sruveṇa praṇītānām ādāya vedenopayamya sam āpa iti piṣṭeṣv ānayati
1.19.28	yadi praṇītā na vidyeran yā eva kāścāpo yajuṣotpūya tābhiḥ saṃnayed ity āpadarthavādaḥ
1.19.29	adbhyaḥ pari prajātāḥ stheti taptā ānayati
1.19.30	sam adbhiḥ pṛcyadhvam iti pradakṣiṇam anupariplāvayati
1.19.31	janayatyai tvā saṃyaumīti saṃyauti janayīte tveti vā
1.19.32	makhasya śiro 'sīti piṇḍaṃ karoti
1.19.33	yathābhāgaṃ vyāvartethām iti vibhajati
1.20.1	devo vāṃ savitā vibhajatu bhago vāṃ savitā vibhajatu pūṣā vāṃ savitā vibhajatu vāyur vāṃ savitā vibhajatu janayatyai tvā vibhajāmīti vā
1.20.2	samau piṇḍau kṛtvedam agnaya ity āgneyam abhimṛśatīdam amuṣmā iti yathādevatam uttaram
1.20.3	idam ahaṃ senāyā abhītvaryai mukham apohāmīti vedena dakṣiṇasmāt kapālayogād aṅgārān apohyottarasmād apohati
1.20.4	evam anupūrvāṇy eṣāṃ karmāṇi kriyante
1.20.5	samānajātīyenaikaikam anusameti kṛtsnam ekaikam apavarjayati
1.20.6	saṃyuktāni tv ekāpavargāṇi yathāvadānapradāne
1.20.7	udvapanaṃ niṣpavanaṃ ca sarvatra pradhānasaṃnipāte kriyante
1.20.8	makhasya śiro 'sīti dakṣiṇaṃ piṇḍam ādāya gharmo 'si viśvāyur iti dakṣiṇe kapālayoge 'dhiśrayati
1.20.9	gharma gharme śrayasveti vā
1.20.10	evam uttaram
1.20.11	uru prathasveti prathayati
1.20.12	sarvāṇi kapālāny abhiprathayati
1.20.13	pātryām apa ānīya tvacaṃ gṛhṇīṣveti pradakṣiṇam anatikṣārayaṃl lepenānuparimārṣṭi
1.20.14	antaritaṃ rakṣa ity ulmukena triḥ paryagni karoti
1.20.15	pari vājapatir iti vā
1.20.16	devas tvā savitā śrapayatv iti darbhair abhijvalayati
1.20.17	agnis te tanuvaṃ māti dhāg ity ulmukaiḥ paritapati
1.20.18	saṃ brahmaṇā pṛcyasveti vedena sāṅgāraṃ bhasmābhyūhati
1.20.19	brahma gṛhṇīṣveti vā
1.20.20	avidahantaḥ śrapayateti saṃpreṣyaty atra vācaṃ visṛjate
1.20.21	aṅguliprakṣālanaṃ pātrīnirṇejanaṃ colmukenābhipratapya
1.20.22	apareṇāhavanīyam apareṇa vā gārhapatyaṃ sphyenodīcīs tisro rekhāḥ kṛtvaikatāya svāheti paścātpaścād asaṃspandayaṃs trir ninayati
1.20.23	ninīya vābhitapati
1.20.24	apareṇāhavanīyaṃ yajamānamātrīṃ vediṃ karoti
1.20.25	yāvadarthāṃ tiraścīm
1.21.1	vedena vediṃ vividuḥ pṛthivīṃ sā paprathe pṛthivī pārthivāni / garbhaṃ vibharti bhuvaneṣv antas tato yajño jāyate viśvadānir iti purastāt stambayajuṣo vedena vediṃ triḥ saṃmārṣṭi
1.21.2	pūrvārdhād veder vitṛtīyadeśe stambayajur harati
1.21.3	devasya tveti sphyam ādāya
1.21.4	indrasya bāhur asīty abhimantrayate
1.21.5	sahasrabhṛṣṭiḥ śatatejā iti tasya darbheṇāgraṃ saṃśyati
1.21.6	pṛthivyai varmāsīti prāgagram udagagraṃ vā darbhaṃ nidadhāti
1.21.7	pṛthivi devayajanīti tasmin sphyena praharati
1.21.8	apahato 'raruḥ pṛthivyā iti sphyena satṛṇān pāṃsūn apādatte 'pāraruṃ vadhyāsam iti vā
1.21.9	vrajaṃ gaccha gosthānam iti harati
1.21.10	varṣatu te dyaur iti vediṃ pratyavekṣate varṣatu te parjanya iti yajamānam
1.21.11	namo dive namaḥ pṛthivyā ity uttarata uttānau hastau kṛtvāgnīdhra upaviśati
1.21.12	prakrame veder badhāneti tasmā upanivapati
1.21.13	sa utkaro bhavati
1.21.14	avabāḍho durasyur ity āgnīdhra utkaram abhigṛhṇāty añjalinā
1.21.15	parigṛhyāste
1.21.16	evaṃ dvitīyaṃ haraty evaṃ tṛtīyam
1.21.17	mā vaḥ śivā oṣadhayo mūlaṃ hiṃsiṣam iti dvitīyaṃ praharati
1.21.18	apahato 'raruḥ pṛthivyai devayajanyā iti dvitīyam apādatte
1.21.19	avabāḍhā devayajanyā yātudhānā iti dvitīyam abhigṛhṇāti
1.21.20	drapsas te divaṃ mā skān iti tṛtīyaṃ praharati
1.21.21	apahato 'raruḥ pṛthivyā adevayajana iti tṛtīyam apādatte
1.21.22	avabāḍho 'ghaśaṃsa iti tṛtīyam abhigṛhṇāti
1.21.23	tūṣṇīṃ caturtham
1.21.24	sarvaṃ darbhaṃ harati
1.21.25	ararus te divaṃ mā skān iti caturtham abhigṛhṇāti
1.21.26	sphyena vediṃ parigṛhṇāti
1.21.27	vasavas tvā parigṛhṇantv iti dakṣiṇataḥ prācīṃ lekhāṃ likhati
1.21.28	rudrās tveti paścād udīcīm
1.21.29	ādityās tvety uttarataḥ prācīm
1.21.30	prāñcau vedyaṃsāv unnayaty abhita āhavanīyaṃ pratīcī śroṇī abhi gārhapatyaṃ madhye saṃnatā bhavati
1.22.1	imāṃ narāḥ kṛṇuta vedim etya vasumatīṃ rudravatīm ādityavatīṃ varṣman divo nābhā pṛthivyā yathāyaṃ yajamāno na riṣyādeta devebhyo juṣṭām adityā upasthe imāṃ devā ajuṣanta sarve rāyaspoṣā yajamānaṃ viśantv iti saṃpreṣyati
1.22.2	apahato 'raruḥ pṛthivyā ā devayajaṃ vaheti sphyenottamāṃ tvacam uddhatyotkare nivapati
1.22.3	devasya savituḥ sava iti khanati devasya savituḥ save karma kṛṇvanto mānuṣā mā vaḥ śivā oṣadhayo mūlaṃ hiṃsiṣam iti vā
1.22.4	dvyaṅgulāṃ tryaṅgulāṃ caturaṅgulāṃ sītāmātrīṃ rathavartmamātrīṃ yāvat pārṣṇiyai śvetaṃ tāvatīṃ vā
1.22.5	naitā mātrā atikhanati
1.22.6	dakṣiṇato barṣīyasīṃ purīṣavatīṃ prācīmudīcīṃ pravaṇāṃ karoti
1.22.7	yan mūlam atiśete sphyena tac chinatti
1.22.8	yat purīṣam atiricyata utkaraṃ tad gamayati
1.22.9	āhāryapurīṣāṃ paśukāmasya
1.22.10	yat prāk khananāt tat kṛtvā mantreṇa purīṣaṃ khātvā harati
1.22.11	atra paurṇamāsyāṃ vediṃ karoti
1.22.12	pūrvedyur amāvāsyāyām
1.22.13	purastād varhiṣa āharaṇāt
1.22.14	yat prāg uttarasmāt parigrāhāt tat pūrvedyuḥ karoti saha vottareṇa parigrāheṇa
1.22.15	brahmann uttaraṃ parigrāhaṃ parigrahīṣyāmīty āmantrya parigṛhṇāti
1.22.16	viparītam eke samāmananti mantraiḥ pūrvaṃ parigrāhaṃ yajurbhir uttaram
1.22.17	ṛtam asīti dakṣiṇata ṛtasadanam asīti paścād ṛtaśrīr asīty uttarataḥ
1.22.18	dhā asi svadhā asīti sphyena pratīcīṃ saṃmārṣṭi
1.22.19	purā krūrasyety abhimantrya
1.22.20	paścārdhe veder vitṛtīyadeśe sphyaṃ tiryañcaṃ stabdhvā prokṣaṇīr āsādayedhmābarhir upasādaya sruvaṃ ca srucaś ca saṃmṛḍḍhi patnīṃ saṃnahyājyenodehīti saṃpreṣyati
1.22.21	agnihotrahavaṇyāṃ pavitrāntarhitāyām apa ānīyodañcaṃ sphyam apakṛṣyāntarvedi dhārayan sphyasya vartmann upaninīyartasadhaḥ stheti sphyapade sādayati
1.22.22	yaṃ dviṣyāt taṃ dhyāyet
1.22.23	śatabhṛṣṭir asi vānaspatyo dviṣato vadha ity utkare sphyam udasyati
1.22.24	purastāt pratyañcaṃ sthavimata upohati
1.22.25	nānavanijya hastau pātrāṇi parāhaṇyān na vediṃ parimṛśaty āstaraṇāt
1.22.26	hastāv avanenikte sphyaṃ prakṣālayati nāgraṃ parimṛśati
1.22.27	uttareṇa praṇītā idhmābarhir upasādayati dakṣiṇam idhmam uttaraṃ barhiḥ
1.23.1	vedaprāntaiḥ sruvaṃ srucaś ca saha saṃmārṣṭi
1.23.2	prativibhajyāprativibhajya vā
1.23.3	uttānās tiraścīr vāpi vā dve uttāne upabhṛtaṃ tiraścīm
1.23.4	aniśitāḥ stha sapatnakṣayaṇīr ity abhimantrya
1.23.5	ghṛtācīr etāgnir vo hvayati devayajyāyā ity ādāya
1.23.6	pratyuṣṭam ity āhavanīye gārhapatye vā niṣṭapati
1.23.7	goṣṭhaṃ mā nirmṛkṣam iti sruvam agrair antarato 'bhyākāraṃ sarvato bilam abhi saṃmārṣṭi mūlair daṇḍam
1.23.8	vācaṃ prāṇam iti juhūṃ prācīm agrair antarato 'bhyākāraṃ pratīcīṃ madhyair bāhyato mūlair daṇḍam
1.23.9	cakṣuḥ śrotram ity upabhṛtaṃ pratīcīm agrair antarato 'bhyākāraṃ prācīṃ madhyair bāhyato mūlair daṇḍam
1.23.10	prajāṃ yonim iti dhruvāṃ yathā sruvam
1.23.11	na saṃmṛṣṭāṃ cāsaṃmṛṣṭāṃ ca saṃsṛjati
1.23.12	niṣṭapati yathā purastāt
1.23.13	annādyaṃ prajāṃ puṣṭiṃ mā nirmṛkṣaṃ vāji tvā sapatnasāhaṃ saṃmārjmīti prāśitraharaṇaṃ sarvato bilam abhi saṃmārṣṭi mūlair daṇḍam
1.23.14	divaḥ śilpam avatataṃ pṛthivyāḥ kakubhiḥ śritam / tena vayaṃ sahasravalśena sapatnaṃ nāśayāmasi svāheti saṃmārgān abhyukṣyāgnāv ādadhāti yatarasmin saṃmārṣṭi
1.23.15	āśāsānā saumanasam iti mauñjena yoktreṇānyatarataḥpāśena patnīṃ saṃnahyaty ūrdhvajñur āsīnā tiṣṭhantī vā
1.23.16	na vāso 'bhi saṃnahyet
1.23.17	pūṣā te granthiṃ grathnātv ity uttarato nābher niṣṭarkyaṃ granthiṃ kṛtvā sa te māsthād iti dakṣiṇato nābheḥ parikarṣati
1.23.18	agne gṛhapata upa mā hvayasveti
1.24.1	tiṣṭhantī gārhapatyam upatiṣṭhate
1.24.2	patni patny eṣa te loko namas te astu mā mā hiṃsīr iti tam eva deśaṃ prekṣate
1.24.3	indrāṇīvāvidhavā bhūyāsam aditir iva suputrā / asthūri tvā gārhapatyopaniṣade suprajāstvāyeti dakṣiṇataḥpaścād gārhapatyasyodīcy upaviśati
1.24.4	evaṃ saṃnaddhāvimokṣād anvāste
1.24.5	suprajasas tvā vayam ityāsīnā japati
1.24.6	mama putrāḥ śatruhaṇo 'tho me duhitā virāṭ / utāham asmi saṃjayā patyur me śloka uttama iti ca
1.24.7	pūṣā te bilaṃ viṣyatv iti sarpirdhānasya gargarasya bilaṃ viṣyati pūṣāsīti vā
1.24.8	anyasmin pātre niṣicya yāv anirvapsyan bhavati
1.24.9	idaṃ viṣṇur vicakrama iti dakṣiṇāgnāv adhiśritya
1.24.10	aditir asy anācchinnapavitrety ājyasthālīm ādāya mahīnāṃ payo 'sīti tasyāṃ pavitrāntarhitāyāṃ prabhūtam ājyaṃ nirvapati
1.24.11	iṣe tveti dakṣiṇārdhe gārhapatyasyāṅgāreṣv adhiśrayati
1.24.12	ūrje tvety upādāya vedenopayamya patnyā upaharati
1.24.13	mahīnāṃ payo 'sīti tat sā nimīlyānucchvasanty avekṣate
1.24.14	tejo 'sīti gārhapatye 'dhiśrayati
1.24.15	tejase tvety upādāya tejo 'nu prehīti harati
1.24.16	agnis te tejo mā vinaid ity āhavanīye 'dhiśrayaty agnis te tejo mā vinaid yajñe yajñaṃ saṃsādayāmi yajñe yajñaḥ pratiṣṭhita iti vā
1.24.17	agner jihvāsīty uttareṇa prokṣaṇīḥ sphyasya vartman sādayati
1.24.18	ājyam asīty ājyam avekṣate
1.24.19	upariṣṭād votpavanāt
1.24.20	śukram asi jyotir asi tejo 'sīty udagagrābhyāṃ pavitrābhyāṃ punarāhāram ājyaṃ trir utpunāti
1.24.21	devo va iti triḥ prokṣaṇīḥ
1.25.1	āpo rephatapiprītamadhvāsamaṅktāniṣadasthāyāmannahṛṇīyamānā iti vā
1.25.2	antarvedy ājyāni gṛhṇāti
1.25.3	sruveṇāniṣkāsinā
1.25.4	vedenopayamya
1.25.5	catuḥ pañca vā juhvāṃ gṛhṇāty aṣṭau daśa vopabhṛti yathā juhvām evaṃ dhruvāyām
1.25.6	bhūyo juhvām alpiṣṭham upabhṛti bhūyiṣṭhaṃ dhruvāyām
1.25.7	upabilaṃ sthālyā juhūṃ dhārayamāṇo madhyadeśa upabhṛti bhūmau pratiṣṭhitāyāṃ dhruvāyāṃ ṣoḍaśāny ājyāni gṛhṇāti
1.25.8	saptadaśāni paśukāmaḥ kurvītaikaviṃśāni pratiṣṭhākāmaḥ
1.25.9	śukraṃ tvā śukrāyām ity etair juhvāṃ gṛhṇāti pañcānāṃ tvā vātānām iti cottarair upabhṛti dhruvāyāṃ ca
1.25.10	yady alpīyāṃso mantrāḥ syus teṣām ardhair upabhṛti gṛhṇīyād ardhair itarayor yadi bhūyāṃso 'vaśiṣṭā vikalpārthāḥ
1.25.11	śukram asi jyotir asi dhāmāsi priyaṃ devānām anādhṛṣṭaṃ devayajanaṃ devavītaye tvā gṛhṇāmīti vā saṃkhyāḥ pūrayati dhāmāsīti vā sarvāsu
1.25.12	anyatrotkarād ājyāni sādayitvāpoddhṛtyājyasthālīṃ prokṣaṇīr abhimantrya brahmāṇam āmantrya
1.25.13	kṛṣṇo 'sīti viṣāyedhmaṃ triḥ prokṣati
1.25.14	vedir asīti vedam
1.25.15	barhir asīti barhiḥ
1.25.16	trir ekaikam
1.25.17	antarvedi purogranthi barhir āsādya dive tvety agrāṇi prokṣaty antarikṣāya tveti madhyāni pṛthivyai tveti mūlāni
1.25.18	srucy agrāṇy upapāyya mūlāny upapāyayati
1.25.19	poṣāya va iti sahasrucā purastāt pratyañcaṃ granthiṃ pratyukṣati
1.25.20	svadhā pitṛbhya iti prokṣaṇyavaśeṣaṃ ninayati dakṣiṇasyāḥ śroṇeḥ saṃtatam ottarasyāḥ
1.25.21	pūṣā te granthiṃ viṣyatv iti barhiṣo granthiṃ viṣyati
1.25.22	viṣṇo stūpo 'sīti purastāt prastaraṃ gṛhṇāti
1.25.23	nāvāñcaṃ nirāyacchati
1.25.24	nordhvam udyauti
1.25.25	na vidhunoti
1.25.26	na vikampayati
1.25.27	karṣann ivāpayacchati
1.25.28	yajamāne prāṇāpānau dadhāmīti prastare pavitre apisṛjya
1.25.29	prāṇāpānābhyāṃ tvā satanuṃ karomīti brahmaṇe prayacchati
1.25.30	brahmā yajamānāya
1.26.1	barhiṣā vediṃ stṛṇāti
1.26.2	tṛṇair antardhāyākṣṇayā śulbaṃ stṛṇāti
1.26.3	dakṣiṇaṃ vedyantam ity ekeṣām
1.26.4	devabarhir ūrṇāmradasaṃ tvā stṛṇāmi ity agrair mūlāny ācchādayan bahulam anatidṛśnaṃ prāgapavargaṃ vā tridhātu pañcadhātu vā
1.26.5	dhātaudhātau mantram āvartayati
1.26.6	anūyājārthe ulmuke udūhyāhavanīyaṃ kalpayitvā pratyādāya prastaraṃ paridhīnp aridadhāti
1.26.7	gandharvo 'sīty apareṇāhavanīyaṃ barhiṣy udagagraṃ madhyamam indrasya bāhur asi iti dakṣiṇārdhyaṃ saṃspṛṣṭaṃ madhyamenābhyagraṃ mitrāvaruṇau tvety uttarārdhyaṃ saṃspṛṣṭaṃ madhyamenāgram
1.26.8	sūryas tvā purastāt pātv ity āhavanīyam abhimṛśya
1.26.9	ūrdhve ādhārasamidhāv ādadhāti vītihotraṃ tvā kava iti dakṣiṇāṃ tūṣṇīm uttarāṃ samid asy āyuṣe tveti vā
1.26.10	samāv anantargarbhau darbhau barhiṣo vidhṛtī karoti
1.26.11	viśo yantre stha iti madhye veder barhiṣy udīcīnāgre nidadhāti
1.26.12	vasūnāṃ rudrāṇām iti tayoḥ prastaraṃ sādayati
1.26.13	juhūr asīti prastare juhūṃ samaṃ mūlair daṇḍam
1.26.14	dhruvāsīty uttarām dhruvām upariṣṭād vidhṛtyoḥ pratikṛṣṭatarām asaṃspṛṣṭāṃ sādayati
1.26.15	ṛṣabho 'si śākvaro vaṣaṭkārasya tvā mātrāyāṃ sādayāmīti dakṣiṇena juhūṃ sruvaṃ sādayati dhruvāṃ vottareṇarṣabho 'si śākvaro ghṛtācīnāṃ sūnuḥ priyeṇa nāmnā priye sadasi sīdeti vā
1.27.1	etā asadann ity abhimantrayate
1.27.2	viṣṇūni stha vaiṣṇavāni dhāmāni prājāpatyānīty ājyāni
1.27.3	sruveṇa gārhapatyadakṣiṇāgnyor ājyārthān ājyasyālpāḥ karoti juhvā dhruvāyā āhavanīye
1.27.4	idam ahaṃ senāyā abhītvaryai mukham apohāmīti vedena dakṣiṇasmāt puroḍāśād aṅgārān apohyottarasmād apohati
1.27.5	sūryajyotir vibhāhi mahata indriyāyety abhimantrayate syonaṃ te sadanaṃ karomi ghṛtasya dhārayā suśevaṃ kalpayāmīti pātryāmupastīryāpyāyatāṃ ghṛtayonir agnir havyānumanyatām / kham aṅkṣva tvacam aṅkṣva surūpaṃ tvā vasuvidaṃ paśūnāṃ tejasāgnaye juṣṭam abhighārayāmīty āgneyam abhighārayati tūṣṇīm uttaram
1.27.6	yas ta ātmā paśuṣu praviṣṭo devānāṃ viṣṭām anu yo vitasthe / ātmanvān soma ghṛtavān hi bhūtvā devān gaccha suvar vinda yajamānāya mahyam iti śṛtam
1.27.7	ārdraḥ prathasnur bhuvanasya gopāḥ śṛta utsnāti janitā matīnām iti puroḍāśam udvāsayaty abhindann aparyāvartayan
1.27.8	vedena bhasma parimṛjya
1.27.9	tasmin sīdāmṛte pratitiṣṭha vrīhīṇāṃ medha sumanasyamāna ity upastīrṇe pātryāṃ nidadhāti
1.27.10	irā bhūtiḥ pṛthivyai raso motkramīd ity ekaikaśaḥ kapālāny abhighārya saṃkhyāyodvāsayati
1.27.11	devas tvā savitā madhvānaktv iti puroḍāśam anakti
1.27.12	svaktam akūrmapṛṣantam aparivargamaṇikāṣam upariṣṭād abhyajya sruveṇa hastenādhastād upānakti
1.27.13	priyeṇa nāmnā priyaṃ sada āsīdatām ity apareṇa srucaḥ puroḍāśāv āsādayati dakṣiṇam āgneyam uttaram itaram
1.27.14	madhye vedeḥ sāṃnāyyakumbhyau saṃdhāya vyūhati dakṣiṇasyāṃ śroṇyāṃ śṛtam uttarasyāṃ dadhi
1.27.15	ayaṃ vedaḥ pṛthivīm anvavindad guhā satīṃ gahane gahvareṣu / sa vindatu yajamānāya lokam acchidraṃ yajñaṃ bhūrikarmā karotv ity agreṇa dhruvāṃ vedaṃ nidhāya
1.27.16	vedyantān paristīrya
1.27.17	hotṛṣadanaṃ kalpayati kalpayati
2.1.1	agnaye samidhyamānāyānubrūhīti saṃpreṣyati samidhyamānāyānubrūhīti vāgnaye devebhyaḥ samidhyamānāya hotar anubrūhīti vā
2.1.2	āsīnaḥ praṇavepraṇave samidham ādadhāti
2.1.3	samiddho agna āhutety asyām uttamāyāṃ vānuyājasamidham avaśiṣya sarvam idhmam ādadhāti
2.1.4	pratisāmidhenīr vā
2.1.5	vedenāhavanīyaṃ trir upavājayati
2.1.6	sruveṇa dhruvāyā ājyam ādāya vedenopayamyottaraṃ paridhisaṃdhim anvavahṛtya sruvaṃ prajāpataye manave svāheti manasā dhyāyan dakṣiṇāprāñcam ṛjuṃ dīrghaṃ saṃtataṃ jyotiṣmatyāghārayati tiryañcaṃ vā sarvāṇīdhmakāṣṭhāni saṃsparśayati
2.1.7	sruveṇājyasthālyā ājyam ādāyāpyāyatāṃ dhruvā ghṛteneti dhruvām āpyāyayati
2.1.8	sarvatraivam
2.1.9	agnīt paridhīṃś cāgniṃ ca tristriḥ samṛḍḍhīti saṃpreṣyati
2.1.10	idhmasaṃnahanāni sphya upasaṃgṛhyāgnīdhraḥ pradakṣiṇam anuparikrāman paridhīn saṃmārṣṭi madhyamam udañcaṃ prāñcāv itarau
2.1.11	agne vājajid vājaṃ tvā sariṣyantaṃ vājaṃ jeṣyantaṃ vājajitaṃ vājajityāyai saṃmārjmy agnim annādyam annādyāyeti trir agnim
2.1.12	sarvāsv āhutiṣūpabhṛtā juhūm upadadhāti mukhato 'bhihṛtyopabhṛti juhūm avadadhāti hoṣyaṃs tenaiva pratyavaharati na saṃśiñjayati nābhiṃ prati srucau dhārayate
2.2.1	samaṃ prāṇair ity ekeṣām
2.2.2	apareṇāhavanīyaṃ dakṣiṇena dakṣiṇātikrāmati savyenodaṅṅ api vā savyena dakṣiṇātikrāmati dakṣiṇenodaṅ
2.2.3	ādhāram āghārayiṣyan bhuvanam asīty agreṇa juhūpabhṛtau devebhyaḥ prācīnam añjaliṃ karoti saprathā namo devebhya iti vā
2.2.4	svadhā pitṛbhya iti dakṣiṇā
2.2.5	juhv ehīti juhūm ādatta upabhṛd ehīty upabhṛtam
2.2.6	suyame me 'dya ghṛtācī bhūyāstaṃ svāvṛtau sūpāvṛtāv ity upabhṛti juhūm avadadhāti
2.2.7	agnāviṣṇū ity anavaklindan prastaraṃ dakṣiṇātikrāmati
2.2.8	viṣṇoḥ sthānam asīty avatiṣṭhate
2.2.9	yatrendras tiṣṭhan vīryam akarot tat tiṣṭhan vīryaṃ kriyāsam iti vā
2.2.10	antarvedi dakṣiṇaṃ pādam avaghnan savyaṃ kṛtvā
2.2.11	dakṣiṇaṃ paridhisaṃdhim anvavahṛtya srucam
2.2.12	samārabhyety āghārayati
2.2.13	ucchuṣmo agna iti vā
2.2.14	prāñcam udañcam ṛjuṃ dīrghaṃ saṃtataṃ jyotiṣmatyāghārayati
2.2.15	tiryañcaṃ vā
2.2.16	sarvāṇīdhmakāṣṭhāni saṃsparśayati
2.2.17	hutvānuprāṇiti
2.2.18	ūrdhvam āghārayet svargakāmasya nyañcaṃ vṛṣṭikāmasya
2.2.19	dveṣyasya nyañcaṃ vicchinatti vā
2.2.20	yaṃ kāmayeta pramāyukaḥ syād iti jihmaṃ tasyāghārayet
2.2.21	bṛhad bhā iti srucam udgṛhṇāti
2.2.22	pāhi māgna ity asaṃsprśayan srucāv atyākrāmati
2.2.23	samaktam agninā ghṛtaṃ samaktaṃ haviṣā haviḥ / sam antarikṣam arciṣeti juhvā dhruvāṃ triḥ samanakti
2.2.24	makhasya śiro 'sīti vā
2.2.25	unnītaṃ rāya iti sruveṇa dhruvāyā ājyam ādāya suvīrāya svāheti juhūṃ pratyabhighārayati
2.2.26	yajñena yajñaḥ saṃtata iti juhvā dhruvām
2.2.27	sādayitvā srucau
2.2.28	pravaraṃ pravṛṇīte
2.2.29	idhmasaṃnahanāni sphya upasaṃgṛhya vedeś ca tṛṇam avyantam adhvaryuḥ pravarāyāvatiṣṭhate
2.3.1	ka idam adhvaryur bhaviṣyati sa idam adhvaryur bhaviṣyati yajño yajñasya viṣṇoḥ sthāne tiṣṭhāmi vāg ārtvijyaṃ karotu mana ārtvijyaṃ karotu vācaṃ prapadye bhūr bhuvaḥ suvar ity adhvaryur japati
2.3.2	tāny āgnīdhro 'nvārabhya paścād avatiṣṭhate
2.3.3	ka idam agnīd bhaviṣyati sa idam agnīd bhaviṣyatīti mantraṃ saṃnamati
2.3.4	brahman pravarāyāśrāvayiṣyāmīty āmantrayate
2.3.5	āśrāvayośrāvayeti vāśrāvayati
2.3.6	astu śrauṣaḍ ity āgnīdhraḥ pratyāśrāvayati
2.3.7	evam āśrutapratyāśrute bhavataḥ
2.3.8	utkare dakṣiṇāmukhas tiṣṭhann āgnīdhraḥ sphyaṃ dhārayan pratyāśrāvayaty anyeṣv āśrāvaṇeṣu pravarāt
2.3.9	pratyāśrāvite pravaraṃ pravṛṇīte
2.3.10	agnir devo hotā devān yakṣad vidvāṃś cikitvan manuṣvad bharatavad amuvad amuvad iti yathā yajamānasyārṣeyaṃ saha pareṇa trīn anantarān
2.3.11	ita ūrdhvān mantrakṛto 'dhvaryur vṛṇīte yatharṣi mantrakṛto vṛṇīta iti vijñāyate
2.3.12	amuto 'rvāñco hoteti vijñāyate
2.3.13	purohitasya pravareṇa rājā pravṛṇīte
2.3.14	purohitasyārṣeyeṇāvedayed iti rājño vijñāyate niṣādarathakārāś ca yam ṛṣim anubruvate tena teṣāṃ pravaraṃ pravṛṇīte
2.3.15	tathā brāhmaṇānāṃ rājārpitānāṃ rājñāṃ vā brāhmaṇārpitānām
2.3.16	dvigotrasya trīṃstrīn ekaikasmād gotrād upalakṣayet
2.3.17	tathāsaṃprajñātabandhoḥ purohitapravareṇācāryapravareṇa vā
2.3.18	kṛtsnam ekeṣāṃ pravaraṃ pratiṣidhya manuvad ity eva vidadhāti
2.3.19	brahmaṇvad ā ca vakṣad brāhmaṇā asya yajñasya prāvitāra iti pravaraśeṣaḥ
2.3.20	asāv iti hotur upāṃśu nāma gṛhṇāti
2.3.21	mānuṣa ity uccaiḥ
2.3.22	sīdati hotā
2.3.23	vedyāṃ tṛṇam apisṛjati
2.4.1	ājyabhāgayor āvāpe sviṣṭakṛti patnīsaṃyājeṣu ca yājyāpuronuvākye yājyaiva prayājānuyājeṣu
2.4.2	ubhayīṣv āśrutapratyāśrute yājyāsaṃpraiṣaś ca
2.4.3	anapavyāharantaḥ pracaranti
2.4.4	so 'dhvaryur nāpavyāharet purāśrāvaṇād āśrāvite 'gnīn nāpavyāharet purā pratyāśrāvaṇāt pratyāśrāvite 'dhvaryur nāpavyāharet purā yajeti vacanād yajety ukte hotā nāpavyāharet purā vaṣaṭkārāt
2.4.5	uttarataḥ puronuvākyām avadāsyann avadyann avatte vā saṃpreṣyati
2.4.6	amuṣmā anubrūhīti yathādevatam
2.4.7	dakṣiṇato yājyām atyākramyāśrāvya pratyāśrāvite 'muṃ yajeti yathādevataṃ saṃpreṣyati
2.4.8	vaṣaṭkārevaṣaṭkṛte vā juhoti yājyāpuronuvākyāvatīṣu caturavattaṃ pañcāvattaṃ vā
2.4.9	pañcāvattaṃ jamadagnīnāṃ caturavattam itareṣāṃ gotrāṇām
2.4.10	apy ajāmadagnyo jāmadagnyam āmantrya pañcāvattaṃ kurvīta
2.4.11	aṅguṣṭhaparvamātrāṇi daivatāny avadānāni bhavanti
2.4.12	uttarāṇyuttarāṇi sthavīyāṃsi
2.4.13	daivatebhyaḥ sauviṣṭakṛtāni sauviṣṭakṛtebhya aiḍāni tathā cāturdhākaraṇikāni
2.4.14	māṃsasaṃhitābhyām aṅgulībhyām aṅguṣṭhena ca puroḍāśasyāvadyati sruveṇājyasāṃnāyyayor mekṣaṇena carūṇām
2.4.15	madhyāt puroḍāśasyāvadāya pūrvārdhād avadyati paścārdhāt tṛtīyaṃ pañcāvattinaḥ
2.4.16	ānujāvarasya jaghanyam avadānaṃ prathamam
2.4.17	avadāya pūrvārdhe sruco nidadhyāt prathamaṃ jaghanyaṃ paścārdhe
2.4.18	pūrvapūrvāṇy avadyej jyeṣṭhasya jyaiṣṭhineyasya
2.5.1	purodhākāmasya vā
2.5.2	aparapūrvāṇi kaniṣṭhasya kāniṣṭhineyasyānujāvarasya vā
2.5.3	puroḍāśasāṃnāyyayor upastaraṇābhidhāraṇe ājyenopastīrya haviṣo 'vadāyājyenābhighārayet
2.5.4	srucy upastīrya mā bher mā saṃvikthā mā tvā hiṃsiṣaṃ mā te tejo 'pakramīt / bharatam uddharem anuṣiñcāvadānāni te pratyavadāsyāmi namas te astu mā mā hiṃsīr ity avadāsyan havir abhimṛśati
2.5.5	avadāyābhighārya yad avadānāni te 'vadyan vilomākārṣam ātmanaḥ / ājyena pratyanajmy enat tat ta āpyāyatāṃ punar iti haviḥ pratyabhighārayati
2.5.6	avadāyāvadāya prastarabarhiḥ samanaktīti vijñāyate
2.5.7	apidadhad ivāprakṣṇan puroḍāśāhutiṃ juhoty ājyaṃ hutvāvadānaṃ juhoty ājyenāntato 'nvavasrāvayati
2.5.8	mukhenetarāḥ srāvayati
2.5.9	pūrvo pūrvāṃ saṃhitām āvāpāhutiṃ juhoti
2.5.10	srucyam ādhāram anujuhoti
2.5.11	pravaraṃ pravṛtya ghṛtavatīm adhvaryo srucam āsyasvety ucyamāne juhūpabhṛtāv ādāya sakṛdatikrāntaḥ pañca prayājān yajaty abhikrāmaṃ samānatra vā tiṣṭhan
2.5.12	dveṣyasyāvakrāman
2.5.13	samidho yajeti prathamaṃ prayājaṃ saṃpreṣyati yaja yaja ity uttarān
2.5.14	samidhaḥ purastād yajati tanūnapātaṃ dakṣiṇata iḍaḥ paścād argham aupabhṛtasya juhvām ānīya barhir uttarato yajati svāhākāraṃ madhye 'pareṇa vāghārasaṃbhedaṃ pūrvaṃpūrvaṃ saṃhitaṃ samānatra vā sarvān
2.5.15	pratyākramya prayājaśeṣeṇa havīṃṣy abhighārayati
2.5.16	yad anupūrvāṇi pradīyante
2.5.17	dhruvām abhighāryāgneyam abhighārayaty upabhṛtam antataḥ
2.5.18	ājyabhāgābhyām ājyahavirbhyāṃ pracarati
2.5.19	tau prabāhug jyotiṣmaty uttarārdhe 'gnaye juhoti dakṣiṇārdhe somāya
2.5.20	tāv antareṇetarā juhoti
2.6.1	ājyabhāgau prati srucāv ādatte na nidadhāty ā sviṣṭakṛtaḥ
2.6.2	pracaryāgneyena puroḍāśenājyahaviṣopāṃśuyājena pracarati
2.6.3	tasyoccair āśrutapratyāśrute yājyāpuronuvākyāsaṃpraiṣo vaṣaṭkāraś ca
2.6.4	upāṃśu devatādeśanam
2.6.5	yathādevatam uttareṇa puroḍāśena pracarati
2.6.6	samavadāya sāṃnāyyābhyāṃ pracarati dviḥ śṛtasyāvadyati dvir dadhnas triḥ pañcāvattinaḥ
2.6.7	samavadāya sviṣṭakṛtā pracarati
2.6.8	yad anupūrvāṇi pradīyante sarvebhya uttarārdhebhyaḥ sakṛtsakṛd avadyati
2.6.9	dviḥ pañcāvattinaḥ
2.6.10	dvir abhidhārayati na haviḥśeṣān pratyabhighārayati
2.6.11	uttarārdhapūrvārdhe 'saṃsaktām itarābhir āhutibhir juhoti
2.6.12	pratyākramya srucam adbhiḥ pūrayitvā vaiśvānare havir idaṃ juhomi sāhasram utsaṃ śatadhāram etam / tasminn eṣa pitaraṃ pitāmahaṃ prapitāmahaṃ svarge loke bibharat pinvamāna iti madhyamaṃ paridhiṃ pradakṣiṇam anu pariṣiñcati
2.7.1	sādayitvā srucāv āgneyaṃ prāñcaṃ virujyāṅguṣṭhenopamadhyamayā cāṅgulyājyāyo yavāmātrād āvyādhāt kṛtyatām idam / mā rūrupāma yajñasya śuddhaṃ sviṣṭam idaṃ havir ity anumṛśya yavamātraṃ pippalamātraṃ vā prāśitram avadyati
2.7.2	avirujyottarasmāt
2.7.3	prāśitraharaṇam upastīryāvadāyābhighārayati
2.7.4	upastṛṇīyād abhi ca ghārayed ity ekeṣām
2.7.5	āgneyāt prāśitram avadyatīty ekeṣām
2.7.6	tan nidhāya
2.7.7	iḍāpātram upastīryeḍāṃ samavadyati caturavattāṃ pañcāvattāṃ vā sviṣṭakṛtānupūrvyaṃ vyākhyātam
2.7.8	manunā dṛṣṭāṃ ghṛtapadīṃ mitrāvaruṇasamīritām / dakṣiṇārdhād asaṃbhindann avadyāmy ekatomukhām iti dakṣiṇārdhāt puroḍāśasya pūrvam iḍāvadānam avadyati
2.7.9	pūrvārdhād aṇum iva dīrghaṃ yajamānabhāgam
2.7.10	tam ājyena saṃtarpya dhruvāyā upohya
2.7.11	saṃbhedam avadyati
2.7.12	paścārdhātṛtīyaṃ pañcāvattāyāḥ
2.7.13	abhighārya hotra iḍām ādadhāti
2.7.14	prācīṃ vā prohati
2.7.15	anutsṛjann eva hoteḍayādhvaryuṃ parigṛhṇāti yadi hotre prattā bhavati
2.7.16	agreṇa hotāraṃ dakṣiṇātikramya paścāt prāṅ āsīno hotur aṅguliparvaṇī anakti
2.7.17	pūrvam agre 'thāparam
2.7.18	tat so 'vaghrāyāpa upaspṛśati
2.7.19	yathetaṃ pratyetya purastāt pratyaṅṅ āsīno dakṣiṇe hotuḥ pāṇāv iḍāyā avāntareḍām avadyati
2.7.20	lepād upastṛṇāti
2.7.21	lepenābhighārayati
2.7.22	upahvayate hotā
2.7.23	iḍām upahūyamānām adhvaryur āgnīdhraḥ
2.8.1	yajamānaś cānvārabhante
2.8.2	daivyā adhvaryava upahūtā ity ucyamāna upahūtaḥ paśumān asānīti japati
2.8.3	upahūtāyām agreṇāhavanīyaṃ brahmaṇe prāśitraṃ pariharati
2.8.4	tasmin prāśite
2.8.5	iḍāsi syonāsi syonakṛt sā no rāyaspoṣe suprajāstve dhāḥ / mukhasya tvā dyumnāya surabhyāsyatvāya prāśnāmīty upahūtām ṛtvijaḥ prāśnanti yajamānapañcamāḥ
2.8.6	vāgyatā bhavanty ā mārjanāt
2.8.7	mano jyotir jupatām ity antarvedi pavitravati mārjayante
2.8.8	āgreyaṃ caturdhā virujya barhiṣadaṃ karoti
2.8.9	tasminn ādiśyamāna idaṃ yajamānasyeti yajamānabhāgam ādiśati
2.8.10	ādiṣṭasya sthaviṣṭham agnīdhe ṣaḍavattaṃ saṃpādayati
2.8.11	upastīryāvadāyābhighārayaty evaṃ punar avadyati
2.8.12	divo bhāgo 'sy agner āgnīdhram asy agneḥ śāmitram asy agnes tvāsyena prāśnāmi namas te astu mā mā hiṃsīr ity āgnīdhraḥ prāśnāti
2.8.13	vedena brahmayajamānabhāgau pariharati
2.8.14	anyena pātreṇa hotre 'nyenādhvaryave
2.8.15	pṛthivyai bhāgo 'sīti hotā prāśnāty antarikṣasya bhāge 'sīty adhvaryur divo bhāgo 'sīti brahmā
2.8.16	mahān aparimito 'nvāhāryo dakṣiṇāgnāv odanaḥ pakvas tam abhighāryānabhighārya vāntarvedy āsādayati
2.8.17	dakṣiṇasadbhya upahartavā iti saṃpreṣyati
2.8.18	dakṣiṇata eteti yajamānenocyamāne yathāsaṃpraiṣaṃ kurvanti
2.8.19	anvāhāryaṃ pratigṛhya pratyāyanti
2.8.20	haviḥśeṣān udvāsya
2.8.21	anūyājārthe ulmuke apisṛjya
2.8.22	brahman prasthāsyāmaḥ samidham ādhāyāgnīt paridhīṃś cāgniṃ ca sakṛtsakṛt saṃmṛḍḍhīti saṃpreṣyati
2.8.23	eṣā te agne samit tayā vardhasva cā ca pyāyasva / vardhattāṃ ca te yajñapatir ā ca pyāyatāṃ svāhety āgīdhraḥ samidham ādhāyāsphyair idhmasaṃnahanair aparikrāman paridhīn saṃmārṣṭi madhyamam udañcaṃ prāñcāv itarau
2.8.24	agne vājajid vājaṃ tvā sasṛvāṃsam iti mantraṃ saṃnamati
2.8.25	yo bhūtānām adhipatī rudras tanticaro yuvā / paśūn asmākaṃ mā hiṃsīr etad astu hutaṃ tava svāheti saṃmārgān abhyukṣyāhavanīye praharati
2.8.26	utkare śālāyāṃ balajāyāṃ vodasyet
2.8.27	parogoṣṭhaṃ vā haret parogavyūtiṃ vā
2.9.1	yad upabhṛty ājyaṃ taj juhvām ānīya tena sakṛdatikrāntas trīn anūyājān yajati
2.9.2	devān yajeti prathamam anūyājaṃ saṃpreṣyati yaja yajety uttarau
2.9.3	agreṇāghārasaṃbhedaṃ paścātpaścāt samidhi juhoti
2.9.4	prāñcam uttamaṃ dīrghaṃ saṃtataṃ tenetarāv anusaṃbhinatti
2.9.5	pratyākramya yathāyatanaṃ srucau sādayitvā
2.9.6	vājavatībhyāṃ vyūhati
2.9.7	vājasya mā prasaveneti dakṣiṇenottānena saprastarāṃ juhūm udgṛhṇāty athā sapatnāṃ indro ma iti nīcā savyenopabhṛtaṃ nigṛhṇāty udgrābhaṃ ceti juhūm udgṛhṇāti nigrābhaṃ cety upabhṛtaṃ nigṛhṇāti brahma devā avīvṛdhann iti dakṣiṇenottānena prācīṃ juhūṃ prohaty athā sapatnān indrāgnī ma iti nīcā savyenopabhṛtaṃ pratīcīṃ bahirvedi nirasyati
2.9.8	devas taṃ savitā pratinudatu yo 'smān dveṣṭi yaṃ ca vayaṃ dviṣma iti vā
2.9.9	abhyukṣyopabhṛtam āhṛtya juhvā paridhīn anakti
2.9.10	vasubhyas tveti madhyamaṃ rudrebhyas tveti dakiṣṇārdhyam ādityebhyas tvety uttarārdhyaṃ vasur asi vasuvanir asi vasudheyo 'sīti vā
2.9.11	anyatra prastarāj juhūṃ sādayitvā saṃjānāthāṃ dyāvāpṛthivī mitrāvaruṇau tvā vṛṣṭyāvatām iti vidhṛtībhyāṃ prastaraṃ samullipya barhiṣi vidhṛtī apisṛjya
2.9.12	srukṣu prastaram anakty aktaṃ rihāṇā iti juhvām agrāṇi viyantu vaya ity upabhṛti madhyāni prajāṃ yonir iti dhruvāyāṃ mūlāni
2.9.13	evaṃ punar anakti
2.9.14	tṛtīye dhruvāyām ādito mūlāny upabhṛti madhyāni juhvām antato 'grāṇi
2.9.15	divy aṅkṣvāntarikṣe 'ṅkṣva pṛthivyām aṅkṣveti vā
2.9.16	āyuṣe tvety aktasya tṛṇam apādāya prajñātaṃ nidhāya
2.9.17	prastaraṃ śākhāṃ cādāya
2.9.18	uttaraṃ paridhisaṃdhim anvavahṛtya
2.9.19	āśrāvya pratyāśrāvite
2.10.1	iṣitā daivyā hotāro bhadravācyāya preṣito mānuṣaḥ sūktavākāya sūktā brūhīti saṃpreṣyati sūktavākaṃ hotā pratipadyate
2.10.2	āpyāyantām āpa oṣadhaya ity adhvaryuḥ prastaraṃ śākhāṃ cānu praharati
2.10.3	aktaṃ devānāṃ rihantu rihāvyantu vayāṃsi vaśā pṛśnir bhūtvā divaṃ gaccheti vā
2.10.4	nātyagram anudagram apratiśṛṇann agram ajihmam iva hastaṃ dhārayan
2.10.5	karṣann iva nyañcam antataḥ paryāvartayati
2.10.6	āśāste 'yaṃ yajamāno 'sāv ity ucyamāne 'pisṛjya prastaram agnīd gamayeti saṃpreṣyati
2.10.7	trir añjalināgnīdhraḥ prastaram ūrdhvaṃ samudyauti
2.10.8	anuprahareti saṃpreṣyati svagā tanubhyaḥ svāheti prastarasya tṛṇam apāttam āgnīdhro 'nupraharati
2.10.9	etad etad iti trir aṅgulyānvavadiśati
2.10.10	āyuṣpā agne 'sy āyur me pāhīti yathārūpaṃ prāṇāyatanāni saṃmṛśati
2.10.11	dhruvāsītīmām abhimṛśati
2.10.12	saṃvadasvety āgnīdhraḥ saṃpreṣyati
2.10.13	agā3n agnīd ity adhvaryur āha
2.10.14	agann ity āgnīdhraḥ
2.10.15	śrāvayety adhvaryuḥ śrauṣaḍ ity āgnīdhraḥ
2.10.16	madhyamaṃ paridhim anvārabhya svagā daivyā hotṛbhyas svastir mānuṣebhyaḥ śaṃyor brūhīti saṃpreṣyati
2.10.17	śaṃyuvākaṃ hotā pratipadyate
2.10.18	adhvaryuḥ paridhīn anupraharati
2.10.19	yaṃ paridhim iti madhyamam
2.10.20	yajñasya pātha upasamitam itītarau
2.10.21	avāñcam uttarasyāgram aṅgāreṣūpohati
2.10.22	yajamānaṃ prathateti sarvān anumantrayate
2.10.23	juhvā bila upabhṛto 'gram avadhāya saṃsrāvabhāgāḥ stheti srucau prasrāvayati
2.10.24	ukte śaṃyuvāke haviḥśeṣān prāśnanti
2.10.25	ājyalepān prakṣālya
2.11.1	juhūpabhṛtāv adhvaryur ādatte vedaṃ hotā sasruvām ājyasthālīm āgnīdhraḥ pratyañco yanti patnīḥ saṃyājayiṣyantaḥ
2.11.2	dakṣiṇena gārhapatyam adhvaryur atikrāmaty uttareṇetarau
2.11.3	agner vām apannagṛhasya sadasi sādayāmīti kastambhyāṃ srucau sādayati
2.11.4	dhuri dhuryau pātam iti dhuroḥ prohati prohaṇam eke pūrvaṃ samāmananti
2.11.5	sphye vā nirvapati sphye vimucya
2.11.6	vimuktābhyām apareṇa gārhapatyam upaviśya dhvānenaiva srugbhyāṃ patnīḥ saṃyājayanti
2.11.7	vedaṃ copabhṛtya patnyām anvārabdhāyām uttarārdhe somaṃ yajati dakṣiṇārdhe tvaṣṭāraṃ tāv antareṇetarā yajati
2.11.8	pariśrite 'pariśrite vā devānāṃ patnīr yajati
2.11.9	apariśrite rākāṃ putrakāmo yajeta sinīvālīṃ paśukāmaḥ kuhūṃ puṣṭikāmaḥ
2.11.10	purastād devānāṃ patnībhyo rākāsinīvālyāv eke samāmananti
2.11.11	agniṃ gṛhapatim iṣṭvā saṃ patnī patyā sukṛtena gacchatāṃ yajñasya yuktau dhuryāva bhūtām / saṃjānānau vijahatām arātīr divi jyotir ajaram ārabhetām iti sruveṇa gārhapatye saṃpatnīyaṃ juhoti patnyāṃ samanvārabdhāyām
2.11.12	hotur aṅguliparvaṇī anakty aparam aṅktvātha pūrvam itarathā vā
2.11.13	tat so 'vaghrāya
2.11.14	apa upaspṛśati
2.11.15	dakṣiṇe hotuḥ pāṇau catura ājyabindūn iḍām avadyati
2.11.16	ṣaḍ agnīdhaḥ
2.11.17	upahvayate hotā
2.11.18	iḍām upahūyamānām adhvaryur āgnīdhraḥ
2.12.1	patnī cānvārabhante
2.12.2	upahūteyaṃ yajamānety ucyamāna upahūtā paśumaty asānīti japati
2.12.3	upahūtāṃ prāśnāti hotā
2.12.4	upahūto dyauḥ pitopa māṃ dyauḥ pitā hvayatām agnir āgnīdhrād āyuṣe varcase jīvātvai puṇyāyety āgnīdhraḥ prāśnāty upahūtā pṛthivī mātopa māṃ mātā pṛthivī hvayatām agnir āgnīdhrād āyuṣe varcase jīvātvai puṇyāyeti vā
2.12.5	prāśya tūṣṇīṃ mārjayate
2.12.6	iḍāntaṃ śaṃyvantaṃ vā
2.12.7	śaṃyvante vedāt tṛṇam apādāya tasya juhvām agram añjyāt sruve madhyam upabhṛty ājyasthālyāṃ mūlam
2.12.8	tasya kalpo yaḥ prastarasya
2.12.9	dakṣiṇāgnāv idhmapravraścanāny abhyādhāya piṣṭalepaphalīkaraṇahomau juhoti
2.12.10	caturgṛhītājye phalīkaraṇān opyāgne 'dabdhāyo iti juhoti
2.12.11	aparaṃ caturgṛhītaṃ gṛhītvā piṣṭalepam opyolūkhale musale yac ca śūrpa āśiśleṣa dṛṣadi yat kapāle / avapruṣo vipruṣaḥ saṃyajāmi viśve devā havir idaṃ juṣantāṃ yajñe yā vipruṣaḥ santi bahvīr agnau tāḥ sarvāḥ sviṣṭāḥ suhutā juhomīti piṣṭalepaṃ juhoti
2.12.12	piṣṭalepaṃ pūrvam eke samāmananti devo 'si vittir asīti vedaṃ hotā patnyai prayacchati
2.12.13	vedo 'si vedase tvā vedo me vindeti vā
2.12.14	ghṛtavantaṃ kulāyinam iti taṃ somasthe kṛtvā
2.12.15	asyate
2.12.16	hotāsyati
2.12.17	trir avasyatīty ekeṣām
2.12.18	nir dviṣantaṃ nir arātiṃ nudeti vedaṃ patnī nirasyate
2.12.19	imaṃ viṣyāmīti yoktrapāśaṃ niṣyate
2.12.20	tasyāḥ sayoktre 'ñjalau pūrṇapātram ānayati
2.12.21	sam āyuṣety ānīyamāne japati
2.12.22	tat sā ninīya mukhaṃ vimṛjya yathārthaṃ gacchati
2.12.23	ghṛtavantaṃ kulāyinam iti vedaṃ hotā stṛṇann eti gārhapatyāt saṃtatam āhavanīyāt
2.13.1	yathetam adhvaryur etya
2.13.2	yā sarasvatī yaśobhagīnā tasyai te svāhā yā sarasvatī veśabhagīnā tasyai te svāheti sārasvatau homau hutvā
2.13.3	indro 'pānasya keha manaso veśān kuru sumanasaḥ sajātān svāhā
2.13.4	ṛṣabhaṃ vājinaṃ vayaṃ pūrṇamāsaṃ yajāmahe / sa no dohatāṃ suvīraṃ rāyaspoṣaṃ sahasriṇaṃ prāṇāya surādhase pūrṇamāsāya svāheti paurṇamāsyām / amāvāsyā subhagā suśevā dhenur iva bhūya āpyāyamānā / sā no dohatāṃ suvīryaṃ rāyaspoṣaṃ sahasriṇam apānāya surādhase 'māvāsyāyai svāhety amāvāsyāyāṃ sruveṇa pārvaṇau homau juhoti
2.13.5	purastāt sviṣṭakṛta eke samāmananti
2.13.6	daśa te tanuvo yajña yajñiyās tāḥ prīṇātu yajamāno ghṛtena / nāriṣṭhayoḥ praśiṣam īḍamāno devānāṃ daivye 'pi yajamāno 'mṛto 'bhūt
2.13.7	yaṃ vāṃ devā akalpayann ūrjo bhāgaṃ śatakratū / etad vāṃ tena prīṇāti tena tṛpyatāṃ hahau
2.13.8	ahaṃ devānāṃ sukṛtām asmi loke mamedam iṣṭaṃ na mithur bhavāti / ahaṃ nāriṣṭhāv anuyajāmi vidvān yad ābhyām indro adadhād bhāgadheyam
2.13.9	adārasṛd bhavata deva somāsmin yajñe maruto mṛḍatā naḥ / mā no vidad abhi bhāmo aśastir mā no vidad vṛjanā dveṣyā yā
2.13.10	brahma pratiṣṭhā manaso brahma vāco brahma yajñānāṃ haviṣām ājyasya / atiriktaṃ karmaṇo yac ca hīnaṃ yajñaḥ parvāṇi pratirann eti kalpayan svāhākṛtāhutir etu devān / saṃ te manasā manaḥ saṃ prāṇe prāṇaṃ dadhāmi te saṃ vyāne sam apānaṃ dadhāmi te / parigṛhya yajamāno 'mṛto 'bhūcchaṃ na edhi dvipade śaṃ catuṣpade svāheti nāriṣṭhāñ juhoti
2.14.1	iṣṭebhyaḥ svāhā vaṣaḍ aniṣṭebhyaḥ svāhā bheṣajaṃ duriṣṭyai svāhā niṣkṛtyai svāhā nirṛtyai svāhā daurārdhyai svāhā daivībhyas tanūbhyaḥ svāhardhyai svāhā samṛddhyai svāhā
2.14.2	ayāś cāgne 'sy anabhiśastīś ca satyam it tvam ayā asi / ayasā manasā dhṛto 'yasā havyam ūhiṣe 'yā no dhehi bheṣajaṃ svāhemaṃ me varuṇa tat tvā yāmi tvaṃ no agne sa tvaṃ no agne tvam agne ayāsi prajāpate bhūr bhuvaḥ suvar iti vyāhṛtibhir juhoty ekaikaśaḥ samastābhiś ca
2.14.3	āśrāvitam atyāśrāvitaṃ vaṣaṭkṛtam atyanūktaṃ ca yajñe / atiriktaṃ karmaṇo yac ca hīnaṃ yajñaḥ parvāṇi pratirann eti kalpayan svāhākṛtāhutir etu devān
2.14.4	anājñātaṃ yad ājñātaṃ yajñasya kriyate mithu / agne tad asya kalpaya tvaṃ hi vettha yathātathaṃ svāhākṛtāhutir etu devān
2.14.5	atiriktaṃ nyūne juhomi nyūnam atirikte juhomi / samaṃ same juhomi svāhākṛtāhutir etu devān
2.14.6	yad akarma yan nākarma yad atyagāma yan nātyagāṃ yad atyarīricāma yan nātyarīricāma / tat tvaṃ viṣṇo yajñe yajñaṃ pratiṣṭhāpaya svāhākṛtāhutir etu devān
2.14.7	yat pramattāntaragāma kiṃcid asmin yajñe mantrataḥ karmato vā / anayāhutyā tac chamayāmi sarvaṃ tṛpyantu devā haviṣo ghṛtasya svāhākṛtāhutir etu devān
2.14.8	brahma pratiṣṭhā manasa ity eṣā
2.14.9	tataṃ ma āpas tad u tāyate punaḥ svādiṣṭhā dhītir ucathāya śasyate / ayaṃ samudra uta viśvabheṣajaḥ svāhākṛtasya sam u tṛpṇutarbhuvaḥ
2.14.10	ud vayaṃ tamasas pary ud u tyaṃ citram
2.14.11	yad vo devā atipādayāni vācā cit prayataṃ devaheḍanam / arāyo asmāṃ abhiducchunāyate 'nyatrāsman marutas taṃ nidhetana
2.14.12	yata indra bhayāmahe tato no abhayaṃ kṛdhi / maghavañ chagdhi tava tan na ūtaye vidviṣo vimṛdho jahi
2.14.13	svastidā viśas patir vṛtrahā vimṛdho vaśī / vṛṣendraḥ pura etu naḥ svastidā abhayaṃkaraḥ
2.14.14	ava te heḍa ud uttamam
2.14.15	puruṣasaṃmito yajño yajñaḥ puruṣasaṃmitaḥ / agne tad asya kalpaya tvaṃ hi vettha yathātathaṃ svāhākṛtāhutir etu devān
2.14.16	yat pākatrā manasā dīnadakṣā na yajñasya manvate martyāsaḥ / agniṣ ṭaddhotā kratuvid vijānan yajiṣṭho devāṃ ṛtuśo yajāti
2.14.17	svāheti juhvāhavanīye 'dhvaryuḥ
2.15.1	sarvaprāyaścittāni juhoti
2.15.2	dhruvām āpyāyya
2.15.3	devā gātuvida ity antarvedy ūrdhvas tiṣṭhan dhruvayāhavanīye trīṇi samiṣṭayajūṃṣi juhoti
2.15.4	ekaṃ dve trīṇi vā saṃtatam
2.15.5	vigrāhaṃ vā
2.15.6	dveṣyasya nyañcaṃ vicchinatti vā
2.15.7	yaṃ kāmayeta pramāyukaḥ syād iti jihmas tiṣṭhañ juhuyāt
2.15.8	madhyame svāhākāre barhir anupraharati
2.15.9	barhirmuṣṭiṃ vā
2.15.10	hute vānupraharati
2.15.11	prahṛtya vābhijuhuyāt
2.15.12	yadi yajamānaḥ pravaset prajāpater vibhān nāma loka iti dhruvāyāṃ yajamānabhāgam avadhāya saha samiṣṭayajuṣā juhuyāt
2.15.13	abhistṛṇīhi paridhehi vediṃ jāmiṃ mā hiṃsīr amuyā śayānā / hotṛṣadanā haritāḥ suvarṇā niṣkā ime yajamānasya bradhna iti hotṛṣadanair vedim abhistṛṇāti
2.15.14	poṣāya va ity agreṇāhavanīyaṃ praṇītāḥ paryāhṛtya yo vo 'yaukṣīt sa vo vimuñcatv ity antarvedi vimuñcati
2.15.15	yaṃ devā manuṣyeṣūpaveṣam adhārayan / ye asmadapacetasas tān asmabhyam ihā kuru / upaveṣopaviḍḍhi naḥ prajāṃ puṣṭim atho dhanam / dvipado naś catuṣpado dhruvān anapagān kurv ity upaveṣam ādāya
2.15.16	yopaveṣe śuk sāmum ṛcchatu yaṃ dviṣma ity utkare nikhanen nirasyed vā
2.15.17	nir amuṃ nuda okasaḥ sapatno yaḥ pṛtanyati / nirbādhyena haviṣendra eṇaṃ parāśarīt / ihi tisraḥ parāvata ihi pañcajanāṃ ati / ihi tisro 'ti rocanā yāvat sūryo asad divi / paramāṃ tvā parāvatam indro nayatu vṛtrahā / yato na punar āyasi śaśvatībhyaḥ samābhyaḥ / hato 'sāv avadhiṣmāmum iti yaṃ dveṣṭi tasya vadhaṃ manasā dhyāyaty avasṛṣṭaḥ parāpata śaro brahmasaṃśita iti vāpa upaspṛśya
2.15.18	kas tvā yunakti sā tvā vimuñcatv iti yajñaṃ vimuñcati
2.15.19	sarvam anuvīkṣate
2.15.20	yāni gharme kapālānīti kapālāni
2.15.21	saṃsthitāyāṃ paurṇamāsyām
2.16.1	vaimṛdhasya tantraṃ prakramayati
2.16.2	tasyaindrāgnena kalpo vyākhyātaḥ
2.16.3	pañcadaśa sāmidhenyaḥ saptadaśa vā
2.16.4	nirvapaṇakāla indrāya vaimṛdhāya prabhūtān vrīhīn nirvapati
2.16.5	dakṣiṇākāle yathāśakti dakṣiṇāṃ dadāti
2.16.6	tatra yāthākāmī prakrame
2.16.7	prakramāt tu niyamyate
2.16.8	darśapūrṇamāsayoḥ kāmyān kalpān vyākhyāsyāmaḥ
2.16.9	anena darśapūrṇamāsābhyām ṛddhikāmo yajeta
2.16.10	dve paurṇamāsyau yajeta dve amāvāsye
2.16.11	yaḥ kāmayetardhnuyām ity ekeṣāṃ paurṇamāsīm eva yajeta
2.16.12	bhrātṛvyavān nāmāvāsyāṃ dvyavarārdhyaṃ tryavarārdhyaṃ vā yajeta saṃkrāmesaṃkrāme vajraṃ bhrātṛvyāya praharati
2.16.13	agnīṣomīyāṇi pradhānāni syur bhrātṛvyavato 'bhicaratas titīriṣato vā
2.16.14	sākaṃprasthāyīyena paśukāmo yajeta
2.16.15	bahavaḥ sāyaṃdohā bhavanti bahavaḥ prātardohās tair anantaraṃ dohād yajate
2.16.16	api vā yathāmāvāsyāyāṃ havir duhanty evaṃ dugdhvātacya nidadhyād yat prātaḥ syāt tac chṛtaṃ kuryāt pātrasaṃsādanakāle yathārthaṃ pātrāṇi prayunakti juhuṃś caudumbarān mahataś camasāṃs teṣāṃ juhvā kalpo vyākhyātaḥ
2.16.17	pracaryāgneyena puroḍāśenāgnīdhre srucau nidhāya saha kumbhībhir atikrāmann āhendrāyānubrūhy āśrāvayendraṃ yajeti yāvatyaḥ kumbhyaḥ syus tāvanto brāhmaṇā dakṣiṇata upavītina upottiṣṭheyur dārupātrāṇy ādāya teṣu kumbhīr ānīya sarve yugapaj juhvaty adhvaryor āhutim anujuhvati
2.16.18	dākṣāyaṇayajñena suvargakāmo yajeta
2.16.19	dve paurṇamāsyau bhavato dve amāvāsye
2.16.20	āgneyo 'ṣṭākapālo 'gnīṣomīya ekādaśakapālaḥ pūrvasyāṃ paurṇamāsyām āgneyo 'ṣṭākapāla aindraṃ dadhy uttarasyām āgneyo 'ṣṭākapāla aindrāgna ekādaśakapālaḥ pūrvasyām amāvāsyāyām āgneyo 'ṣṭākapālo maitrāvaruṇy āmikṣottarasyām
2.16.21	tasyaitad vrataṃ nānṛtaṃ vaden na māṃsam aśnīyān na striyam upeyān nāsya palpūlanena vāsaḥ palpūlayeyur nāñjīta nābhyañjītartau jāyām upeyāt
2.16.22	so 'yaṃ darśapūrṇamasayor ādito vikalpo 'nena darśapūrṇamāsābhyāṃ vā yajeta
2.16.23	tena pañcadaśa varṣāṇīṣṭvotsṛjati darśapūrṇamāsau
2.17.1	amāvāsyāyām aparāhṇe piṇḍapitṛyajñena yajate
2.17.2	adhivṛkṣasūrye vā
2.17.3	yad ahaḥ purastāc candramasaṃ na paśyanti
2.17.4	dṛśyamāne tūpoṣya śvo bhūte yajate
2.17.5	apāṃ medhyaṃ yajñiyaṃ sadevaṃ śivam astu me / ācchettā vo mā riṣaṃ jīvāni śaradaḥ śatam iti sakṛdācchinnaṃ samūlaṃ barhir ācchinatti
2.17.6	dakṣiṇāprāgagrair darbhair dakṣiṇāgniṃ paristīrya
2.17.7	uttareṇāgniṃ darbhān saṃstīrya
2.17.8	ekaikaśaḥ piṇḍapitṛyajñapātrāṇi prayunakti
2.17.9	sphyaṃ sthālīṃ mekṣaṇaṃ śūrpaṃ kṛṣṇājinam ulūkhalaṃ musalam
2.17.10	apareṇāgniṃ vrīhimac chakaṭam avasthāpyaikapavitrāntarhitāṃ sthālīṃ vrīhibhiḥ pūrayitvā nimṛjya pitṛbhyas tvā juṣṭaṃ nirvapāmīti sakṛd eva śūrpe nirvapati
2.17.11	dakṣiṇena dakṣiṇāgniṃ dakṣiṇāpūrveṇa dakṣiṇāpareṇa vā pratyagudaggrīvaṃ kṛṣṇājinam āstīryolūkhalam adhivartya
2.17.12	dakṣiṇāprācī patnī tiṣṭhanty avahanti
2.17.13	parāpāvam avivekaṃ sakṛt phalīkaroti dakṣiṇāgnau jīvataṇḍulam iva caruṃ śrapayitvotpūtena navanītenānutpūtenājyena vābhighāryodvāsya
2.17.14	mekṣaṇena sthālīpākasyopahatya
2.17.15	somāya pitṛpītāya svadhā nama iti prathamām āhutiṃ juhoti yamāyāṅgirasvate pitṛmate svadhā nama iti dvitīyām agnaye kavyavāhanāya sviṣṭakṛte svadhā nama iti ye mekṣaṇe taṇḍulās tāñ juhoti
2.19.1	tūṣṇīṃ mekṣaṇam ādadhāti
2.19.2	ye rūpāṇi pratimuñcamānā asurāḥ santaḥ svadhayā caranti / parāpuro nipuro ye bharanty agniṣ ṭān asmāt praṇunoktu lokād iti dakṣiṇāgner ekolmukaṃ dhūpāyat parācīnaṃ hṛtvā dakṣiṇenaikasphyādeśe nidadhāti
2.19.3	apahatā asurā rakṣāṃsi vediṣada ity avahananadeśe dakṣiṇāṃ dakṣiṇāprācīṃ vā sphyenaikasphyāṃ vedim ullikhya
2.19.4	ud īratām avara ity adbhir avokṣati
2.19.5	sakṛdācchinnaṃ barhir urṇāmṛdu syonaṃ pitṛbhyas tvā bharāmy aham / asmin sīdantu me pitaraḥ somyāḥ pitāmahāḥ prapitāmahāś cānugaiḥ saheti sakṛdācchinnena barhiṣaikasphyāṃ stṛṇāti
2.19.6	tasyāṃ sthālīpākaṃ nidadhāti
2.19.7	dakṣiṇata āñjanam abhyañjanaṃ kaśīpūpabarhaṇam udakumbhaṃ ca pratiṣṭhāpayati
2.19.8	yajamānāḥ prācīnāvīti savyaṃ jānv ācya sakṛdācchinne 'vācīnapāṇir dakṣiṇāpavargāṃs trīn udakāñjalīn ninayati
2.19.9	mārjayantāṃ pitaraḥ somyāso mārjayantāṃ pitāmahāḥ somyāso mārjayantāṃ prapitāmahāḥ somyāsa ity asāv avaneniṅkṣvāsāv avaneniṅkṣveti vā
2.19.10	teṣv avācīnapāṇir dakṣiṇāpavargāṃs trīn piṇḍān dadāti
2.19.11	etat te tatāsāv iti pitre piṇḍaṃ dadāti
2.19.12	etat te pitāmahāsāv iti pitāmahāyaitat te prapitāmahāsāv iti prapitāmahāya
2.19.13	tūṣṇīṃ caturtham
2.19.14	sa kṛtākṛtaḥ
2.19.15	atha yadi nāmadheyāni na vindyāt svadhā pitṛbhyaḥ pṛthiviṣadbhya iti pitre piṇḍaṃ dadyāt svadhā pitṛbhyo 'ntarikṣasadbhya iti pitāmahāya svadhā pitṛbhyo diviṣadbhya iti prapitāmahāya
2.19.16	yadi dvipitaikaikasmin piṇḍe dvaudvāv upalakṣayet
2.19.17	jīvapitā pitāmahāya prapitāmahāyeti dadyāt
2.19.18	na jīvantam atidadātīty ekeṣām
2.19.19	homāntam eva kuryāt
2.19.20	jīvapituḥ piṇḍadānaprabhṛty uttaraṃ lupyate
2.19.21	nidhāya piṇḍān
2.19.22	āpo devīḥ svadhayā vandamānās tā vo gacchantu pitaraḥ syonāḥ / ūrjaṃ vahantīḥ satam akṣitodakāḥ kṣīram udakaṃ ghṛtaṃ madhu payaḥ kīlālaṃ parisrutaṃ svadhā stha tarpayata me pitṝn iti trīn udapātrān ninayati
2.19.23	atra pitaro yathābhāgaṃ mandadhvam anusvadham āvṛṣāyadhvam ity uktvā parāṅ āvartate
2.19.24	oṣmaṇo vyāvṛtta upāste svāhoṣmaṇo vyathiṣyā ity ūṣmāṇam udyantam anumantrayate
2.19.25	vyāvṛtta ūṣmaṇy avyāvṛtte vāmīmadanta pitaro 'nusvadham āvṛṣāyīṣatety uktvopaparyāvartate
2.19.26	yaḥ sthālyāṃ śeṣas tam avaghreṇa bhakṣayati
2.19.27	upaspṛśati vā
2.19.28	āmayāvy annādyakāmo vā prāśnīyād yo vālam annādyāya san nānnam adyāt tena prāśya
2.19.29	atrāñjanābhyañjane vāsaś cānupiṇḍaṃ dadāti
2.19.30	āṅkṣvāsāv āṅkṣvāsāv iti trir āñjanam abhyaṅkṣvāsāv abhyaṅkṣvāsāv iti trir abhyañjanam
2.19.31	etāni vaḥ pitaro vāsāṃsy ato no 'nyat pitaro mā yūḍhvam iti daśām ūrṇāstukāṃ vā chittvā nyasyati pūrve vayasi
2.19.32	svaṃ loma cchittvottare
2.19.33	namo vaḥ pitaro rasāyeti namaskārair upatiṣṭhate
2.19.34	ūrjasvatīḥ svadhayā vandamānās tā vo gacchantu pitaraḥ syonāḥ / ūrjaṃ vahantīḥ satam akṣitodakāḥ kṣīram udakaṃ ghṛtaṃ madhu payaḥ kīlālaṃ parisrutaṃ svadhā stha tarpayat me pitṝn iti trīn udapātān ninayati yathā purastāt
2.20.1	uttiṣṭhata pitaraḥ preta pūrve yamasya panthām anuyātā purāṇam / dhattād asmāsu draviṇaṃ yac ca bhadraṃ pra ṇo brūtād bhāgadhān devatāsv iti pitṝn utthāpayati
2.20.2	pareta pitara iti pravāhayati
2.20.3	yantu pitaro manasā javeneti pitṝn saṃsādhayati
2.20.4	mano nv ā huvāmaha iti tisṛbhir manasvatībhir upatiṣṭhate
2.20.5	akṣann amīmadanta prajāpata iti paṅktiprājāpatyābhyāṃ pratyeti
2.20.6	yad antarikṣam iti paṅktyā gārhapatyam upatiṣṭhate
2.20.7	abhūn no dūto haviṣo jātavedā avāḍ ḍhavyāni surabhīṇi kṛtvā / prādāḥ pitṛbhyaḥ svadhayā te akṣan prajānann agne punar apyehi devān ity ekolmukaṃ pratyapisṛjya
2.20.8	abhyukṣya dvaṃdvaṃ pātrāṇi prayāharati
2.20.9	sthālyāṃ piṇḍān pratyavadadhāti
2.20.10	apāṃ tvauṣadhīnāṃ rasaṃ prāśayāmi bhūtakṛtaṃ garbhaṃ dhatsveti madhyamaṃ piṇḍaṃ patnyai prayacchati
2.20.11	ādhatta pitaro garbhaṃ kumāraṃ puṣkarasrajam / yatheha puruṣo 'sad iti patnī prāśnāti
2.20.12	pumāṃsaṃ janayati
2.20.13	ye samānāḥ samanasaḥ pitaro yamarājye / teṣāṃ lokaḥ svadhā namo yajño deveṣu kalpatām / ye sajātāḥ samanaso jīvā jīveṣu māmakāḥ / teṣāṃ śrīr mayi kalpatām asmiṃl loke śataṃ samā iti sakṛdācchinnān abhyukṣyāgnāv ādadhāti
2.20.14	apaḥ piṇḍān abhyavaharati brāhmaṇaṃ vā bhojayati
2.20.15	so 'yam evaṃ vihita evānāhitāgneḥ
2.20.16	tatra yāni śrapaṇasaṃyuktāni tāny aupāsane kriyante
2.20.17	atipraṇīta āhutīr juhoti
2.20.18	yasmiñ juhoti tam upatiṣṭhate
2.20.19	atra gārhapatyapravādaḥ parilupyate
2.21.1	ahaṃ bhūpatir ahaṃ bhuvanapatir ahaṃ mahato bhūtasya patir devena savitrā prasūta ārtvijyaṃ kariṣyāmi deva savitar etaṃ tvā vṛṇate bṛhaspatiṃ daivyaṃ brahmāṇaṃ tad ahaṃ manase prabravīmi mano gāyatriyai gāyatrī triṣṭubhe triṣṭub jagatyai jagaty anuṣṭubhe 'nuṣṭug bṛhatyai bṛhatī paṅktyai paṅktiḥ prajāpataye prajāpatir viśvebhyo devebhyo viśve devā bṛhaspataye bṛhaspatir devānāṃ brahmāhaṃ manuṣyāṇāṃ bhūr bhuvaḥ suvar iti vṛto brahmā japati
2.21.2	vācaspate yajñaṃ gopāyety apareṇāhavanīyaṃ dakṣiṇātikramya
2.21.3	ahe daidhiṣavyeti brahmasadanāt tṛṇaṃ nirasyāpa upaspṛśya
2.21.4	un nivata ud udvataś ca geṣam ity upaviśati
2.21.5	idam aham arvāgvasoḥ sadane sīdāmi prasūto devena savitrā bṛhaspateḥ sadane sīdāmi tad agnaye prabravīmi tad vāyave tat sūryāya tat pṛthivyā ity āhavanīyam abhimukha upaviśati
2.21.6	ā saṃsthānād anvāste
2.21.7	karmaṇikarmaṇi vācaṃ yacchati
2.21.8	mantravatsu vā karmasu tūṣṇīkeṣu ca yāthākāmī
2.21.9	api vā sāmidhenīṣu prayājānūyājeṣu ca vācaṃ yacchati
2.21.10	yadi pramatto vyāhared vaiṣṇavīm ṛcaṃ japitvā vyāhṛtīś ca punar vācaṃ yacchati
2.21.11	brahmann apaḥ praṇeṣyāmīty ucyamāne praṇaya yajñaṃ devatā vardhayaitā nākasya pṛṣṭhe yajamāno astu / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehy oṃ praṇayeti prasauti
2.21.12	sarveṣv āmantraṇeṣv oṃkāreṇa prasauti
2.21.13	yenayena karmaṇāmantrayate sarvatra tenatena prasauti
2.21.14	brahman prokṣiṣyāmīty ucyamāne prokṣa yajñam iti haviṣa idhmābarhiṣaś ca prokṣe
2.21.15	brahmann uttaraṃ parigrāhaṃ parigrahīṣyāmīty ucyamāne bṛhaspate parigṛhāṇa vediṃ svagāvo devāḥ sadanāni santu / tasyāṃ barhiḥ prathatāṃ sādhv antar ahiṃsrā ṇaḥ pṛthivī devy astv ity uttarasmin parigrāhe
2.21.16	brahman sāmidhenīr anuvakṣyāmīty ucyamāne prajāpataye 'nubrūhi yajñam iti sāmidhenīṣu
2.21.17	brahman pravarāyāśrāvayiṣyāmīty ucyamāne
2.22.1	vācaspate vācam āśrāvayaitām āśrāvaya yajñaṃ deveṣu māṃ manuṣyeṣv iti pravare
2.22.2	devatā vardhayeti sarvatrānuṣajaty om āśrāvayeti prasauti
2.22.3	mitrasya tvā cakṣuṣā prekṣa iti prāśitram avadīyamānaṃ prekṣate
2.22.4	ṛtasya pathā paryehīti paryāhriyamāṇam
2.22.5	sūryasya tvā cakṣuṣā pratipaśyāmīty āhriyāmānaṃ pratīkṣate
2.22.6	devasya tveti pratigṛhya
2.22.7	pṛthivyās tvā nābhau sādayāmīḍāyāḥ pada ity apareṇāhavanīyaṃ vyūhya tṛṇāni prāgdaṇḍaṃ sādayati
2.22.8	suparṇasya tvā garutmataś cakṣuṣāvapaśyāmīty avekṣya
2.22.9	devasya tvety aṅguṣṭhenopamadhyamayā cāṅgulyādāya
2.22.10	agnes tvāsyena prāśnāmīti prāśnāti
2.22.11	brāhmaṇasyodareṇety asaṃmletyāvagirati
2.22.12	na dato gamayati
2.22.13	yā apsv antar devatās tā idaṃ śamayantu svāhākṛtaṃ jaṭharam indrasya gacchety adbhir abhyavaharati
2.22.14	ācamya
2.22.15	ghasinā me mā saṃpṛkthā ūrdhvaṃ me nābheḥ sīdendrasya tvā jaṭhare sādayāmīti nābhideśam abhimṛśati
2.22.16	vāṅ ma āsann asoḥ prāṇa iti yathārūpaṃ prāṇāyatanāni saṃmṛśati
2.22.17	ariṣṭā viśvāny aṅgānīti sarvāṇy aṅgāni
2.22.18	pātraṃ prakṣālya pūrayitvā diśo jinveti parāñcaṃ ninayati
2.22.19	aparaṃ pūrayitvā māṃ jinvety abhyātmaṃ ninayati
2.22.20	brahmabhāgaṃ parihṛtaṃ na purā saṃsthānāt prāśnāti
2.22.21	brahman brahmāsi brahmaṇe tvāhutādya mā mā hiṃsīr ahuto mahyaṃ śivo bhavety antarvedy anvāhāryam āsannam abhimṛśati prajāpater bhāgo 'sīti ca
2.22.22	brahman prasthāsyāma ity ucyamāne deva savitar etat te prāha tat pra ca suva pra ca yaja bṛhaspatir brahmā sa yajñaṃ pāhi sa yajñapatiṃ pāhi sa māṃ pāhy oṃ pratiṣṭhety anūyājasamidhi
2.22.23	bhūmir bhūmim agān mātā mātaram apyagāt / ṛdhyāsma putraiḥ paśubhir yo no dveṣṭi sa bhidyatām iti yat kiṃca yajñe mṛnmayaṃ bhidyeta tad abhimantrayeta
2.22.24	sārvatrikam eke samāmananti
2.22.25	brahmabhāgaṃ prāśya
2.22.26	ayāḍ agnir jātavedā adabdho 'ntaraḥ pūrvo asmin niṣadya / sunvan saniṃ sa vimucāno vimuñca dhehy asmāsu draviṇaṃ jātavedo yac ca bhadraṃ pra ṇo yacchābhivasyo asmān saṃ naḥ sṛja sumatyā vājavatyeti samidham ādhāya hutvopasthāya vā
2.22.27	yathetaṃ pratiniṣkrāmati
2.22.28	evaṃ vihitam iṣṭipaśubandhānāṃ brahmatvaṃ brahmatvam
3.1.1	karmabhir niḥśreyasaṃ tāni śabdalakṣaṇāni dhāryante
3.1.2	vaidikānāṃ śabdānāṃ smṛtigrahaṇāni laukikāni
3.1.3	karmaṇābhyudayo 'karmaṇy apratyavāyo 'niyatānāṃ tu
3.1.4	akarmaṇi doṣo yeṣāṃ loke 'karmaṇy upālambhas tāni niyatāni
3.1.5	niḥśreyasabuddhiḥ prajanasaṃbandhāpekṣā
3.1.6	atithipūjāgurupūjāsaṃnipāte cābhivādanam
3.1.7	tatkāritatvād brāhmaṇarājanyayor vaiśyasya ca vedādhyayanaṃ tan niyatam
3.1.8	teṣām eva brāhmaṇavihitā yajñā yeṣu yajñakārtsnyam avipratiṣiddham
3.1.9	yathā dravyavattā śarīrakārtsnyaṃ ca
3.1.10	yeṣāṃ ca prakṛtiliṅgāni yajñāḥ śrūyante trīn vṛṇīte mantrakṛto vṛṇīte yatharṣi mantrakṛto vṛṇīta iti vijñāyate
3.1.11	gāyatriyā brāhmaṇasya paridadhyāt triṣṭubhā rājanyasya jagatyā vaiśyasyeti
3.1.12	teṣām agnihotraṃ darśapūrṇamāsau ca niyatau
3.1.13	somejyā brāhmaṇasya
3.1.14	ādhānād agnihotraṃ darśapūrṇamāsau ca niyatau
3.1.15	niṣādarathakārayor ādhānād agnihotraṃ darśapūrṇamāsau ca niyamyete
3.1.16	tathā jīvapituḥ
3.1.17	upakramād itare niyamyeran
3.1.18	tatra nityasya dravyasyābhāve sāmānyāt pratinidhiḥ
3.1.19	arthāv āptau dravyasāmānyam
3.1.20	arthavipratiṣedhe tv arthasāmānyam
3.1.21	yathā yūpāñjane sarpiṣo 'bhāve tailam
3.1.22	pratiṣiddhebhyo nivṛttaḥ pratinidhiḥ
3.1.23	aviśeṣeṇa hi pratiṣedhaḥ śrūyate
3.1.24	vikalpe pravṛttilakṣaṇaḥ
3.1.25	kṛtsnābhāve pratinidhiḥ
3.1.26	mātrāpacāre tena samāpyeta
3.1.27	dravyābhāve pratinidhir vidhyaparādhe prāyaścittam
3.1.28	na svāmitvasya bhāryāyāḥ putrasya deśasya kālasyāgner devatāyāḥ karmaṇaḥ śabdasya ca pratinidhir vidyate
3.2.1	agnīn ādhāsyamānasya yo aśvatthaḥ śamīgarbha āruroha tve sacā / taṃ te harāmi brahmaṇā yajñiyaiḥ ketubhiḥ sahety aśvatthasya śamīgarbhasyāraṇī uddharati
3.2.2	api vāśvatthād evoddhared iyaṃ vai śamī tasyā eṣa garbho yad aśvattha iti vijñāyate
3.2.3	aśvatthāddhavyavāhāddhi jātām agnes tanūṃ yajñiyāṃ saṃbharāmi / śāntayoniṃ śamīgarbham agnaye prajanayitava iti saṃbharaty āyur mayi dhattām āyur yajamāna iti saṃbhṛte abhimantrayate
3.2.4	kṛttikā rohiṇī mṛgaśīrṣaṃ punarvasū phalgunyau hastaś citrā viśākhe anūrādhāḥ śroṇā proṣṭhapadāś cottare 'gnyādheyanakṣatrāṇi kṛttikā brāhmaṇasyottare phalgunyau citrā ca rājanyasyāviśiṣṭānītareṣām
3.2.5	sarveṣāṃ tu kāmyāni
3.2.6	kṛttikāsv agnim ādadhīta yaḥ kāmayeta mukhyo brahmavarcasī syām
3.2.7	kāmaṃ tu me 'gnir gṛhān dāhuko 'stv iti
3.2.8	rohiṇyāṃ yaḥ kāmayeta sarvān rohān rohayeyam iti
3.2.9	mṛgaśirasi yaḥ kāmayeta śrīmān syām iti
3.2.10	yaḥ purā bhadraḥ san pāpīyān syāt sa punarvasvoḥ
3.2.11	yaḥ kāmayeta dānakāmā me prajāḥ syur iti sa pūrvayoḥ phalgunyoḥ
3.2.12	yaḥ kāmayeta bhagī syām iti sa uttarayoḥ
3.2.13	viparītam eke samāmananti
3.2.14	haste yaḥ kāmayeta pra me dīyeteti
3.2.15	citrāyāṃ bhrātṛvyavān
3.2.16	viśākhayoḥ prajākāmaḥ
3.2.17	anūrādheṣv ṛddhikāmaḥ
3.2.18	śroṇāyāṃ puṣṭikāmaḥ
3.2.19	proṣṭhapadeṣu brahmavarcasakāmaḥ
3.2.20	sūryanakṣatre vā
3.2.21	atho khalu yadaivaitaṃ śraddhopanamet tad ādadhīta
3.3.1	vasanto brāhmaṇasyādhānakālaḥ
3.3.2	grīṣmo hemantaś ca rājanyasya
3.3.3	varṣā rathakārasya
3.3.4	śarad vaiśyasya
3.3.5	sarveṣāṃ śiśiraḥ
3.3.6	amāvāsyāyāṃ paurṇamāsyām āpūryamāṇapakṣe vā
3.3.7	puṇye nakṣatre
3.3.8	yatra trīṇi saṃnipatitāny ṛtur nakṣatraṃ parva tat samṛddham
3.3.9	vipratiṣedha ṛtur nakṣatraṃ ca balīyaḥ
3.3.10	somena yakṣyamāṇa ādadhāno nartuṃ na nakṣatraṃ sūrkṣed ity ekeṣām
3.3.11	prācīnam udīcīnaṃ vodavasāya śālīno 'gnīn ādadhīta prācīnapravaṇe devayajane
3.3.12	gṛheṣu yāyāvaraḥ
3.3.13	udīcīnavaṃśā śālā
3.3.14	tasyāḥ pūrveṇa madhyamaṃ vaṃśam adhivṛkṣasūrya aupāsanād brāhmaudanikam ādadhāti
3.3.15	niśāyāṃ brahmaudanaṃ catuḥśarāvaṃ nirvapati
3.3.16	rohite carmaṇi pājake vā
3.3.17	devasya tvā savituḥ prasave 'śvinor bāhubhyāṃ pūṣṇo hastābhyāṃ brahmaṇe prāṇāya juṣṭaṃ nirvapāmi brahmaṇe 'pānāya brahmaṇe vyānāya brahmaṇa iti caturtham
3.3.18	avahatya payasi caruṃ śrapayati
3.3.19	caturṣu vodapātreṣu
3.3.20	na nirṇenekti
3.3.21	nāvasiñcati
3.3.22	śrapayitvābhighāryodvāsya
3.3.23	pra vedhase kavaye medhyāya vaco vandāru vṛṣabhāya vṛṣṇe / yato bhayam abhayaṃ tan no astv ava devān yaje heḍyān iti juhoti
3.3.24	abhimantrayate vā
3.3.25	taṃ caturdhā vyuddhṛtya prabhūtena sarpiṣopasicya
3.3.26	sthālyāṃ sarpiḥśeṣam ānayati
3.3.27	anucchindann iva caturbhya ārṣeyebhya ṛtvigbhya upohati
3.3.28	prośitavatsu
3.3.29	yaḥ sthālyāṃ śeṣas tasminn ārdrāḥ sapalāśāḥ
3.4.1	stibhikavatīr astibhikā vā prādeśamātrīr lakṣaṇyasyāśvatthasya tisraḥ samidho 'nakti
3.4.2	citriyād aśvatthāt saṃbhṛtā bṛhatyaḥ śarīram abhisaṃskṛtāḥ stha / prajāpatinā yajñamukhena saṃmitās tisras trivṛdbhir mithunāḥ prajātyā ity abhimantrya
3.4.3	brāhmaudanika ādadhāti
3.4.4	pra vo vājā abhidyavo haviṣmanto ghṛtācyā / devāñ jigāti sumnayuḥ / upa tvā juhvo mama ghṛtācīr yantu haryatāgne havyā juṣasva naḥ / ud agne tava tad ghṛtād arcī rocata āhutam / niṃsānaṃ juhvo mukha iti tisṛbhir gāyatrībhir brāhmaṇasya
3.4.5	samidhāgniṃ duvasyatety eṣā / upa tvāgne haviṣmatīr ghṛtācīr yantu haryata / juṣasva samidho mama / taṃ tvā samidbhir aṅgiro ghṛtena vardhayāmasi / bṛhac chocā yaviṣṭhyeti vā
3.4.6	samidhyamānaḥ prathamo nu dharmaḥ sam aktubhir ajyate viśvavāraḥ / śociṣkeśo ghṛtanirṇik pāvakaḥ suyajño agnir yajathāya devān / ghṛtapratīko ghṛtayonir agnir ghṛtaiḥ samiddho ghṛtam asyānnam / ghṛtapruṣas tvā sarito vahanti ghṛtaṃ piban suyajā yakṣi devān / āyurdā agna iti triṣṭugbhī rājyayasya
3.4.7	tvām agne samidhānaṃ yaviṣṭha devā dūtaṃ cakrire havyavāham / urujrayasaṃ ghṛtayonim āhutaṃ tveṣaṃ cakṣur dadhire codayanvati / tvām agne pradiva āhutaṃ ghṛtena sumnāyavaḥ suṣamidhā samīdhīre / sa vāvṛdhāna oṣadhībhir ukṣita uru jrayāṃsi pārthivā vitiṣṭhase / ghṛtapratīkaṃ va ṛtasya dhūrṣadam agniṃ mitraṃ na samidhāna ṛñjate / indhāno akro vidatheṣu dīdyacchukravarṇām ud u no yaṃsate dhiyam iti jagatībhir vaiśyasya
3.4.8	dhārayati brāhmaudanikam
3.4.9	saṃvatsaram ṛtuṃ dvādaśāhaṃ caturahaṃ tryahaṃ dvyaham ekāhaṃ vā
3.4.10	prayātyanugate caivaṃ vihitaṃ brahmaudanaṃ paktvaitāḥ samidho 'bhyajyādadhyāt
3.4.11	yady enaṃ saṃvatsare 'gnyādheyaṃ nopanamed evaṃ vihitaṃ brahmaudanaṃ paktvaitāḥ samidho 'bhyajyādhāya yadā śaknoty athādhatte
3.4.12	śva ādhāsyamāno brahmaudanaṃ pacati
3.4.13	nānṛtaṃ vadati na māṃsam aśnāti na striyam upaiti / prajā agne saṃvāsayāśāś ca paśubhiḥ saha / rāṣṭrāṇy asmā ādhehi yāny āsan savituḥ sava iti gārhapatyāyatane kalmāṣam ajaṃ badhnāti śilpair etāṃ rātriṃ yajamānaṃ jāgarayanti
3.5.1	tataḥ saṃbhārān āharati vaiśvānarasya rūpam ity etair yathārūpam
3.5.2	jātavedo bhuvanasya reta iha siñca tapaso yaj janiṣyate / agnim aśvatthād adhi havyavāhaṃ śamīgarbhāj janayan yo mayobhūḥ / ayaṃ te yonir ṛtviya iti dvābhyāṃ brāhmaudanika upavyuṣam araṇī niṣṭapati
3.5.3	dohyā ca te dugdhabhṛc corvarī te te bhāgadheyaṃ prayacchāmi tābhyāṃ tvādadha ity araṇī yajamānāya prayacchati
3.5.4	agnī rakṣāṃsi sedhati śukraśocir amartyaḥ / śuciḥ pāvaka īḍya ity abhimantryānugamayati brāhmaudanikam
3.5.5	prācīnaṃ brāhmaudanikād gārhapatyāyatanam uddhanti
3.5.6	uddhanyamānam asyā amedhyam apa pāpmānaṃ yajamānasya hantu / śivā naḥ santu pradiśaś catasraḥ śaṃ no mātā pṛthivī tokasāteti
3.5.7	dakṣiṇataḥ purastād vitṛtīyadeśe nedīyāsi gārhapatyasya dakṣiṇāgner āyatanam
3.5.8	prācīnaṃ gārhapatyāyatanād āhavanīyāyatanam uddhanti bāhyata itarayoḥ
3.5.9	dvādaśasu vikrāmeṣv agnim ādadhītety aviśeṣeṇa śrūyate
3.5.10	aṣṭāsu brāhmaṇasyaikādaśasu rājanyasya dvādaśasu vaiśyasya
3.5.11	caturviṃśatir aparimitaṃ ca sādhāraṇe
3.5.12	cakṣuṣā prakramān pramimīteti vijñāyate
3.5.13	prācīnam āhavanīyāt sabhā tatra sabhyasya prācīnam āvasathaḥ sabhāyās tatrāvasathyasya
3.5.14	evam anupūrvāṇy eṣāṃ karmāṇi kriyante
3.5.15	śaṃ no devīr abhiṣṭaya āpo bhavantu pītaye / śaṃ yor abhisravantu na ity adbhir avokṣati
3.5.16	ud vayaṃ tamasas pary ud u tyaṃ citram ity atra kharahomān eke samāmananti
3.6.1	upakl̥ptāḥ saṃbhārāḥ pañca pārthivāḥ sapta vā
3.6.2	evaṃ vānaspatyāḥ
3.6.3	teṣām ekaikaṃ dvaidhaṃ vibhajya
3.6.4	gārhapatyadakṣiṇāgnyor nivapati
3.6.5	ardhāṃs traidhaṃ kṛtvā pūrveṣu
3.6.6	agner bhasmāsīti sikatā nivapati
3.6.7	saṃjñānam asi kāmadharaṇam ity ūṣān
3.6.8	tān nivapan yad adaś candramasi kṛṣṇaṃ tad ihāstv iti manasā dhyāyati
3.6.9	udehy agne adhi mātuḥ pṛthivyā viśa āviśa mahataḥ sadhasthāt / āśuṃ tvā yo dadhire devayanto havyavāhaṃ bhuvanasya gopām ity ākhūtkaram
3.6.10	yat pṛthivyā anāmṛtaṃ saṃbabhūva tve sacā / tad agnir agnaye 'dadāt tasminn ādhīyatām ayam iti gārhapatyāyatane valmīkavapāṃ nidadhāti
3.6.11	yad antarikṣasyānāmṛtam iti dakṣiṇāgner yad divo 'nāmṛtam ity āhavanīyasya
3.6.12	tūṣṇīm itarayoḥ
3.6.13	ut samudrān madhumāṃ ūrmir āgāt sāmrājyāya pratarāṃ dadhānāḥ / amī ca ye maghavāno vayaṃ ceṣam ūrjaṃ madhumat saṃbharemeti sūdam
3.6.14	iyaty agra āsīr iti varāhavihatam
3.6.15	ado devī prathamānā pṛthag yad devair nyuptā vyasarpo mahitvā / adṛṃhathāḥ śarkarābhis triviṣṭapy ajayo lokān pradiśaś catasra iti śarkarās tā nivapan yaṃ dveṣṭi tasya vadhaṃ manasā dhyāyati
3.6.16	lauhāny audumbarāṇi pārthivānāṃ vikalpārthāni bhavanti
3.6.17	yās te śivās tanuvo jātavedo yā antarikṣa uta pārthivīr yāḥ / tābhiḥ saṃbhūya sagaṇaḥ sajoṣā hiraṇyayonir vaha havyam agna ity uttarataḥ saṃbhārāṇāṃ suvarṇaṃ hiraṇyam upāsyati
3.6.18	atiprayacchati rajataṃ dveṣyāya yadi dveṣyaṃ na vinden nirasyen nopāsya punar ādadīta
3.7.1	candram agniṃ candrarathaṃ harivrataṃ vaiśvānaram apsuṣadaṃ suvarvidam / vigāhaṃ tūrṇiṃ taviṣībhir āvṛtaṃ bhūrṇiṃ devāsa iha suśriyaṃ dadhur ity upāstam anumantaraye
3.7.2	puṣkaraparṇa udumbaraḥ śamī vikaṅkato 'śvattho 'śanihato vṛkṣaḥ palāśaś ca
3.7.3	api vā ye 'nye puṣkaraparṇād vikaṅkatāc ceti vānaspatyās tān itaḥ prathamaṃ jajñe agnir iti sakṛd evaikaikasmin nivapati
3.7.4	saṃ yā vaḥ priyās tanuva ity ūṣān sikatāś ca saṃsṛjati
3.7.5	saṃ vaḥ sṛjāmi hṛdayāni saṃsṛṣṭaṃ mano astu vaḥ / saṃsṛṣṭaḥ prāṇo astu va iti sarvān saṃbhārān saṃsṛjati
3.7.6	ṛtaṃ stṛṇāmi purīṣaṃ pṛthivyām ṛte 'dhy agnim ādadhe satye 'dhy agnim ādadhe divas tvā vīryeṇa pṛthivyai mahimnā / antarikṣasya poṣeṇa sarvapaśum ādadha iti saṃsṛṣṭān kalpayati
3.7.7	udyatsu raśmiṣv apodūhya brāhmaudanikasya bhasma
3.7.8	daśahotrāraṇī saṃnidhāya
3.7.9	sahāgne 'gninā jāyasva saha prajayā saha rayyā saha puṣṭyā saha paśubhiḥ saha brahmavarcasenety atrāgniṃ manthaty upatiṣṭhaty aśve
3.7.10	mathyamāne 'gnau caturhotṝn yajamānaṃ vācayati
3.7.11	agann agnir hotā pūrvaḥ pūrvebhyaḥ pavamānaḥ pāvakaḥ śucir īḍya iti jātam agnim anumantrayate
3.7.12	ajījanann amṛtaṃ martyāso 'sremāṇaṃ taraṇiṃ vīḍujambham / daśa svasāro agruvaḥ samīcīḥ pumāṃsaṃ jātam abhisaṃrabhantām iti jātaṃ parigṛhṇāti
3.8.1	tam ādāya prathamābhyāṃ vyāhṛtībhyāṃ yatharṣy ādhānena prathamābhyāṃ sārparājñībhyāṃ prathamena ca gharmaśirasā prāṇe tvāmṛtam ādadhāmy annādam annādyāya goptāraṃ guptyai / agne gṛhapate pariṣadya divaḥ pṛthivyāḥ pary antarikṣāl lokaṃ vinda yajamānāya pṛthivyās tvā mūrdhan sīda yajñiye loke yo no agne niṣṭyo yo niṣṭyo 'bhidāsatīdam ahaṃ taṃ tvayābhinidadhāmīti gārhapatyāyatane saṃbhāreṣu pratiṣṭhāpayati
3.8.2	rathaṃtare gīyamāne naktaṃ gārhapatyam ādadhāti divāhavanīyam ardhodite sūrya āhavanīyam ādadhāti purodayam udite vā
3.8.3	sarvān udite brahmavarcasakāmasya
3.8.4	bhūr bhuvaḥ suvar iti vyāhṛtayaḥ
3.8.5	bhṛgūṇāṃ tvā devānāṃ vratapate vratenādadhāmi iti yatharṣyādhānaṃ bhārgavasya
3.8.6	aṅgirasāṃ tvā devānāṃ vratapate vratenādadhāmīty āṅgirasasya
3.8.7	ādityānāṃ tvā devānāṃ vratapate vratenādadhāmīty anyāsāṃ brāhmaṇīnāṃ prajānām
3.8.8	varuṇasya tvā rājño vratapate vratenādadhāmīti rājñaḥ
3.8.9	indrasya tvendriyeṇa vratapate vratenādadhāmīti rājanyasya
3.8.10	manos tvā grāmaṇyo vratapate vratenādadhāmīti vaiśyasya / ṛbhūṇāṃ tvā devānāṃ vratapate vratenādadhāmīti rathakārasya
3.8.11	bhūmir bhūmneti catasraḥ sārparājñiyaḥ
3.8.12	gharmaḥ śiras tad ayam agniḥ saṃpriyaḥ paśubhir bhuvat / chardis tokāya tanayāya yaccha / vātaḥ prāṇas tad ayam agniḥ saṃpriyaḥ paśubhir bhuvat / svadidaṃ tokāya tanayāya pituṃ paca / arkaś cakṣus tad asau sūryas tad ayam agniḥ saṃpriyaḥ paśubhir bhuvat / yat te śukra śukraṃ varcaḥ śukrā tanūḥ śukraṃ jyotir ajasraṃ tena me dīdihi tena tvādadhe 'gnināgne brahmaṇeti trīṇi gharmaśirāṃsi
3.8.13	gārhapatye 'gnipraṇayanāny ādīpya
3.8.14	sikatāś copayamanīr upakalpayate
3.9.1	aśvaṃ purastād dhārayati
3.9.2	ojase balāya tvodyacche vṛṣaṇe śuṣmāyāyuṣe varcase sapatnatūr asi vṛtratūr yas te deveṣu mahimā suvargaḥ / yas ta ātmā paśuṣu praviṣṭaḥ puṣṭir yā te manuṣyeṣu paprathe / tayā no agne juṣamāṇa ehi / divaḥ pṛthivyāḥ pary antarikṣād vātāt paśubhyo adhy oṣadhībhyaḥ / yatrayatra jātavedaḥ saṃbabhūtha tato no agne juṣamāṇa ehi / ud u tvā viśve devā iti catasṛbhir gārhapatyād āhavanīyam uddharati
3.9.3	vāmadevye gīyamāne
3.9.4	nātmānam uparīva na karṇadaghnam atyudgṛhṇāty ātmānam
3.9.5	udyacchatīdhmam upayacchaty upayamanīḥ
3.9.6	upayate dhāryamāṇe
3.9.7	laukikam agnim āhṛtya mathitvā vāgnīdhro dakṣiṇāgnim ādadhāti
3.9.8	dvitīyayā vyāhṛtyā yatharṣy ādhānena dvitīyatṛtīyābhyāṃ sārparājñībhyāṃ dvitīyena gharmaśirasāgne 'nnapā mayobhuvaḥ suśeva divaḥ pṛthivyāḥ paryantarikṣāl lokaṃ vinda yajamānāya pṛthivyās tvā mūrdhan sīda yajñiye loke yo no agne niṣṭyo yo niṣṭyo 'bhidāsatīdam ahaṃ taṃ tvayābhi nidadhāmīti dakṣiṇāgnyāyatane saṃbhāreṣu pratiṣṭhāpayati yajñāyajñiye gīyamāne
3.9.9	yo brāhmaṇo rājanyo vaiśyaḥ śūdro vā sura iva bahu puṣṭaḥ syāt tasya gṛhād āhṛtyādadhyāt
3.9.10	ata ūrdhvam asyānnaṃ nādyāt
3.9.11	vṛkṣāgrāj jvalato brahmavarcasakāmasya
3.9.12	bharjanād annādyakāmasya
3.9.13	yā vājinn agneḥ pavamānā paśuṣu priyā tanūs tām āvaha yā vājinn agneḥ pāvakāpsu priyā tanūs tām āvaha yā vājinn agneḥ sūrye śuciḥ priyā tanūs tām āvahety aśvasya dakṣiṇe karṇe yajamānam agnitanūr vācayati
3.9.14	vikramasva mahāṃ asi vediṣan mānuṣebhyaḥ / triṣu lokeṣu jāgṛhi prajayā ca dhanena ca / prācīm anupradiśaṃ kramadhvam agnineti tisṛbhir aśvaprathamāḥ prāñco gacchanti
3.9.15	jānudaghne 'gre haraty atha nābhidaghne 'thāsyadaghne
3.9.16	nāgnim ādityaṃ ca vyavaiti
3.9.17	pūrvam agniṃ harati paścād anveti dakṣiṇato vā parigṛhyeva harati nāko 'si bradhnaḥ pratiṣṭhāsaṃkramaṇam iti samayardhe hiraṇyaṃ nidhāya vare datte 'tikrāmati
3.9.18	bṛhaspate paridīyā ratheneti dakṣiṇato brahmā rathaṃ vartayati
3.10.1	rathacakraṃ vā
3.10.2	yāvac cakraṃ triḥ parivartate dveṣyasya ṣaṭkṛtvo 'bhyasthād viśvāḥ pṛtanā arātīr iti prāñcam aśvaṃ dakṣiṇena pādena saṃbhārān ākramayati pārśvato vottarataḥ saṃbhārāṇāṃ yathāhitasyāgner aṅgārāḥ padam abhyavapatsyantīti
3.10.3	yad akrandaḥ prathamaṃ jāyamāna iti pradakṣiṇam aśvaṃ paryāṇīya tad eva padam ākramayati pratyañcam
3.10.4	aśvābhāve 'naḍuhaḥ pada ādadhīta sa tu pūrvavāḍ eva syāt tasya sadeva bandhuḥ
3.10.5	pratyaṅmukhe niyate dhāryamāṇe
3.10.6	yad idaṃ divo yad adaḥ pṛthivyāḥ saṃvidāne rodasī saṃbabhūvatuḥ / tayoḥ pṛṣṭhe sīdatu jātavedāḥ śaṃbhūḥ prajābhyas tanuve syona ity abhimantrya
3.10.7	sarvābhir vyāhṛtībhir yatharṣy ādhānena prathamottamābhyāṃ sārparājñībhyām uttamena ca gharmaśirasā prāṇaṃ tvāmṛta ādadhāmy annādam annādyāya goptāraṃ guptyai / agne samrāḍ ajaikapād āhavanīya divaḥ pṛthivyāḥ pary antarikṣāl lokaṃ vinda yajamānāya pṛthivyās tvā mūrdhan sīda yajñiye loke yo no agne niṣṭyo yo niṣṭyo 'bhidāsatīdam ahaṃ taṃ tvayābhi nidadhāmīty āhavanīyāyatane saṃbhāreṣu pratiṣṭhāpayati yajñāyajñiye bṛhati śyaite ca gīyamāne nihite vāravantīyaṃ gāyati pratiṣiddhāny ekeṣām agnyādheye sāmāni
3.10.8	ānaśe vyānaśe sarvam āyur vyānaśa ity āhitam āhavanīyam upatiṣṭhate
3.10.9	nānabhihutam upaspṛśati
3.10.10	ājyenauṣadhībhiś ca śamayitavyaḥ
3.10.11	oṣadhīr ājye 'vadhāya yā te agne pavamānā paśuṣu priyā tanūr yā pṛthivyāṃ yāgnau yā rathaṃtare yā gāyatre chandasīdaṃ te tām avarundhe tasyai te svāhā yā te agne pāvakāpsu priyā tanūr yāntarikṣe yā vāyau yā vāmadevye yā traiṣṭubhe chandasīdaṃ te tām avarundhe tasya te svāhā / yā te agne sūrye śuciḥ priyā tanūr yā divi yāditye yā bṛhati yā stanayitnau yā jāgate chandasīdaṃ te tām avarundhe tasyai te svāheti tisraḥ pavamānāhutīr hutvā
3.10.12	laukikam agnim āhṛtya mathitvāhavanīyād vā sabhyāvasathyāv ādadhāti
3.10.13	pratiṣiddhau sabhyāvasathyāv ekeṣām
3.10.14	agna āyūṃṣi pavasa iti tisṛbhir āśvatthīs tisraḥ samidha ādadhāti
3.10.15	sarvā ekaikasmin
3.11.1	agnir ṛṣiḥ pavamānaḥ pāñcajanyaḥ purohitaḥ / tam īmahe mahāgayam iti tṛtīyām eke samāmananti
3.11.2	samudrād ūrmir madhumāṃ udārad upāṃśunā sam amṛtatvam ānaṭ / ghṛtasya nāma guhyaṃ yad asti jihvā devānām amṛtasya nābhiḥ / vayaṃ nāma prabravāmā ghṛtenāsmin yajñe dhārayāmā namobhiḥ / upa brahmā śṛṇavac chasyamānaṃ catuḥśṛṅgo vamīd gaura etat / catvāri śṛṅgā trayo asya pādā dve śīrṣe sapta hastāso asya / tridhā baddho vṛṣabho roravīti maho devo martyāṃ āviveśa svāheti śamīmayīr ghṛtānvaktāḥ sarvā ekaikasmin
3.11.3	preddho agne dīdihi puro na ity audumbarīṃ samidham ādadhāti vidhema te parame janmann agna iti vaikaṅkatīṃ tāṃ savitur vareṇyasya citrām iti śamīmayīṃ śamīmayīṃ pūrvām eke samāmananti vaikaṅkatīm uttarām
3.11.4	prātaragnihotrasyāvṛtā tūṣṇīṃ prātaragnihotraṃ juhoti
3.11.5	juhūṃ sruvaṃ ca saṃmṛjya
3.11.6	caturgṛhītenāṣṭagṛhītena dvādaśagṛhītena vā srucaṃ pūrayitvā sapta ta iti pūrṇāhutiṃ juhoti
3.11.7	tam ekeṣāṃ tūṣṇīm agnihotram ity adhikurute
3.11.8	ye agnayo divo ye pṛthivyāḥ samāgacchantīṣam ūrjaṃ duhānāḥ / te asmā agnayo draviṇaṃ dattveṣṭāḥ prītā āhutibhājo bhūtvā yathālokaṃ punar astaṃ pareta svaheti dvitīyām
3.12.1	tadānīm evāgneyasyāṣṭākapālasyānvādhānādīni karmāṇi pratipadyate
3.12.2	yat prāk prokṣaṇāt tat kṛtvā
3.12.3	sabhāyāṃ madhye 'dhidevanam uddhatyāvokṣyākṣān nyupya vyūhya samūhya prathayitvākṣeṣu hiraṇyaṃ nidhāya niṣasāda dhṛtavrata iti juhoti
3.12.4	āvasathe madhye pariṣado hiraṇyaṃ nidhāya pra nūnaṃ brahmaṇaspatir mantraṃ vadaty ukthyam / yasminn indro varuṇo mitro aryamā devā okāṃsi cakrira iti juhoti
3.12.5	uta no 'hir budhniyaḥ śṛṇotv aja ekapāt pṛthivī samudraḥ / viśve devā ṛtāvṛdho huvānāḥ stutā mantrāḥ kaviśastā vahantv enā rājan haviṣā mādayasvety āvasatham abhimantrya
3.12.6	śatam akṣān yajamānāya prayacchati
3.12.7	teṣu kṛtaṃ vijitya
3.12.8	sabhāsadbhyaḥ pradīyamāneṣu vrīhibhyo gāṃ dīvyatāhiṃsantaḥ parvāṇi viśasateti saṃpreṣyati
3.12.9	kalpetāṃ dyāvāpṛthivī ye 'gnaya iti yathartu kl̥ptisāmanasībhyām agnīn upatiṣṭhate
3.12.10	prokṣaṇaprabhṛtīny āgneyasya karmāṇi pratipadyate siddhaṃ saṃtiṣṭhate
3.12.11	pavamānahavirbhir yajate saṃvatsara ṛtau māse 'rdhamāse dvādaśāhe caturahe tryahe dvyahe śvo bhūte sadyo vā
3.12.12	somena yakṣyamāṇasyādadhānasya pavamānahaviṣāṃ sāṃvatsarikaḥ kalpaḥ/
3.12.13	agnaye pavamānāya puroḍāśam aṣṭākapālaṃ nirvaped agnaye pāvakāyāgnaye śucaye
3.12.14	samānabarhiṣi nānābarhiṣi vā
3.12.15	prathamaṃ vā nirupyottare samasyet
3.12.16	āgneyena vāṣṭākapālena samānatantrāṇi kuryāt
3.12.17	agnīṣomīyam ekādaśakapālam anunirvapaty āgnāvaiṣṇavam ekādaśakapālam aindrāgnam ekādaśakapālam adityai ghṛte caruṃ viṣṇave śipiviṣṭāya tryuddhau ghṛte caruṃ saptadaśādityasya sāmidhenyo bhavanty ādityasyeḍābhāgaṃ brahmaṇe parihṛtya sarve prāśnanti tathā cāturdhākaraṇikāni
3.12.18	athāgnihotrārambhaḥ
3.12.19	agnihotram ārapsyamāno daśahotāraṃ manasānudrutya sagrahaṃ hutvā sāyamagnihotrasyāvṛtā mantreṇa sāyamagnihotraṃ juhoti vyāhṛtībhiḥ prathamam agnihotram upasādayati tathā saṃvatsare
3.13.1	atha darśapūrṇamāsayor ārambhaḥ
3.13.2	darśapūrṇamāsāv ārabhamānaḥ pūrvasya parvaṇa aupavasathye 'hani caturhotāraṃ manasānudrutya sagrahaṃ hutvā pūrṇā paścād yat te devā adadhur iti sārasvatau homau hutvā
3.13.3	anvārambhaṇīyām iṣṭiṃ nirvapati
3.13.4	āgnāvaiṣṇavam ekādaśakapālaṃ sarasvatyai caruṃ sarasvate dvādaśa kapālam agnaye bhagine 'ṣṭākapālaṃ yaḥ kāmayeta bhagy annādaḥ syām iti nityavad eke bhagine samāmananti
3.13.5	purastāt sviṣṭakṛtaś cittaṃ ca svāhā cittiś ca svāheti dvādaśagṛhītena dvādaśa jayāñ juhoti
3.13.6	prajāpatir jayān indrāyeti trayodaśīm
3.13.7	agne balada saha oja ākramamāṇāya me 'dāḥ / abhiśastikṛte 'nabhiśastenyāyāsyai janatāyai śraiṣṭhyāyeti caturdaśīṃ yāṃ janatāṃ dviṣyāc citraṃ tasyāṃ janatāyāṃ bhavatv iti śabalam iva tasyātmañ jāyate
3.13.8	api vā nānvārambhaṇīyāṃ kurvītāgneyam aṣṭākapālaṃ nirvapet
3.13.9	amāvāsyāyām ādadhānasyaitad avikṛtam
3.13.10	paurṇamāsyāṃ tu pūrvasya parvaṇa aupavasathye 'hany agnīn ādhāya seṣṭyapavṛjya
3.13.11	tadānīm eva caturhotāraṃ sārasvatau homāv anvārambhaṇīyāṃ ca kurute
3.13.12	śvo bhūte paurṇamāsena yajate vyāhṛtībhir havīṃṣy āsādayati tathā saṃvatsare
3.14.1	punarādheyaṃ vyākhyāsyāmas tasyāgnyādheyena kalpo vyākhyātaḥ
3.14.2	agnīn ādhāyaitasmin saṃvatsare jyāniṃ putramartyāṃ vābhyeti svena vāṅgena virudhyate na vardhnoti sa punarādheyaṃ kurvīta
3.14.3	paurṇamāsyeṣṭvāmāvāsyāyām āgneyam aṣṭākapālaṃ nirvaped vaiśvānaraṃ dvādaśakapālam agnim udvāsayiṣyann ity ekeṣām
3.14.4	agnīṣomīyam ekādaśakapālam anunirvaped agnaye 'psumate 'ṣṭākapālaṃ maitraṃ carum
3.14.5	purastāt sviṣṭakṛto yā te agna utsīdataḥ pavamānā paśuṣu priyā tanūs tayā saha pṛthivīm āviśa rathaṃtareṇa sāmnā gāyatreṇa chandasā tato no maha āvaha yā te agne pāvakā yā manasā preyasī priyā tanūs tayā sahāntarikṣam āviśa vāmadevyena sāmnā traiṣṭubhena chandasā tato na ūrjam ākṛdhi gṛhamedhīyaṃ ca vardhaya yā te agne sūrye śuciḥ priyā tanūs tayā saha divam āviśa bṛhatā sāmnā jāgatena chandasā tato no vṛṣṭyāvadhi yās te agne vibhaktīr indra sūkara ābhara tāsu śociṣu sīdeha bhasma vaiśvānarasya yat / yās te agne kāmadughā vibhaktīr anusaṃbhṛtāḥ / tābhir naḥ kāmān dhukṣveha prajāṃ puṣṭim atho dhanam / ye te agne vānaspatyāḥ saṃbhārāḥ saṃbhṛtāḥ saha tebhir gaccha vanasptīn svāṃ yoniṃ yathātatham / agann agnir yathālokam asadat sadane sve / avīrahatyaṃ deveṣūpāgāṃ manasā saheti saptāhutīr hutvā jvalato 'gnīn avasṛjati yāvad darśapūrṇamāsāv abhihutau tāvac ciram avasṛṣṭāgnir bhavati
3.15.1	saṃvatsaraṃ dvādaśāhaṃ vā
3.15.2	rohiṇī punarvasū anūrādhāś ca punarādheyanakṣatrāṇi
3.15.3	varṣāsu śaradi vādhatte
3.15.4	sarvān madhyaṃdine
3.15.5	kṛtākṛtāḥ saṃbhārāḥ
3.15.6	sarvābhiḥ sārparājñībhir gārhapatyam ādadhāti
3.15.7	darbhair upolavaiḥ saṃvatsarapravātair gārhapatyād āhavanīyaṃ jvalantam uddharati
3.15.8	yat tvā kruddhaḥ parovapeti dakṣiṇāgnim ādadhāti yat te manyuparoptasyety āhavanīyam
3.15.9	mano jyotir juṣatām ity āhitamā havanīyam upatiṣṭhate
3.15.10	punas tvādityā rudrā vasavaḥ samindhatām ity upasamindhe
3.15.11	punas tvādityā rudrā vasavaḥ samindhatām ity upasamindhe punas tvādityā rudrā vasavaḥ samindhatāṃ punar brahmāṇo vasunītha yajñaiḥ / yā iṣṭā uṣaso nimrucaś ca yājyās tāḥ saṃdadhāmi haviṣā ghṛtena svāhety āhutiṃ juhoti / mano jyotir juṣatām iti dvitīyām
3.15.12	juhūṃ sruvaṃ ca saṃmṛjya caturgṛhītenāṣṭagṛhītena dvādaśagṛhītena vā srucaṃ pūrayitvā sapta ta iti pūrṇāhutiṃ juhoti
3.15.13	āgneyam aṣṭākapālaṃ pañcakapālaṃ vāgnyādheyikasyāṣṭākapālasya sthāne nirvapati
3.15.14	tasyopāṃśu sarvaṃ kriyata ottamād anūyājāt
3.15.15	agnāgne 'gnāv agne 'gnināgne 'gnim agna iti caturṣu prayājeṣu catasro vibhaktīr dadhāti purastād vaṣaṭkārāt
3.15.16	punar ūrjeti purastāt prayājānām āhutiṃ juhoty upariṣṭād eke samāmananti
3.15.17	vṛdhanvantam āgneyasyājyabhāgasya nigameṣūpalakṣayet
3.15.18	pavamānaṃ saumyasya
3.15.19	saha rayyeti purastād anūyājānām āhutiṃ juhoty upariṣṭād eke samāmananti
3.15.20	devo agnau devo agnir iti dvayor anūyājayor dve bibhaktī dadhāti
3.15.21	uccair uttamam anūyājaṃ saṃpreṣyati
3.15.22	āgnivāruṇam ekādaśakapālam anunirvapet
3.15.23	yaḥ parācīnaṃ punarādheyād agnim ādadhīta sa etān homāñ juhuyāl lekaḥ salekaḥ sulekaḥ ketaḥ saketaḥ suketo vivasvāṃ aditir devajūtir iti
3.15.24	ādhānaprabhṛti yāvajjīvaṃ gārhapatyadakṣiṇāgnī dhāryete tathā sabhyāvasathyau dakṣiṇāgnes tv anugatasya manthanakalpo yadi mathitvādhīyate yady āhārya āharaṇam arthāyārthāyāhavanīyaṃ gārhapatyād uddharati nityaṃ gataśriyo dhāryata āyuṣkāmasya vā
3.16.1	agnihotraṃ vyākhyāsyāmaḥ
3.16.2	tasmai sāyaṃprātar jvalantaṃ gārhapatyād āhavanīyam uddharati
3.16.3	adhivṛkṣasūrye sāyamagnihotrāyoṣasi prātaragnihotrāya
3.16.4	naktaṃ vā dhārayeyuḥ
3.16.5	uddhareti preṣite vācā tvā hotrā prāṇenodgātrā cakṣuṣādhvaryuṇā manasā brahmaṇā śrotreṇāgnīdhaitais tvā pañcabhir daivyair ṛtvigbhir uddharāmi jahāmi mṛtyum amṛtenādadhāmi bhūr bhuvaḥ suvar uddhriyamāṇa uddhara pāpmano mā yad avidvān yac ca vidvāṃś cakāra / ahnā yad enaḥ kṛtam asti pāpaṃ sarvasmān moddhṛto muñca tasmād iti sāyam
3.16.6	rātryā yad enaḥ kṛtam asti pāpaṃ sarvasmān moddhṛto muñca tasmād iti prātaḥ
3.16.7	amṛtāhutim amṛtāyāṃ juhomy agniṃ pṛthivyām amṛtasya jityai / tayānantaṃ kāmam ahaṃ jayāmi prajāpatir yaṃ prathamo jigāyāgnim agnau svāheti sāyam āyatane pratiṣṭhāpayati
3.16.8	sūryam agnau svāheti prātaḥ
3.16.9	prathamāstamite sāyamagnihotraṃ juhoti nakṣatraṃ dṛṣṭvā pradoṣe voṣasi prātaragnihotraṃ purodayam udite vā yarhi vāk pravadet tarhi hotavyam ity ekeṣām
3.16.10	etasmin kāle sarvakarmāṇi kriyante 'nyatroddharaṇāt
3.16.11	parisamūhanenāgnīn alaṃkaroty agne gṛhapate śundhasveti gārhapatyam agne vahne śundhasveti dakṣiṇāgnim agne samrāṭ śundhasvety āhavanīyam
3.16.12	purastād alaṃkārāḥ sāyam upariṣṭād alaṃkārāḥ prātaḥ
3.16.13	ubhayato'laṃkārān eke samāmananti
3.16.14	agnihotrapātrāṇi prayunakti khādiraṃ sruvaṃ vaikaṅkatīm agnihotrahavaṇīm acakrāvartām aśūdrakṛtām ūrdhvakapālām agnihotrasthālīm
3.16.15	dakṣiṇena vihāraṃ gaur avasthitā bhavati
3.16.16	iḍa ehy adita ehi sarasvaty ehi gaur ehīti tām āhūya pūṣāsīti vatsam upasṛjati dhāvantaṃ vānumantrayate
3.16.17	prācīm udīcīṃ vāvṛtyānyaḥ śūdrād dogdhi na saṃmṛśati yathopalambham anūco vā
3.16.18	pūrvau duhyāj jyeṣṭhasya jyaiṣṭhineyasya yo vā gataśrīḥ syād aparau duhyāt kaniṣṭhasya kāniṣṭhineyasya yo vā bubhūṣet
3.16.19	dohane dugdhvā sthālyām ānayati sthālyāṃ vā dogdhi
3.16.20	dvayoḥ payasā paśukāmasya juhuyāt pūrvam adhiśrityottaram ānayet
3.17.1	ṛtaṃ tvā satyena pariṣiñcāmīti sāyaṃ pariṣiñcati satyaṃ tvartena pariṣiñcāmīti prātaḥ
3.17.2	āhavanīyaṃ pariṣicya gārhapatyam atha dakṣiṇāgniṃ gārhapatyaṃ vā pariṣicya dakṣiṇāgnim athāhavanīyam
3.17.3	yajñasya saṃtatir asi yajñasya tvā saṃtatyai nayāmi saṃtatyai tvā yajñasyeti gārhapatyāt saṃtatām apāṃ dhārāṃ srāvayaty āhavanīyāt
3.17.4	dhṛṣṭir asīty upaveṣam ādāya nirūḍhaṃ janyaṃ bhayaṃ saha tena yaṃ dviṣmaḥ subhūtāya śrayadhvam iti tena gārhapatyād udīco 'ṅgārān nirūhati
3.17.5	vyantān karoti
3.17.6	iḍāyāḥ padaṃ ghṛtavac carācaraṃ jātavedo havir idaṃ juṣasva / ye grāmyāḥ paśavo viśvarūpās teṣāṃ saptānām iha rantir astu puṣṭir iti teṣv agnihotram adhiśrayati
3.17.7	samudantaṃ hotavyam
3.17.8	anantaraṃ vādhiśrayaṇād udbhavaḥ sthod ahaṃ prajayā paśubhir bhūyāsam iti tṛṇaṃ pradīpyāvekṣate
3.17.9	haras te mā vinaiṣam iti sruveṇādbhiḥ pratiṣiñcaty amṛtam asīti vā
3.17.10	godohanasaṃnejanena pratiṣicyam ekena stokena pratiṣicyaṃ pratiṣiktaṃ paśukāmasya
3.17.11	apratiṣiktaṃ tejaskāmasyābhicaratas titīrṣato vā
3.17.12	yaḥ kāmayeta śūro me rāṣṭra ājāyeteti punar eva tasyāvekṣate yathā purastāt
3.17.13	antaritaṃ rakṣa ity ulmukena triḥ paryagni karoti pari vājapatir iti vā
3.17.14	prajāṃ me yacchety ante dhārayati
3.17.15	pratyūḍhaṃ janyaṃ bhayaṃ saha tena yaṃ dviṣmaḥ subhūtam akarteti tena gārhapatye 'ṅgārān pratyūhati bhūtakṛtaḥ sthāpyeti sasyaṃ yajamānasyeti vā
3.17.16	devasya tveti sruvam agnihotrahavaṇīṃ cādāya
3.17.17	pratyuṣṭam ity āhavanīye gārhapatye vā niṣṭapati
3.17.18	suparṇāṃ tvā suparṇamayīṃ hiraṇyayaṣṭir asy amṛtapālāśāḥ sroto yajñānām ity agnihotrahavaṇīṃ saṃmārṣṭi
3.17.19	ariṣṭo yajamānaḥ patnī cety ubhayam
3.17.20	om unneṣyāmi havyaṃ devebhyaḥ pāpmano yajamānam iti sāyam āmantrayate
3.17.21	om unnayāmi havyaṃ devebhyaḥ pāpmano yajamānam iti prātaḥ
3.17.22	pravasaty om unnayeti svayam ātmānaṃ praty eva brūyāt
3.17.23	agnaye ca tvā pṛthivyai connayāmi vātāya ca tvāntarikṣāya connayāmi sūryāya ca tvā dive connayāmy adbhyaś ca tvauṣadhībhyaś connayāmīti caturaḥ sruvān unnayaty uttamena dviḥ pañcāvattinaḥ
3.17.24	bhūr iḍā bhuva iḍā suvar iḍā karad iḍeti vā jvalad iḍeti pañcavattinaḥ
3.17.25	yaṃ prati putrāṇāṃ kāmayetānenardhnuyām iti taṃ prati pūrṇam unnayet
3.17.26	yadi kāmayeta sarve sadṛśāḥ syur iti sarvān samaśa unnayet
3.17.27	unnītaṃ daśahotrābhimṛśati na vābhimṛśati
3.17.28	sajūr devaiḥ sāyaṃyāvabhiḥ sāyaṃyāvāno mā devāḥ svasti saṃpādayantu paśubhiḥ saṃpṛcīyeti sāyam unnītaṃ sthālīṃ cābhimṛśati sajūr devaiḥ prātaryāvabhiḥ prātaryāvāṇo mā devāḥ svasti saṃpādayantu paśubhiḥ saṃpṛcīyeti prātaḥ
3.17.29	prācīm udīcīṃ vāhṛtyāpareṇa gārhapatyam upasādayatīty ekeṣām
3.18.1	pālāśīṃ samidhaṃ prādeśamātrīm ekāṃ dve tisro vopariṣṭāt srugdaṇḍa upasaṃgṛhya
3.18.2	urv antarikṣaṃ vīhīti samayā gārhapatyasyārcir harati
3.18.3	prāg uddravan daśahotāraṃ vyācaṣṭe
3.18.4	agnaye tvā vaiśvānarāyeti madhyadeśe nigṛhṇāti
3.18.5	vātāya tvety udyacchati
3.18.6	āyur me yacchety apareṇāhavanīyam oṣadhīṣūpasādayati
3.18.7	eṣā te agne samid iti samidham ādadhāti
3.18.8	hiraṇyayaṃ tvā vaṃśaṃ svargasya lokasya saṃkramaṇaṃ dadhāmīti vā tā asya sūdadohasa iti vā rajatāṃ tvā haritagarbhām agnir jyotiṣā jyotiṣmatīṃ svargyāṃ kāmadughām akṣitām akṣityā āptyai vyāptyai samāptyai kāmāya svargāya lokāyāmṛtatvāya rātrim iṣṭakām upadadha iti sāyaṃ hariṇīṃ tvā rajatagarbhāṃ sūryo jyotiṣā jyotiṣmatīṃ svargyāṃ kāmadughām akṣitām akṣityā āptyai vyāptyai samāptyai kāmāya svargāya lokāyāmṛtatvāyāhar iṣṭakām upadadha iti prātaḥ
3.18.9	vidyud asi vidya me pāpmānam ṛtaṃ satyam upaimi mayi śraddhety apa upaspṛśya
3.18.10	yadā śyāvevātha juhoti jvalantyām
3.18.11	yadā vā vītārcir lelāyatīva
3.18.12	dhūpāyantyāṃ grāmakāmasya
3.18.13	dvyaṅgule mūlāt samidham anusrāvayan
3.18.14	hotrā bhūr bhuvaḥ suvar agnir jyotir jyotir agniḥ svāheti sāyaṃ hotrā bhūr bhuvaḥ suvaḥ sūryo jyotir jyotiḥ sūryaḥ svāheti prātaḥ
3.18.15	saṃsṛṣṭahomam eke samāmananti
3.18.16	agnir jyotir jyotiḥ sūryaḥ svāheti sāyaṃ sūryo jyotir jyotir agniḥ svāheti prātaḥ
3.18.17	varco me yaccheti punar oṣadhīṣūpasādayati
3.18.18	lepam ādāyauṣadhībhyas tvauṣadhīr jinvety uttarato barhiṣi lepaṃ nimārṣṭi
3.18.19	agne gṛhapate mā mā saṃtāpsīr ātmann amṛtam adhiṣi prajā jyotir aśīyeti gārhapatyam avekṣate
3.18.20	atihāya tūṣṇīm uttarāṃ samidhi bhūyasīṃ juhoti
3.18.21	sajūr jātavedo diva ā pṛthivyā juṣāṇo asya haviṣo ghṛtasya vīhi svāhety ājyena juhuyād yatra paśupatiḥ paśūñ chāmayet
3.18.22	agne duḥśīrtatano juṣasva svāheti juhuyād yadi tad atihanyāt
3.18.23	dvādaśa rātrīḥ sāyaṃsāyaṃ juhuyād yadi tad atihanyāt
3.18.24	nādṛtyam
3.18.25	iṣe tveti sāyaṃ lepam avamārṣṭi
3.18.26	ūrje tveti prātar unmārṣṭi
3.18.27	yaṃ kāmayetāvatarāṃ pāpīyān syād iti bhūyas tasya pūrvaṃ hutvottaraṃ kanīyo juhuyāt
3.18.28	yaṃ kāmayeta na pāpīyān na śreyān syād iti samaṃ tasya juhuyāt
3.18.29	yaṃ kāmayeta vasīyān syād iti kanīyas tasya pūrvaṃ hutvottaraṃ bhūyo juhuyāt
3.18.30	bhūyo bhakṣāyāvaśinaṣṭi
3.18.31	hutvā mahad abhivīkṣeta
3.18.32	rudra mṛḍānārbhava mṛḍa dhūrta mṛḍa namas te astu paśupate mā mā hiṃsīr iti srucā trir udañcam agnim ativalgayati
3.18.33	srucaṃ nidhāya lepam ādāya
3.18.34	apa upaspṛśya
3.18.35	pūṣāsīti dvir aṅgulyā prāśyācamya punaḥ prāśnāti
3.18.36	srucaṃ darbhāṃś cādāyodaṅṅ utsṛpya
3.18.37	āgneyaṃ retaḥ prajananaṃ me astu daśavīraṃ sarvagaṇaṃ svastaye / ātmasani prajāsani paśusany abhayasani lokasani vṛṣṭisani / agniḥ prajāṃ bahulāṃ me karotv annaṃ payo reto asmāsu dhatta / rāyaspoṣam iṣam ūrjam asmāsu dīdharad iti
3.19.1	prāgdaṇḍayodagdaṇḍayā vā srucā dvir ācāmati dviś ca nirleḍhi
3.19.2	garbhebhyas tvā garbhān prīṇīhīti vā
3.19.3	sauryaṃ retaḥ prajananaṃ me astv iti prātaḥ
3.19.4	srucam adbhiḥ pūrayitvā sarpebhyas tvā sarpāñ jinveti vidhukṣati
3.19.5	ācamya
3.19.6	srucaṃ darbhaiḥ prakṣālya
3.19.7	pūrayitvā sarpān pipīlikāñ jinvety apa utsiñcati
3.19.8	sarpadevajanāñ jinveti dvitīyāṃ bhūtebhyas tveti tṛtīyāṃ mahate devāyeti caturthīm
3.19.9	srucam adbhiḥ pūrayitvā pṛthivyām amṛtaṃ juhomi svāhety apareṇāhavanīyam apareṇa vā gārhapatyaṃ ninayati
3.19.10	gṛhebhyas tvā gṛhān prīṇīhīti tasyaikadeśam añjalau patnyaḥ
3.19.11	patnī yadi nānvāste sarvaṃ pṛthivyām
3.19.12	hastaṃ pratāpya srucy avadadhāti srucaṃ vā niṣṭapya haste 'vadadhāti saptarṣibhyas tvā saptarṣīñ jinveti srucodag uddiśati
3.19.13	srucaṃ nidhāya pratyetya sruveṇa gārhapatyadakṣiṇāgnyor juhoti pratyāhuti samidho 'bhyādhāya
3.19.14	mayi puṣṭiṃ puṣṭipatir dadhātu rāyaspoṣam iṣam ūrjam asmāsu dīdharat / agnaye gṛhapataye rayipataye paśupataye puṣṭipataye kāmāyānnādyāya svāheti dve gārhapatye juhoti
3.19.15	annapate 'nnasya no dehīti dve dakṣiṇāgnau
3.19.16	api vā catasro gārhapatye juhuyāc catasro dakṣiṇāgnau
3.19.17	na vā juhuyāt
3.19.18	piprer agniḥ svāṃ tanuvam ayāḍ dyāvāpṛthivī ūrjam asmāsu dhehi iti sthālyāṃ tṛṇam aṅktvāhavanīye 'nupraharati na vā
3.19.19	dyāvāpṛthivībhyāṃ tvā dyāvāpṛthivī jinvety antarvedyāṃ saṃkṣālanaṃ ninayati
3.19.20	pariṣiñcati yathā purastāt
3.19.21	dīdihi dīdyāsaṃ dīdidāsīty upasamindhe
3.19.22	ājyena juhuyāt tejaskāmasya payasā paśukāmasya dadhnendriyakāmasya taṇḍulair ojaskāmasya yavāgvā grāmakāmasyaudanenānnādyakāmasya māṃsena vīryakāmasya somena brahmavarcasakāmasya
3.19.23	yad anyad adhiśrayaṇāt pratiṣecanāc ca tad dadhnas taṇḍulānāṃ somasya ca kriyate
3.19.24	apāṃ pratyasanakāle darbhatṛṇābhyām ājyaṃ pratyasyet pratiṣekaṃ yavāgūṃ śrapayati / yathā yavāgūm evaṃ māṃsam
3.19.25	parvaṇi rājanyasyāgnihotraṃ juhuyān nāntarāle
3.19.26	yat tv asya gṛhe 'nnaṃ kriyate tasmād brāhmaṇāya mukhato haranti taddhutam asyāgnihotraṃ bhavati ya ṛtaṃ satyam iva vadann ījānaḥ somena syāt tasya sadāgnihotraṃ juhuyāt
3.20.1	ṛte gṛhasya pravāsaṃ vyākhyāsyāmaḥ
3.20.2	sagṛhastu prayāsyan yatra pañca nava daśa vā saṃhitā vasati yatra vā navarātraṃ vāstu punar abhyety ekāṃ vasati tatra vāstoṣpatīyaṃ juhoti
3.20.3	sarvaṃ bhāṇḍaṃ yāneṣv ādadhāti
3.20.4	yad anyaj jihīrṣanti pūrvaṃ tat pravahanti
3.20.5	ahute vāpoddharanti tasmād deśāt
3.20.6	sarveṣu yukteṣu dakṣiṇo 'gniṣṭhasya yukto bhavati savyasya yoktraṃ parihṛtam anūtsaktam atha vāstoṣpatīyam anudruyottarayā juhoti
3.20.7	na hute 'bhyādadhāti
3.20.8	nāvakṣāṇāny asaṃprakṣāpya prayāti
3.20.9	ayaṃ te yonir ṛtviya iti pṛthagaraṇīṣv agnīn samāropya prayāti
3.20.10	atho khalv āhur yad araṇyoḥ samārūḍho naśyed ud asyāgniḥ sīdet punarādheyaḥ syād iti yā te agne yajñiyā tanūs tayehy ārohātmātmānam acchā vasūni kṛṇvann asme naryā purūṇi / yajño bhūtvā yajñam āsīda svāṃ yoniṃ jātavedo bhuva ājāyamānaḥ sakṣaya ehīty ātman samāropya prayāti
3.20.11	yatra vasati tatra prāg astamayān manthati
3.20.12	upāvaroha jātavedaḥ punas tvaṃ devebhyo havyaṃ vahataḥ prajānan / āyuḥ prajāṃ rayim asmāsu dhehy ajasro dīdihi no duroṇa ity ātman samārūḍham araṇyor upāvarohya manthati
3.20.13	laukikaṃ vāgnim āhṛtya tasminn upāvarohayate
3.20.14	idaṃ śreyo 'vasānaṃ yad agāt syono me dyāvāpṛthivī abhūtām / anamīvāḥ pradiśaḥ santu mahyaṃ gomad dhanavad aśvavaddhiraṇyavat puruṣavat suvīravat svāhety avasite juhoti
3.20.15	darvihomān vyākhyāsyāmaḥ
3.20.16	juhotīti codyamāne darvihomo yatra ca svāhākāraḥ
3.20.17	tāṃs tūṣṇīkenājyena sakṛdgṛhītenāgreṇāhavanīyaṃ parītya dakṣiṇatas tiṣṭhañ juhvāhavanīye 'dhvaryuḥ svāhākāreṇa juhoti
3.20.18	dviprabhṛtyāhutigaṇeṣu pratyāhuti gṛhītvā pratyāhuti samidho 'bhyādhāya vigrāhaṃ juhoti
3.20.19	yatra mantragaṇena karma codayet pratimantraṃ tatra juhuyāt
3.20.20	juhotiśabde pradeśān vyākhyāsyāmaḥ
3.20.21	svakṛta iriṇe pradare darbhastambe sthāṇāv iti
3.21.1	āhavanīyāpanayo 'nagnau tasminn eva deśe juhoti
3.21.2	dārśapaurṇamāsikāni pradhānāny uttarasyāṃ tatau codyante 'nyatra somād dharmād darvihomebhyaś ca
3.21.3	tāni svadharmāṇi
3.21.4	sādṛśyādv ikāraḥ
3.21.5	sa liṅgena gamyeta
3.21.6	devatāsāmānyena haviḥsāmānyena vā yatra haviḥ pradīyate
3.21.7	vipratiṣedhe haviḥsāmānyaṃ balīyaḥ
3.21.8	yathā vaiṣṇavaḥ puroḍāśaḥ
3.21.9	ekadevatās tv āgneyavikārā anyatra prakṛtidevatābhyo yathā saumyaś carur aindraḥ puroḍāśa iti
3.21.10	athetare 'gnīṣomīyasyaindrāgnasya vā
3.21.11	prakṛtau viśiṣṭadharmāṇām uttarasyāṃ tatau samavetānām aṅgavipratiṣedhe mukhyatvaṃ balīyaḥ
3.21.12	mukhyatvād bhūyastvam
3.21.13	bhūyastvāt sthānam
3.21.14	sthānād vidhiḥ
3.21.15	vidher aṅgam
3.21.16	aṅgāt pradhānam
3.21.17	darśapūrṇamāsayor vikṛteś ca saṃnipāte darśapūrṇamāsau balīyāṃsau
3.21.18	yāni tviṣṭipaśubandhānāṃ pratyakṣāṇi tāni tatra
3.21.19	darśapūrṇamāsaprakṛtaya iṣṭipaśubandhās te svadharmāṇaḥ sāmānyād vikāraḥ
3.21.20	karmasaṃyuktāni dravyāṇi prakṛtau tatsaṃyogād dharmaṃ labhante karmaṇy avidyamāne sahadharmadravyaṃ nivartate
3.21.21	yathā kṛṣṇaleṣv avahananam
3.21.22	anyasmiṃś ca dravye tenārthena saṃyujyamāne dharmāveśaḥ
3.21.23	sthālyāṃ kapāladharmaḥ śyāmākeṣu vrīhidharmaḥ
3.21.24	yajñotpattau pratiṣiddhe sarvaṃ pratiṣidhyeta
3.21.25	na yūpaṃ minvanti nottaravedim upavapanti
3.21.26	anyasmiṃś ca dravye tenārthena saṃyujyamāne dharmāveṣa utkare vājinam āsādayanty aśve paśūn niyuñjanti paridhau paśūn niyuñjanti
3.21.27	sāmidhenīṣu vardhamānāsu
3.22.1	kāṣṭhāni vardhante saṃhriyamāṇāsu yathāprakṛti
3.22.2	yathārtham ūhaḥ
3.22.3	na prakṛtāv ūho vidyate
3.22.4	patnīṃ saṃnahyopahūto 'yaṃ yajamāna iti
3.22.5	tathottarasyāṃ tatau yathāsamāmnātam
3.22.6	pratinidhiṣv arthaluptāni na kriyeran yathā lūne lavanamantracchinne chedanamantraḥ
3.22.7	yatra payaḥ śrapaṇārthena śrūyate devas tvā savitotpunātv ity utpavanaṃ saṃnamati payo devāgreṣv agra ity abhimantraṇam evam ājye
3.22.8	carukalpān vyākhyāsyāmaḥ
3.22.9	sthālīṃ kapālānāṃ sthāne prayunakti
3.22.10	tasya prasiddhamātriṣphalīkṛtebhyaḥ
3.22.11	prathamena kapālamantreṇa sthālīm upadhāya
3.22.12	śūrpād eva taṇḍulān samopyotpūyādhiśrayaṇamantreṇopya paryagni kṛtvā śrapayitvābhighārya sthālyaivodvāsayati
3.22.13	puroḍāśena puroḍāśagaṇe
3.22.14	yathābhāgaṃ vyāvartadhvam ity ekaikaṃ piṇḍam apacchinatti yathābhāgaṃ vyāvartethām ity avaśiṣṭau
3.22.15	tayor eva devatādeśanam
3.22.16	carupuroḍāśyān prāg adhivapanād vibhajyeraṃs tatra vibhāgamantraṃ japati samān dvaidhaṃ karoti viṣamān yathābhāgam
3.22.17	idam amuṣmai cāmuṣmai cety ekaikasmin rāśāv ekaikāṃ devatām upalakṣayet
3.22.18	pauṣṇam apacchidya saha puroḍāśyaiḥ pinaṣṭi
3.22.19	adhiśrayaṇakāle mitho vibhajyeran
3.22.20	tatra vibhāgamantraṃ japati
3.22.21	nānābījeṣu samaveteṣv ekam ulūkhalaṃ musalaṃ śūrpaṃ kṛṣṇājinaṃ ca
3.22.22	prathame bīje haviṣkṛtam āhvayaty uttame vācaṃ visṛjate
3.22.23	somenāgrayaṇeṣṭyā paśubandhena vāmāvāsyāyāṃ paurṇamāsyāṃ vā yajeta
3.22.24	saptadaśānubrūyād iṣṭyāḥ paśubandhasya vā pañcadaśabhir vikalperann avikalpo vā
3.23.1	āgrāyaṇeṣṭiṃ vyākhyāsyāmaḥ
3.23.2	tayā nāniṣṭvā navānām oṣadhīnāṃ phalāny aśnāti grāmyāṇām āraṇyānāṃ ca
3.23.3	vrīhīṇām agrapākasya yajate tathā śyāmākānaṃ yavānām agrapākasya yajate
3.23.4	tathā vrīhīṇāṃ nirvapaṇakāle purāṇānāṃ vrīhīṇām āgneyam aṣṭākapālaṃ nirvapati navānām itarāṇi
3.23.5	āgnendram aindrāgnaṃ vā dvādaśakapālaṃ vaiśvadevaṃ caruṃ payasi śṛtaṃ saumyaṃ śyāmākaṃ caruṃ dyāvāpṛthivyam ekakapālam
3.23.6	nānātantraṃ śyāmākam eke samāmananti
3.23.7	upasanne haviṣyaprokṣite śatāyudhāyeti pañcājyānīr juhoti
3.23.8	purastāt sviṣṭakṛta eke samāmananti
3.23.9	ekakapālānāṃ vaiśvadevīyenaikakapālena kalpo vyākhyātaḥ
3.23.10	nāviḥpṛṣṭhaṃ karoti
3.23.11	na māsanāmabhir abhijuhoti
3.23.12	vrīhibhir iṣṭvā vrīhibhir eva yajetāyavebhyo yavair iṣṭvā yavair eva yajetāvrīhibhyaḥ
3.23.13	veṇuvānāṃ śyāmākam eke samāmananti
3.23.14	api vā nāgrayaṇeṣṭiṃ kurvīta navair evāmāvāsyāyāṃ paurṇamāsyāṃ vā yajeta
3.23.15	navair vāgnihotraṃ juhuyād agnihotrīṃ vā navān ādayitvā tasyāḥ kṣīreṇa juhuyāc catuḥśarāvam odanaṃ vā paktvāgrayaṇadevatābhyaḥ sviṣṭakṛccaturthībhyo hutvā tadvyañjanaṃ bhojayati bhojayati
4.1.1	aindrāgnena paśunā ṣāṇmāsyeṣāṇmāsye yajata āvṛttimukhaāvṛttimukhe saṃvatsaresaṃvatsare vā
4.1.2	sauryaḥ prājāpatyo vā
4.1.3	taṃ vyākhyāsyāmaḥ
4.1.4	sūryaṃ te cakṣur iti ṣaḍḍhotāraṃ manasānudrutya sagrahaṃ hutvānvārambhaṇīyām iṣṭiṃ nirvapati
4.1.5	āgnāvaiṣṇavam ekādaśakapālam
4.1.6	siddhaṃ saṃtiṣṭhate
4.1.7	api vā caturgṛhītam ājyam āgnāvaiṣṇavayarcāhavanīye juhoti
4.1.8	śeṣam ājyasya karoti dhārayaty āhavanīyam
4.1.9	uru viṣṇo vikramasveti sruveṇāhavanīye yūpāhutiṃ juhoti
4.1.10	ājyaśeṣaṃ sruvaṃ cādatte takṣṇe paraśuṃ prayacchati tad gacchanti yatra yūpaṃ chetsyanto bhavanti
4.1.11	pālāśaḥ khādiro bailvo rauhītakaś ca yūpyā vṛkṣāḥ
4.1.12	pālāśaṃ brahmavarcasakāmasyānnādyakāmasya vā khādiraṃ svargakāmasya bailvaṃ brahmavarcasakāmasya rauhītakaṃ prajākāmasya
4.1.13	tryavarārdhyān yūpyān vṛkṣān atikramya
4.1.14	ya ṛjur ūrdhva ūrdhvaśakala ūrdhvaśākhaḥ same bhūmyai svād yone rūḍhaḥ
4.1.15	yaṃ kāmayetāpratiṣṭhitaḥ syād ity ārohaṃ tasmai vṛśced yaṃ kāmayetāpaśuḥ syād ity aparṇaṃ tasmai śuṣkāgraṃ kāmayeta paśumān syād iti bahuparṇaṃ tasmai bahuśākham aśuṣkāgram
4.1.16	pratiṣṭhitaṃ pratiṣṭhākāmasya
4.1.17	yaḥ pratyaṅṅ upanatastaṃ vṛśced yaḥ prāṅṅ udaṅ vopanataḥ
4.1.18	yasya carjoḥ sata īṣad ivāgram upanatam
4.1.19	aty anyān agām iti
4.2.1	yaṃ joṣayate tam upatiṣṭhate
4.2.2	devas tvā savitā madhvānaktv iti sruveṇa gulphadaghne jānudaghne vā paryaṇakti
4.2.3	oṣadhe trāyasvainam ity ūrdhvāgrām oṣadhim antardadhāti svadhite mainaṃ hiṃsīr iti paraśunā praharati yaḥ prathamaḥ śakalaḥ parāpatati tam upayacchate
4.2.4	anakṣasaṅgaṃ sthāṇum ucchiṃṣan vṛścati gulhadaghnaṃ vā
4.2.5	divam agreṇeti prāñcam udañcaṃ vā prahāpayati
4.2.6	vanaspate śatavalśo virohety āvraścane juhoti sahasravalśā vi vayaṃ ruhemety ātmānaṃ pratyabhimṛśati
4.2.7	yaṃ tvāyaṃ svadhitir ity anulomaṃ paraśunāṅgān kalpayati
4.2.8	acchinno rāyaḥ suvīra ity agraṃ parivāsayati
4.2.9	ekāratniprabhṛtīni brāhmaṇavyākhyātāni kāmyāni yūpapramāṇāni teṣāṃ yāthākāmī
4.2.10	sahopareṇa saṃkhyā syād ā trayastriṃśadaratneḥ
4.2.11	tryaratnir vā caturaratnir vā pālāśo nirūḍhapaśubandhasya yūpo 'to 'nye saumyasyādhvarasya
4.2.12	aṣṭāśriṃ takṣṇoti nātisthūlaṃ nātyaṇum ataṣṭam uparam
4.2.13	puraḥpuroṇīyāṃsaṃ gopucchaṃ vā
4.2.14	tasyaiva vṛkṣasyāgrataś caṣālaṃ karoti
4.2.15	aṣṭāśriṃ pṛthumātraṃ madhye saṃnatam
4.2.16	yāvad idaṃ prathamam aṅgulikāṇḍaṃ tāvad ūrdhvaṃ caṣālād yūpasyātirecayati
4.2.17	aṅgulimātraṃ kanīyo vāṅguleḥ
4.2.18	dvyaṅgulaṃ tryaṅgulaṃ caturaṅgulaṃ vaiteṣām eva takṣaṇānāṃ svaruṃ karoti
4.2.19	yaṃ kāmayetānyo 'sya lokam abhyārohed ity anyavṛkṣasya svaruṃ caṣālaṃ ca kuryāt
4.2.20	vedaṃ kṛtvāgreṇāhavanīyam
4.3.1	rathamātrīṃ vediṃ karoti
4.3.2	ratheṣāmātrīṃ prācīṃ rathākṣamātrīṃ paścāttiraścīṃ vipathayugamātrīṃ purastādudīcīm
4.3.3	api vā ṣaḍaratniṃ prācīṃ caturaratniṃ paścāttiraścīṃ tryaratniṃ purastāttiraścīm asaṃnatā bhavati
4.3.4	yat prāguttarasmāt parigrāhāt tat kṛtvā pūrvārdhe veder yūpāvaṭāyāvakāśam avaśiṣya śamyayottaravediṃ vimimīte
4.3.5	purastād ucīcīnakumbāṃ śamyāṃ nidhāya vittāyanī me 'sīti sphyenodīcīṃ lekhāṃ likhati
4.3.6	dakṣiṇataḥprācīnakumbāṃ nidhāya tiktāyanī me 'sīti dakṣiṇataḥprācīṃ paścādudīcīnakumbāṃ nidhāyāvatān mā nāthitam iti paścādudīcīmuttarataḥ prācīnakumbāṃ nidhāyāvatān mā vyathitam ity uttarataḥ prācīm abhyantaraṃ parilikhati
4.3.7	uttareṇottaraṃ vedyaṃsaṃ prakrame cātvālas taṃ parilikhaty anenaiva kalpena yad anyan mantrebhyaḥ
4.3.8	devasya tvety abhrim ādāya vider agnir nabho nāmeti khanati
4.3.9	jānudaghnaṃ trivitastaṃ vā khātvā
4.3.10	agne aṅgira ity abhriṃ praharati
4.3.11	yo 'syāṃ pṛthivyām iti pāṃsūn apādatte
4.3.12	āyuṣā nāmnehīti harati
4.3.13	yat te 'nādhṛṣṭam ity uttaravedyāṃ nivapati
4.3.14	evaṃ dvitīyaṃ haraty evaṃ tṛtīyam
4.4.1	yo dvitīyasyām iti dvitīyam apādatte yas tṛtīyasyām iti tṛtīyaṃ tūṣṇīṃ caturtham
4.4.2	siṃhīr asi mahiṣīr asīty uttaravediṃ karoti
4.4.3	uru prathasveti prathayati
4.4.4	dhruvāsīti śamyayā saṃhanti
4.4.5	devebhyaḥ kalpasveti kalpayati
4.4.6	devebhyaḥ śundhasvety adbhiḥ prokṣati
4.4.7	devebhyaḥ śumbhasveti sikatābhir anuprakirati
4.4.8	yat te krūraṃ yad āsthitam iti punar evādbhir avokṣati
4.4.9	uttarato dakṣiṇato vā sphyenaikasphyāṃ niḥsāryāpo ripraṃ nirvahatety apāṃ śeṣaṃ ninayati
4.4.10	vibhrāḍ bṛhat pibatu somyaṃ madhv āyur dadhad yajñapatāv avihrutam / vātajūto yo abhirakṣati tmanā prajāḥ piparti bahudhā virājatīty uttaravedyā antān kalpayati
4.4.11	catuḥśikhaṇḍe yuvatī kanīne ghṛtapratīke bhuvanasya madhye / tayor devā adhisaṃvasanta uttame nāka iha mādayantām iti vedim uttaravediṃ ca saṃmṛśati
4.4.12	uttaravedyāṃ madhye goṣpadamātrīm aśvaśaphamātrīṃ prādeśamātrīṃ vottaranābhiṃ karoti
4.4.13	indraghoṣas tvā vasubhiḥ purastāt pātv iti pradakṣiṇam anuparikrāman pratidiśam uttaravediṃ prokṣati
4.4.14	tvaṣṭā tvā rūpair upariṣṭāt pātv ity upariṣṭāt prokṣati
4.4.15	śeṣaṃ ninayati yathā purastāt
4.4.16	audumbaraśākhābhiś channāṃ parivāsayati yadi śvaḥ kālaḥ
4.5.1	āhavanīye 'gnipraṇayanāny ādīpayati
4.5.2	sikatāś copayamanīr upakalpayate
4.5.3	udyacchatīdhmam upayacchaty upyamanīr upayate dhāryamāṇe
4.5.4	yat te pāvaka cakṛmā kaccid āgaḥ pūrvo yat sann aparo bhavāsi / ghṛtena tvaṃ tanuvo vardhayasva mā mā hiṃsīr adhigataṃ purastād iti śeṣe juhoti
4.5.5	agnaye praṇīyamānāyānubrūhīti saṃpreṣyati praṇīyamānāyānubrūhīti vā
4.5.6	triranūktāyāṃ haraty uttaravediṃ prāpya juhvāṃ pañcagṛhītaṃ gṛhītvā hiraṇyam antardhāyākṣṇayottaravediṃ vyāghārayati
4.5.7	siṃhīr asi sapatnasāhī svāheti dakṣiṇe 'ṃse
4.5.8	siṃhīr asi suprajāvaniḥ svāhety uttarasyāṃ śroṇyām
4.5.9	siṃhīr asi rāyaspoṣavaniḥ svāheti dakṣiṇasyāṃ śroṇyām
4.5.10	siṃhīr asy ādityavaniḥ svāhety uttare 'ṃse
4.5.11	siṃhīr asy āvaha devān devayate yajamānāya svāheti madhye
4.5.12	bhūtebhyas tveti srucaṃ hiraṇyaṃ codgṛhya
4.5.13	pautudravaiḥ paridhibhiḥ paridadhāti
4.5.14	viśvāyur asīti madhyamaṃ dhruvakṣid asīti dakṣiṇārdhyam acyatakṣid asīty uttarārdhyam
4.5.15	upakl̥ptāḥ saṃbhārā guggulusugandhitejanaṃ śuklorṇāstukā petvasyāntarāśṛṅge yā
4.5.16	tān agner bhasmāsīti sakṛd evottaranābhyāṃ nivapati
4.5.17	ūrṇāvantaṃ prathamaḥ sīda yonim ity ucyamāne yajña pratitiṣṭha sumatau suśevā ā tvā vasūni purudhā viśantu / dīrgham āyur yajamānāya kṛṇvann athāmṛtena jaritāram aṅdhi yajñaḥ pratyaṣṭhād iti saṃbhāreṣu pratiṣṭhāpayati
4.5.18	agneḥ kulāyam asīti dakṣiṇata upayamanīr upanivapati
4.5.19	manuṣvat tvā nidhīmahi manuṣvat samidhīmahi / agne manuṣvad aṅgiro devān devāyate yajety upasamindhe
4.5.20	agnir yajñaṃ nayatu prajānan mainaṃ yajñahano 'vidan / devebhyo yajñaṃ prabrūtāt pra pra yajñapatiṃ tira svāhā vāyur ādityo yajño yajñaṃ nayatu prajānan mainaṃ yajñahano 'vidan / devebhyo yajñaṃ prabrūtāt prapra yajñapatiṃ tira svāheti catasro 'timuktīr hutvā
4.5.21	juhūṃ sruvaṃ ca saṃmṛjya caturgṛhītenāṣṭagṛhītena dvādaśagṛhītena vā srucaṃ pūrayitvā sapta ta iti pūrṇāhutiṃ juhoti
4.6.1	eṣo 'trāhavanīyo yataḥ praṇīyate sa gārhapatyaḥ
4.6.2	āhavanīyaṃ gārhapatyaṃ dakṣiṇāgniṃ cānvādhāyedhmābarhir āharati
4.6.3	saptadaśa sāmidhenyo na paridhīn idhma upasaṃnahyati
4.6.4	agnīn paristīrya pāṇī prakṣālyolaparājīṃ stīrtvā
4.6.5	yathārthaṃ pāśukāni pātrāṇi prayunakti
4.6.6	sphyam agnihotrahavaṇīṃ sruvasvadhitī dve juhūvasāhomahavanīṃ dvitīyāṃ dve copabhṛtau pṛṣadājyadhānīṃ dvitīyāṃ dhruvāṃ dve ājyasthālyau dadhidhānīṃ dvitīyāṃ vedaṃ samavattadhānīṃ dve raśane dviguṇāṃ dvivyāyāmāṃ triguṇāṃ trivyāyāmāṃ dve kārṣmaryamayyau vapāśrapaṇyau dviśūlām ekaśūlāṃ ca kumbhīṃ hṛdayaśūlaṃ plakṣaśākhāṃ svaruṃ maitrāvaruṇadaṇḍaṃ yūpaṃ yūpaśakalam araṇī yena cārthaḥ
4.6.7	pavitre kṛtvā yajamāna vācaṃ yaccheti saṃpreṣyati vāgyataḥ pātrāṇi saṃmṛśati
4.6.8	prokṣiteṣu vācaṃ visṛjate
4.6.9	uttaraṃ parigrāhaṃ parigṛhya saṃpraiṣeṇa pratipadyata ājyena dadhnā codehīti saṃpraiṣasyāntaṃ saṃnamati
4.6.10	yat prāg ājyanirvapaṇāt tat kṛtvājyaṃ nirūpya dadhi pṛṣadājyārthaṃ nirvapati
4.6.11	tasminn ājyadharmāḥ kriyante yad anyad adhiśrayaṇāt
4.6.12	ājyagrahaṇakāle juhūpabhṛtoś caturgṛhīte gṛhitvā tṛtīyam ājyasya dadhany ānīya
4.6.13	jyotir asi viśvarūpaṃ viśveṣāṃ devānāṃ samid iti pañcagṛhītaṃ pṛṣadājyaṃ gṛhṇāti mahīnāṃ payo 'sīti vā
4.6.14	yathāprakṛti dhruvāyām
4.6.15	sanneṣv ājyeṣu yūpasaṃmānena pratipadyate
4.6.16	devasya tvety abhrim ādāya parilikhitam iti triḥ pradakṣiṇaṃ yūpāvaṭaṃ parilikhaty ardham antarvedy ardhaṃ bahirvedi
4.6.17	parilikhyāgnīd yūpāvaṭaṃ khanoparasaṃmitaṃ dvyaṅgulena tryaṅgulena caturaṅgulena voparam atikhanatād iti saṃpreṣyati
4.6.18	uparamātraṃ khātvā
4.7.1	yat te śilpaḥ parāvadhīt takṣā hastena vāśyā / āpas te tad yajñiyāḥ punantu śucayaḥ śuca iti yūpaṃ prakṣālayati
4.7.2	yavamatīḥ prokṣaṇīḥ kṛtvā pṛthivyai tveti mūlaṃ prokṣaty antarikṣāya tveti madhyaṃ dive tvety agraṃ śundhatāṃ lokaḥ pitṛṣadana iti yūpāvaṭe 'po 'vanayati
4.7.3	yavo 'sīti yavaṃ prāsyati pitṝṇāṃ sadanam asīti prācā barhiṣāvastṛṇāti
4.7.4	svāveśo 'sīti pratham aparāpātitaṃ śakalam adhastātvakkam avaṭe 'vadadhāti ghṛtena dyāvāpṛthivī āpṛṇethāṃ svāheti hiraṇyam antardhāya sruveṇābhijuhoti
4.7.5	yūpāyājyamānāyānubrūhīti saṃpreṣyaty ajyamānāyānubrūhīti vāgreṇāhavanīyaṃ laukikenājyena purastāt pratyaṅ tiṣṭhan yajamāno yūpaśakalenānakti
4.7.6	laukikeneti
4.7.7	devasas tvā savitā madhvānaktv ity agram aindram asīti caṣālam
4.7.8	supippalābhyas tvauṣadhībhya iti caṣālaṃ pratimuñcati
4.7.9	devas tvā savitā madhvānaktv ity āntam agniṣṭhām aśrim anakti
4.7.10	raśanādeśe triḥ pradakṣiṇaṃ parimṛśati madhye vā
4.7.11	anaktam uparam
4.7.12	āñjanaprabhṛti yajamāno yūpaṃ nānūtsṛjaty ā parivyayaṇāt
4.7.13	yūpāyocchrīyamāṇāyānubrūhīti saṃpreṣyaty ucchrīyamāṇāyānubrūhīti vā
4.7.14	ud divaṃ stabhānāntarikṣam ity ucchrayati
4.7.15	te te dhāmānīty avaṭe 'vadadhāti
4.7.16	viṣṇoḥ karmāṇi paśyateti dvābhyāṃ kalpayaty agnināgniṣṭhāṃ sadiśaṃ minoti
4.8.1	yaṃ kāmayeta tejasainaṃ devatābhir indriyeṇa vyardhayeyam ity agniṣṭhāṃ tasyāśrim āhavanīyād itthaṃ vetthaṃ vātināvayet tejasaivainaṃ devatābhir indriyeṇa vyardhayati yaṃ kāmayeta tejasainaṃ devatābhir indriyeṇa samardhyeyam ity agniṣṭhāṃ tasyāśrim āhavanīyena saṃminuyāt
4.8.2	agniṃ pratyupanataṃ bahiṣṭhe nirṇutam anāvir uparaṃ saṃminoti
4.8.3	brahmavaniṃ tveti pradakṣiṇaṃ purīṣeṇa paryūhati
4.8.4	brahma dṛṃheti maitrāvaruṇadaṇḍena paridṛṃhati
4.8.5	unnambhaya pṛthivīm iti pradakṣiṇam apo 'nupariṣiñcati
4.8.6	devasya tveti triguṇāṃ trivyāyāmāṃ dārvīṃ raśanām ādāya
4.8.7	idaṃ viṣṇur vicakrama iti saraśanena pāṇinā yūpaṃ trir unmārṣṭi
4.8.8	tad viṣṇoḥ paramaṃ padam iti yūpasyāgraṃ prekṣate
4.8.9	yūpāya parivīyamāṇāyānubrūhīti saṃpreṣyati parivīyamāṇāyānubrūhīti vā
4.8.10	parivīr asīti tayā nābhideśe triḥ pradakṣiṇaṃ parivyayati madhye vā
4.8.11	uttaramuttaraṃ guṇaṃ karoti
4.8.12	yaṃ kāmayetorjainaṃ vyardhayeyam ity ūrdhvāṃ vā tasyāvācīṃ vāvohet
4.8.13	yadi kāmayeta varṣukaḥ parjanyaḥ syād ity avācīm avohet
4.8.14	yadi kāmayetāvarṣukaḥ syād ity ūrdhvām udūhet
4.8.15	yaṃ kāmayeta stry asya jāyetety upānte tasya vyatiṣajya na praveṣṭayed yaṃ kāmayeta pumān asya jāyetety āntaṃ tasya praveṣṭya sthavimad aṇīyasi pravayati
4.8.16	divaḥ sānur asīti svarum ādatte divaḥ sūnur asīti vā divaḥ sānūpeṣeti vāntarikṣasya tvā sānāv avagūhāmīty uttareṇāgniṣṭhāṃ madhyame guṇe svarum upagūhaty uttame vā
4.9.1	upakl̥ptaḥ paśur akūṭo 'karṇo 'kāṇo 'khañjo 'khaṇḍo 'ṣaṇḍho 'ghṛṣṭo 'śloṇo 'saptaśaphaḥ pannadañ chāgo yamānyataro yūthyo mātṛmān pitṛmān bhrātṛmān sakhimāṃs taṃ snāpayati
4.9.2	iṣe tveti barhiṣī ādātte
4.9.3	upavīr asīti plakṣaśākhām
4.9.4	indrāgnibhyāṃ tvā juṣṭam upākaromy upo devān daivīr viśaḥ prajāpater jāyamānā imaṃ paśuṃ paśupate ta iti barhirbhyāṃ plakṣaśākhayā ca paśum upākaroti
4.9.5	prajānanta ity upākṛtya pañca juhoti
4.9.6	paśupateḥ paśavo virūpāḥ sadṛśā uta / teṣāṃ yaṃ vivrire devās taṃ svarāḍ anumanyatām iti vā madhye pañcamīṃ juhoti
4.9.7	agner janitram asīty adhimanthanaśakalam ādāyāpareṇāhavanīyaṃ barhiṣi nidadhāti
4.9.8	vṛṣaṇau stha iti prāñcau darbhau śakale 'vadadhāti
4.9.9	urvaśy asīty adharāraṇim ādatte purūravā ity uttarāraṇim
4.9.10	ghṛtenākte ity ājyasthālyā bile 'nakti
4.9.11	āyur asīti samavadadhāti vṛṣaṇaṃ dadhāthām iti vā
4.9.12	agnaye mathyamānāyānubrūhīti saṃpreṣyati mathyamānāyānubrūhīti vā
4.9.13	trir anūktāyāṃ gāyatraṃ chando 'nuprajāyasvety etais triḥ pradakṣiṇam ārabhya yathāsukham ata ūrdhvaṃ manthati
4.9.14	jātāyānubrūhīti
4.10.1	jāte saṃpreṣyati prahriyamāṇāyānubrūhīti prahriyamāṇe
4.10.2	bhavataṃ naḥ samanasāv ity agreṇottaraṃ paridhisaṃdhiṃ praharati
4.10.3	agnāv agnir iti prahṛtya sruveṇābhijuhoti
4.10.4	devasya tveti dviguṇāṃ dvivyāyāmāṃ dārbhīṃ raśanām ādāya tasya raśanāntena dakṣiṇaṃ bāhum unmārṣṭi
4.10.5	ṛtasya tvā devahaviḥ pāśenārabha iti dakṣiṇe pūrvapāde 'rdhaśirasi ca pratimuñcati
4.10.6	dharṣā mānuṣān iti purastāt pratyañcam udañcaṃ vā yūpe niyunakti
4.10.7	adbhyas tvauṣadhībhyaḥ prokṣāmīti prokṣati
4.10.8	apāṃ perur asīti pāyayati
4.10.9	svāttaṃ cit sadevam ity adhastād upokṣati
4.10.10	sāmidhenīprabhṛtīni karmāṇi pratipadyate
4.10.11	āghāram āghārya paśuṃ samanakti
4.10.12	saṃ te prāṇa iti dakṣiṇe 'rdhaśirasi saṃ yajatrair aṅgānīty aṃsoccāre saṃ yajñapatir āśiṣeti bhasadi
4.10.13	dhruvāsamañjanaprabhṛtīni karmāṇi pratipadyate
4.10.14	pravaraṃ pravṛtya
4.10.15	maitrāvaruṇāya daṇḍaṃ prayacchati
4.10.16	avikṣuro vikhuro bhūyāsam iti pratigṛhṇāti
4.10.17	prayājānūyājeṣu paśupuroḍāśasviṣṭakṛti vanaspatau paśusviṣṭakṛti ca yājyāsaṃpraiṣasya praiṣāḥ
4.10.18	tatrādhvaryur āśrāvya pratyāśrāvite 'muṣmai preṣyeti maitrāvaruṇaṃ preṣyati sa hotāraṃ codayati
4.10.19	samidbhyaḥ preṣyeti prathamaṃ prayājaṃ saṃpreṣyati preṣya preṣyety uttarān
4.10.20	caturthe samānīyāṣṭame sarvaṃ samānayate
4.10.21	daśeṣṭvaikādaśāyājyam avaśiṣya
4.10.22	ghṛtenāktāv iti juhvā svarusvadhitī anakti
4.10.23	dviḥ svaruṃ sakṛt svadhiter anyatarāṃ dhārām
4.10.24	ghṛtenāktau paśuṃ trayethām iti tābhyāṃ paśuṃ samanakti
4.10.25	śamitar eṣā te 'śriḥ prajñātāsad ity aktāṃ dhārām ādiśañ chamitre svadhitiṃ prayacchati
4.10.26	yathāsthānaṃ svarum avaguhya
4.11.1	paryagnaye kriyamānāyānubrūhīti saṃpreṣyati paryagnaye 'nubrūhīti vā
4.11.2	āhavanīyād ulmukam ādāyāgnīdhraḥ pari vājapatir iti pañca paryagni karoti paśuṃ śāmitradeśaṃ cātvālaṃ yūpam āhavanīyaṃ ca triḥ paridravati
4.11.3	ājyāni cety ekeṣām
4.11.4	ye badhyamānam anubadhyamānā iti paryagnau kriyamāṇe trīṇy apāvyāni juhoti
4.11.5	āhavanīya ulmukaṃ nidhāya triḥ punaḥ pratiparyeti
4.11.6	pramucya paśum āśrāvya pratyāśrāvita upapreṣya hotar havyā devebhya iti saṃpreṣyati
4.11.7	adhriguṃ hotā pratipadyate
4.11.8	revatīr yajñapatiṃ priyadhāniśateti barhirbhyāṃ vapāśrapaṇībhyāṃ plakṣaśākhayā ca paśum anvārabhete yajamāno 'dhvaryuś ca
4.11.9	nānā prāṇa ity adhvaryur yajamānam abhimantrayate
4.11.10	prāsmā agniṃ bharatety ucyamāne tad evolmukam ādāyāgnīdhraḥ pūrvaḥ pratipadyate
4.11.11	uro antarikṣety antareṇa cātvālotkarāv udañco niṣkrāmanti
4.11.12	uttareṇa cātvālaṃ śāmitradeśas tasminn ulmukaṃ nidhāyottareṇa śāmitram atikrāmati
4.11.13	udīcīnāṃ asya pado nidhattād ity ucyamāne sam asya tanuvā bhavety upākaraṇayor barhiṣor anyatarat prāgagram udagagraṃ vā nyasyati tasminn enaṃ pratyakśirasam udīcīnapādaṃ nighnanty amāyuṃ kṛṇvantaṃ saṃjñapayatācchaṅkyaṃ prabrūtād ity uktvā
4.11.14	parāṅ āvartate yajamāno 'dhvaryuś ca nānā prāṇa ity adhvaryur yajamānam abhimantrayate
4.11.15	iha paśavo viśvarūpā ramantām agniṃ kulāyam abhisaṃvasānāḥ / asmāṃ avantu payasā ghṛtena / yāsām ūdhaś caturbilaṃ madhoḥ pūrṇaṃ ghṛtasya ca / tā naḥ payasvatīḥ santv asmin goṣṭha ṛtāvṛdha iti pṛṣadājyam avekṣamāṇau vāgyatāv āsāte yajamāno 'dhvaryuś ca
4.11.16	indrasya bhāgaḥ suvite dadhātanemaṃ yajñaṃ yajamānaṃ ca sūrau / yo no dveṣṭy anu taṃ rabhasvānāgaso yajamānasya vīrā ity adhvaryuḥ paśum abhimantrayate yadi rauti
4.12.1	yat paśur māyum akṛteti saṃjñapte juhoti
4.12.2	śamitāra upetaneti saṃjñaptam upāyanti
4.12.3	aditiḥ pāśaṃ pramumoktv etam iti paśoḥ pāśaṃ pramucyaikaśūlayopasajjya cātvāle 'vadadhāti
4.12.4	abhicarato 'rātīyantam adharaṃ kṛṇomīti śuṣke sthāṇau darbhastambe vābhinidadhāti
4.12.5	namas ta ātāneti patny ādityam upatiṣṭhate
4.12.6	anarvā prehīti pratiprasthātā pūrṇapātraṃ dhārayamāṇāṃ patnīm udānayati
4.12.7	āpo devīr iti cātvāle 'po 'vanayati
4.12.8	pratiṣiddham ekeṣām
4.12.9	etenaiva sarve samutkramya cātvāle mārjayante
4.12.10	adhvaryur abhiṣiñcati patny āpyāyayati patny abhiṣiñcaty adhvaryur āpyāyayatīty ekeṣām
4.12.11	vāk ta āpyāyatām ity etair yathārūpam
4.12.12	nābhis ta āpyāyatām iti nābhiṃ meḍhraṃ ta āpyāyatām iti meḍhraṃ pāyus ta āpyāyatām iti pāyuṃ śuddhāś caritrā iti saṃnidhāya pādāñ śam ahobhyām ity anupṛṣṭhaṃ śeṣaṃ ninayati
4.12.13	uttānaṃ paśum āvṛtyauṣadhe trāyasvainam ity upākaraṇayor barhiṣor avaśiṣṭaṃ dakṣiṇena nābhiṃ dvyaṅgule tryaṅgule caturaṅgule vā vapādeśe nidadhāti
4.12.14	svadhite mainaṃ hiṃsīr iti svadhitinā tiryag ācchinatti
4.12.15	chinnasya tṛṇasyāgraṃ pāṇau kṛtvā sthavimal lohite 'ṅktvā rakṣasāṃ bhāgo 'sīty uttarāparam avāntaradeśaṃ nirasyāpa upaspṛśya
4.12.16	iṣe tveti vapām utkhidaty ūrje tveti tanniṣṭhayaikaśūlayopatṛṇatti
4.12.17	devebhyaḥ śundhasvety adbhiḥ prokṣati devebhyaḥ śumbhasveti svadhitinā vapāṃ nimārṣṭi
4.12.18	ghṛtena dyāvāpṛthivī prorṇvāthām iti dviśūlām ekaśūlāṃ ca pracchādayati
4.12.19	indrāgnibhyāṃ tvā juṣṭām utkṛntāmīty utkṛntaty acchinno rāyaḥ savīra iti vā
4.12.20	muṣṭinā śamitā vapodgrahaṇam abhigṛhyāsta āvapāhomāt
4.12.21	pratyuṣṭam iti śāmitre vapāṃ pratitapati
4.12.22	namaḥ sūryasya saṃdṛśe yuyothā ity ādityam upatiṣṭhate
4.12.23	śrapaṇārtham agnim avaśiṣya tad evolmukam ādāyāgnīdhraḥ pūrvaḥ pratipadyate
4.12.24	urv antarikṣam iti gacchati
4.12.25	vapāśrapaṇī punar anvārabhete yajamāno 'dhvaryuś ca
4.13.1	upa tvāgne divediva iti tisṛbhir āhavanīyam upāyanti
4.13.2	upasṛṣṭa ulmuke pratyuṣṭam ity āhavanīyasyāntime 'ṅgāre vapāṃ nigṛhṇāti
4.13.3	vāyo vīhi stokānām iti barhiṣo 'graṃ prāsyaty adhastād vapāyā upāsyatīty ekeṣām
4.13.4	antarā yūpam āhavanīyaṃ ca pratiprasthātre vapāṃ prayacchati
4.13.5	dakṣiṇata udaṅṅ āsīnaḥ pratiprasthātā vapāṃ śrapayati
4.13.6	tvām u te dadhire havyavāham iti vapām abhijuhoti
4.13.7	prādurbhūteṣu stokeṣu stokebhyo 'nubrūhīti saṃpreṣyati
4.13.8	śyenīṃ suśṛtāṃ kṛtvā supippalā oṣadhīḥ kṛdhīti dakṣiṇasyāṃ vediśroṇyāṃ plakṣaśākhāyāṃ nidadhāti
4.13.9	prayutā dveṣāṃsi iti vapāśrapaṇī pravṛhati
4.13.10	srucau hotādāpayati ghṛtavatīm adhvaryo srucam āsyasvety ucyamāne juhūpabhṛtāv ādāyātyākramyāśrāvya pratyāśrāvite svāhākṛtībhyaḥ preṣyeti saṃpreṣyati vaṣaṭkṛte hutā pratyākramya prāyājaśeṣeṇa pṛṣadājyam abhighārya vapām abhighārayati dvir vapāṃ sakṛt pṛṣadājyam
4.13.11	dhruvāṃ vā prathamaṃ yady ājyabhāgau yakṣyan bhavati kṛtākṛtāv ājyabhāgau
4.13.12	juhvām upastīrya hiraṇyaśakalam avadhāya kṛtsnāṃ vapām avadyaty upariṣṭāddhiraṇyaśakalam avadhāyābhidhāryendrāgnibhyāṃ chāgasya vapāyā medaso 'nubrūhīti saṃpreṣyati
4.13.13	āśrāvya na preṣyati maitrāvaruṇo hotāraṃ codayati
4.13.14	purastād vapāyā homāt svāhā devebhya iti pūrvaṃ parivapyaṃ juhoti
4.13.15	jātavedo vapayā gaccha devān iti vaṣaṭkṛte vapāṃ devebhyaḥ svāhety uttaram
4.13.16	pratyākramya svāhordhvanabhasaṃ mārutaṃ gacchatam iti viṣūcī vapāśrapaṇī praharati prācīṃ dviśūlāṃ pratīcīm ekaśūlām
4.13.17	saṃsrāveṇābhihutya
4.13.18	cātvāle mārjayante
4.14.1	āpo hi ṣṭhā mayobhuva iti tisṛbhir idam āpaḥ pravahatāvadyaṃ ca malaṃ ca yat / yac cābhidudrohānṛtaṃ yac ca śepe abhīruṇam / agnir mā tasmād enaso viśvān muñcatv aṃhasaḥ / nir mā muñcāmi śapathān nir mā varuṇād uta / nir mā yamasya paḍbīśāt sarvasmād devakilbiṣād atho manuṣyakilbiṣād iti mārjayitvā
4.14.2	paśupuroḍāśasya pātrasaṃsādanaprabhṛtīni karmāṇi pratipadyate yathārtham auṣadhapātrāṇi prayunakty ekādaśa dvādaśa vā kapālāni taiḥ saha śūrpaṃ kṛṣṇājinaṃ śamyām ulūkhalaṃ musalaṃ dṛṣadam upalāṃ kuṭaruṃ pātrīṃ mekṣaṇaṃ vedaṃ prāśitraharaṇaṃ praṇītāpraṇayanam iḍāpātraṃ ca
4.14.3	nirvapaṇakāle vrīhimayaṃ paśupuroḍāśaṃ nirvapati samānadaivataṃ paśunā
4.14.4	tasya haviṣkṛtā vācaṃ visṛjya paśuṃ viśāsti
4.14.5	hṛdayam
4.14.6	jihvā
4.14.7	vakṣaḥ
4.14.8	stanim
4.14.9	matasne
4.14.10	pārśve
4.14.11	savyaṃ doḥ
4.14.12	dakṣiṇā ca śroṇiḥ
4.14.13	daivatāni
4.14.14	dakṣiṇaṃ doḥ savyā ca śroṇiḥ sauviṣṭakṛte
4.14.15	gudaḥ sādhāraṇaḥ
4.14.16	gudaṃ mā nirvleṣīḥ klomānaṃ plīhānaṃ purītataṃ medaḥ samavadhātavā iti saṃpreṣyati
4.14.17	na gudaṃ nirvliṣati na vaniṣṭhuṃ nirbhujati
4.14.18	adhyuddhiṃ jāghanīṃ vaniṣṭuṃ cānvavadadhāti
4.14.19	yad anyac ca medhyaṃ manyate
4.14.20	kumbhyāṃ paśuṃ samavadhāya śrapayati
4.14.21	śūlena pārśvato hṛdayam
4.14.22	ūvadhyāgohaṃ pārthivaṃ khātvā tatra śakṛt saṃpravidhyati
4.14.23	śṛte paśau paśupuroḍāśena pracarati
4.14.24	juhūpabhṛtor upastīryāvadāyābhighārya
4.14.25	indrāgnibhyāṃ puroḍāśasyānubrūhīti saṃpreṣyati
4.14.26	āśrāvya na preṣyati maitrāvaruṇo hotāraṃ codayati
4.14.27	aupabhṛtam juhvāṃ paryasyāgnaye 'nubrūhy agnaye preṣyeti saṃpreṣyati
4.14.28	prāśitram iḍā ca kriyete prāśitāyāṃ mārjanaṃ piṣṭalepaphalīkaraṇahomau praṇītāsu mārjanam upaveṣodasanaṃ kapālavimocanaṃ ca kriyante
4.14.29	tasmin kṛte juhvāṃ pañcagṛhītaṃ gṛhītvā
4.14.30	pṛṣadājyasruvam ādāya
4.14.31	śṛtaṃ havī3ḥ śamitar ity abhikramyābhikramya triḥ pṛcchati śṛtam iti śamitā triḥ pratyāha
4.14.32	uttarataḥ parikramya śūlāddhṛdayaṃ pravṛhya kumbhyām avadadhāti
4.14.33	saṃ te manasā mana iti pṛṣadājyena hṛdayam abhighārayati
4.14.34	svāhoṣmaṇo 'vyathiṣyā ity ūṣmāṇam udyantam anumantrayate
4.14.35	yas ta ātmā paśuṣu praviṣṭa ity ājyena paśum abhighārya
4.14.36	yena vapāṃ tena hṛtvā yatra vapā tatra pañcahotrāsādayati
4.14.37	hṛdayaśūlaṃ prajñātaṃ nidadhāti
4.15.1	juhūpabhṛtor vasāhomahavanyāṃ samavattadhānyā copastṛṇīte
4.15.2	juhūpabhṛtor hiraṇyaśakalāv avadhāya manotāyai haviṣo 'vadīyamānasyānubrūhīti saṃpreṣyati
4.15.3	plakṣaśākhāyām aktayā dhārayā daivatānāṃ dvirdvir avadyati
4.15.4	hṛdayasyāgre 'vadyaty atha jihvāyā atha vakṣasa ity eteṣām anupūrvam avadāya
4.15.5	yathākāmam uttareṣām avadyati
4.15.6	purastāc chroṇer gudasyāvadyaty upariṣṭād vā
4.15.7	gudaṃ dvaidhaṃ karoti sthavīya upayaḍbhyo nidadhāti
4.15.8	aṇīyas traidhaṃ kṛtvā tasya madhyamaṃ gudakāṇḍaṃ dvaidhaṃ vibhajya daivateṣv avadyati
4.15.9	upabhṛti mahattryaṅgayor avadyaty avaśiṣṭayoś ca gudakāṇḍayor anyatarat
4.15.10	tredhā medaḥ kṛtvā yūṣe 'vadhāya tṛtīyena juhūṃ pracchādayati tṛtīyenopabhṛtam
4.15.11	samavattadhānyāṃ hṛdayaṃ jihvāṃ vakṣaḥ tanimamatasne avaśiṣṭaṃ ca gudakāṇḍaṃ tṛtīyaṃ ca medaso vaniṣṭhuṃ saptamaṃ yadi śṛto bhavaty anasthibhir iḍāṃ vardhayati
4.15.12	śṛtam aśṛtaṃ ca paśuṃ saṃnidhāyāindraḥ prāṇa iti saṃmṛśati
4.15.13	vasāhomahavanyāṃ vasāhomaṃ gṛhṇāti
4.15.14	śrīr asīti sravantīṃ dhārāṃ svadhitinā tiryag ācchinatti
4.15.15	sakṛc caturavadānasya dviḥ pañcāvattinaḥ
4.15.16	āpaḥ sam ariṇann iti pārśvena vasāhomaṃ prayauti svadhitinā prayautīty ekeṣāṃ pārśvenāpidadhatīty ekeṣām
4.15.17	atraika ūṣmaṇo 'numantraṇaṃ samāmananti
4.15.18	yūṣeṇopasicyopariṣṭāddhiraṇyaśakalāv avadhāyābhighārya
4.15.19	indrāgnibhyāṃ chāgasya haviṣo 'nubrūhīti saṃpreṣyati
4.15.20	āśrāvya na preṣyati maitrāvaruṇo hotāraṃ codayati
4.15.21	ghṛtaṃ ghṛtapāvāna ity ardharce
4.16.1	yājyāyāḥ pratiprasthātā vasāhomaṃ juhoti
4.16.2	vasāhomodrekeṇa diśaḥ prati yajati
4.16.3	diśa iti purastāt pradiśa iti dakṣiṇata ādiśa iti paścād vidiśa ity uttarata uddiśa iti madhye svāheti sarvatrānuṣajati
4.16.4	svāhā digbhya iti pradakṣiṇam anupariṣiñcati
4.16.5	namo digbhya iti hutvopatiṣṭhate
4.16.6	atraiva tiṣṭhan pṛṣadājyasruvaṃ juhvām ānīya vanaspataye 'nubrūhi vanaspataye preṣyeti saṃpreṣyati
4.16.7	aupabhṛtaṃ juhvāṃ paryasyāgnaye sviṣṭakṛte 'nubrūhy agnaye sviṣṭakṛte preṣyeti paśusviṣṭakṛti saṃpreṣyati
4.16.8	atraivaike paśusaṃmarśanaṃ diśāṃ pratījyām iti samāmananti
4.16.9	medomiśram avāntareḍām avadyati
4.16.10	yaṃ kāmayetāpaśuḥ syād ity amedaskaṃ tasmā ādadhyād yaṃ kāmayeta paśumānt syād iti medasvat tasmā ādadhyāt
4.16.11	upahūtāṃ maitrāvaruṇaṣaṣṭhāḥ prāśnanti
4.16.12	adhyuddhiṃ hotre harati vaniṣṭhum agnīdhe ṣaḍavattaṃ saṃpādayati
4.16.13	prāśitāyāṃ mārjayitvā
4.16.14	agnīd aupayajān aṅgārān āharopayaṣṭar upasīda brahman prasthāsyāmaḥ samidham ādhāyāgnīt paridhīṃś cāgniṃ ca sakṛtsakṛt saṃmṛḍḍhīti saṃpreṣyati
4.16.15	śāmitriyād āgnīdhro 'ṅgārān āhṛtyottarasyāṃ vediśroṇyāṃ barhir vyūhya nyupyopasamādadhāti
4.16.16	pratiprasthātar etad gudakāṇḍaṃ tiryag asaṃbhindann ekādaśadhā saṃchidya vasāhomahavanyā hastena vopayajeti saṃpreṣyati
4.16.17	pṛṣadājyaṃ juhvām ānīya pṛṣadājyadhānīm upabhṛtaṃ kṛtvā pṛṣadājyenaikādaśānūyājān yajati
4.16.18	devebhyaḥ preṣyeti prathamam anūyājaṃ saṃpreṣyati preṣya preṣyety uttarān
4.16.19	caturthaprabhṛtiṣu yajeti maitrāvaruṇenocyamāne yaja yajety adhvaryur āhānyatra daśamāt
4.16.20	samudraṃ gaccha svāheti
4.17.1	etaiḥ pratiprathātānuyājānāṃ hutaṃhutam upayajati
4.17.2	upayaja upejyādbhyas tvauṣadhībhya ity uttarato barhiṣi lepaṃ nimārṣṭi
4.17.3	mano me hārdi yaccheti hṛdayadeśam abhimṛśati
4.17.4	juhvā triḥ svarumaṅktvā dyāṃ te dhūmo gacchatv antarikṣam arciḥ pṛthivīṃ bhasmanā pṛṇasva svāheti juhvāhavanīye 'dhvaryuḥ svaruṃ juhoti
4.17.5	vājavatīprabhṛtīni karmāṇi pratipadyate
4.17.6	sūktā preṣyeti sūktavāke saṃpreṣyati
4.17.7	pratiparetya patnīḥ saṃyājayati
4.17.8	jāghanyā devānāṃ patnīr agniṃ gṛhapatiṃ ca yajaty ājyenetarau
4.17.9	uttānāyai jāghanyai devānāṃ patnībhyo 'vadyati nīcyā agnaye gṛhapataye
4.17.10	uttānāyai jāghanyai hotra iḍām ādadhāti nīcyā agnīdhe ṣaḍavattaṃ saṃpādayati
4.17.11	prāśitāyāṃ jāghanīśeṣaṃ patny adhvaryave dadāti bāhuṃ śamitre
4.17.12	taṃ sa brāhmaṇāya dadāti yady abrāhmaṇo bhavati
4.17.13	yajña yajñaṃ gaccha yajñapatiṃ gaccheti juhvāhavanīye 'dhvaryus trīṇi samiṣṭayajūṃṣi juhoti
4.17.14	hṛdayaśūlena pracaranti
4.17.15	asaṃspṛśan hṛtvā śug asi tam abhiśoceti śuṣkasya cārdrasya ca saṃdhāv udvāsayati
4.17.16	yatra cārdram anugataṃ tad upoptam
4.17.17	dhāmnodhāmna ity upatiṣṭhante
4.17.18	sumitrā na iti mārjayante
4.17.19	edho 'sy edhiṣīmahīty āhavanīye samidho 'bhyādadhati
4.17.20	apo anvacāriṣam ity āhavanīyam upatiṣṭhanta evaṃ patnī gārhapatye 'bhyādhāyopatiṣṭhate
4.17.21	sarvapaśūnām eṣa kalpaḥ
4.17.22	paśuḥ prātardohavikāraḥ kālasāmanyāt
4.17.23	tathāmikṣā
4.17.24	āgneyaindrāgnayos tad vikāreṣu caitad avikṛtam
4.17.25	agnīṣomīye tad vikāreṣu cāśvavālaḥ prastara aikṣavī tiraścī kārṣmaryamayāḥ paridhayo 'dhikāḥ pautudāravebhyo 'muṣmā amuṣya vapāyā medasaḥ preṣyāmuṣmai puroḍāśasya preṣyāmuṣmā amuṣya haviṣaḥ preṣyeti paśor daivate saṃpreṣyati
4.17.26	aindre sārasvatyāṃ tadvikāreṣu ca dārśapūrṇamāsikaḥ pracaraṇakalpaḥ pracaraṇakalpaḥ
5.1.1	akṣayyaṃ ha vai sukṛtaṃ cāturmāsyayājinaḥ
5.1.2	tāny ālabhamānaḥ phālgunyāṃ paurṇamāsyāṃ caitryāṃ vā pūrvasya parvaṇa aupavasthye 'hani pañcahotāraṃ manasānudrutya sagrahaṃ hutvānvārambhaṇīyām iṣṭiṃ nirvapati vaiśvānaraṃ dvādaśakapālaṃ pārjanyaṃ carum
5.1.3	prācīnapravaṇe vaiśvadevena yajate
5.1.4	udavasāyānudavasāya vā
5.1.5	agner āvṛtāgniṃ praṇīya
5.1.6	agnyāyatana ūrṇāstukāṃ nidhāyāgniṃ pratiṣṭhāpya
5.1.7	agnīn anvādhāyāmikṣāyai vaiśvadevyai sāyaṃdohāya vatsān apākaroti
5.1.8	saptadaśa sāmidhenyaḥ
5.1.9	prasūnaṃ barhis trīn kalāpān saṃnahyaukadhyaṃ punaḥ saṃnahyati
5.1.10	evam idhmam
5.1.11	punaḥsaṃnahane dharmaḥ
5.1.12	pātrasaṃsādanakāle yathārthaṃ pātrāṇi prayunakti juhūṃ dve copabhṛtau pṛṣadājyadhānīṃ dvitīyāṃ dhruvāṃ dve ājyasthālyau dadhidhānīṃ dvitīyāṃ pālāśaṃ vājinapātraṃ srucaṃ camasaṃ vā
5.1.13	nirvapaṇakāla āgneyam aṣṭākapālaṃ nirvapati saumyaṃ caruṃ sāvitraṃ dvādaśakapālaṃ sārasvataṃ caruṃ pauṣṇaṃ carum etāni pañca saṃcarāṇi
5.1.14	mārutaṃ saptakapālaṃ vaiśvadevīm āmikṣāṃ dyāvāpṛthivyam ekakapālam uttareṣu parvasu sāvitram aṣṭākapālam eke samāmananti
5.1.15	triṣphalīkṛteṣu vibhāgamantreṇa pauṣṇam apacchidya saha puroḍāśyaiḥ pinaṣṭi
5.1.16	prātardohasyāvṛtā prātardohaṃ dohayati tapte prātardohe sāyaṃdoham ānayaty āmikṣāṃ karoti saṃhatām anyasmin pātra uddhṛtya vājinenopasicya prajñātāṃ nidhāyotkare vājinaśeṣaṃ nidadhāti
5.2.1	saṃyutānāṃ piṣṭānāṃ vibhāgamantreṇa pauṣṇam apacchidya carukalpena śrapayati
5.2.2	uttaraṃ parigrāhaṃ parigṛhya saṃpraiṣeṇa pratipadyata ājyena dadhnā codehīti saṃpraiṣasyāntaṃ saṃnamati
5.2.3	caitryāṃ tu dvirājyasyopastīrya dvir dadhi gṛhītvā sakṛd ājyenābhighārayati
5.2.4	udvāsanaprabhṛtīni karmāṇi pratipadyate
5.2.5	anyasmin pātra ekakapālam udāsya prabhūtena sarpiṣābhyānīyāviṣpṛṣṭhaṃ karoti
5.2.6	vyāhṛtibhir havīṃṣy āsādayati tathā saṃvatsare
5.2.7	nirmanthyasyāvṛtā nirmanthyena pracarati
5.2.8	vedaṃ nidhāya sāmidhenībhyaḥ saṃpreṣyati
5.2.9	nava prayājān yajati caturthe samānīyāṣṭame sarvaṃ samānayate
5.2.10	sarvatropāṃśu sāvitraikakapālayor devatā yajati
5.2.11	kṛtsnam ekakapālam avadāyāśayam anuparyasyarjuṃ pratiṣṭhitam aparyāvartayañ juhoti
5.2.12	yadi hutaḥ paryāvarteta vare datte sruco 'greṇa kalpayet pratyādāya vā punar juhuyān na pāṇinety ekeṣām
5.2.13	madhuś ca mādhavaś ceti caturbhir māsanāmabhir ekakapālam abhijuhoti madhave svāhā mādhavāya svāheti vā
5.2.14	pṛṣadājyena navānūyājān yajati
5.3.1	saṃvatsarīṇāṃ svastim āśāste divyaṃ dhāmāśāsta iti sūktavākasyāśīṣṣu hotānuvartayati
5.3.2	prahṛteṣu paridhiṣu saṃsrāveṇābhihutya vājinena pracarati
5.3.3	vājinapātra upastīrya barhiṣi viṣiñcan vājinaṃ gṛhṇāti pūrayitvā nābhighārayati
5.3.4	vājibhyo 'nubrūhi vājino yajeti saṃpreṣyati
5.3.5	ūrdhvajñur āsīno hotānavānaṃ yajati
5.3.6	vaṣaṭkṛte viṣicyamānayā juhoti
5.3.7	vājinasyāgne vīhīty anuyajati
5.3.8	vājinodrekeṇa diśaḥ pratiyajati yathā vasāhomodrekeṇa
5.3.9	samupahūya sarve vājinaṃ bhakṣayanty anyonyasminn upahavam icchanta upahvayasvety āmantraṇa upahūta iti prativacanaḥ
5.3.10	vājināṃ bhakṣo avatu vājo asmān retaḥ siktam amṛtaṃ balāya / sa na indra indriyaṃ draviṇaṃ dadhātu mā riṣāma vājinaṃ bhakṣayantas tasya te vājin vājibhir bhakṣaṃ kṛtasya madhumata upahūtasyopahūto bhakṣayāmīti bhakṣayanti
5.3.11	yajamānaḥ prathama uttamo vā
5.3.12	śvo bhūte paurṇamāseneṣṭvodavasāyānudavasāya vā
5.3.13	prasūtā devena savitrā daivyā āpa undantu dīrghāyutvāya varcasa iti śiro 'bhyunatti
5.3.14	ṛtam eva parameṣṭhy ṛtaṃ nātyeti kiṃcanarte samudra āhita ṛte bhūmir iyaṃ śritāgnis tigmena śociṣā tapa ākrāntam uṣṇihā śiras tapasy āhitaṃ vaiśvānarasya tejasartenāsya nivartaye satyena parivartaye tapasāsyānuvartaye śivenāsyopavartaye śagmenāsyābhivartaya iti treṇyā śalalyekṣuśalākayā vā keśān vināyan
5.3.15	lauhena kṣureṇaudumbareṇa keśān nivartayati
5.3.16	vapati śmaśrūṇi sarvaṃ vā vāpayate
5.4.1	tataś caturṣu māseṣv āṣāḍhyāṃ śrāvaṇyāṃ vā varuṇapraghāsair yajate
5.4.2	teṣāṃ vaiśvadevena kalpo vyākhyātaḥ
5.4.3	dvāv āhavanīyāv ubhayatrāvāpaḥ kṛtsnam uttare vihāre tantraṃ kriyate tathā dakṣiṇe
5.4.4	adhvaryur gārhapatyasaṃyuktāni
5.4.5	yāni sādhāraṇāni
5.4.6	tantram aṅgānāṃ hautraṃ tad adhvaryuḥ saṃpreṣyati
5.4.7	ekavad agnisaṃyuktāni
5.4.8	sāmidhenīṣv agnipraṇayane 'gnisaṃmārjane ca
5.4.9	ubhau brahmānam āmantrayete dvivad brahmānujānāti
5.4.10	yatrāgnī praṇeṣyantau bhavatas tasmin deśe same prācī vedī kuruto dvyaṅgulena tryaṅgulena caturaṅgulena pṛthamātreṇa vā śroṇyaṃseṣv asaṃbhinne bhavataḥ
5.4.11	yad adhvaryuḥ karoti tat pratiprasthātā karoti
5.4.12	uttare vihāre 'dhvaryuḥ karmāṇi karoti dakṣiṇe pratiprasthātā
5.4.13	dakṣiṇasyā veder uttarasyāḥ śroṇer uttarasyā veder dakṣiṇam aṃsaṃ sphyenaikasphyām anusaṃbhinatti
5.4.14	samāna utkaro brahmā hotāgnīdhraś ca
5.4.15	agreṇottaraṃ vihāraṃ pratiprasthātotkarāya saṃcarati
5.4.16	uttaravedyāḥ kalpenottarasyām uttaravediṃ karoti
5.4.17	ubhayatra saṃbhārāḥ pāśukam agnipraṇayanam
5.4.18	agnīn anvādhāya
5.4.19	āmikṣayor vatsān apākuruto mārutyai pratiprasthātādhvaryur vāruṇyai sāyaṃdohasyāvṛtā dadhinī kurutaḥ
5.4.20	pātrasaṃsādanakāle yathārthaṃ pātrāṇi prayuṅktaḥ śamīmayyaḥ sruco bhavanti
5.5.1	hiraṇmayyo vā
5.5.2	nirvapaṇakāle 'dhvaryuḥ pañca saṃcarāṇi nirupyaindrāgnam ekādaśakapālaṃ nirvapati
5.5.3	mārutyai meṣyai pratiprasthātā yavān nirvapati
5.5.4	adhvaryur vāruṇaṃ meṣaṃ nirupya kāyam ekakapālaṃ nirvapati
5.5.5	sarve vā yavā bhavanti
5.5.6	prokṣaṇyudrekeṇa yavān saṃyutyāvahanti
5.5.7	aindrāgnaparyanteṣūpahiteṣu pratiprasthātā dakṣiṇārdhe gārhapatyasyaikādaśa dvādaśa vā kapālāny upadadhāti
5.5.8	aṣṭau meṣasyopadhāyādhvaryuḥ kāyasyopadadhāti
5.5.9	prātardohasyāvṛtā prātardohau dohayata āmikṣe kuruto yathā purastāt
5.5.10	aindrāgnaparyanteṣv adhiśriteṣu meṣapratikṛtī kurutaḥ
5.5.11	mārutīṃ meṣīṃ pratiprasthātā karoty adhvaryur vāruṇaṃ meṣaṃ strīvyañjanāni striyāḥ karoti puṃvyañjanāni puṃsaḥ
5.5.12	ekādaśasu dvādaśasu vā kapāleṣu pratiprasthātā meṣīm adhiśrayaty aṣṭasu meṣam adhiśrityādhvaryuḥ kāyam ekakapālam adhiśrayati
5.5.13	kumbhīpākyau vā meṣau bhavataḥ
5.5.14	anyeṣāṃ laukikānām āmapeṣāṇām īṣadupataptānāṃ yavānāṃ karambhapātrāṇi kuruto yajamānaḥ patnī ca
5.5.15	yāvanto yajāmānasya preṣyāmātyāḥ sastrīkās tata ekādhikāni
5.5.16	uttaraṃ parigrāhaṃ parigṛhya saṃpraiṣeṇa pratipadyata ājyena dadhnā codehīti saṃpraiṣasyāntaṃ saṃnamataḥ
5.5.17	āṣāḍhyāṃ yathā phālgunyām evaṃ pṛṣadājyaṃ gṛhṇītaḥ
5.5.18	śrāvaṇyāṃ tu sakṛd ājyasyopastīrya dvir dadhi gṛhītvā sakṛd ājyenābhighārayataḥ
5.5.19	udvāsanaprabhṛtīni karmāṇi pratipadyate
5.5.20	aindrāgnaparyanteṣv alaṃkṛteṣv anaiḍakībhir ūrṇābhir meṣapratikṛtī lomaśau kurutas tāsv āsv avidyamānāsu kuśorṇāni śleṣayataḥ
5.5.21	mārutyāṃ meṣam avadadhāti vāruṇyāṃ meṣīm
5.6.1	uttarasyāṃ vedyām anyāni havīṃṣi sādayati dakṣiṇāyāṃ mārutīṃ karambhapātrāṇi ca
5.6.2	āsādya meṣapratikṛtī vipariharato mārutyāṃ meṣīm avadadhāti vāruṇyāṃ meṣam
5.6.3	tayoḥ paraḥśatāni paraḥsahasrāṇi vā śamīparṇakarīrāṇy upavapataḥ karambhapātreṣu cāvapati
5.6.4	niramnthyasyāvṛtā nirmanthyena pracarataḥ
5.6.5	vedaṃ nidhāya sāmidhenībhyaḥ saṃpreṣyati
5.6.6	saṃmṛṣṭa uttare 'gnāv asaṃmṛṣṭe dakṣiṇe pratiprasthātā patnīṃ pṛcchati patni kati te jārā iti sā yāvataḥ prabrūyāt tān varuṇo gṛhṇātv iti nirdiśati yaj jāraṃ santaṃ na prabrūyāt priyaṃ jñātiṃ rundhyāt
5.6.7	praghāsyān havāmaha iti pratiprasthātā patnīm udānayati
5.6.8	aiṣīke śūrpe karambhapātrāṇy uptāni patnī śīrṣann adhi nidhāyāntarā vedī gatvāgreṇa dakṣiṇam agniṃ pratyañcāv avatiṣṭhete yajamānaḥ patnī ca
5.6.9	mo ṣū ṇa iti yajamānaḥ puronuvākyām anvāha yad grāma ity ubhau saṃnigadya śūrpeṇa dakṣiṇe 'gnau juhutaḥ
5.6.10	adhvaryur vā juhoty anvārabhete itarau
5.6.11	akran karma karmakṛta iti viparāyantau japataḥ
5.6.12	samārṣṭi dakṣiṇam agnim
5.6.13	aindrāgnaparyantaiḥ pracarite
5.6.14	pratiprasthātā mārutyāḥ pūrveṇa sahāvadānena kṛtsnāṃ meṣīm avadyaty uttareṇa śamīparṇakarīrāṇi
5.6.15	adhvaryur vāruṇyāḥ pūrveṇa sahāvadānena kṛtsnaṃ meṣam avadyaty uttareṇa śamīparṇakarīrāṇi
5.6.16	kāyānubrūhi kaṃ yajeti
5.7.1	ekakapāle saṃpreṣyati
5.7.2	nabhaś ca nabhasyaś ceti caturbhir māsanāmabhir ekakapālam abhijuhoti nabhase svāhā nabhasyāya svāheti vā
5.7.3	parivatsarīṇāṃ svastim āśāsta iti sūktavākasyāśīḥṣu hotānuvartayati
5.7.4	prahṛteṣu paridhiṣu saṃsrāveṇābhihutya vājinena pracarataḥ
5.7.5	yathā purastāt
5.7.6	yan me retaḥ prasicyate yan ma ājāyate punaḥ / yad vā me pratitiṣṭhati tena mā vājinaṃ kuru tena suprajasaṃ kuru tasya te vājin vājibhir bhakṣaṃ kṛtasya madhumata upahūtasyopahūto bhakṣayāmīti dakṣiṇe vihāre bhakṣayanti
5.7.7	ā mā viśantv indava ā gaglā dhamanīnām / rasena me rasaṃ pṛṇa tasya te vājin vājibhir bhakṣaṃ kṛtasya madhumata upahūtasyopahūto bhakṣayāmīty uttare
5.7.8	saṃsthāpya vāruṇyā niṣkāsena tuṣaiś cāvabhṛtham avayanti tasya saumikenāvabhṛthena kalpo vyākhyātaḥ
5.7.9	na sāma gīyate
5.7.10	tūṣṇīm eva paretya
5.7.11	vāruṇasya dharmeṇa niṣkāsaṃ pratipādya
5.7.12	tuṣān ṛjīṣadharmeṇa pratipādayati
5.7.13	avabhṛthād udetya vāsasī yasmai kāmayete tasmai dattaḥ
5.7.14	śvo bhūte paurṇamāseneṣṭvodavasāyānudavasāya vā prasūtā devena savitrety undati
5.7.15	yad gharmaḥ paryavartayad antān pṛthivyā divo 'gnir īśāna ojasā varuṇo dhītibhiḥ sahendro marudbhiḥ sakhibhiḥ sahāgnis tigmena śociṣeti nivartanaṃ vāpanaṃ yathā purastāt
5.9.-1	tataś caturṣu māseṣu kārtikyāṃ mārgaśīrṣyāṃ vā dvyahaṃ sākamedhair yajate
5.9.0	agnaye 'nīkavate puroḍāśam aṣṭākapālaṃ nirvapati sākaṃ sūryeṇodyatā sākaṃ raśmibhiḥ pracarantīty ekeṣāṃ marudbhyaḥ sāṃtapanebhyo madhyaṃdine caruṃ na barhir anupraharatīty ekeṣām aparāhṇe gṛhamedhīyāya vatsān apākaroti yāvanto yajamānasyāyajuṣkeṇa vatsān apākarotīty ekeṣām
5.9.1	sāyaṃ hute 'gnihotre gṛhamedhīyasya tantraṃ prakramayati
5.9.2	tatra yāvat kriyate tad vyākhyāsyāmaḥ
5.9.3	agnīn anvādhāya vedaṃ kṛtvāgnīn paristīrya pāṇī prakṣālyolaparājīṃ stīrtvā yathārthaṃ pātrāṇi prayunakti
5.9.4	kumbhīṃ tisraś ca pātrīḥ
5.9.5	nirvapaṇakāle marudbhyo gṛhamedhibhyaḥ prabhūtān vrīhīn nirvapati yāvat payo manyate
5.9.6	pavitreṇa gāṃ dohayati
5.9.7	na taṇḍulān utpunāti yajurutpūtenaiva payasā śrapayatīty ekeṣām
5.9.8	dakṣiṇāgnau prativeśam odanaṃ pacati
5.9.9	sphyam ādāya stīrṇāyā veder lomabhyo 'dhi stambayajur harati
5.9.10	uttaraṃ parigrāhaṃ parigṛhya saṃpraiṣeṇa pratipadyate
5.9.11	yad anyad idhmābarhiṣaḥ patnīsaṃnahanāc ca tat saṃpreṣyati
5.9.12	yat prāg ājyagrahaṇāt tat kṛtvā dhruvāyām eva gṛhṇāti
5.9.13	prokṣaṇīr abhimantrya brahmāṇam āmantrya vediṃ prokṣya prokṣaṇāvaśeṣaṃ ninīya pavitre apisṛjya dhruvāṃ sruvaṃ ca sādayati
5.9.14	eṣāsadad iti mantraṃ saṃnamati
5.9.15	viṣṇv asi vaiṣṇavaṃ dhāma prājāpatyam ity ājyam abhimantrayate
5.9.16	yad ānīkavatasya barhis tat sāṃtapanīyasya tad gṛhamedhīyasya tat stīrṇam evety ekeṣām
5.9.17	udvāsanaprabhṛtīni karmāṇi pratipadyate
5.9.18	śṛtasya haviṣaḥ śaram uddhṛtya prajñātaṃ nidhāya
5.9.19	pātrīṣūpastīrya trīn odanān uddharati
5.9.20	niṣkāsitāṃ kumbhīṃ nidadhāti
5.9.21	animṛṣṭaṃ darvyudāyuvanam avadhāya
5.9.22	abhidhāryotpūyālaṃkṛtyaudanān āsādayati
5.9.23	oḍhāsu devatāsv agnim upavājyājyabhāgābhyāṃ pracarya
5.9.24	juhvām upastīrya sarvebhya odanebhyaḥ samavadāyābhighārya marudbhyo gṛhamedhibhyo 'nubrūhi maruto gṛhamedhino yajeti saṃpreṣyati
5.9.25	sviṣṭakṛt prāśitram iḍā ca kriyante prāśitāyām amātyebhya odanānupaharanti ye havirbhojanā bhavanti
5.9.26	prativeśapakvasya patny aśnāti
5.9.27	iḍānto gṛhamedhīyaḥ saṃtiṣṭhate
5.9.28	āñjate 'bhyañjate 'nu vatsān vāsayanti
5.9.29	prativeśāś ca pacante
5.9.30	gāś ca ghnate
5.9.31	suhitā etāṃ rātriṃ vasanti pratītā anavartimukhinaḥ
5.9.32	parācīnarātre 'bhivānyavatsāyā agnihotryāś ca vatsau badhnāti
5.9.33	purā prātaragnihotrāt pūrṇadarvyeṇa pracaranti
5.9.34	darvyām upastīrya śaraniṣkāsasya darvīṃ pūrayitvā nimṛṣṭaṃ darvyudāyuvanam avadāyābhighārya
5.9.35	pūrṇā darvīty anudrutyarṣabham āhūya dehi ma iti tasya ravate gārhapatye juhoti
5.9.36	yad ṛṣabho na rūyād brahmāṇam āmantrya tenānujñāto juhuyāt
5.9.37	marudbhyaḥ krīḍibhyaḥ puroḍāśaṃ saptakapālaṃ nirvapati sākaṃ sūryenodyatā sākaṃ raśmibhiḥ pracarantīty ekeṣām
5.10.1	tadānīm eva mahāhavirbhir yajate
5.10.2	pañca saṃcarāṇi nirupyaindrāgnam ekādaśakapālaṃ nirvapaty aindraṃ caruṃ vaiśvakarmaṇam ekakapālam
5.10.3	kārtikyāṃ yathāṣāḍhyām evaṃ pṛṣadājyaṃ gṛhṇāti mārgaśīrṣyāṃ tu yathā śrāvaṇyām
5.10.4	agne ver hotraṃ ver dūtyam ūrdhvo adhvare ṣṭhā avatāṃ tvā dyāvāpṛthivī ava tvaṃ dyāvāpṛthivī ava sviṣṭakṛd indrāya devebhyo bhava juṣāṇo asya haviṣo ghṛtasya vīhi svāheti srucyam āghāram āghārayati
5.10.5	sahaś ca sahasyaś ceti caturbhir māsanāmabhir ekakapālam abhijuhoti sahase svāhā sahasyāya svāheti vā
5.10.6	idāvatsarīṇāṃ svastim āśāste divyaṃ dhāmāśāsta iti sūktavākasyāśīṣṣu hotānuvartayati
5.10.7	aindrāgnatuṣair avabhṛtham avayanti gamanasaṃyuktaṃ tuṣapratipādanaṃ ca kriyate
5.11.1	tadānīm eva mahāpitṛyajñena yajate
5.11.2	dakṣiṇataḥpurastād dakṣiṇāgner yajamānapātrīṃ caturaśrāṃ vediṃ karoti
5.11.3	tasyāḥ pratidiśaṃ sraktayo bhavanti
5.11.4	avāntaradeśāt tanumadhyāni
5.11.5	sarvatra devapravādamantraṃ devapitṛvat saṃnamati
5.11.6	yathā pṛthivi devapitṛyajani devānāṃ pitṝṇāṃ pariṣūtam asi devapitṛbarhir mā tvānvaṅ mā tiryak karmaṇe vāṃ devebhyaḥ pitṛbhyaḥ śakeyam iti
5.11.7	uddhananāntaṃ kṛtvā sarvataḥ pariśrityottarāṃ sraktiṃ dvāraṃ kṛtvā
5.11.8	dakṣiṇāgner aṅgārān āhṛtya madhye veder nyupyopasamādadhāti
5.11.9	eṣo 'trāhavanīyaḥ
5.11.10	āhavanīyaṃ gārhapatyaṃ dakṣiṇāgniṃ cānvādhāya
5.11.11	idhmābarhir āharati drāghīyaḥ prākṛtāt samūlaṃ barhir dāty upamūlalūnaṃ vā
5.11.12	dvau paridhī sarvān vopasaṃnahyati
5.11.13	pātrasaṃsādanakāle yathārthaṃ pātrāṇi prayunakti
5.11.14	somāya pitṛmate ṣaṭ kapālāni pitṛbhyo barhiṣadbhyo dhānārthaṃ kapālam
5.11.15	pitṛbhyo 'gniṣvāttebhyo manthārthaṃ vāraṇaṃ pātraṃ śarāvaṃ vā
5.11.16	nirvapaṇakāle 'dhvaryur dakṣiṇataḥ śakaṭam āruhya prācīnāvītī yavān nirvapati
5.11.17	uttarato vā yajñopavītī
5.11.18	somāya pitṛmate puroḍāśaṃ ṣaṭkapālaṃ nirvapaty ājyaṃ vā
5.11.19	pitṛbhyo barhiṣadbhyo dhānāḥ pitṛbhyo 'gniṣvāttebhyo manthaṃ yamāya mantham ity ekeṣām
5.11.20	prokṣaṇyudrekeṇa yavān saṃyutyāvahanti
5.11.21	triṣphalīkṛteṣu vibhāgamantreṇa ṣaṭkapālam apacchidya pinaṣṭi
5.11.22	dakṣiṇārdhe gārhapatyasya ṣaṭ kapālāny upadhāya prathamena kapālamantreṇa dakṣiṇāgnau bharjanārthaṃ kapālam upadadhāti
5.11.23	ṣaṭkapālam adhiśrityādhiśrayaṇamantreṇopya dhānā bharjayati
5.11.24	anupadahyamānāḥ pariśerate
5.12.1	akhātā vedir bhavaty uttaraṃ parigrāhaṃ parigṛhya
5.12.2	saṃpraiṣeṇa pratipadyate yad anyat patnīsaṃnahanāt tat saṃpreṣyati
5.12.3	na patnīṃ saṃnahyati nānvāste gṛheṣv evāsīnājyam avekṣate
5.12.4	yat prāg ājyagrahaṇāt tat kṛtvā pratihṛtya gārhapatya ājyāni gṛhṇāti
5.12.5	sarvāṇi caturgṛhītāni dvir vopabhṛti
5.12.6	prokṣaṇīr abhimantrya brahmāṇam āmantryedhmaṃ vediṃ barhiś ca prokṣaṇyavaśeṣaṃ ninīya pavitre apisṛjyāgreṣu barhir gṛhītvā
5.12.7	triḥ prasavyam agniṃ dhūnvan paryety aurdhvaḥ prastaras taṃ dhārayamāṇas trir adhūnvan pratiparyeti
5.12.8	dvau paridhī sarvān vā paridadhāti
5.12.9	pratiṣiddhe vidhṛtī tūṣṇīṃ prastaraṃ nyasyaty udvāsanaprabhṛtīni karmāṇi pratipadyate
5.12.10	yat prāg alaṃkaraṇāt tat kṛtvā
5.12.11	vibhāgamantreṇa dhānā vibhajya piṣṭānām āvṛtārdhān saktūn kṛtvā
5.12.12	abhivānyavatsāyai dugdhe vāraṇe pātre 'rdhaśarāve vekṣuśalākayā dakṣiṇāsīno 'nārabhamāṇas triḥ prasavyaṃ mantham upamanthati śalākāstambaṃ manthaṃ karoti
5.12.13	dakṣiṇāgner ekolmukaṃ dhūpāyat parācīnam apareṇa gārhapatyam atyāhṛtyāgreṇāhavanīyaṃ paryāhṛtya dakṣiṇenāhavanīyam antarvedi nidadhāti
5.12.14	alaṃkṛtyaikaikaśa ājyāni havīṃṣi cāsādayati
5.12.15	dakṣiṇata āñjanam abhyañjanaṃ kaśipūpabarhaṇam udakumbhaṃ ca pratiṣṭhāpayati
5.12.16	yajñopavītaṃ kurute yadi prācīnāvītī bhavati
5.12.17	agnaye devebhyaḥ pitṛbhyaḥ samidhyamānāyānubrūhīti saṃpreṣyati
5.12.18	uśantas tvā havāmaha ity etāṃ sāmidhenīṃ trir anvāha
5.12.19	traidham idhmaṃ prativibhajya sarvam ādadhāti
5.12.20	oḍhāsu devatāsv agnim upavājya sruvāghāram āghāryāgnīt paridhīṃś cāgniṃ ca tristriḥ saṃmṛḍḍhīti saṃpreṣyati
5.12.21	saṃmṛṣṭe pravaraṃ pravṛṇīte
5.13.1	sīda hotar ity etāvān pravaraḥ
5.13.2	apabarhiṣaḥ prayājān yajati nopabhṛtaṃ samānayate
5.13.3	jīvātumantāv ājyabhāgau
5.13.4	tābhyāṃ pracarya
5.13.5	visrasya yajñopavītāni prācīnāvītāni kurvate
5.13.6	ājyāni havīṃṣi ca vipariharanti
5.13.7	viparikrāmant yṛtvijaḥ
5.13.8	dakṣiṇato juhvām upabhṛtaṃ sādayati
5.13.9	dakṣiṇata upabhṛtaṃ dhruvām
5.13.10	dakṣiṇataḥ puroḍāśaṃ dhānāḥ sādayati dakṣiṇaṃ dhānābhyo mantham
5.13.11	hotādhvaryur āgnīdhraś ca dakṣiṇā viparikrāmanti
5.13.12	uttarato brahmā yajamānaś ca
5.13.13	samānatra juhūḥ ṣaṭkapālaś ca
5.13.14	brahmayajamānāv ity ekeṣām
5.13.15	sarvebhyo havirbhyaḥ samavadāyaikaikāṃ devatāṃ yajati
5.13.16	juhvām upastīrya puroḍāśād avadāya dhānānām upasaṃgṛhṇīte 'tha manthasya
5.13.17	dvir abhighārayati catur avadānasya triḥ pañcāvattinaḥ
5.13.18	somāya pitṛmate 'nu svadheti saṃpreṣyati dve puronuvākye anvāhaikaikāṃ yājyāṃ sapraṇave syātām
5.13.19	paridhīṃr aporṇv ity ucyamāne dakṣiṇam uttaraṃ paridhiṃ madhyamam upasamasyati
5.13.20	udaṅṅ atikramyā svadhety āśrāvayati
5.13.21	astu svadheti pratyāśrāvayati somaṃ pitṛmantaṃ svadheti saṃpreṣyati ye svadhāmaha ity āgūr bhavati svadhā nama iti vaṣaṭkaroti
5.13.22	etenaiva kalpenottarābhyāṃ pracarati
5.13.23	dakṣiṇātikramya juhvām upastīrya dhānānām avadāya puroḍāśād upasaṃgṛhṇīte 'tha manthasya pitṛbhyo barhiṣadbhyo 'nu svadheti saṃpreṣyaty udaṅṅ atikramyā svadhety āśrāvayaty astu svadheti pratyāśrāvayati pitṝn barhiṣadaḥ svadheti saṃpreṣyati ye svadhāmaha ity āgūr bhavati svadhā nama iti vaṣaṭkaroti dakṣiṇātikramya juhvām upastīrya manthād avadāya puroḍāśād upasaṃgṛhnīte 'tha dhānānāṃ pitṛbhyo 'gniṣvāttebhyo 'nu svadheti saṃpreṣyaty udaṅṅ atikramyā svadhety āśrāvayaty astu svadheti pratyāśrāvayati pitṝn agniṣvāttān svadheti saṃpreṣyati ye svadhāmaha ity āgūr bhavati svadhā nama iti vaṣaṭkaroty etenaiva kalpenāgniṃ kavyavāhanaṃ sviṣṭakṛtaṃ yajati dakṣiṇātikramya juhvām upastīrya puroḍāśād avadāya dhānānām upasaṃgṛhṇīte 'tha manthasya agnaye kavyavāhanāya sviṣṭakṛte 'nu svadheti saṃpreṣyaty udaṅṅ atikramyā svadhety āśrāvayaty astu svadheti pratyāśrāvayaty agniṃ kavyavāhanaṃ sviṣṭakṛtaṃ svadheti saṃpreṣyati ye svadhāmaha ity āgūr bhavati svadhā nama iti vaṣaṭkaroti
5.14.1	mantham eke sviṣṭakṛtaṃ samāmananti
5.14.2	na prāśitram avadyati
5.14.3	evam eveḍām avadyati
5.14.4	mantham iḍām avadyati manthād iḍām avadyatīty ekeṣām
5.14.5	mantham avaghrāṇārthaṃ pariśiṣya
5.14.6	iḍāyāṃ haviḥśeṣān saṃśliṣya
5.14.7	etat te tateti tisṛṣu sraktīṣu trīn piṇḍān nidadhāti
5.14.8	pūrvārdhyāyāṃ dakṣiṇārdhyāyāṃ paścārdhyāyām
5.14.9	lepam uttarasyāṃ nimārṣṭi
5.14.10	atra pitaro yathābhāgaṃ mandadhvam ity uktvodañco niṣkrāmanti
5.14.11	tata āhavanīyam upāyanti
5.14.12	susaṃdṛśaṃ tvā vayam ity āhavanīyam upatiṣṭhante
5.14.13	ātamitos tiṣṭhanti
5.14.14	akṣann amīmadanta hīti gārhapatyam upatiṣṭhante
5.14.15	akṣan pitaro 'mīmadanta pitara iti pratipadyante
5.14.16	manthaṃ hotāvajighrati
5.14.17	athādhvaryur atha brahmāthāgnīdhro 'tha yajamānaḥ
5.14.18	manthaṃ hotāvaghrāyāntarvedi ninayatīty ekeṣām
5.14.19	udakumbham ādāyāyā viṣṭhā janayan karvarāṇīti triḥ pradakṣiṇaṃ pariṣiñcan paryeti
5.14.20	nidhāya kumbhaṃ trir apariṣiñcan pratiparyeti
5.14.21	atrāñjanābhyañjane vāsodānaṃ namaskārān utthāpanīyaṃ pravāhaṇīṃ saṃsādhanīṃ manasvatīṃ paṅktiprājāpatyāś ca samāmananti
5.14.22	yathā piṇḍapitṛyajñe
5.14.23	vyavacchādayanti pariśritam
5.14.24	saṃprasārayanti paridhīn
5.14.25	visrasya prācīnāvītāni
5.14.26	yajñopavītāni kurvata ājyāni havīṃṣi ca vipariharanti viparikrāmanty ṛtvijo 'pabarhiṣāv anūyājau yajati devau yaja yajeti pūrvam anūyājaṃ saṃpreṣyati yajety uttaraṃ sūktavākaṃ prati hotā nivītaṃ kurute na patnīḥ saṃyājayanti na samiṣṭayajur juhoti sarvam anyat kriyate
5.15.1	raudrāṃs traiyambakān pratipūruṣam ekakapālān nirvapati
5.15.2	yāvanto yajamānasyāmātyāḥ sastrīkās tata ekādhikān
5.15.3	tūṣṇīm upacaritā bhavanti
5.15.4	dakṣiṇārdhe gārhapatyasya śrapyante
5.15.5	tān abhighāryānabhighārya vā
5.15.6	mūte mūtayor mūteṣu kośāpidhāne vodvāsya
5.15.7	dakṣiṇāgner ekolmukaṃ dhūpāyat parācīnam apareṇa gārhapatyam atyāhṛtyāgrato haranti
5.15.8	yāvanto gṛhyāḥ sma iti gārhapatyam upatiṣṭhate
5.15.9	uttarapūrvam avāntaradeśaṃ gacchanti
5.15.10	ākhus te rudra paśur iti vrajann evākhūtkara ekaṃ puroḍāśam upavapati
5.15.11	catuṣpatha ekolmukam upasamādhāya saṃparistīrya
5.15.12	madhyamena palāśaparṇenāntimena vā sarvebhyaḥ puroḍāśebhyaḥ samavadāyābhighāryaiṣa te rudra bhāga iti juhoti
5.15.13	bheṣajaṃ gava iti dvābhyām upatiṣṭhante
5.15.14	pratipūruṣaṃ puroḍāśān ādāya
5.15.15	tryambakaṃ yajāmaha iti triḥ pradakṣiṇaṃ catuṣpathaṃ pariyanti
5.15.16	tān ūrdhvān udasya bhagavaḥ stha bhagasya vo lipsīyeti pratigṛhya parītya yajamānāya samāvapanti
5.15.17	yadi yajamānasya duhitā patikāmā syāt sā viparīyāt
5.15.18	tryambakaṃ yajāmahe sugandhiṃ pativedanam / urvārukam iva bandhanān mṛtyor mukṣīya mā pater iti parikramya japati
5.16.1	pūrvayoḥ parikramaṇayor yajamānāya samāvapanty uttame patikāmāyai
5.16.2	tasyām avidyamānāyāṃ sarvatra yajamānāya
5.16.3	tān mūta upanahya parogavyūtiṃ gatvā vṛkṣa āsajati
5.16.4	eṣa te rudra bhāgas taṃ juṣasva tenāvasena paro mūjavato 'tīhy avatatadhanvā pinākahastaḥ kṛttivāsom iti trir avatāmyanti
5.16.5	apaḥ pariṣicyāpratīkṣam āyanti
5.16.6	parogoṣṭhe mārjayante
5.16.7	edho 'sy edhiṣīmahīty āhavanīye samidho 'bhyādadhāti
5.16.8	apo anvacāriṣam ity upatiṣṭhante
5.16.9	evaṃ patnī gārhapatye 'bhyādhāyopatiṣṭhate
5.16.10	pratyetyādityaṃ ghṛte caruṃ nirvapati
5.16.11	śvo bhūte paurṇamāseneṣṭvodavasāyānudavasāya vā prasūtā devena savitrety undanti / yo asyāḥ pṛthivyās tvaci nivartayaty oṣadhīr agnir īṣāna ojasā varuṇo dhītibhiḥ sahendro marudbhiḥ sakhibhiḥ sahāgnis tigmena śociṣeti nivartanaṃ vāpanaṃ yathā purastāt
5.17.1	tato dvyahe tryahe caturahe 'rdhāmāse māsa ṛtau caturṣu vā māseṣu śunāsīrīyeṇa yajate tasya vaiśvadevena kalpo vyākhyātaḥ pañca saṃcarāṇi nirupyaindrāgnaṃ dvādaśakapālaṃ nirvapati vaiśvadevaṃ carum indrāya śunāsīrāya puroḍāśaṃ dvādaśakapālaṃ vāyavyaṃ payaḥ sauryam ekakapālaṃ vāyavyā yavāgūḥ pratidhug vendrāya śunāsīrāya puroḍāśaṃ dvādaśakapālam uttamam eke samāmananti
5.17.2	saṃsarpo 'sy aṃhaspatyāya tvety uttamena māsanāmnaikakapālam abhijuhoti
5.17.3	anuvatsarīṇāṃ svastim āśāste divyaṃ dhāmāśāsta iti sūktavākasyāśīṣṣu hotānuvartayati vatsarīṇām iti vā
5.17.4	aparapakṣe samasthan svakāle paurṇamāsayeneṣṭvodavasāyānudavasāya vā prasūtā devena savitrety undanty ekaṃ māsam udasṛjat parameṣṭhī prajābhyas tenābhyo maha āvahad amṛtaṃ martyābhyaḥ prajām anu prajāyase tad u te martyāmṛtaṃ yena māsā ardhamāsā ṛtavaḥ parivatsarā yena te te prajāpata ījānasya nyavartayan tenāham asya brahmaṇā nivartayāmi jīvase 'gnis tigmena śociṣeti nivartanaṃ vāpanaṃ yathā purastāt
5.18.1	saṃtiṣṭhante cāturmāsyāni
5.18.2	nainam anījānaṃ somena phālgunī prāpnuyāt
5.18.3	somābhāve paśunā
5.18.4	paśvabhāve punaḥprayogaś cāturmāsyānām
5.18.5	vaiśvadevena pásukāmo yajeta yasminn asya vasante bhūyiṣṭhaṃ payaḥ syāt
5.18.6	vaiśvadevena paśukāmo yajeta yāvat sahasraṃ paśūn prāpnuyāt
5.18.7	prāpte sahasre svasthānair itarair yajate
5.18.8	śunāsīrīyeṇa yajeta grāmakāmaḥ prajākāmaḥ paśukāmo vṛṣṭikāmo 'nnādyakāmo vā varṇyam udakam anvavasāya tat udakārthān kurvāṇaḥ
5.18.9	pañcasaṃvatsarāṇi vyākhyāsyāmas tantraṃ pañcahotā vaiśvānarapārjanyau ca phālgunyāṃ prayujya dvāvṛt saṃvatsarāv iṣṭvā tṛtīyasya māsaṃ na yajeta caitryāṃ tu prayujya trīn ṛtūn saṃvatsarān iṣṭvā caturthasya māsaṃ na yajetaivaṃ vihitaṃ dvyavarārdhyaṃ tryavarārdhyaṃ vābhyasyed abhyasyet
6.1.1	yājamānaṃ vyākhyāsyāmaḥ
6.1.2	samaste kratāv arthaṃ śrūyamāṇaṃ yajamānaḥ kāmayate
6.1.3	tathā nityeṣu yajñāṅgeṣu yāni tu kāmayatiḥ śrāvayati
6.1.4	yathāghārasyordhvatāyāṃ nīcaistāyāṃ ca
6.1.5	arthavādā itare
6.1.6	tathānyeṣu yajñāṅgeṣu purīṣavatīṃ karoti prajayaivainaṃ paśubhiḥ purīṣavantaṃ karoti yad yūpaṃ minoti suvargasya lokasya prajñātyā iṣe tvorje tveti śākhām ācchinattīṣam evorjaṃ yajamāne dadhātīti
6.1.7	dravyaprakalpanaṃ yajamānasya dakṣiṇādānaṃ brahmacaryaṃ japāś ca
6.1.8	pratyagāśiṣo mantrān akarmakaraṇāñ japati
6.1.9	tathopadiśyamānān upatiṣṭhate 'numantrayate 'bhimantrayate 'bhimṛśati japatīti ca
6.1.10	yāvaduktaṃ karmāṇi karoti
6.1.11	yāvaduktaṃ patnyāḥ karmāṇi brahmacaryaṃ japāś ca
6.1.12	darśapūrṇamāsayor yājamānaṃ vyākhyāsyāmaḥ
6.1.13	parvaṇi yajamānaḥ keśaśmaśrūṇi vāpayate
6.1.14	paurṇamāsyāṃ prātarāśe jāyāpatī sarpirmiśram aśnītaḥ
6.1.15	yad anyan māṃsān māṣebhyaś ca
6.1.16	na suhitau syātām
6.1.17	prāg vatsāpākaraṇād amāvāsyāyāṃ kāmaṃ suhitau syātām
6.1.18	agniṃ gṛhṇāmi suratham ity anvādhīyamāneṣu japati
6.1.19	idam aham agnijyeṣṭhebhyo vasubhyo yajñaṃ pravravīmīdam aham indrajyeṣṭhebhyo rudrebhyo yajñaṃ prabravīmīdam ahaṃ varuṇajyeṣṭhebhya ādityebhyo yajñaṃ prabravīmīty anvāhiteṣu
6.1.20	barhiṣā pūrṇamāse vratam upaiti vatsair amāvāsyāyām
6.1.21	aśanam agnyanvādhānaṃ vratopāyanam ity evam anupūrvāṇy eke samāmananti
6.1.22	agnyanvādhānam aśanaṃ vratopāyanam ity eke
6.1.23	praṇītāsu praṇīyamānāsv āsanneṣu haviḥṣu caitau sādhāraṇau kālau
6.1.24	vidyud asīty apa upaspṛśya
6.1.25	apareṇāhavanīyaṃ dakṣiṇātikramya payasvatīr oṣadhaya ity apa ācāmati
6.1.26	devā deveṣu parākramadhvaṃ prathamā dvitīyeṣu dvitīyās tṛtīyeṣu trir ekādaśā iha māvata / idaṃ śakeyaṃ yad idaṃ karomy ātmā karoty ātmana idaṃ kariṣye bheṣajam idaṃ me viśvabheṣajā / aśvinā prāvataṃ yuvam iti devatā upatiṣṭhate
6.1.27	samudraṃ manasā dhyāyan samrāḍ asi vratapā asi vratānāṃ vratapatir asi vratam ārabhe tat te prabravīmi tac chakeyaṃ tena śakeyaṃ tena rādhyāsam ity ādityam upatiṣṭhate
6.1.28	agne vratapate vrataṃ cariṣyāmīti brāhmaṇo 'gnim upatiṣṭhate
6.1.29	vāyo vratapata iti vāyum āditya vratapata ity ādityaṃ vratānāṃ vratapata iti vratapatim
6.1.30	ete sādhāraṇā ṛte 'gneḥ
6.1.31	yady astamitaḥ syād āhavanīyam evādityopasthānenopatiṣṭhate
6.1.32	parvaṇi yajamānaḥ svayam agnihotraṃ juhoti
6.2.1	yavāgvāmāvāsyāyāṃ saṃnayan
6.2.2	tasyā uccheṣaṇam ātañcanārthaṃ nidadhāti
6.2.3	nānṛtaṃ vadati na māṃsam aśnāti na striyam upaiti naitāṃ rātrim aśnāti
6.2.4	āraṇyasya sāyam aśnāti
6.2.5	ā mārgād ā madhuna ā prāśātikād ity ekeṣām
6.2.6	āraṇyāyopavasann apo 'śnīyān na vā kiṃcana
6.2.7	ubhāv agnī upastṛṇate devatā upavasantu me / ahaṃ grāmyān upavasāmi mahyaṃ gopataye paśūn iti paristīryamāṇeṣu japati
6.2.8	āhavanīyāgāre gārhapatyāgāre vā saṃviśati
6.2.9	amāvāsyāyāṃ rātriṃ jāgarti
6.2.10	api vā yathā śaknuyāt tathā kuryāt
6.2.11	upari tv eva na śayīta
6.2.12	kāmaṃ vopari śayīta
6.2.13	vratacārī tv eva syāt
6.2.14	śvo bhūte
6.2.15	bhūpate bhuvanapate mahato bhūtasya pate brahmāṇaṃ tvā vṛṇīmaha iti brahmiṣṭhaṃ brahmāṇaṃ vṛtvā
6.2.16	apareṇāhavanīyaṃ dakṣiṇātikramyāpareṇa brahmasadanam upaviśati
6.2.17	ā saṃsthānād anvāste
6.2.18	yajamāna vācaṃ yacchety ucyamāne vācaṃ yacchaty ā haviṣkṛtaḥ
6.2.19	bhūś ca kaś ca vāk cark ca gauś ca vaṭ ca khaṃ ca dhūś ca nūś ca pūś caikākṣarāḥ pūrdaśamā virājo yā idaṃ viśvaṃ bhuvanaṃ vyānaśus tā no devīs tarasā saṃvidānāḥ svasti yajñaṃ nayata prajānatīr iti praṇītāḥ praṇīyamānā anumantrayate brahmapūtāḥ stha ko vo yunakti sa vo yunaktv iti sādyamānāḥ
6.2.20	kas tvā yunakti sa tvā yunaktv ity ati yajñaṃ yunakti
6.2.21	sarvam anuvīkṣate
6.2.22	yajamāna havir nirvapsyāmīty ucyamāna oṃ nirvapeti pratyāhāgniṃ hotāram iha taṃ huva iti havir nirupyamāṇam anumantrayate niruptaṃ nirvapaṇārthaṃ vā pātram
6.3.1	idaṃ tasmai harmyaṃ karomi yo vo devāś carati brahmacaryam / medhāvī dikṣu manasā tapasvy antar dūtaś carati mānuṣīṣv iti vedideśam abhimṛśati
6.3.2	catuḥśikhaṇḍā yuvatiḥ supeśā ghṛtapratīkā bhuvanasya madhye / marmṛjyamānā mahate saubhagāya mahyaṃ dhukṣva yajamānāya kāmān / vedena vediṃ bṛhatīm avindan sā pṛthivyāṃ prathatāṃ pārthivāni / tasyāṃ barhiḥ prathatāṃ sādhv antar ahiṃsrā ṇaḥ pṛthivī devy astu / vedena vedim iti vedena vediṃ saṃmṛjyamānām
6.3.3	yo mā hṛdā manasā yaś ca vācā yo brahmaṇā karmaṇā dveṣṭi devāḥ / yaḥ śrutena hṛdayeneṣṇatā ca tasyendravajreṇa śirac chinadmīti stambayajur hriyamāṇam
6.3.4	yad uddhanto jihiṃsima pṛthivīm oṣadhīr apaḥ / adhvaryava sphyakṛta sphyenāntarikṣaṃ moru pāva tasmāt / yad uddhanto jihiṃsima jīvam asyā vediṃ cakṛmā manasā devayantaḥ / mā tena heḍa upagāma bhūmyāḥ śivā no viśvair bhuvanebhir astv iti sphyenottamāṃ tvacam uddhanyamānām
6.3.5	bṛhaspate parigṛhāṇa vedim iti parigrāhayoḥ
6.3.6	bhūmir bhūtvā mahimānaṃ pupoṣa tato devī vardhayate payāṃsi / yajñiyā yajñaṃ vi ca yanti saṃ cauṣadhīr āpa iha śakvarīś ceti kṛtām
6.3.7	īḍe 'nyakratūr aham apo devīr upabruve divā naktaṃ ca sasruṣīr apasvarīr iti prokṣaṇīr āsādyamānāḥ
6.3.8	ājyam asīty ājyam avekṣate yathādhvaryur adbhir ājyam ājyenāpaḥ samyak punīta savituḥ pavitraiḥ / tā devīḥ śakvarīḥ śākareṇemaṃ yajñam avata saṃvidānā ity ājyam apaś cotpūyamānāḥ
6.3.9	pañcānāṃ tvā vātānām ity etair ājyāni gṛhyamāṇāny aśiśrema barhir antaḥ pṛthivyāṃ saṃrohayanta oṣadhīr vivṛkṇāḥ / yāsāṃ mūlam udavadhīḥ sphyena śivā nas tāḥ suhavā bhavantv ity antarvedi barhir āsādyamānam
6.4.1	sumanaso yajamānāya santv oṣadhīr āpa iha śakvarīś ca / vṛṣṭidyāvā parjanya enā virohayatu hiraṇyavarṇāḥ śatavalśā adabdhā iti barhiḥ prokṣyamāṇam ūrṇāmṛdu prathamānaṃ syonaṃ devebhyo juṣṭaṃ sadanāya barhiḥ / suvarge loke yajamānaṃ hi dhehi māṃ nākasya pṛṣṭhe parame vyomann iti barhiḥ stīryamāṇam
6.4.2	catuḥśikhaṇḍā yuvatiḥ supeśā ghṛtapratīkā vayunāni vaste / sā stīryamāṇā mahate saubhagāya sā me dhukṣva yajamānāya kāmān iti barhiṣā vediṃ stīryamāṇām
6.4.3	śivā ca me śagmā caidhi syonā ca me suṣadā caidhy ūrjasvatī ca me payasvatī caidhi sūpacaraṇā ca me svadhicaraṇā caidhīṣam ūrjam me pinvasva brahmatejo me pinvasva kṣattram ojo me pinvasva viśaṃ puṣṭiṃ me pinvasvāyur annādyaṃ me pinvasva prajāṃ paśūn me pinvasveti stīrṇām
6.4.4	asmin yajña upabhūya in nu me vikṣobhāya paridhīn adadhāmi / dhartā dharuṇo dharīyān agnir dveṣāṃsi nir ito nudātā iti paridhīn paridhīyamānān
6.4.5	dhruvo 'si dhruvo 'haṃ sajāteṣu bhūyāsam iti ca
6.4.6	yunajmi tvā yan me agna iti dvābhyām agniṃ paridhīyamānam
6.4.7	tejiṣṭhā te tapanā yā ca rocanā pratyoṣantīs tanuvo yās te agne tābhir varmaṇāy abhito vyayasva mā tvā dabhan yātudhānāḥ piśācā iti parimitam
6.4.8	vicchinadmi vidhṛtībhyāṃ sapatnān jātān bhrātṛvyān ye ca janiṣyamāṇāḥ / viśo yantrābhyāṃ vidhamāmy enān ahaṃ svānām uttamo 'sāni devāḥ / viśo yantre nudamāne arātiṃ viśvaṃ pāpmānam amatiṃ durmarāyum / sīdantī devī sukṛtasya loke dhṛtī stho vidhṛtī svadhṛtī prāṇān mayi dhārayataṃ prajāṃ mayi dhārayataṃ paśūn mayi dhārayatam iti vidhṛtī sādyamāne
6.5.1	ayaṃ prastara ubhayasya dhartā dhartā prayājānām utānūyājānām / sa dādhāra samidho viśvarūpās tasmin sruco adhyāsādayāmīti vidhṛtyoḥ prastaraṃ sādyamānam
6.5.2	āroha patho juhu devayānān yatrarṣayaḥ prathamajā ye purāṇāḥ / hiraṇyapakṣājirā saṃbhṛtāṅgo vahāsi mā sukṛtāṃ yatra lokāḥ / juhūr asi ghṛtācī gāyatriyāmnī kavibhir juṣāṇā / avyathamānā yajñam anuyacchasva sunītī yajñaṃ nayāsy upadevān āgneyena śarmaṇā daivyeneti juhūm
6.5.3	avāhaṃ bādha upabhṛtā sapatnāñ jātān bhrātṛvyān ye ca janiṣyamāṇāḥ / dohai yajñaṃ sudughām iva dhenum aham uttaro bhūyāsam adhare mat sapatnāḥ / subhṛd asy upabhṛd ghṛtācī traiṣṭubhena chandasā viśvavedaḥ / avyathamānā yajñam anuyacchasva sunītī yajñaṃ nayāsy upa devān aindreṇa śarmaṇā daivyenety upabhṛtam
6.5.4	yo mā vācā manasā durmarāyur hṛdārātīyād abhidāsad agne / idam asya cittam adharaṃ dhruvāyā aham uttaro bhūyāsam adhare mat sapatnāḥ / dhruvāsi dharaṇī dhanasya pūrṇā jāgatena chandasā viśvavedaḥ / avyathamānā yajñam anuyacchasva sunītī yajñaṃ nayāsy upa devān vaiśvadevena śarmaṇā daivyeneti dhruvām
6.5.5	syono me sīda suṣadaḥ pṛthivyāṃ prathayi prajayā paśubhiḥ suvarge loke divi sīda pṛthivyām antarikṣe 'ham uttaro bhūyāsam adhare mat sapatnāḥ / ayaṃ sruvo abhijiharti homāñ chatakṣaraś chandasānuṣṭubhena / sarvā yajñasya samanaktu viṣṭhā bārhaspatyena śarmaṇā daivyeneti sruvam
6.5.6	iyaṃ sthālī ghṛtasya pūrṇā chinnapayāḥ śatadhāra utsaḥ / marutena śarmaṇā daivyenety ājyasthālīm
6.6.1	yajño 'si sarvataḥ śritaḥ sarvato māṃ bhūtaṃ bhaviṣyac chrayatāṃ śataṃ me santv āśiṣaḥ sahasraṃ me santu sūnṛtā irāvatīḥ paśumatīr ity āgneyam
6.6.2	prajāpatir asi sarvataḥ śritaḥ sarvato māṃ bhūtaṃ bhaviṣyac chrayatāṃ śataṃ me santv āśiṣaḥ sahasraṃ me santu sūnṛtā irāvatīḥ paśumatīr ity agnīṣomīyam
6.6.3	yo naḥ kanīya iha kāmayātā asmin yajñe yajamānāya mahyam / apa tam indrāgnī bhuvanāṃ nudetām ahaṃ prajāṃ vīravatīṃ videyety aindrāgnam
6.6.4	yas ta ātmā paśuṣu praviṣṭa iti sāṃnāyya āsādyamāne
6.6.5	idam indriyam amṛtaṃ vīryam anenendrāya paśavo 'cikitsan / tena devā avatopa mām iheṣam ūrjaṃ yaśaḥ saha ojaḥ saneyaṃ śṛtaṃ mayi śrayatām iti śṛtaṃ yat pṛthivīm acarat tat praviṣṭaṃ yenāsiñcad balam indre prajāpatiḥ / idaṃ tac chukraṃ madhu vājinīvad yenopariṣṭād adhinon mahendraṃ dadhi māṃ dhinotv iti dadhi
6.6.6	ayaṃ yajñaḥ samasadaddhaviṣmān ṛcā sāmnā yajuṣā devatābhiḥ / tena lokān sūryavato jayemendrasya sakhyam amṛtatvam aśyām iti saṃsannāny abhimṛśati
6.7.1	vihavyasyāṣṭābhiḥ paurṇamāsyāṃ havīṃṣy āsannāny abhimṛśati caturhotrā ca
6.7.2	pañcahotraivāmāvāsyāyām aṅgiraso māsya yajñasya prātaranuvākair avantv ity anūcyamānāsu sāmidhenīṣu japati
6.7.3	daśahotāraṃ purastāt sāmidhenīnām upariṣṭād vā vyācakṣīta samiddho agnir āhutaḥ svāhākṛtaḥ pipartu naḥ / svagā devebhya idaṃ nama iti samiddham agnim ucchuṣmo agna iti ca
6.7.4	mano 'si prājāpatyam iti sruvāghāram anumantrayate
6.7.5	vāg asīti srucyam
6.7.6	devāḥ pitaro devā yo 'ham asmi sa san yaje yasyāsmi na tam antar emi svaṃ ma iṣṭaṃ svaṃ dattaṃ svaṃ pūrtaṃ svaṃ śrāntaṃ svaṃ hutaṃ tasya me 'gnir upadraṣṭā vāyur upaśrotādityo 'nukhyātā dyauḥ pitā pṛthivī mātā prajāpatir bandhur ya evāsmi sa san yaje yasyāsmi na tam antar emīti hotṛpravare 'dhvaryupravare ca japati
6.7.7	māṃ deveṣv āśrāvayāyuṣe varcasa ity adhvaryupravare vaiśeṣikaṃ caturhotāraṃ purastāt prayājānām upariṣṭād vā vyācakṣīta
6.7.8	vasantam ṛtūnāṃ prīṇāmīty etaiḥ prayājānāṃ hutaṃ hutam anumantrayate
6.7.9	agniś cakṣuṣmāṃs tasyāhaṃ devayajyayā cakṣuṣmān bhūyāsam ity āgneyasyājyabhāgasya
6.7.10	somaś cakṣuṣmāṃs tasyāhaṃ devayajyayā cakṣuṣmān bhūyāsam iti saumyasyāgnīṣomayor aham iti samastānumantraṇam eke samāmananti
6.7.11	pañcahotāraṃ purastāddhaviṣām avadānānām upariṣṭād vā vyācakṣīta
6.7.12	agner ahaṃ devayajyayānnādo bhūyāsam ity āgneyasya
6.7.13	dabdhir asīty upāṃśuyājasya
6.7.14	agnīṣomayor aham ity agnīṣomīyasyendrāgniyor aham ity aindrāgnasyendrasyāham ity aindrasya
6.7.15	mahendrasyāham iti māhendrasyāgneḥ sviṣṭakṛto 'ham iti sviṣṭakṛto 'gnir mā duriṣṭāt pātv iti ca
6.7.16	surūpavarṣavarṇa ehītīḍām āhriyamāṇāṃ pratīkṣate
6.8.1	iḍa ehy adita ehi bhūyasy ehi śreyasy ehi vasīyasy ehi citta ehi dadhiṣa ehīty upāṃśūpahave sapta devagavīr japati
6.8.2	cid asi manāsi vasvī rantī ramatiḥ sūnarī sūnṛtety uccair upahave sapta manuṣyagavīr japati
6.8.3	viśvā tvaṃ bhūtānuprāṇihi viśvā tvā bhūtānuprāṇantu bhūr asy āyur asīṣṭir asi surūpavarṣavarṇa ehīman bhadrān duryāṃ abhyehi mām anuvratā ny u śīrṣāṇi mṛḍḍhvaṃ sā naḥ priyā supratūrttiḥ priyā naḥ suhṛn naḥ priyavatī maghonī juṣṭa ehi ranta ehi ramata ehi sūnṛta ehi suhavāma ehi saha rāyaspoṣeṇa devīr devair abhi mā nivartadhvaṃ syonā syonena ghṛtena mā samukṣata na ma etad upadaṃbhiṣag ṛṣir brahmā yad dadau samudrād udañcann iva srucā vāg agre viprasya tiṣṭhati śṛṅgebhir daśabhir diśann ity uccair upahave
6.8.4	vāyav iḍā te māteti hotāram īkṣamāṇo vāyuṃ manasā dhyāyet
6.8.5	upahūto 'yaṃ yajamāna ity ucyamāna upahūtaḥ paśumān asānīti japaty asmāsv indra indriyaṃ dadhātv iti ca
6.8.6	iḍāyā ahaṃ devayajyayā puṣṭimān paśumān bhūyāsam iḍe bhāgaṃ juṣasva no jinva gā jinvārvatas tasyās te bhakṣivāṇaḥ syāma sarvātmānaḥ sarvagaṇāḥ / iḍā dhenuḥ sahavatsā na āgād ūrjaṃ duhānā payasā prapīnā / sā no annena haviṣota gobhir iḍā jinvatāṃ payasābhyasmān ity upahūtām iḍām
6.8.7	vyākhyātā mārjanī
6.8.8	bradhna pinvasva dadato me mā kṣāyi kurvato me mopadasad diśāṃ kl̥ptir asi diśo me kalpantāṃ kalpantāṃ me diśo daivīś ca mānuṣīś cāhorātre me kapetām ardhamāsā me kalpantāṃ māsā me kalpantām ṛtavo me kalpantāṃ saṃvatsaro me kalpatāṃ kl̥ptir asi kalpatām ma āśānāṃ tvāśāpālebhyaś caturbhyo amṛtebhya idaṃ bhūtasyādhyakṣebhyo vidhema haviṣā vayam iti pratidiśaṃ vyūhati
6.8.9	bhajatāṃ bhāgī bhāgaṃ mābhāgo bhakta nir abhāgaṃ bhajāmo 'pas pinvauṣadhīr jinva dvipāt pāhi catuṣpād ava divo vṛṣṭim eraya brāhmaṇānām idaṃ haviḥ somyānāṃ somapīthināṃ nirbhakto 'brāhmaṇo nehābrāhmaṇasyāstīti ca
6.9.1	idaṃ brahmaṇa idaṃ hotur idam adhvaryor idam agnīdha iti caturdhā vyādiśati
6.9.2	āgnīdhraprathamān vyādeśān eke samāmananti
6.9.3	iyaṃ sthāly amṛtasya pūrṇā sahasradhāra utso akṣīyamāṇaḥ / sa dādhāra pṛthivīm antarikṣaṃ divaṃ ca tenaudanenātitarāṇi mṛtyum ity antarvedy anvāhāryam āsannam abhimṛśati prajāpater bhāgo 'sīti ca
6.9.4	dakṣiṇasadbhya upahartavā ity ucyamāne dakṣiṇata etety ṛtvijaḥ saṃpreṣyati
6.9.5	brāhmaṇā ayaṃ va odana iti dakṣiṇataḥ parikrāntebhyas taṃ caturdhā vyuddhṛtya dadāti / eṣā te agne samit tayā vardhasva cā ca pyāyasva / vardhiṣīmahi ca vayam ā ca pyāsiṣīmahi / yaṃ te agna āvṛścāmy ahaṃ vā kṣipitaś caran / prajāṃ ca tasya mūlaṃ ca nīcair devā nivṛścata / agne yo no 'bhidāsati samāno yaśca niṣṭyaḥ / idhmasyeva prakṣāyato mā tasyoccheṣi kiṃcana / yo māṃ dveṣṭi jātavedo yaṃ cāhaṃ dveṣmi yaś ca mām / sarvāṃs tān agne saṃdaha yāṃś cāhaṃ dveṣmi ye ca mām ity anūyājasamidham ādhīyamānām
6.9.6	vedir barhiḥ śṛtaṃ havir idhmaḥ paridhayaḥ srucaḥ / ājyaṃ yajña ṛco yajur yājyāś ca vaṣaṭkārāḥ saṃ me sannatayo namantām idhmasaṃnahane huta itīdhmasaṃnahane hute
6.9.7	aṅgiraso māsya yajñasya prātaranuvākair ahauṣur ity anūyājeṣu japati saptahotāraṃ purastād anūyājānām upariṣṭād vā vyācakṣīta barhiṣo 'haṃ devayajyayā prajāvān bhūyāsam ity etair anūyājānāṃ hutaṃ hutam anumantrayate vājasya mā prasaveneti dvābhyāṃ srucau vyūhyamāne
6.10.1	vasūn devān yajñenāpipreyaṃ rudrān devān yajñenāpipreyam ādityān devān yajñenāpipreyam iti paridhīn ajyamānān samaṅktāṃ barhir haviṣā ghṛtena sam ādityair vasubhiḥ saṃ marudbhiḥ / sam indreṇa viśvebhir devebhir aṅktāṃ divyaṃ nabho gacchatu yat svāheti srukṣu prastaram ajyamānam apipreḍ yajño yajñam ayāḍ devāṃ araṃkṛtaḥ somaḥ / taṃ mitro varuṇo aryamā rāyaspoṣā yajamānaṃ viśantv iti prastarasya tṛṇam apāttam
6.10.2	agner aham ujjitim anūjjeṣam iti sūktavākena hotā yāṃyāṃ devatām abhivyāharati taṃtāṃ yajamāno 'numantrayate
6.10.3	yarhi hotā yajamānasya nāma gṛhṇīyāt tarhi brūyād emā agmann āśiṣo dohakāmā iti
6.10.4	sā me satyāśīr deveṣu bhūyān manyān manyatamāj juṣṭāj juṣṭatamād areḍatā manasā tac chakeyaṃ yajño divaṃ rohatu yajño divaṃ gacchatu yo devayānaḥ panthās tena yajño devāṃ apyetu ity āśīṣṣu japati
6.10.5	ado ma āgamyād iti yat kāmayate tasya nāma gṛhṇāti
6.10.6	rohitena tvāgnir devatāṃ gamayatv ity etaiḥ prastaram avasṛṣṭam
6.10.7	divaḥ khīlo 'vatataḥ pṛthivyā adhy utthitaḥ / tenā sahasrakāṇḍena dviṣantaṃ tāpayāmasi dviṣan nas tāpyatāṃ bahu mānāgās tapyauṣadhaya iti prastarasya tṛṇam anuprahṛtam
6.10.8	viṣṇoḥ śaṃyor aham iti śaṃyuvāke
6.10.9	vi te muñcāmi raśanā iti dvābhyām agniṃ paridhiṣu prahriyamāṇeṣu
6.10.10	iṣṭo yajño bhṛgubhir draviṇodā yatibhir āśīrdā vasubhir āśīrvāṃ atharvabhiḥ / tasya meṣṭasya vītasya draviṇam āgamyād vasur yajño vasumān yajñas tasya mā yajñasya vasor vasumato vasv ihāgacchatv ado ma āgacchatv iti saṃsrāvabhāgān yat kāmayate tasya nāma gṛhṇāti
6.10.11	vedo 'si vittir asīti vedam antarvedy āsannam abhimṛśati
6.10.12	videyety asya purastād upariṣṭād vā yadyad bhrātṛvyasyābhidhyāyet tasya nāma gṛhṇīyāt tad evāsya sarvaṃ vṛṅkta iti vijñāyate
6.11.1	patnīsaṃyājeṣu somasyāhaṃ devayajyayā suretā reto dhiṣīyeti somasya tvaṣṭur ahaṃ devayajyayā paśūnāṃ rūpaṃ puṣeyam iti tvaṣṭur devānāṃ patnīnām ahaṃ devayajyayā prajaniṣīya prajayā ca paśubhiś ceti devapatnī rākāyā ahaṃ devayajyayā prajāvān bhūyāsam iti rākāṃ sinīvālyā ahaṃ devayajyayā paśumān bhūyāsam iti sinīvālīṃ kuhvā ahaṃ devayajyayā puṣṭimān bhūyāsam iti kuhūm agnir gṛhapatir yajñasya pratiṣṭhā tasyāhaṃ devayajyayā pratiṣṭhāvān bhūyāsam ity agniṃ gṛhapatiṃ devānāṃ patnīr agnir gṛhapatir iti samastānumantraṇam eke samāmananti
6.11.2	iḍāsmān anu vastān ghṛtena yasyāḥ pade punate devayantaḥ / vaiśvānarī śakvarī vāvṛdhānopa yajñam asthita vaiśvadevīty ājyeḍām
6.11.3	yā sarasvatī yaśobhagīnā tasyai te svāheti phalīkaraṇahome hūyamāne mukhaṃ vimṛṣṭe / yā sarasvatī veśabhagīnā tasyai te svāheti hute mukhaṃ vimṛṣṭe
6.11.4	vedo 'si vittir asīti vedaṃ hotrā patnyai pradīyamānam
6.11.5	vedo 'si vedase tvā vedo me vindeti vā
6.11.6	ghṛtavantaṃ kulāyinam iti vedam upasthe 'syamānam
6.11.7	vedo 'si vedo ma āhara tṛptas tvaṃ tṛpto 'haṃ prajayā paśubhir bhūyāsam iti vā
6.11.8	tvayā vediṃ vividuḥ pṛthivīṃ tvayā yajño jāyate viśvadāniḥ / acchidraṃ yajñam anveṣi vidvān tvayā hotā saṃtanoty ardhamāsān iti vedaṃ stīryamāṇam
6.11.9	agne 'dabdhāyo iti samiṣṭayajuḥ
6.11.10	divaḥ khīlo 'vatataḥ pṛthivyā adhy utthitas tenā sahasrakāṇḍena dviṣantaṃ śocayāmasi dviṣan me bahu śocatv oṣadhe mo ahaṃ śucam iti barhir anuprahṛtam
6.11.11	saṃ yajñapatir āśiṣeti
6.12.1	yajamānabhāgaṃ āśnāti śṛtasya dadhnaś ca brāhmaṇo 'śnāti na vaiśyarājanyāv idaṃ haviḥ prajananaṃ me astv iti śṛtasya dadhikrāvṇo akāriṣam iti dadhnaḥ
6.12.2	antarvedi praṇītāsu mārjayate
6.12.3	adhvaryuś cāsmai saṃtatāṃ dhārām srāvayati sad asi san me bhūyā ity ānīyamānāsu japati
6.12.4	prācyāṃ diśi devā ṛtvijo mārjayantām iti pratidiśaṃ vyutsiñcati samudraṃ vaḥ prahiṇomy akṣitāḥ svāṃ yonim apigacchata / acchiraḥ prajayā bhūyāsaṃ mā parāseci matpaya iti śeṣaṃ ninayati
6.12.5	yad apsu te sarasvati goṣv aśveṣu yan madhu / tena me vājinīvati mukham aṅgdhi sarasvatīti mukhaṃ vimṛṣṭe
6.12.6	atra yajamānabhāgaprāśanam eke samāmananti
6.12.7	ata evopotthāya viṣṇoḥ kramo 'sīti caturo viṣṇukramān krāmati dakṣiṇena prakramya savyenānuprakrāmati na savyena dakṣiṇam atikrāmati nāhavanīyam atikrāmaty uttaramuttaraṃ jyāyāṃsaṃ tiṣṭhaṃś caturthaṃ japati
6.12.8	udyann adya mitramahaḥ sapatnān me anīnaśaḥ / divainān vidyutā jahi nimrocann adharān kṛdhi / udyann adya vi no bhaja pitā putrebhyo yathā / dīrghāyutvasya heśiṣe tasya no dehi sūrya / udyann adya mitramaha ārohann uttarāṃ divam / hṛdrogaṃ mama sūrya harimāṇaṃ ca nāśaya / śukeṣu me harimāṇaṃ ropāṇākāsu dadhmasi / atho hāridraveṣu me harimāṇaṃ nidadhmasi / udagād ayam ādityo viśvena sahasā saha / dviṣantaṃ mama randhayan mo ahaṃ dviṣato radham / yo naḥ śapād aśapato yaś ca naḥ śapataḥ śapāt / uṣāś ca tasmai nimruk ca sarvapāpaṃ samūhatām / yo naḥ sapatno yo 'raṇo marto 'bhidāsati devāḥ / idhmasyeva prakṣāyato mā tasyoccheṣi kiṃcaneti
6.13.1	ādityam upatiṣṭhate 'ganma suvaḥ suvar aganmeti ca
6.13.2	idam aham amuṃ bhrātṛvyam ābhyo digbhyo 'syai diva iti yaṃ dveṣṭi tasya vadhaṃ manasā dhyāyati
6.13.3	yady abhicared idam aham amuṣyāmuṣyāyaṇasya prāṇaṃ niveṣṭayāmīti dakṣiṇapādasya pārṣṇyā niveṣṭayati
6.13.4	aindrīm āvṛtam anvāvarta iti pradakṣiṇam āvartate puṇyā bhavantu yā lakṣmīḥ parābhavantu yāḥ pāpīr iti dakṣiṇam aṃsam abhiparyāvartate
6.13.5	tejo 'sīty āhavanīyam upaparyāvartate
6.13.6	sam ahaṃ prajayety upatiṣṭhate
6.13.7	samiddho agna ityupasamindhe
6.13.8	vasumān yajña ity upatiṣṭhate
6.13.9	agne vahne svadituṃ nas tanaye pituṃ paca / vibhuṃ śaṃ tokāya tanuve syona iti dakṣiṇāgnim upatiṣṭhate 'gna āyūṃṣy agne pavasvety āgnipāvamānībhyāṃ gārhapatyam upatiṣṭhate 'gne gṛhapata iti ca tām āśiṣam āśāse tantave jyotiṣmatīm ity ajātaputro brūyāt
6.13.10	tām āśiṣam āśāse 'muṣmai jyotiṣmatīm iti jātaputraḥ
6.13.11	bahuputraḥ sarveṣāṃ putrāṇāṃ nāmāny anudrutya jyotiṣmatīm ity antato vadati
6.13.12	jyotiṣe tantave tvāsāv anu mā jyotiṣā tanv ity antarāgnī niṣīdati
6.13.13	vedatṛṇāny upastha ādhāya ye devā yajñahana ity antarvedy āsīno 'tīmokṣāñ japati
6.13.14	kas tvā yunakti sa tvā vimuñcatv iti yajñaṃ vimuñcati sarvam anuvīkṣate 'gne vratapate vratam acāriṣam ity etair vrataṃ visṛjate yajño babhūva sa ābabhūveti yajñasya punarālambhaṃ japati gomāṃ agne 'vimāṃ aśvī yajña iti prāṅ utkramya japati
6.14.1	yajña śaṃ ca te yajña namo namaś ca te yajña śivena me saṃtiṣṭhasva syonena me saṃtiṣṭhasva subhūtena me saṃtiṣṭhasva brahmavarcasena me saṃtiṣṭhasva yajñasyardhim anu saṃtiṣṭhasvopa te yajña nama upa te nama upa te nama iti japati
6.14.2	vṛṣṭir asi vṛśca me pāpmānam ṛtāt satyam upāgām apsu śraddhety apa upaspṛśya yathetaṃ pratiniṣkrāmati
6.14.3	brāhmaṇāṃs tarpayitavā iti saṃpreṣyati
6.14.4	evaṃ vihitaṃ pravasato 'pi yājamānam
6.14.5	adhvaryuḥ karmāṇi karoti
6.14.6	anyāny abhimarśanāt
6.14.7	yajamāno mantrāñ japaty anyān vyādeśanāt
6.14.8	evaṃ vihitam iṣṭipaśubandhānāṃ yājamānam
6.14.9	yathāvikāram anumantraṇāḥ
6.14.10	indrasya vaimṛdhasyāhaṃ devayajyayāsapatno bhūyāsaṃ sarasvatyā ahaṃ devayajyayā vācam annādyaṃ puṣeyaṃ pūṣṇo 'haṃ devayajyayā puṣṭimān paśumān bhūyāsam adityā ahaṃ devayajyayā prajanisīya prajayā ca paśubhiś ca dyāvāpṛthivyor ahaṃ devayajyayobhayor lokayor ṛdhyāsaṃ bhūmānaṃ pratiṣṭhāṃ gameyam aryamṇo 'haṃ devayajyayā svargaṃ lokaṃ puṣeyaṃ viśveṣāṃ devānām ahaṃ devayajyayā prāṇaiḥ sāyujyaṃ gameyam indrasyendriyāvato 'haṃ devayajyayendriyāvī paśumān bhūyāsam indrasya trātur ahaṃ devayajyayā trāto bhūyāsam iti pratyakṣāmnātā anumantraṇāḥ
6.15.1	agnyādheyasya yājamānaṃ vyākhyāsyāmaḥ
6.15.2	purastād brāhmaudanikāt keśaśmaśrūṇi vāpayate nakhāni nikṛntate dato dhāvate snāty ahataṃ vāsaḥ paridhatte
6.15.3	brahmaudanaṃ prāśitavadbhyo varaṃ dadāti
6.15.4	āhitāsu samitsu mithunāv asiktaretasau dadāti
6.15.5	na prayāti na pravasati
6.15.6	nāsyāgniṃ gṛhāddharanti
6.15.7	anyataś ca nāharanti
6.15.8	śilpair etāṃ rātiṃ jāgarti
6.15.9	śalkair agnim indhāna ubhau lokau sanem aham / ubhayor lokayor ṛddhvāti mṛtyuṃ tarāmy aham iti śalkais tāṃ rātrim agnim indhe
6.15.10	mahī viśpatnī sadane ṛtasyārvācī etaṃ dharuṇe rayīṇām / antarvatnī janyaṃ jātavedasam adhvarāṇāṃ janayathaḥ purogām ity araṇī pradīyamāne pratīkṣata ārohataṃ daśataṃ śakvarīr mamartenāgna āyuṣā varcasā saha / jyog jīvanta uttarāmuttarāṃ samāṃ darśam ahaṃ pūrṇamāsaṃ yajñaṃ yathā yajā iti pratigṛhṇāty ṛtviyavatī stho agniretasau garbhaṃ dadhāthāṃ te vām ahaṃ dade tat satyaṃ yad vīraṃ bibhṛtho vīraṃ janayiṣyathaḥ / te mat prātaḥ prajanayiṣyethe te mā prajāte prajanayiṣyathaḥ / prajayā paśubhir brahmavarcasena suvarge loka iti pratigṛhyābhimantrayate
6.15.11	ātmann agniṃ gṛhṇīte yathādhvaryur idam aham anṛtāt satyam upaimi satyān mānuṣam upaimi mānuṣād daivyam upaimi daivīṃ vācaṃ yacchāmīti vācaṃ yacchati prajāpates tvā prāṇenābhiprāṇimi pūṣṇaḥ poṣeṇa mahyam / dīrghāyutvāya śataśāradāya śataṃ śaradbhya āyuṣe varcase jīvātvai puṇyāyeti jātam abhiprāṇity ahaṃ tvad asmi mad asi tvam etan mamāsi yonis tava yonir asmi / mamaiva san vaha havyāny agne putraḥ pitre lokakṛj jātaveda iti jātam abhimantrya varaṃ dadāti
6.15.12	vācaṃ visṛjate 'tra kṣaume vāsasī paridadhāte yajamānaḥ patnī ca
6.15.13	te apavṛtte 'gnyādheye 'dhvaryave datto yābhyāṃyābhyāṃ vyāhṛtībhyāṃ yenayena yatharṣy ādhānena yābhyāṃyābhyāṃ sārparājñībhyāṃ yenayena ca gharmaśirasā dadhāti sarvatra tenatenopatiṣṭhate
6.16.1	sugārhapatyo vidahann arātīr uṣasaḥ śreyasīḥśreyasīr dadhat / agne sapatnāṃ apabādhamāno rāyaspoṣam iṣam ūrjam asmāsu dhehīty āhitaṃ gārhapatyam upatiṣṭhata imā u māmupatiṣṭhantu rāya ābhiḥ prajābhiriha saṃvaseya / iho iḍā tiṣṭhatu viśvarūpī madhye vasor dīdihi jātaveda iti madhyadeśe hriyamāṇam abhimantrayate samayārdhe varaṃ dadāty ānaśe vyānaśe sarvam āyur vyānaśa ity āhitam āhavanīyam upatiṣṭhate
6.16.2	ye te agne śive tanuvau virāṭ ca svarāṭ ca te mā viśatāṃ te mā jinvatāṃ ye te agne śive tanuvau samrāṭ cābhibhūś ca te mā viśatāṃ te mā jinvatāṃ ye te agne śive tanuvau vibhūś ca paribhūś ca te mā viśatāṃ te mā jinvatāṃ ye te agne śive tanuvau prabhvī ca prabhūtiś ca te mā viśatāṃ te mā jinvatāṃ yās te agne śivās tanuvas tābhis tvā dadha iti śivābhis tanūbhir āhitam āhavanīyam upatiṣṭhate snik ca snīhitiś ca snihitiś ca sadāmnī cāmatiś cānāhutiś ca nirṛtir etās te agne ghorās tanuvo 'martyo martyas tān gacchantu yo 'smān dveṣṭi yaṃ ca vayaṃ dviṣma iti purastāt pūrṇāhuterghorābhir upatiṣṭhate pūrṇāhutau varaṃ dadāty upariṣṭāt pūrṇāhuteḥ śivābhir upasthāya
6.16.3	virājakramair upatiṣṭhate 'tharva pituṃ me gopāyānnaṃ prāṇena saṃmitam / tvayā guptā iṣam ūrjaṃ madantaḥ śataṃ jīvema śaradaḥ savīrā iti dakṣiṇāgnim
6.16.4	narya prajāṃ me gopāya mūlaṃ lokasya saṃtatim / ātmano hṛdayān nirmitāṃ tāṃ te paridadāmy aham iti gārhapatyam
6.16.5	śaṃsya paśūn me gopāya viśvarūpaṃ dhanaṃ vasu / gṛhāṇāṃ puṣṭim ānandaṃ tāṃs te paridadāmy aham ity āhavanīyam
6.16.6	sapratha sabhāṃ me gopāyendriyaṃ bhūtivardhanam / viśvajanasya chāyāṃ tāṃ te paridadāmy aham iti sapratha sabhāṃ me gopāya ye ca sabhyāḥ sabhāsadaḥ / tān indriyāvataḥ kuru sarvam āyur upāsatām iti sabhyam
6.16.7	ahe budhniya mantraṃ me gopāya śriyaṃ ca yaśasā saha / ahaye budhniyāya mantraṃ śriyai yaśaḥ paridadāmy aham ity āvasathyam
6.16.8	pañcadhāgnīn vyakrāmad virāṭ sṛṣṭā prajāpateḥ / ūrdhvārohad rohiṇī yonir agneḥ pratiṣṭhitir iti sarvān
6.16.9	yatrāsmai
6.17.1	śatam akṣān prayacchati teṣu kṛtaṃ vijitya sabhāsadbhyaḥ prayacchati te yaj jayanti tad ubhayam annaṃ saṃskṛtya brāhmaṇān bhojayati
6.17.2	āgneyasya dakṣiṇākāle 'jaṃ pūrṇapātram upabarhaṇaṃ sārvasūtram aśvaṃ rathaṃ vāsaḥ ṣaṅgā dvādaśa caturviṃśatir aparimitā vardhamānā dadāti tāsāṃ dhenur anaḍvān mithunau cādiṣṭarūpāṇy ajaṃ pūrṇapātram upabarhaṇaṃ cāgnīdhe dadāty aśvaṃ brahmaṇe dhenuṃ hotre gārhapatyadeśe 'naḍvāham āhavanīyadeśe 'dhvaryave śeṣaḥ sādhāraṇas triṃśanmāne pūrvayoḥ pavamānahaviṣor hiraṇye dakṣiṇāṃ dadāti catvāriṃśanmānam uttame dhenum āditye
6.17.3	ādhānaprabhṛti yāvajjīvaṃ nānṛtaṃ vadet
6.17.4	nāsya brāhmaṇo 'nāśvān gṛhe vaset
6.17.5	sūryoḍham atithiṃ vasatyai nāparundhyāt
6.17.6	na naktam anyatrānnād dadyāt
6.17.7	annaṃ dadan naktam adayīta
6.17.8	narbīṣapakvasyāśnīyāt
6.17.9	yā antar nāvyā āpas tāsāṃ nāśnīyat
6.17.10	rajataṃ hiraṇyaṃ barhiṣi na dadyāt
6.17.11	klinnaṃ dāru nābhyādadhyād abhyādadhyād vā
6.17.12	svakṛta iriṇe pradare vā nāvasyet
6.17.13	hiṃkṛtya vāgyataḥ striyaṃ saṃbhavet
6.17.14	vyāhared vā
6.17.15	naitasmin saṃvatsare paśunāniṣṭvānādiṣṭo māṃsaṃ bhakṣayet
6.17.16	yadi bhakṣayen manasāgnibhyaḥ prahiṇomi bhakṣaṃ mama vācā taṃ saha bhakṣayantu / apramādyann apramattaś carāmi śivena manasā saha bhakṣayatety uktvādiṣṭo bhakṣayati
6.17.17	dvādaśarātram ajasreṣv agniṣv ājyena svayam agnihotraṃ juhoti
6.17.18	ahataṃ vāso vaste
6.17.19	kāmam anyo juhuyāt
6.17.20	vratacārī tv eva syāt
6.17.21	svayaṃ trayodaśīṃ juhoti
6.17.22	yāṃ prathamām agnihotrāya duhanti sāgnihotrasya dakṣiṇā
6.17.23	mithunau gāvāv anvārambhaṇīyāyāṃ dadāty ubhayīḥ punarādheya agnyādheyikīr dattvā paunarādheyikīr dadāti punarniṣkṛto rathaḥ punarutsyūtaṃ vāsaḥ punarutsṛṣṭo 'naḍvāñ śatamānaṃ ca hiraṇyaṃ punarādheyasya dakṣiṇāpi vā paunarādheyikīr eva dadyād iti paiṅgyabrāhmaṇam
6.18.1	agnihotrasya yājamānaṃ vyākhyāsyāmaḥ svayam idhmam āharan
6.18.2	viśvadānīm ābharanto 'nātureṇa manasā / agne mā te prativeśā riṣāmeti vihāram abhyeti
6.18.3	yad agne yāni kāni ceti pratimantram āhavanīye varṣiṣṭham idhmam ādadhāti
6.18.4	uddharety uddhriyamāṇam abhimantrayate
6.18.5	uddharaṇaprabhṛti nāśnīyād āhomād vidyud asīty apa upaspṛśyāpareṇāhavanīyaṃ dakṣiṇātikramya dakṣiṇata upaviśati patnī patnyā loka iḍāsi vratabhṛd ahaṃ nāv ubhayor vrataṃ cariṣyāmy āditya vratabhṛd ahaṃ nāv ubhayor vrataṃ cariṣyāmi surūpe 'haṃ nāv ubhayor vrataṃ cariṣyāmīḍa ehi mayi śrayasveti yad agnihotryāṃ vrataṃ tad ātman kurute
6.18.6	śraddha ehi satyena tvāhvayāmīty āhūyamānām iyam asi tasyās te 'gnir vatsaḥ sā me svargaṃ ca lokam ubhayaṃ ca dhukṣveti duhyamānām om unneṣyāmy unnayāmīti vocyamāne havir devānām asi mṛtyor me 'bhayaṃ svasti me 'stv abhayṃ me astv ity upāṃśūktvom unnayety uccaiḥ pratyāhonnīyamāne tiṣṭhati na caṃkramyate vācaṃ yacchaty ā homād unnīta upaviśati
6.18.7	uttarām āhutim upotthāya kavātiryaṅṅ iva
6.18.8	āhavanīyam upatiṣṭhate sarvair upasthānaiḥ
6.18.9	upaprayanto adhvaram iti ṣaḍbhis tāsām agnīṣomīyayā pūrvapakṣa upatiṣṭhetaindrāgnyāparapakṣe
6.18.10	agnīṣomāv imaṃ su ma ity agnīṣomīyobhā vām indrāgnī ity aindrāgnī tayoḥ
6.18.11	parastād vihavyasyāditaś catasṛbhir upatiṣṭhate
6.18.12	tāsām upariṣṭād agna āyūṃṣi pavasa iti ṣaḍbhir āgnipāvamānībhiḥ
6.18.13	saṃvatsare gārhapatyam upatiṣṭhata āyurdā agne 'sy āyur me dehīti caturbhir āhavanīyaṃ citrāvaso svasti te pāram aśīyeti dvir āvartayaty asau svasti te 'stv asau svasti te 'stv iti sarveṣāṃ putrāṇāṃ nāmāni gṛhṇāti dvirdvir ekaikasya
6.18.14	agneḥ samid asy abhiśastyā mā pāhi somasya samid asi parasyā ma ehi yamasya samid asi mṛtyor mā pāhīty etais tisraḥ samidha ādadhyād indhānās tvā śataṃ himā iti caturthīm
6.18.15	vayaṃ soma vrate tava manas tanūṣu bibhrataḥ / prajāvanto aśīmahīti mukhaṃ vimṛṣṭe saṃ tvam agne sūryasya varcasāgathā iti ca
6.18.16	saṃpaśyāmi prajā aham iti
6.19.1	manuṣyān upatiṣṭhate
6.19.2	ambha sthāmbo vo bhakṣīyeti paśūn
6.19.3	revatī ramadhvam ity antarāgnī tiṣṭhañ japati
6.19.4	saṃhitāsi viśvarūpīr iti gām ālabhate vatsaṃ vā
6.19.5	upa tvāgne divediva iti ṣaḍbhir gāyatrībhir dvipadābhir gārhapatyam upatiṣṭhate
6.19.6	ūrjā vaḥ paśyāmy ūrjā mā paśyateti goṣṭhaṃ
6.19.7	bhuvanam asi sahasrapoṣaṃpuṣi sahasrapoṣasyeśiṣe tasyās te bhūyiṣṭhabhājo bhūyāsmeti punar eva gām ālabhate vatsaṃ vā
6.19.8	mahi trīṇām avo 'stu dyukṣaṃ mitrasyāryamṇaḥ / durādharṣaṃ varuṇasya / nahi teṣām amā cana nādhvasu vāraṇeṣu / īśe ripur aghaśaṃsaḥ / te ha putrāso aditeḥ śarma yacchantv ajasram / pra dāśuṣe vāryāṇīti māhitreṇa tṛcenopatiṣṭhate tat savitur vareṇyam iti sāvitryā somānaṃ svaraṇam ity eṣā somānaṃ svaraṇaṃ kṛṇuhi brahmaṇaspate / kakṣīvantaṃ ya auśijaḥ / yo revān yo amīvahā vasuvit puṣṭivardhanaḥ / sa naḥ siṣaktu yas turaḥ / mā naḥ śaṃso araruṣo dhūrtiḥ praṇaṅ martyasya / rakṣā ṇo brahmaṇaspata iti brāhmaṇaspatyābhir upatiṣṭhate kadācana starīr asi kadācana prayucchasīti dve pari tvāgne puraṃ vayam ity eṣā pari te dūḍhabho ratho 'smāṃ aśnotu viśvataḥ / yena rakṣasi dāśuṣa iti paryāvartyāntata upatiṣṭhate
6.19.9	dūḍhabhavatīm uttamām eke samāmananti nimṛdo 'si ny ahaṃ taṃ mṛdhāsaṃ yo 'smān dveṣṭi yaṃ ca vayaṃ dviṣma iti purastāt prapadenāvagṛhṇīyād yadi śreyasā spardheta prabhūr asi prāhaṃ tam abhi bhūyāsaṃ yo 'smān dveṣṭi yaṃ ca vayaṃ dviṣma iti dakṣiṇataḥ pado 'vagṛhṇīyād yadi sadṛśena spardhetābhibhūr asy abhy ahaṃ tam abhibhūyāsaṃ yo 'smān dveṣṭi yaṃ ca vayaṃ dviṣma iti paścāt pārṣṇyāvagṛhṇīyād yadi pāyīyasā spardheta
6.20.1	pūṣā mā paśupāḥ pātu pūṣā mā pathipāḥ pātu pūṣā mādhipāḥ pātu pūṣā mādhipatiḥ pātv iti japitvā
6.20.2	prācī dig agnir devatā yo maitasyai diśo bhidāsād agniṃ sa ṛcchatv agnir me tasyai diśo gopāyatu
6.20.3	dakṣiṇā dig indro devatā yo maitasyai diśo bhidāsād indraṃ sa ṛcchatv indro me tasyai diśo gopāyatu
6.20.4	pratīcī diṅ maruto devatā yo maitasyai diśo bhidāsān marutaḥ sa ṛcchatu maruto me tasyai diśo gopāyantu
6.20.5	udīcī diṅ mitrāvaruṇau devatā yo maitasyai diśo bhidāsān mitrāvaruṇau sa ṛcchatu mitrāvaruṇau me tasyai diśo gopāyetām
6.20.6	ūrdhvā dig bṛhaspatir devatā yo maitasyai diśo bhidāsād bṛhaspatiṃ sa ṛcchatu bṛhaspatir me tasyai diśo gopāyatu
6.20.7	iyaṃ dig aditir devatā yo maitasyai diśo bhidāsād aditiṃ sa ṛcchatv aditir me tasyai diśo gopāyatv iti diśa upasthāya
6.20.8	dharmo mā dharmiṇaḥ pātu vidharmo mā vidharmiṇaḥ pātv āyuś ca prāyuś ca cakṣuś ca vicakṣuś ca prāṇaś cāpānaś ca prāñ cāvāñ coruga urugo 'rkasya te vayaṃ vācā saṃ bhaktena gamemahy acchinno daivyas tantur mā manuṣyaś chedi divyād dhāmno mā chitsi mām āyuṣā jyotiṣe tantave tvāsāv anu mā jyotiṣā tanv ity antarāgnī tiṣṭhañ japaty agna āyūṃṣy agne pavasvety āgnipāvamānībhyāṃ gārhapatyam upatiṣṭhate 'gne gṛhapata iti ca tām āśiṣam āśāse tantave jyotiṣmatīm ity ajātaputro brūyāt tām āśiṣam āśāse 'muṣmai jyotiṣmatīm iti jātaputro bahuputraḥ sarveṣāṃ putrāṇāṃ nāmāny anudrutya jyotiṣmatīm ity antato vadati sāyaṃsāyam upatiṣṭhate
6.21.1	api vā divaitat
6.21.2	bhūr bhuvaḥ suvaḥ suprajāḥ prajayā bhūyāsaṃ suvīro vīraiḥ suvarcā varcasā supoṣaḥ poṣair iti vā kāmam aindro vittād iti vā śraddhā me mā vyagād iti vā bhartuṃ vaḥ śakeyam iti vā
6.21.3	tat sarvaṃ kṛtākṛtam
6.21.4	prātaravanekena prātarurupastheyaḥ
6.21.5	tatrādhiśrita unnīyamāne vā
6.21.6	vihavyasyāditaś catasṛbhir upasthāya
6.21.7	apāṃ pata iti trīn udakāñjalīn ninayati pratiṣiktā arātaya iti triḥ pariṣiñcati kālāya vāṃ jaitriyāya vām iti pāṇī prakṣālayata idam ahaṃ duradmanyāṃ niḥplāvayāmīty apa ācamya niṣṭhīvati bhrātṛvyāṇāṃ sapatnānām iti punar eva pāṇī prakṣālayata indriyavatīm adyāhaṃ vācam udyāsam iti yathārūpaṃ prāṇāyatanāni saṃmṛjyottareṇānuvākenopatiṣṭhate tatrārvāgvasoḥ svasti te pāram aśīyeti trir āvartayaty asau svasti te 'stv asau svasti te 'stv iti sarveṣāṃ putrāṇāṃ nāmāni gṛhṇāti trir ekaikasya purastād agnīṣomīyād vihavyasyottarābhiś catasṛbhir upasthāyānuvākaśeṣeṇopatiṣṭhate
6.21.8	tasmāt purā prātaragnihotre nopāvarohed ity ekeṣām
6.21.9	agnes tṛṇāny apacinoti tejasvī brahmavarcasī bhavatīti vijñāyate
6.22.1	ṛte gṛhasya pravāsaṃ vyākhyāsyāmaḥ
6.22.2	agnīn samādhehīti saṃpreṣyati pravatsyan bhāsvata upatiṣṭhate mama nāma prathamaṃ jātaveda iti catasṛbhir āhavanīyaṃ paśūn me śaṃsya pāhi tān me gopāyāsmākaṃ punar āgamād ity āhavanīyam upasthāyābhiprāṇyāgne sahasrākṣety upatiṣṭhate prajāṃ me narya pāhi tāṃ me gopāyāsmākaṃ punar āgamād iti gārhapatyam upasthāyābhiprāṇyāgne gṛhapata ity upatiṣṭhate 'nnaṃ me budhnya pāhi tan me gopāyāsmākaṃ punar āgamād iti dakṣiṇāgnim upasthāyābhiprāṇyāgne vahna ity upasthāya virājakramair upatiṣṭhate yathā purastād imān me mitrāvaruṇā gṛhān gopāyataṃ yuvam / avinaṣṭān avihṛtān pūṣainān abhirakṣatv asmākaṃ punar āgamād ity antarāgnī tiṣṭhañ japati mā pragāma patho vayaṃ mā yajñād indra sominaḥ / māṃtasthur no arātayaḥ / ud asmāṃ uttarān nayāgne ghṛtenāhuta / rāyaspoṣeṇa saṃsṛja prajayā ca bahūn kṛdhīti prakrāmati sakāśe 'gnīnāṃ vācaṃ yacchaty asakāśe visṛjate vratakāleṣu vrataṃ carati
6.22.3	ṛtuṃ pratyupatiṣṭhate
6.22.4	yady anupasthitāgnir āpadyate pravāsaḥ
6.22.5	ihaiva san tatra sato vo agnayaḥ prāṇena vācā manasā bibharmi / tiro mā santam āyur mā prahāsīj jyotiṣā vo vaiśvānareṇopatiṣṭha ity upatiṣṭhate
6.22.6	proṣya
6.22.7	samidho dhārayan viśvadānīm ābharanto 'nātureṇa manasā / agne mā te prativeśā riṣāmeti vihāram abhyetya sakāśe 'gnīnāṃ vācaṃ yacchati sakāśe visṛjate 'gnīn samādhehīti saṃpreṣyati
6.23.1	jvalata upatiṣṭhate namas te astu mīḍhuṣe namas ta upasadvane / agne śumbhasva tanvā saṃ mā rayyā saṃsṛjety upasamindhe 'gneḥ samid asy abhiśastyā mā pāhīty etais tribhis tisraḥ samidha ādadhyād indhānās tvā śataṃ himā iti caturthīṃ mano jyotir juṣatām ity adhvaryur āhutiṃ juhoti yadi daśamīm atipravasati mama nāma tava ca jātaveda iti catasṛbhir āhavanīyaṃ paśūn me śaṃsyājugupas tān me punar dehīty āhavanīyam upasthāyābhyapānyāgne sahasrākṣety upātiṣṭhate prajāṃ me naryājugupas tāṃ me punar dehīti gārhapatyam upasthāyābhyapānyāgne gṛhapata ity upatiṣṭhate 'nnaṃ me budhnājugupas tan me punar dehīti dakṣiṇāgnim upasthāyābhyapānyāgne vahna ity upasthāya virājakramair upatiṣṭhate yathā purastād imān me mitrāvaruṇā gṛhān ajugupataṃ yuvam / avinaṣṭān avihṛtān pūṣainān abhyarākṣīd āsmākaṃ punar āgamād ity antarāgnī tiṣṭhañ japati gopāyājugupa iti sarvatrānuṣajati gopāyeti vā
6.23.2	athaikeṣāṃ vijñāyate kaḥ śreyāṃsaṃ viṣuptaṃ bodhayiṣyatīty aprāduṣkṛtānām evopasthānaṃ syād abhayaṃkarābhayaṃ me kuru svasti me 'stu pravatsyāmīti pravatsyann abhayaṃkarābhayaṃ me 'kārṣīḥ svasti me 'stu prāvātsyam iti proṣya
6.24.1	gṛhā mā bibhīta mā vepīḍhvam ūrjam bibhrata emasi / ūrjaṃ bibhrad vasuvaniḥ sumedhā gṛhān emi manasā modamānaḥ / yeṣām abhyeti pravasan yeṣu saumanaso babhuḥ / gṛhān upahvayāmahe te no jānantu jānataḥ / upahūtā iha gāva upahūtā ajāvayaḥ / atho annasya kīlāla upahūto gṛheṣu naḥ / upahūtā bhūrisakhāḥ sakhāyaḥ svādusaṃmudaḥ / ariṣṭāḥ sarvapūruṣā gṛhā naḥ santu sarvadā / ūrjasvantaḥ payasvanta irāvanto hasāmudraḥ / anaśyā atṛṣyā gṛhā māsmad bibhītaneti grāhān abhyeti kṣemāya vaḥ śāntyai prapadye śivaṃ śagmaṃ śaṃyoḥ śaṃyor iti praviśati na tad ahar āgataḥ kalahaṃ karoti gṛhānahaṃ sumanasaḥ prapadye vīraghno vīratamaḥ suśevān / irāṃ vahantaḥ sumanasyamānās teṣv ahaṃ sumanāḥ saṃviśāmīti saṃviśati viśvā uta tvayā vayaṃ dhārā udanyā iva / atigāhemahi dviṣa iti bhāryāṃ samīkṣate
6.25.1	āgrayaṇeṣṭau vatsaṃ prathamajaṃ dadāti nānātantre śyāmāke vabhruṃ piṅgalam madhuparkaṃ madhumanthaṃ dadhimanthaṃ kṣīraudanasya vā pātraṃ kṣaumaṃ vāso varṣādhṛtaṃ bhadrān naḥ śreyaḥ samanaiṣṭa devā iti vrīhīṇāṃ prāśnāty agniḥ prathamaḥ prāśnātu sa hi veda yathā haviḥ / śivā asmabhyam oṣadhīḥ kṛṇotu viśvacarṣaṇir iti śyāmākānām etamu tyaṃ madhunā saṃyutaṃ yavaṃ sarasvatyā adhi manāv acarkṛṣuḥ / indra āsīt sīrapatiḥ śatakratuḥ kīnāśā āsan marutaḥ sudānava iti yavānām
6.25.2	yathāvikāraṃ paśāv ekādaśa prayājān anumantrayate
6.25.3	caturaś caturbhir āditaś caturthasyānumantraṇena duraḥprabhṛtīṃś catura uttamenetarān
6.25.4	svarvid asi svar vittvā svar ihi svar mahyaṃ svaḥ paśubhyo lokavid asi lokaṃ vittvā lokam ihi lokaṃ mahyaṃ lokaṃ paśubhyo gātuvid asi gātuṃ vittvā gātum ihi gātuṃ mahyaṃ gātuṃ paśubhyo nāthavid asi nāthaṃ vittvā nātham ihi nāthaṃ mahyaṃ nāthaṃ paśubhyo na vā uv etan mriyasa āśānāṃ tvā viśvā āśā iti paśau saṃjñapyamāne japati hutāyāṃ vapāyāṃ paraṃ dadāti tisro vā dakṣiṇā nayet
6.25.5	yathāvikāraṃ paśāv ekādaśānūyājān anumantrayate trīṃstrīn ekaikena prathamena daśamam uttamenottamam
6.25.6	śṛṅgāṇīvec chṛṅgiṇāṃ saṃdadṛśrire caṣālavantaḥ svaravaḥ pṛthivyām / te devāsaḥ svaravas tasthivāṃso namaḥ sakhibhyaḥ sannān māvagāteti
6.26.1	hutaṃ svarum upatiṣṭhata āśāsānaḥ suvīryam iti saṃsthite yūpam
6.26.2	cāturmāsyeṣv anaḍvāham anaḍuho vā hiraṇyaṃ vaiśvānare dadāti dhenuṃ pārjanye yathāvikāraṃ nava prayājān anumantrayate caturaś caturbhir āditaś caturthasyānumantraṇena duraḥprabhṛtīṃś catura uttamenottamaṃ vatsaṃ prathamajaṃ vaiśvadeve dadāti yathāvikāraṃ navānūyājān anumantrayate trīṃstrīn ekaikena
6.26.3	tad ṛtaṃ tat satyaṃ tad vrataṃ tac chakeyaṃ tena śakeyaṃ tena rādhyāsam iti sarvatra keśeṣūpyamāneṣu japati caturo māsān nānṛtaṃ vadati na māṃsam aśnāti na striyam upaiti noparyāste jugupsetānṛtāt prāṅ śete na madhv aśnāti nāñjīta nābhyañjītartau jāyām upeyāt sarveṣāṃ cāturmāsyānām etāny antarālavratāni bhavanti dhenuṃ varuṇapraghāseṣu dadāty ṛṣabhaṃ pravayasaṃ sākamedheṣu yasya ravate juhoti tam eva paurṇādarvye 'śvaṃ śvetam āditye gāṃ vā śvetaṃ ṣaḍgavaṃ dvādaśagavaṃ vā sīram uṣṭārau voṣṭāraṃ vānyataraṃ śunāsīrīye 'śvaṃ śvetaṃ saurye gāṃ vā śvetaṃ tadabhāve 'gauḥ śvetaḥ syāc chvetaḥ syāt
7.1.1	sarvakāmo 'gniṣṭomaḥ
7.1.2	yugapat kāmayeta
7.1.3	āhārapṛthaktve vā
7.1.4	tena vasantevasante yajeta
7.1.5	tasya nānupakrāntayor darśapūrṇamāsayor āhāraḥ
7.1.6	sa prathamaḥ somānām
7.1.7	atirātram eke prathamaṃ yajñam adhīyate
7.1.8	amāvāsyāyāṃ yajanīye 'hani dīkṣate paurṇamāsyāṃ yajanīye 'hani sutyam ahaḥ
7.1.9	amāvāsyāyāṃ paurṇamāsyāṃ vā
7.1.10	yadi tv ekā dīkṣā dve tisraś catasro 'parimitā vā tatrāparvaṇi sutyam ahar dīkṣā vā
7.1.11	mahan me 'voco yaśo me 'voco bhargo me 'voco bhuktiṃ me 'vocaḥ stomaṃ me 'vocaḥ sarvaṃ me 'vocas tan māvatu tan mā viśatu tena bhukṣiṣīyeti vṛtovṛto japati
7.1.12	devo devam etu somaḥ somam etv ṛtasya pathā vihāya dauṣkṛtyam ity abhipravrajati
7.1.13	padvā nāmāsi srutiḥ somasaraṇī somaṃ gameyam iti panthānam ātiṣṭhate
7.1.14	pitaro bhūr iti triḥ pitṝn abhimantrayate
7.1.15	dīkṣiṣyamāṇasyāgnir yajurbhir iti dvādaśa saṃbhārayajūṃṣi juhoti
7.1.16	saptahotāraṃ manasānudrutya sagrahaṃ hutvā dīkṣaṇīyām iṣṭiṃ nirvapati
7.1.17	āgnāvaiṣṇavam ekādaśakapālam āgnāvaiṣṇavaṃ vā ghṛtecarum
7.1.18	saptadaśa sāmidhenyaḥ
7.1.19	na yajamānabhāgam avadyati sarveṣu saumikeṣv iṣṭipaśubandheṣu
7.1.20	nānvāhāryaṃ dadāti
7.1.21	dhruvāyāḥ śeṣaṃ karoti
7.1.22	patnīsaṃyājāntā dīkṣaṇīyā saṃtiṣṭhate bhakṣayitvājyeḍāṃ viramanti
7.1.23	dhārayaty āhavanīyam
7.1.24	prācīnavaṃśaṃ vimitaṃ viminvanti
7.1.25	pariśrayantaḥ sraktiṣv atīrokān kurvanti
7.1.26	uttarapūrvam avāntaradeśaṃ prati pañcamam
7.1.27	dikṣu dvārāṇi
7.1.28	ekadvārāḥ kāmyāḥ kalpāḥ
7.1.29	prāgdvāraṃ svargakāmasya dakṣiṇādvaraṃ pitṛlokakāmasya pratyagdvāraṃ manuṣyalokakāmasyodagdvāraṃ prajākāmasyottarataḥpurastād yaḥ kāmayetobhayorlokayor ṛdhnuyām iti
7.1.30	sarvatodvāraṃ yaḥ kāmayeta sarvāsu dikṣv ṛdhunyām iti
7.1.31	pratimāyāś ca kurvanti dikṣu praghāṇarūpāṇi
7.1.32	uttareṇa prāgvaṃśaṃ pariśrite yajamānasya keśaśmaśrūṇi vāpayate
7.1.33	śmaśrūṇy agre vāpayate 'thopapakṣāv atha keśān
7.1.34	āpa undantu jīvasa iti dakṣiṇaṃ godānam unatti
7.1.35	oṣadhe trāyasvainam ity ūrdhvāgrām oṣadhim antardadhāti
7.1.36	svadhite mainaṃ hiṃsīr iti kṣureṇābhinidadhāti
7.1.37	devaśrūr etāni pravapa iti pravapati
7.2.1	abhyantaraṃ nakhāni nikṛntate hastyān agre 'tha padyāni savyasyāgre kaniṣṭhikāto 'tha dakṣiṇasya
7.2.2	sa yadāktākṣo bhavaty athainam ekaviṃśatyā darbhapuñjīlais tredhā vibhaktais triḥ saptabhiḥsaptabhiḥ pāvayati citpatis tvā punātv ity etair mantrair dvir ūrdhvaṃ nābher unmārṣṭi sakṛd avāṅ avamārṣṭy acchidreṇa pavitreṇeti sarvatrānuṣajati
7.2.3	taṃ prāgvaṃśaṃ prapādyātra dīkṣṇīyām eke samāmananti
7.2.4	dhruvāśeṣād ākūtyai prayuje 'ganaye svāheti sruveṇa catasro dīkṣāhutīr juhoti
7.2.5	āpo devīr iti srucā pañcamīm
7.2.6	viśve devasya netur iti ṣaṣṭhīṃ dvādaśagṛhītena srucaṃ pūrayitvā bilāvakāśāṃ vā kṛtvottamasruve 'bhipūrayatyupottame vā
7.2.7	kṛṣṇājinasya dakṣiṇaṃ pūrvapādam antar māṃsaṃ pariṣīvyati
7.2.8	dve vā viṣūcī māṃsasaṃhite karoti
7.2.9	indra śākvara gāyatrīṃ prapadye tāṃ te yunajmīndra śākvara triṣṭubhaṃ prapadye tāṃ te yunajmīndra śākvara jagatīṃ prapadye tāṃ te yunajmīndra śākvarānuṣṭubhaṃ prapadye tāṃ te yunajmīndra śākvara paṅktiṃ prapadye tāṃ te yunajmīty antarvedi kṛṣṇājinaṃ prācīnagrīvam uttaralomāstṛṇāti
7.2.10	tadārūḍhe yajamāne patnyāḥ śirasi jālaṃ pratimuñcati
7.2.11	tām ahatena kṣaumeṇa vāsasordhvavāsyena dīkṣayati
7.2.12	śaramuñjānāṃ mekhalā trivṛdveṇī kāryā
7.2.13	ūrg asīti tayā yajamānaṃ nābhideśe triḥ pradakṣiṇaṃ parivyayati dvir ity eke pūṣā te granthiṃ prathnātv ity uttarato nābher niṣṭarkyaṃ granthiṃ kṛtvā sa te māsthād iti dakṣiṇato nābheḥ parikarṣati yaṃ dviṣyāt taṃ dhyāyet
7.2.14	saṃ tvā nahyāmīti patnīṃ saṃnahyati yathā darśapūrṇamāsayoḥ
7.2.15	indrasya yonir asīti trivalaṃ pañcavalaṃ vā kṛṣṇaviṣāṇāṃ yajamānāya prayacchaty ābadhnāti vā
7.2.16	patnyāḥ śirasi jālaṃ yathā suṣṭhu kalpayati
7.3.1	audumbaro dīkṣitadaṇḍo yo vā kaścana vṛkṣaḥ phalagrahis tasya
7.3.2	muṣṭimātro mukhena saṃmatiś cubukadaghno vā
7.3.3	ūrdhvasūr asi vānaspatyaḥ sudyumno dyumnaṃ yajamānāya dhehīti taṃ yajamānāya pradāya saṃbhārayajūṃṣi vācayati juhoti caitair mantraiḥ
7.3.4	taṃ vāgyatam adīkṣiṣṭāyaṃ brāhmaṇo 'sāv āmuṣyāyaṇo 'muṣya putro 'muṣya pautro 'muṣya naptāmuṣyāḥ putro 'muṣyāḥ pautro 'muṣyā napteti trir upāṃśv āvedayati trir uccaiḥ
7.3.5	asāv iti nāma gṛhṇāty āmuṣyāyaṇa iti pitur nāmadheyena
7.3.6	yaḥ kaścid dīkṣate brāhmaṇa ity evāvedayet
7.3.7	devāñ janam agan yakṣas tato mā yajñasyāśīr āgacchatu gandharvāñ janam agan yajñas tato mā yajñasyāśīr āgacchatu pitṝñ janam agan yajñas tato mā yajñasyāśīr āgacchatv apa oṣadhīr vanaspatīñ janam agan yajñas tato mā yajñasyāśīr āgacchatu pañcajanāñ janam agan yajñas tato mā yajñasyāśīr āgacchatu vardhatāṃ bhūtir dadhnā ghṛten muñcatu yajño yajñapatim aṃhaso bhūpataye svāhety abhimantrayate yady anyatra kṛṣṇājinād āsīta nityavṛttāv ata ūrdhvam
7.3.8	agnīñ jyotiṣmataḥ kuruta dīkṣita vācaṃ yaccha patni vācaṃ yaccheti purodayam adhivṛkṣasūrye ca vratapradaḥ saṃpreṣyati
7.3.9	udite 'stamite ca vrataṃ dohayati vatsasyaikaṃ stanam avaśeṣya
7.3.10	gārhapatye dīkṣitasya vrataṃ śrapayati patnyā dakṣiṇāgnau
7.3.11	apareṇāhavanīyaṃ vratam atyāhṛtya dīkṣitāya prayacchati
7.3.12	bhadrād abhi śreyaḥ prehīti dīkṣitaṃ prayātam anumantrayate
7.3.13	dīkṣitasya yūpaṃ chinatti yathā nirūḍhapaśubandhe
7.3.14	na yūpāhutiṃ juhoti homārthām ṛcaṃ japitvābhipravrajati
7.3.15	api vājyam araṇī cādāya yūpasyāntike 'gniṃ mathitvā yūpāhutiṃ hutvā yūpaṃ chinatti
7.3.16	krīte vā rājanyāhavanīye yūpāhutiṃ hutvā yūpaṃ chinatti
7.3.17	agnīṣomīyasavanīyayor anūbandhyāyāś ca
7.4.1	samāno yūpaḥ svarur āhavanīyo hṛdayaśūlaś ca
7.4.2	apavṛtte dīkṣāparimāṇe
7.4.3	uttaravedideśa uparavāṇāṃ vā lohitam ānaḍuhaṃ carma prācīnagrīvam uttaralomāstīrya tasya dakṣiṇe pakṣe rājānaṃ nyupyottarata udakumbhaṃ nidhāya sarvataḥ pariśrityodīcīṃ dvāraṃ kṛtvā somavikrayiṇaṃ prapādayati kautsaṃ śūdraṃ vā
7.4.4	somavikrayin somaṃ śodhayeti saṃpreṣyati śundha somam āpannaṃ nirasyeti vā śundha somam āpannaṃ nirasyeti vā
7.4.5	yad anyad aṃśubhyas tad apoddharati
7.4.6	nādhvaryuḥ somaṃ vicinuyān nāsya puruṣo na yajamāno na yajamānasyāmātyā na vicīyamānasyopadraṣṭāro bhavanti
7.4.7	prāyaṇīyāprabhṛtiṣv avabhṛthānteṣv iṣṭipaśubandheṣu vratopāyanaṃ jāgaraṇaṃ patnīsaṃnahanam āraṇyāśanaṃ ca na vidyate
7.4.8	sarvāṇy uttarāsu kriyante
7.4.9	savanīye paśau savanīyeṣu ca puroḍāśeṣu nāgnyanvādhānaṃ vidyate
7.5.1	prāyaṇīyāyās tantraṃ prakramayati
7.5.2	tatra yāvat kriyate tad vyākhyāsyāmaḥ
7.5.3	agnīn anvādhāyedhmābarhir āharati
7.5.4	saptadaśa sāmidhenyo nānūyājasamidham upasaṃnahyati yady anūyājā na bhavanti
7.5.5	vedaṃ kṛtvāgnīn paristīrya pāṇī prakṣālyolaparājīṃ stīrtvā yathārthaṃ pātrāṇi prayunakti sthālīṃ kapālānāṃ sthāne prayunakti
7.5.6	nirvapaṇakāle 'dityai prāyaṇīyaṃ caruṃ nirvapati payasi śrapayati
7.5.7	caturgṛhītāny ājyāni gṛhṇāti yady anūyājā na bhavanti
7.5.8	ṣaḍḍhotrā prāyaṇīyam āsādayati
7.5.9	sarvam idhmam ādadhāti sarvam aupabhṛtaṃ samānayate yady anūyājā na bhavanti
7.5.10	ājyabhāgāṃś caturo yajati pathyāṃ svastiṃ purastād agniṃ dakṣiṇataḥ somaṃ paścāt savitāram uttarato 'ditiṃ madhye haviṣā sthālīṃ niṣkāsaṃ mekṣaṇaṃ ca nidadhāti
7.5.11	dhruvāyāḥ śeṣaṃ karoti
7.5.12	śaṃyvantā kṛtsnā vā
7.5.13	na yajamānabhāgam avadyati yadi śaṃyvantā
7.5.14	atra rājño nivapanam eke samāmananti
7.5.15	dhruvāśeṣāc caturgṛhītaṃ pañcagṛhītaṃ vā gṛhītveyaṃ te śukratanūr iti darbheṇa hiraṇyaṃ niṣṭarkyaṃ baddhvājye 'vadadhāti
7.5.16	upakl̥ptā somakrayaṇī samaṅgā bandhumatī yathāgnīṣomīyo babhrur aruṇā rohiṇī vopadhvastā prapīnātha vā rohiṇī piṅgākṣī babhrulomnī śvitropakāśā pṛśnivālā pṛśniśaphaikahāyanī dvihāyanī trihāyaṇī vā jūr asīti tām īkṣamāṇa etac caturgṛhītaṃ juhoti
7.5.17	aparaṃ caturgṛhītaṃ gṛhītvā śukram asy amṛtam asīti hiraṇyaṃ ghṛtād uddharati
7.5.18	vaiśvadevaṃ havir ity abhimantrayate
7.5.19	havir asi vaiśvadevam ity avekṣate
7.5.20	sūryasya cakṣur āruham iti sahiraṇyena pāṇinādityam upatiṣṭhate
7.6.1	cid asīti somakrayaṇīṃ saṃśāsti
7.6.2	mitras tvā padi badhnātv iti dakṣiṇe pūrvapāde badhnāti
7.6.3	pūṣādhvanaḥ pātv iti nayati yatra somo 'baddhām akarṇagṛhītāṃ baddhāṃ vā karṇagṛhītām
7.6.4	tasyā vasvy asīty etair mantrair dakṣiṇena pūrvapādena ṣaṭ padāny anunikrāmati
7.6.5	bṛhaspatis tvā sumne raṇvatv iti saptamaṃ padam abhigṛhṇāti
7.6.6	tasmin hiraṇyaṃ nidhāya pṛthivyās tvā mūrdhann ājigharmīty etac caturgṛhītaṃ juhoti
7.6.7	apādāya hiraṇyaṃ parilikhitam iti sphyena padaṃ parilikhati yāvad ghṛtam anu visṛtaṃ bhavati tūṣṇīṃ viṣāṇayā cānuparilikhyāsme rāya iti sthālyāṃ padaṃ nivapati
7.6.8	padāyatane sahiraṇyau pāṇī prakṣālya tve rāya iti padaṃ yajamānāya prayacchati
7.6.9	tote rāya iti yajamānaḥ patniyai
7.6.10	māhaṃ rāyaspoṣeṇa viyoṣam iti patnī pradīyamānaṃ pratīkṣate
7.6.11	saṃ devi devyorvaśyā paśyasveti somakrayaṇyā patnīṃ saṃkhyāpayati
7.6.12	unnambhaya pṛthivīm iti pada udapātraṃ ninīya traidhaṃ padaṃ prativibhajya gārhapatyasya śīte bhasmani tṛtīyam upavapaty āhavanīye tṛtīyam
7.6.13	pratiṣiddham ekeṣām āhavanīye
7.6.14	tṛtīyaṃ patniyai prayacchati tat sā gṛheṣu nidhatte
7.6.15	sūryasya cakṣur āruham ity atrādityopasthānam eke samāmananti
7.6.16	api panthām agasmahīti pariśritena śakaṭena cchadiṣmatoddhṛtapūrvaphalakena rājānam accha yāti
7.6.17	uttareṇa rājānaṃ śakaṭaṃ mukhena pratiṣṭhapyāmātyo 'sīty abhimantrayata āsmāko 'sīti vā
7.6.18	aṃśunā te aṃśuḥ pṛcyatām ity aṃśūn samudvapati
7.6.19	uttareṇa rājānaṃ carmaṇi kṣaumaṃ vāso 'hataṃ mahad dviguṇaṃ caturguṇaṃ vā prācīnadaśam upariṣṭāddaśam āstīryābhi tyaṃ devam iti tasmin sahiraṇyena pāṇināticchandasarcā rājānaṃ mimīta ekaikayāṅgulyā prasāritayā
7.6.20	sarvāsv aṅguṣṭham upanigṛhṇāti
7.6.21	yayā prathamaṃ na tayā pañcamaṃ tayaiva daśamam
7.6.22	pañcakṛtvo yajuṣā mimīte pañcakṛtvas tūṣṇīm
7.6.23	prajābhyas tveti pariśiṣṭān aṃśūn upasamūhati
7.6.24	samudgṛhya vāsaso 'ntān prāṇāya tveti kṣaumeṇoṣṇīṣeṇopanahyati
7.6.25	vyānāya tvety anuśṛnthati
7.6.26	prajās tvam anuprāṇihi prajās tvām anuprāṇantv ity avekṣyaiṣa te gāyatro bhāga ity etair mantrair abhimantrayate
7.7.1	tvaṃ viśvebhyo devebhya ṛtūn kalpaya dakṣiṇāḥ kalpaya yathartu yathādevatam iti sahiraṇyena pāṇinādityam upatiṣṭhate
7.7.2	somavikrayiṇe rājānaṃ pradāya taṃ pṛcchati somavikrayin krayyas te somā3 iti
7.7.3	krayya iti sa pratyāha
7.7.4	daśabhiḥ krīṇāti
7.7.5	sapta gāvo hiraṇyaṃ vāso 'jā ca trīṇy etāni
7.7.6	daśa gāvo bhavanty athaitāni trīṇīty ekeṣām
7.7.7	api vā caturbhir eva
7.7.8	gavā caitaiś ca tribhiḥ
7.7.9	gavaikaviṃśātidakṣiṇasya
7.7.10	triṃśatā sahasradakṣiṇasya
7.7.11	saptaviṃśatir gāvo hiraṇyaṃ vāso 'jā ca trīṇy etāni
7.7.12	triṃśad gāvo bhavanty athaitāni trīṇīty ekeṣām
7.7.13	śatena vājapeye dvābhyāṃ rājasūye sahasreṇāśvamedhe
7.7.14	somaṃ te krīṇāmīti krīṇāti
7.7.15	somaṃ mahāntaṃ bahvardhaṃ śobhamānam iti voktvaikaikam anudiśati
7.7.16	kalayā te krīṇāni kuṣṭayā te krīṇāni śaphena te krīṇāni padā te krīṇānīti gos trīn pādān prasaṃkhyāya gavā te krīṇānīti gām
7.7.17	bhūyo vātaḥ somo rājārhatīti somavikrayyā saṃpadaḥ pratyāha
7.7.18	bhūya evārhatīty adhvaryuḥ
7.7.19	śukraṃ te śukreṇa krīṇāmīti hiraṇyam
7.7.20	tapasas tanūr asīty ajām
7.7.21	dhenvā te krīṇāmīti dhenum
7.7.22	ṛṣabheṇa te krīṇāmīty ṛṣabhaṃ vatsatareṇa sāṇḍenety ekeṣām
7.7.23	anaḍuhā te krīṇāmīty anaḍvāham
7.7.24	mithunābhyāṃ gobhyāṃ krīṇāmīti mithunau gāvau
7.7.25	vāsasā te krīṇāmīti vāsaḥ
7.7.26	daśabhiḥ saṃpādayati bhūyasa eke somakrayaṇān āmananti
7.8.1	pañcadaśabhiḥ krīṇāti saptadaśabhiḥ krīṇāti caturviṃśatyā krīṇāty aparimitābhiḥ krīṇāti krīṇāmīty antato vadati
7.8.2	saṃpādya samyat te gor asme candrāṇīti hiraṇyaṃ pratyādatte
7.8.3	asme te bandhur iti śuklām ūrṇāstukāṃ yajamānāya prayacchati
7.8.4	tāṃ vitananakāle daśāpavitrasya nābhiṃ karoti
7.8.5	śuklānām āvikorṇānām amote dve daśāpavitre bhavato 'daśākam anyatarat
7.8.6	udakena kledayitvā kṛṣṇām ūrṇāstukām idam ahaṃ sarpāṇāṃ dandaśūkānāṃ grīvā upagrathnāmīty upagrathya somavikrayiṇi tama iti tayā somavikrayiṇaṃ rarāṭe vidhyati
7.8.7	svajā asi svabhūr asy asmai karmaṇe jāta ṛtena tvā gṛhṇāmy ṛtena naḥ pāhīti somavikrayiṇo rājānam apādatte
7.8.8	yadi kṛcchrāyetāpaiva hareta
7.8.9	indrasyorum āviśa dakṣiṇam iti yajamānasyorau rājānam āsādayati
7.8.10	nīva gṛhṇīte
7.8.11	adhvaryav ā śaktavā iti yajamānaḥ prācchaty āśakāmety adhvaryuḥ katham āśakateti viṣṇuṃ stomam arutsmahi bṛhaspatiṃ chandāṃsy utthāya yajūṃṣi vi parvatā ajihata sutaraṇā apo atāriṣam ity adhvaryuḥ
7.8.12	svān abhrājeti somakrayaṇān anudiśati
7.8.13	rudas tvāvartayatv iti somakrayaṇīm āvṛtyānyayā gavā niṣkrīya yajamānasya goṣv apisṛjati
7.8.14	pṛṣatā varatrākāṇḍena somavikrayiṇam apakṣāmaṃ nāśayati
7.9.1	adityāḥ sado 'sīti śakaṭasya nīḍe kṛṣṇājinaṃ prācīnagrīvam uttaralomāstṛṇāti prattaṃ rājānam adityāḥ sada āsīdeti tasminn āsādayati
7.9.2	astabhnād dyām ity āsannam abhimantrayate
7.9.3	āsādayatīty ekeṣām
7.9.4	vaneṣu vy antarikṣaṃ tatāneti vāsasā paryānahyati
7.9.5	ud u tyaṃ jātavedasam iti kṛṣṇājinenordhvagrīveṇa bahirlomnāpidadhāti taraṇir viśvadarśata iti vā
7.9.6	usrāv etaṃ dhūrṣāhāv ity anaḍvāhāv upāsajati
7.9.7	dhūr asīti dhurāv abhimṛśati
7.9.8	vāruṇam asīti śakaṭam utkhidati
7.9.9	prāgīṣam avasthāpya varuṇasyottabhnātv ity upastabhnoti
7.9.10	dakṣiṇam anaḍvāhaṃ yunakti
7.9.11	vāruṇam asīti yoktraṃ parikarṣati
7.9.12	varuṇasya skambhanir asīti śamyām avagūhati
7.9.13	pratyasto varuṇasya pāśa iti yoktrapāśaṃ pratyasyati
7.9.14	balīvardaṃ cābhinidadhāti
7.9.15	evam uttaram anaḍvāhaṃ yunakti
7.9.16	hariṇī śāke bibhrad antareṣāṃ subrahmaṇya upasarpati palāśaśākhe śamīśākhe vā
7.9.17	śakaṭam anvārabhya somāya rājñe krītāya prohyamāṇāyānubrūhi brahman vācaṃ yaccha subrahmaṇya subrahmaṇyām āhvayeti saṃpreṣyati
7.9.18	trir anūktāyāṃ pracyavasya bhuvaspata iti prāñco 'bhiprayāya pradakṣiṇam āvartante
7.9.19	api panthām agasmahīty uttareṇa rājānaṃ pūrvāv atikrāmato yajamāno 'dhvaryuś ca
7.9.20	prajvalayanty agnīn āhavanīye varṣiṣṭham ādadhāti
7.9.21	upakl̥pto 'gnīṣomīyaḥ samaṅgo bandhumān yathā nirūḍhapaśubandhe lohas tūparaḥ śmaśrulaḥ sthūlaḥ pīvā
7.10.1	kṛṣṇaśveto lohitaśveto vā tena karṇagṛhītena yajamāno rājānaṃ pratīkṣate
7.10.2	audumbary āsandy aratnimātraśīrṣaṇyānūcyā nābhidaghnapādā mauñjavivānā tām adhvaryava udgṛhṇanti
7.10.3	agreṇa prāgvaṃśaṃ vāruṇam asīti śakaṭam akkhidaty udagīṣam avasthāpya
7.10.4	varuṇas tvottabhnātv ity upastabhnoti
7.10.5	dakṣiṇam anaḍvāhaṃ vimuñcati
7.10.6	vāruṇam asīti yoktraṃ parikarṣati
7.10.7	varuṇasya skambhasarjanir asīti śamyāṃ pravṛhati
7.10.8	vicṛto varuṇasya pāśa iti yoktrapāśaṃ vicṛntati
7.10.9	unmukto varuṇasya pāśa ity abhidhānīm unmuñcati
7.10.10	evam uttaram anaḍvāhaṃ vimuñcati
7.10.11	avimucyottaram ātithyāyās tantraṃ prakramayati
7.10.12	ubhau vā vimucya
7.10.13	agnīn anvādhāyedhmābarhir āharati
7.10.14	saptadaśa sāmidhenyaḥ
7.10.15	ikṣuśalāke vidhṛtī
7.10.16	kārṣmaryamayān paridhīn idhma upasaṃnahyaty āśvavālaṃ prastaraṃ barhiṣi
7.10.17	nirvapaṇakāle vaiṣṇavaṃ navakapālaṃ patnyā hastena nirvapati
7.10.18	patnyā vā hastāt
7.10.19	anvārabdhāyāṃ vā srucā
7.10.20	agner ātithyam asīty etaiḥ pañcabhis triṣu sāvitraṃ juṣṭaṃ cānuṣajati
7.10.21	viṣṇum evottareṣu nigameṣūpalakṣayet
7.10.22	yat prāg udvapanāt tat kṛtvottaram anaḍvāhaṃ vimuñcati tenaiva kalpena yadi purastād avimukto bhavati
7.10.23	vāruṇam asīti rājño vāso 'pādatte
7.10.24	varuṇo 'si dhṛtavrata iti rājānam
7.11.1	acchinnapatraḥ prajā upāvarohośann uśatīḥ syonaḥ syonā ity upāvaharati
7.11.2	atrāsandyā udgrahaṇam eke samāmananti
7.11.3	urv antarikṣam iti gacchati
7.11.4	yā te dhāmānīti saumyarcā rājānaṃ pūrveṇa dvāreṇa prāgvaṃśaṃ prapādayati
7.11.5	urv antarikṣaṃ vīhīty apareṇāhavanīyaṃ dakṣiṇātiharati
7.11.6	varuṇasyartasadanir asīti dakṣiṇenāhavanīyam āsandīṃ pratiṣṭhāpayati
7.11.7	adityāḥ sado 'sīti tasyāṃ kṛṣṇājinaṃ prācīnagrīvam uttaralomāstṛṇāti
7.11.8	prattaṃ rājānam adityāḥ sada āsīdeti tasminn āsādayati
7.11.9	varuṇasyartasadanam āsīdeti vā
7.11.10	vaneṣu vy antarikṣaṃ tatāneti vāsasā pariśrayati
7.11.11	varuṇo 'sīti rājānam abhimantrayate varuṇāya tveti vā
7.11.12	evā vandasva varuṇaṃ bṛhantaṃ namasyā dhīram amṛtasya gopām / sa naḥ śarma trivaruthaṃ vi yaṃsat pātaṃ no dyāvāpṛthivī upastha iti vāruṇyarcā rājānaṃ paricarati
7.11.13	yatra kvacāsīdedaitayaivāsīdet
7.11.14	agniṃ rājānaṃ cāntareṇa mā saṃcāriṣṭeti saṃpreṣyati
7.11.15	udvapanaprabhṛtīni karmāṇi pratipadyate
7.11.16	gārhapatye nava kapālāny upadadhāti
7.11.17	caturgṛhītāny ājyāni gṛhṇāti
7.11.18	caturhotrātithyam āsādayati
7.11.19	saṃbhārayajūṃṣi vyākhyāya nirmanthyasyāvṛtā nirmanthyena pracarati
7.11.20	vedaṃ nidhāya sāmidhenībhyaḥ saṃpreṣyati
7.11.21	sarvam idhmam ādadhāti sarvam aupabhṛtaṃ samānayate
7.11.22	ājyabhāgābhyāṃ pracarya viṣṇuṃ haviṣā yajati
7.11.23	dhruvāyāḥ śeṣaṃ karoti
7.11.24	iḍāntātithyā saṃtiṣṭhate
7.11.25	dhruvāśeṣād āpataye tvā gṛhṇāmīti kaṃse camase vā tānūnaptraṃ samavadyati caturavattaṃ pañcāvattaṃ vā
7.11.26	avaśiṣṭo vikalpārtho yadi caturavattam
7.11.27	tad anādhṛṣṭam asīti sarvartvijaḥ samavamṛśanti
7.11.28	samavamṛṣṭaṃ prajāpatau tvā manasi juhomīti trir avaghrāyāntarvedi ninayati
7.11.29	pratiṣiddham ekeṣām
7.11.30	asaṃcara utsiñcatīty ekeṣām
7.11.31	agnīn madanty āpā3 iti pṛcchati
7.11.32	madanti devīr amṛtā ṛtāvṛdha ity agnīdhraḥ pratyāha
7.11.33	tābhir ādraveti saṃpreṣyati
7.11.34	madantībhiḥ pāṇīn prakṣālayante brahmā rājānaṃ visraṃsayati
7.11.35	aṃśuraṃśur iti taṃ sarve sahiraṇyaiḥ pāṇibhir āpyāyayanti
7.11.36	pratyupanaddhe 'pa upaspṛśyaiṣṭā rāya iti prastare nihnuvate savyānnīcaḥ pāṇīnkṛtvā dakṣiṇānuttānān
7.12.1	pravargyeṇa pracaryopasadā pracaraty upasadā vā pracarya pravargyeṇa pracarati
7.12.2	yad ātithyāyā barhis tad upasadāṃ tad agnīṣomīyasya tat prastaraparidhi
7.12.3	stīrṇaṃ prastarabarhir upasatsu śayāḥ paridhayaḥ
7.12.4	upasadas tantraṃ vyākhyāsyāmaḥ
7.12.5	tasyām ājyaṃ haviḥ
7.12.6	agniḥ somo viṣṇur devatāḥ
7.12.7	upāṃśuyājena kalpo vyākhyātaḥ
7.12.8	agnīn anvādhāya ṣoḍaśadārum idhmaṃ saṃnahyati
7.12.9	vedaṃ kṛtvāgnīn paristīrya pāṇī prakṣālyolaparājīṃ stīrtvā yathārtham ājyapātrāṇi prayunakti sphyaṃ sruvaṃ sruca ājyasthālīṃ yena cārthaḥ
7.12.10	pavitre kṛtvā yajamāna vācaṃ yaccheti saṃpreṣyati vāgyataḥ pātrāṇi saṃmṛśati prokṣiteṣu vācaṃ visṛjate
7.12.11	sphyam ādāya stīrṇāyā veder lomabhyo 'dhi stambayajur haraty uttaraṃ parigrāhaṃ parigṛhya saṃpraiṣeṇa pratipadyate
7.12.12	yad anyad barhiṣaḥ patnīsaṃnahanāc ca tat saṃpreṣyati
7.12.13	yat prāg ājyagrahaṇāt tat kṛtvā dhruvāyām eva gṛhṇāti
7.12.14	prokṣaṇīr abhimantrya brahmāṇam āmantryedhmaṃ vediṃ ca prokṣya prokṣaṇyavaśeṣaṃ ninīya pavitre apisṛjyāgnim abhimantrya pūrvām āghārasamidham ādhāya dhruvāṃ sruvaṃ ca sādayaty eṣāsadad iti mantraṃ saṃnamati viṣṇv asi vaiṣṇavaṃ dhāma prājāpatyam ity ājyam abhimantrayate
7.12.15	vedaṃ nidhāya sāmidhenībhyaḥ saṃpreṣyati navadhedhmaṃ prativibhajya sarvam idhmam ādadhāti
7.12.16	oḍhāsu devatāsv agnim upavājya sruvāghāram āghāryāgnīt paridhīṃś cāgniṃ ca tristriḥ saṃmṛḍḍhīti saṃpreṣyati saṃmṛṣṭe pravaraṃ pravṛṇīte yathā mahāpitṛyajñe sīda hotar ity uktvā
7.13.1	dhruvāyā aṣṭau juhvāṃ gṛhṇāti catur upabhṛti
7.13.2	sādayati srucau hotādāpayati
7.13.3	ghṛtavatīm adhvaryo srucam āsyasvety ucyamāne juhūpabhṛtāv ādāya sakṛd atikrāntas tisro devatā yajati
7.13.4	uttarataḥ prathamāyāḥ puronuvākyāṃ saṃpreṣyati dakṣiṇata itarayoḥ
7.13.5	yaj juhvām ājyaṃ tasyārdhenāgniṃ yajaty ardhena somam
7.13.6	yad upabhṛti taj juhvām ānīya tena viṣṇum
7.13.7	pratyākramya yā te agne 'yāśayā tanūr iti sruveṇopasadaṃ juhoti
7.13.8	madantībhiḥ pāṇīn prakṣālayante brahmā rājānaṃ visraṃsayaty āpyāyayanti nihnuvate ca yathā purastād dakṣiṇottānaiḥ pūrvāhṇe savyottānair aparāhṇe
7.13.9	agnīddevapatnīrvyācakṣva subrahmaṇya subrahmaṇyāmāhvayeti saṃpreṣyati
7.13.10	vāg vāyoḥ patnīty apareṇa gārhapatyam upaviśyāgnīdhro devapatnīr vyācaṣṭe senendrasya dheneti vā
7.13.11	subrahmaṇyaḥ subrahmaṇyām āhvayati
7.13.12	anūpasadam etāni kriyante
7.13.13	evaṃ trirātraṃ sāyaṃprātaḥ pravargyopasadbhyāṃ pracarati
7.13.14	supūrvāhṇe paurvāhṇikībhyāṃ svaparāhṇa āparāhṇikībhyām
7.13.15	yā te agne 'yāśayā tanūr iti prathame 'hani sāyaṃprātaḥ sruvapradānāṃ juhoti
7.13.16	yā te agne rajāśayeti dvitīye
7.13.17	yā te agne harāśayeti tṛtīye
7.13.18	yadi puro yudhyeyur ayaḥ prathamāyām avadhāya juhuyāt
7.13.19	rajataṃ hiraṇyaṃ madhyamāyām
7.13.20	haritam uttamāyām
7.13.21	yadi saṅgrāmaṃ yudhyeyur ity ekeṣām
7.13.22	ayajñasaṃyuktaḥ kalpaḥ
7.14.1	madhyamābhyāṃ paurvāhṇikībhyāṃ pravargyopasadbhyāṃ pracaryāgreṇa prāgvaṃśaṃ trīn prācaḥ prakramān prakramya śaṅkuṃ nihanti sa paścārdhe vedeḥ
7.14.2	vimime tvā payasvatīṃ devānāṃ dhenuṃ sudughām anapasphurantīm indraḥ somaṃ pibatu kṣemo astu na iti ṣaṭtriṃśat prācaḥ prakramān prakramya śaṅkuṃ nihanti sa pūrvārdhe
7.14.3	paścārdhyāc chaṅkoḥ pañcadaśa dakṣiṇataḥ pañcadaśottarataḥ prakramya śaṅkū nihanti te śroṇī pūrvārdhyāc chaṅkor dvādaśa dakṣiṇato dvādaśottarataḥ prakramya śaṅkū nihanti tāv aṃsau
7.14.4	akṣṇayā mānena saṃpādya pradakṣiṇaṃ spandyayā paryātanoti
7.14.5	anvātanoti pṛṣṭhyām
7.14.6	tāṃ karoti yathā darśapūrṇamāsayor yad anyat saṃnāmāt
7.14.7	sphyena vighanena parśvā paraśunā ca
7.14.8	yat prāg uttarasmāt parigrāhāt tat kṛtvottaravedyāḥ kalpena daśapadām uttaravediṃ karoti
7.14.9	aṃhīyasīṃ purastād ity ekeṣām
7.14.10	uttareṇottaraṃ vedyaṃsaṃ prakrame cātvālaḥ paścād dvādaśasūtkaro vidyate 'parimite vā
7.14.11	tāv antareṇa vedeḥ saṃcaraḥ
7.14.12	prācīnam āgnīdhrāt pratīcīnaṃ cātvālād ity ekeṣām
7.14.13	udumbaraśākhābhiś channāṃ parivāsayati
7.14.14	śvo bhūte
7.15.1	uttamābhyāṃ paurvāhṇikībhyāṃ pravargyopasadbhyāṃ pracaryārdhavrataṃ pradāya tadānīm evāparāhṇikībhyāṃ pravargyopasadbhyāṃ pracarati
7.15.2	pravargyam udvāsyopasadam upaiti yadi pūrvo bhavati
7.15.3	ardhavrataṃ pradāyāgner āvṛtāgniṃ praṇīyāgnyāyatana ūrṇāstukāṃ nidhāyāgniṃ pratiṣṭhāpyāmikṣāyai maitrāvaruṇyai sāyaṃdohāya vatsān apākaroti
7.15.4	indrāya ca dadhigharmāya gharmadugho vatsam
7.15.5	sarvāṇy aindrāṇi bhavantīty ekeṣām
7.15.6	agnivaty uttaraṃ parigrāhaṃ parigṛhṇāti
7.15.7	na parigṛhītām aprokṣitām adhicaraty āstaraṇāt
7.15.8	sutyārthāni kāṣṭhāni māhāvedikaṃ ca barhir upakl̥ptaṃ bhavati tūṣṇīkābhir adbhiḥ kāṣṭhāni vediṃ barhiś ca tristriḥ prokṣati
7.15.9	tūṣṇīṃ barhiṣā vediṃ stṛṇāti yathā darśapūrṇamāsayoḥ
7.15.10	ā ghā ye agnim indhate stṛṇanti barhir ānuṣak / yeṣām indro yuvā sakheti staraṇīm eke samāmananti
7.16.1	upakl̥pte śakaṭe maṇḍalacakre prayuktapūrve tayoḥ purāṇān granthīn visrasya prakṣālya navān kurvanti cchadiṣmatī yugyakṛte kṛtvāgreṇa prāgvaṃśam avasthāpya yuñjate mana ity auttaravedike juhoti
7.16.2	devaśrutāv iti padatṛtīyasyaikadeśena patnī dakṣiṇasya havirdhānasya dakṣiṇām akṣadhuraṃ dakṣiṇenottānena triḥ parācīnam upānakty evam uttarasya
7.16.3	sarvā upānaktīty ekeṣām
7.16.4	ājyena cety ekeṣām
7.16.5	havirdhānābhyāṃ pravartyamānābhyām anubrūhīti saṃpreṣyati pravartyamānābhyām anubrūhīti vā
7.16.6	trir anūkāyāṃ prācī pretam iti samudgṛhṇantaḥ prācī pravartayanti
7.16.7	suvāg deva duryāṃ āvadety abhimantrayate yady akṣa utsarjet
7.16.8	yatra vedim avakrāmatas tad dakṣiṇasya havirdhānasyottarasyāṃ vartanyāṃ vedyante hiraṇyaṃ nidhāyedaṃ viṣṇur iti juhoti
7.16.9	irāvatī dhenumatī ity evaṃ pratiprasthātottarasya
7.16.10	adhvaryur dakṣiṇasya havirdhānasya karmāṇi karoti pratiprasthātottarasya
7.16.11	apa janyaṃ bhayaṃ nudāpa cakrāṇi vartaya gṛhaṃ somasya gacchatam indrasya saṃsadam iti paścārdhe veder vitṛtīyadeśe manasā hotā padā janyaṃ bhayaṃ pratinudaty adhvaryur yajamāno brahmā vā
7.16.12	apareṇottaravediṃ trīn pratīcaḥ prakramān prativikramyātra ramethām ity abhitaḥ pṛṣṭhyāṃ nabhyasthe sthāpayataḥ
7.16.13	yathārthaṃ havirdhānayoḥ
7.17.1	antarālaṃ kurutaḥ
7.17.2	vaiṣṇavam asi viṣṇus tvottabhnātv ity upastabhnutaḥ
7.17.3	purastādunnate bhavataḥ
7.17.4	divo vā viṣṇav uta vā pṛthivyā ity āśīr padayarcā dakṣiṇasya havirdhānasya dakṣiṇaṃ karṇātardam apareṇa methīṃ nihanti viṣṇor nu kam ity uttarasyottaraṃ karṇātardam apareṇa pratiprasthātā
7.17.5	viṣṇor dhruvam asīti tatraite nibadhnītaḥ
7.17.6	viṣṇor dhruvo 'sīti granthī kurutas tau prajñātau bhavataḥ
7.17.7	ūrdhvāḥ śamyāḥ samutkṛṣyopariṣṭāt pariveṣṭayato yathāsuṣṭhu
7.17.8	paryantyāḥ sthūṇā minutaḥ
7.17.9	yathāgreṇa kharaṃ saṃcaro bhavati
7.17.10	agreṇa havirdhāne sthūṇe nihatya tayor udagagraṃ vaṃśaṃ nidhāya prāco vaṃśān ādadhāti
7.17.11	viṣṇoḥ pṛṣṭham asīti madhyamaṃ chadir adhi nidadhāti
7.17.12	viṣṇo rarāṭam asīti purastād rarāṭīṃ pariśrayati
7.17.13	tejanī rarāṭyaiṣīkī prācyanūkāṇḍā madhye vitatāṃ tāṃ vaṃśe nibadhnāti
7.17.14	viṣṇoḥ śnyaptre stha iti rarāṭyā antau vyavāsyati
7.17.15	kaṭāṃs tejanīś ca pravartaṃ chadiṣām antarāleṣv anvavasyanti
7.17.16	tān antarvartā ity ācakṣate
7.17.17	pari tvā girvaṇo gira ity abhitaḥ pariśrayataḥ
7.17.18	pūrvam aparaṃ ca dvāre kurutaḥ
7.17.19	adhvaryur dakṣiṇāṃ dvāreyīṃ pariṣīvyati pratiprasthātottarām
7.17.20	viṣṇoḥ syūr asīti sīvyataḥ
7.17.21	viṣṇor dhruvo 'sīti granthī kurutas tau prajñātau bhavataḥ
7.17.22	vaiṣṇavam asi viṣṇave tveti saṃmitam abhimṛśataḥ
7.17.23	pra tad viṣṇuḥ stavate vīryāya mṛgo na bhīmaḥ kucaro giriṣṭhāḥ / yasyoruṣu triṣu vikramaṇeṣv adhikṣiyanti bhuvanāni viśveti saṃmitāddhavirdhānāt prāg upaniṣkrāmataḥ
7.17.24	upaniṣkramya vā japataḥ
7.17.25	trīn prācaḥ prakramān prakramya japata ity ekeṣām
7.18.1	dakṣiṇasya havirdhānasya purokṣaṃ catvāra uparavā bhavanty avāntaradeśeṣu prādeśamukhāḥ prādeśāntarālā bāhumātrāḥ saṃtṛṇṇā adhastād vidhṛtā upariṣṭāt
7.18.2	abhrer ādānaṃ parilekhanaṃ ca yūpe vyākhyātam
7.18.3	pūrvayor dakṣiṇaṃ parilikhyāparayor uttaraṃ parilikhaty aparayor dakṣiṇaṃ pūrvayoruttaram
7.18.4	evam anupūrvāṇy eṣāṃ karmāṇi kriyante
7.18.5	rakṣohaṇo valaganano vaiṣṇavān khanāmīti khanati
7.18.6	rakṣohaṇo valagahano vaiṣṇavān niṣkhidāmīti niṣkhidati
7.18.7	bṛhann asīty abhriṃ praharati
7.18.8	virāḍ asīti bāhum upāvaharati bāhū vā
7.18.9	idam ahaṃ taṃ valagam udvapāmīti pāṃsūn udvapati
7.18.10	idam enam adharaṃ karomīty uparavabile 'vabādhate
7.18.11	nirasto balaga iti harati
7.18.12	avabāḍho durasyur iti yatra kharaṃ kariṣyan bhavati tasmin deśe nivapati
7.18.13	evam itareṣu
7.18.14	uttareṇottareṇa mantreṇa bāhum upāvaharaty uttareṇottareṇa ca chandasā nigṛhṇāti
7.18.15	gāyatraṃ traiṣṭubhaṃ jāgatam ānuṣṭubham ity āmnātāni chandāṃsi
7.18.16	virāḍ asīti pūrvayor dakṣiṇaṃ yajamāno 'vamṛśati samrāḍ asīty aparayor uttaram adhvaryuḥ
7.18.17	saṃmṛśa imān āyuṣe varcase ca devānāṃ nidhir asi dveṣoyavano yuyodhy asmad dveṣāṃsi yāni kāni cakṛma devānām idaṃ nihitaṃ yad asty athābhāhi pradiśaś catasraḥ kṛṇvāno anyāṃ adharān sapatnān ity adhastāt saṃmṛśataḥ
7.18.18	kim atrety adhvaryuḥ pṛcchati bhadram iti yajamānaḥ pratyāha tan nau sahety adhvaryuḥ
7.18.19	svarāḍ asīty aparayor dakṣiṇaṃ yajamāno 'vamṛśati viśvārāḍ asīti pūrvayor uttaram adhvaryuḥ
7.18.20	saṃmṛśato yathā purastāt
7.18.21	kim atreti yajamānaḥ pṛcchati bhadram ity achvaryuḥ pratyāha tan ma iti yajamānaḥ
7.18.22	rakṣohaṇo valagahanaḥ prokṣāmi vaiṣṇavān iti
7.19.1	yavamatībhir adbhir uparavāṃs triḥ prokṣati
7.19.2	rakṣohaṇo valagahano 'vanayāmi vaiṣṇavān iti yavamatīr apo 'vanayati
7.19.3	yavo 'sīti yavaṃ prāsyati
7.19.4	rakṣohaṇo valagahano 'vastṛṇāmi vaiṣṇavān iti prācā barhiṣāvastṛṇāti
7.19.5	rakṣohaṇo valagahano 'bhijuhomi vaiṣṇavān iti hiraṇyam antardhāya sruveṇābhijuhoti
7.19.6	rakṣohaṇau valagahanau prokṣāmi vaiṣṇave ity adhiṣavaṇaphalake prokṣaty audumbare kārṣmaryamaye pālāśe vā taṣṭe pradhimukhe saṃhite purastāt samāpikarte paścād dvyaṅgulena tryaṅgulena caturaṅgulena vā paścād asaṃhite saṃtṛṇṇe asaṃtṛṇṇe vā
7.19.7	rakṣohaṇau valagahanāv upadadhāmi vaiṣṇavī ity adhiṣavaṇaphalakābhyām uparavān apidadhāti dvau dakṣiṇena dvāv uttareṇa
7.19.8	rakṣohaṇu valagahanau paryūhāmi vaiṣṇavī ity auparaveṇa purīṣeṇa paryūhati
7.19.9	rakṣohaṇau valagahanau paristṛṇāmi vaiṣṇavī iti darbhaiḥ paristṛṇāti
7.19.10	rakṣohaṇau valagahanau vaiṣṇavī ity abhimantrayate
7.19.11	rakṣohat tvā valagahat prokṣāmi vaiṣṇavam ity adhiṣavaṇacarma prokṣati
7.19.12	lohitam ānaḍuham upariṣṭāllomāsecanavad yathābhiṣavāyopāptaṃ bhavati
7.19.13	rakṣohat tvā valagahat stṛṇāmi vaiṣṇavam ity adhiṣavaṇaphalakayor āstṛṇāti
7.19.14	tasmiṃś caturo grāvṇaḥ saṃsādayaty ūrdhvasānūn āhananaprakārān uparaṃ prathiṣṭhaṃ madhye pañcamam
7.19.15	bṛhann asīty ekaikam
7.19.16	rakṣoghno vo valagaghnaḥ prokṣāmi vaiṣṇavān ity upare grāvṇaḥ saṃmukhān kṛtvā prokṣati
7.19.17	auparavasya purīṣasyāgreṇopastambhanaṃ caturaśraṃ kharaṃ karoti yāvantam āptaṃ pātrebhyo manyate
7.20.1	uttarata āgnīdhrīyaṃ minoti madhye veder ardham antarvedy ardhaṃ bahirvedi prācīnavaṃśaṃ vimitaṃ viminvanti dakṣiṇataupacāram
7.20.2	agreṇāparaṃ vedyantaṃ triṣu prakrameṣv aparimite vodīcīnavaṃśaṃ sado dakṣiṇataḥ pratikṛṣṭataraṃ yāvad ṛtvigbhyo dhiṣṇiyebhyaḥ prasarpakebhyaś cāptaṃ manyate
7.20.3	dakṣiṇena pṛṣṭhyāṃ prakrame madhye sadasa audumbaryavaṭaḥ
7.20.4	abhrer ādānaṃ parilekhanaṃ ca yūpe vyākhyātam
7.20.5	dive tveti parastād arvācīṃ prokṣati
7.20.6	apām avanayanaṃ yavaprāsanaṃ barhiṣāvastaraṇaṃ ca yūpe vyākhyātam
7.20.7	ucchrayasva vanaspate sajūr devena barhiṣeti prācīnakarṇām udgātrā sahocchrayaty ud divaṃ stabhāneti vā
7.20.8	dyutānas tvā māruto minotv ity avaṭe 'vadadhāti
7.20.9	paryūhaṇaṃ paridṛṃhaṇaṃ pariṣecanaṃ ca yūpe vyākhyātam
7.20.10	tasyāḥ karṇe viśākhe vā hiraṇyaṃ nidhāya ghṛtena dyāvāpṛthivī āpṛṇethāṃ svāheti sruveṇābhijuhoti
7.20.11	āmūlād anvavasrāvayati
7.20.12	yajamānamātrīsaṃmitā varṣiṣṭhāḥ sthūṇā minuto yathāsuṣṭhu
7.20.13	paryantyā nābhidaghnā audumbarīm abhyagrā minoti
7.20.14	nīcaiḥ sado vṛṣṭikāmasya minuyād uccair avṛṣṭikāmasya viparītam eke samāmananti
7.20.15	nava cchadīṃṣy upakl̥ptāni bhavanti
7.20.16	udīco vaṃśān ādhāya prāco vaṃśān ādadhāti
7.20.17	aindram asīti trīṇi madhyamāni chadīṃṣy udañci nidadhāti
7.20.18	indrasya sado 'sīti trīṇi dakṣiṇāni viśvajanasya chāyeti trīṇy uttarāṇi
7.20.19	dakṣiṇāny uttarāṇi karoty audumbarīm abhisaṃmukhāni
7.20.20	navachadi tejaskāmasya minuyād iti brāhmaṇavyākhyātāni kāmyāni chadīṃṣi teṣāṃ yāthākāmī
7.20.21	aindram asīndrāya tveti saṃmitam abhimṛśataḥ
7.20.22	prāgvaṃśasya sadohavirdhānayoś ca
7.21.1	samānaṃ sāṃkāśinam
7.21.2	nāsaṃsthite some 'dhvaryuḥ pūrveṇa dvāreṇa havirdhāne praviśyāpareṇa niṣkrāmed yadi niṣkrāmed idaṃ viṣṇur vicakrama iti japet
7.21.3	nāpareṇa sadaḥ praviśya pūrveṇa niṣkrāmed yadi niṣkrāmed uttiṣṭhann ojasā saheti japet
7.21.4	atroparavakarmaike samāmananti
7.21.5	cātvālāt purīṣam āhṛtya dhiṣṇiyān nivapati caturaśrān parimaṇḍalān vā
7.21.6	vibhūr asīty āgnīdhrīyam āgnīdhrāgāre yathottareṇāntarvedi saṃcaro bhavati
7.21.7	antaḥsadasam itarān
7.21.8	vahnir asīty apareṇa sadobilaṃ pṛṣṭhyāyāṃ prakrame hotrīyam
7.21.9	śvātro 'sīti dakṣiṇena hotrīyaṃ maitrāvaruṇasya
7.21.10	uttareṇa hotrīyam udagāyatān itarān
7.21.11	tutho 'sīti brāhmaṇācchaṃsina uśig asīti potur andhārir asīti neṣṭur avasyur asīty acchāvākasya pratikṛṣṭataram
7.21.12	śundhyūr asīti mārjālīyaṃ bahiḥsadasaṃ dakṣiṇārdhe vedeḥ samam āgnīdhrīyeṇa yathā dakṣiṇenāntarvedi saṃcaro bhavati
7.21.13	raudram anīkaṃ sarvatrānuṣajati
7.21.14	atra vedistaraṇam eke samāmananti
7.21.15	uttaravediṃ kharam uparavān dhiṣṇiyāṃś ca na stṛṇāti
7.22.1	agnīṣomīyasya paśos tantraṃ prakramayati
7.22.2	tasya nirūḍhapaśubandhena kalpo vyākhyātaḥ
7.22.3	ṣaḍḍhotā paśviṣṭiś cāṅgabhūte na vidyete
7.22.4	agnīn anvādhāyātithyāparidhīn idhma upasaṃnahyati
7.22.5	agnīn paristīrya pāṇī prakṣālyolaparājīṃ stīrtvā yathārthaṃ pāśukāni pātrāṇi prayunakti
7.22.6	yat prāg ājyagrahaṇāt tat kṛtvā pratihṛtya gārhapatye pāśukāny ājyāni gṛhṇāti
7.22.7	evā vandasvety upasthe brahmā rājānaṃ kurute
7.22.8	ādadate grāvṇo vāyavyāni droṇakalaśaṃ camasān ātithyābarhir idhmam ājyāny agnīṣomīyaṃ cānunayanti
7.22.9	ut patnīm ānayanty anv anāṃsi pravartayanti
7.22.10	praitu brahmaṇas patnīti neṣṭā patnīm udānayati
7.22.11	athāham anukāminīty ānīyamānā japati
7.22.12	suprajasas tvā vayam ity apareṇa śālāmukhīyam upaviśya dārśapaurṇamāsikān mantrāñ japati
7.22.13	śālāmukhīyaṃ gārhapatyakarmabhyo 'nvavasyanti tasmin gārhapatyakarmāṇi kriyante
7.22.14	sam apivratān hvayadhvam iti saṃpreṣyati
7.22.15	taṃ hvayante yajamānasyāmātyān
7.22.16	adhvaryuṃ yajamāno 'nvārabhate yajamānaṃ patnī patnīṃ yajamānasyāmātyāḥ
7.22.17	tān ahatena vāsasā pracchādya pracaraṇyāṃ caturgṛhītaṃ gṛhītvā pracchādanārthasya vāsaso daśāyāṃ hiraṇyaṃ baddhvājye 'vadhāya srugdaṇḍe vāsaso 'ntam upaniyamya śālāmukhīye vaisarjanau juhoti tvaṃ soma tanūkṛdbhya iti pūrvām āhutiṃ juhoti juṣāṇo aptur ājyasya vetu svāheti dvitīyām
7.22.18	śeṣam ājyasya karoti
7.22.19	śālāmukhīye 'gnipraṇayanāny ādīpayati sikatāś copayamanīr upakalpayata udyacchatīdhmam upayacchaty upayamanīr upayate dhāryamāṇe
7.23.1	agnīṣomābhyāṃ praṇīyamānābhyām anubrūhīti saṃpreṣyati praṇīyamānābhyām anubrūhīti vā
7.23.2	trir anūktāyām ayaṃ no agnir ity agniprathamāḥ somaprathamā vā prāñco gacchanti
7.23.3	yathārtham anunayanti
7.23.4	anugacchanty amātyāḥ
7.23.5	anunayanty agnīṣomīyam
7.23.6	āgnīdhrīya etam agniṃ pratiṣṭhāpyāgne nayeti nayavatyarcāgnīdhre juhoti
7.23.7	śeṣam ājyasya karoti
7.23.8	nidadhati grāvṇo vāyavyāni droṇakalaśaṃ camasāṃś ca
7.23.9	atiharantītarāṇi
7.23.10	uttareṇāgnīdhrīyaṃ dhiṣṇiyaṃ parītyoru viṣṇo vikramasvety auttaravedike juhoti
7.23.11	yathetam amātyāḥ pratigacchanti
7.23.12	somo jigāti gātuvid iti saumyarcāpareṇa dvāreṇa havirdhāne brahmā rājānaṃ prapādayati
7.23.13	pūrveṇa gataśriyaḥ
7.23.14	urv antarikṣam anvemīti pūrveṇādhvaryuḥ praviśyādityāḥ sado 'sīti dakṣiṇasya havirdhānasya nīḍe kṛṣṇājinaṃ prācīnagrīvam uttaralomāstṛṇāti
7.23.15	prattaṃ rājānam adityāḥ sada āsīdeti tasminn āsādayati
7.23.16	prokṣaṇīr abhimantrya brahmāṇam āmantryedhmaṃ vediṃ ca prokṣya prokṣaṇyavaśeṣaṃ ninīya pavitre apisṛjyāpareṇottaravediṃ mantreṇa barhiḥ stṛṇāti yathā darśapūrṇamāsayoḥ
7.23.17	sanneṣv ājyeṣu yūpasaṃmānena pratipadyate
7.23.18	agnīṣomīyaṃ paśum upākaroti
7.24.1	sa vyākhyātarūpaḥ
7.24.2	pravaraṃ pravṛtyāśrāvam ṛtupraiṣādibhiḥ saumikān ṛtvijo vṛṇīte
7.24.3	indraṃ hotrāt sajūr diva ā pṛthivyā iti hotāram
7.24.4	apisṛjya tṛṇam asphya uttarān vṛṇīte
7.24.5	agnim āgnīdhrād ity āgnīdhram
7.24.6	aśvinādhvaryū ādhvaryavād ity ātmānaṃ pratiprasthātāraṃ ca
7.24.7	mitrāvaruṇau praśāstārau praśāstrād iti maitrāvaruṇam
7.24.8	indro brahmā brāhmaṇād iti brāhmaṇācchaṃsinaṃ
7.24.9	marutaḥ potrād iti potāraṃ
7.24.10	grāvo neṣṭrād iti neṣṭāram
7.24.11	agnir devīnāṃ viśāṃ puraetāyaṃ sunvan yajamāno manuṣyāṇāṃ tayor asthūri gārhapatyaṃ dīdāya gacchataṃ himā vā yu rādhāṃsīt saṃpṛñcānāv asaṃpṛñcānau tanva iti yajamānam
7.24.12	juṣṭo vāco bhūyāsam ity etābhyāṃ pravṛtaḥpravṛto juhoty anantaraṃ pravarāt
7.24.13	hutvādhvaryur uttarān vṛṇīte
7.24.14	savanīya eke pravarān āmananti
7.24.15	hutāyāṃ vapāyāṃ subrahmaṇya subrahmaṇyām āhvayeti saṃpreṣyati pitāputrīyā subrahmaṇyā bhavati
7.24.16	aparāhṇe vasatīvarīr gṛhṇāti vahantīnām
7.24.17	nāntamā vahantīr atīyāt
7.24.18	saṃdhāv ātapasya cchāyāyāḥ
7.24.19	kūlasya vṛkṣasya svayaṃ vā chāyāṃ kṛtvā
7.24.20	haviṣmatīr imā āpa iti pratīpaṃ tiṣṭhan kumbhaṃ kumbhīṃ vābhipūrayati
7.24.21	yady agṛhītāḥ sūryo 'bhinimroced yo brāhmaṇo bahuyājī tasya gṛhāt kumbhyānāṃ gṛhṇīyāt
7.24.22	yadi taṃ na vindeyur agniṃ hiraṇyaṃ cādāya pareyād yatrāpaḥ syus taj jyotir upariṣṭād dhārayan hiraṇyam antardhāya vare datte gṛhṇāti
7.24.23	agner vo 'pannagṛhasya sadasi sādayāmīty apareṇa śālāmukhīyam upasādayati
7.24.24	astamite saṃvādaprabhṛtinā paśutantreṇa pratipadyate
7.24.25	tasya dakṣiṇena havirdhānam uttareṇa vā samavattaṃ pariharati
7.24.26	na yajamāno bhakṣān bhakṣayati bhakṣaṇam eke samānanti
7.24.27	patnīsaṃyājāntaḥ
7.25.1	agnīṣomīyaḥ saṃtiṣṭhate
7.25.2	niśāyāṃ vasatīvarīḥ pariharati sarvato na purastāt
7.25.3	utkrāmatety uktvāntarvedi yajamānaḥ patnī ca bhavataḥ
7.25.4	nādīkṣitam abhi pariharati
7.25.5	ādāya kumbhaṃ savye 'ṃse 'tyādhāyāpareṇa prājahitam atikramya dakṣiṇayā dvāropanirhṛtya dakṣiṇaṃ vedyantam anu parihṛtyendrāgniyor bhāgadheyīḥ stheti dakṣiṇasyām uttaravediśroṇyāṃ sādayati
7.25.6	ādāya kumbhaṃ dakṣiṇe 'ṃse 'tyādhāya yathetaṃ pratyetyottarapūrvayā dvāropanirhṛtyottaraṃ vedyantam anu parihṛtya mitrāvaruṇayor bhāgadheyīḥ sthety uttarasyām uttaravediśroṇyāṃ sādayati
7.25.7	ādāya kumbhaṃ savye 'ṃse 'tyādhāya tīrthena prapādya viśveṣāṃ vedānāṃ bhāgadheyīḥ sthety āgnīdhre sādayati
7.25.8	atra vasanti
7.25.9	subrahmaṇya subrahmaṇyām āhvayeti saṃpreṣyati pitāputrīyā subrahmaṇyā bhavati
7.25.10	yā yajamānasya vratadhuktām āśire duhrata yā patnyās tāṃ dadhigrahāya yā gharmadhuktāṃ dadhigharmāya taptam anātaṅkyaṃ payo maitrāvaruṇāya śṛtātaṅkyaṃ dadhy ādityagrahāya kurutād iti saṃpreṣyati
7.25.11	āgnīdhra ṛtvijo 'laṃkṛtā vasanti
7.25.12	prāgvaṃśe patnīṃ jāgarayanti
7.25.13	havirdhāne yajamāno rājānaṃ gopāyati gopāyati
8.1.1	mahārātre budhyante
8.1.2	tathā karmāṇy upakramante yathā purā vācaḥ pravaditoḥ prātaranuvāko bhavati
8.1.3	prajāpatir manasāndho 'ccheta iti trayastriṃśataṃ yajñatanūr āgnīdhre juhoti
8.1.4	pūrvāṃpūrvām anudrutyottarayottarayaikayā nu prathamayā
8.1.5	yajñārtiṃ prati juhotīty ekeṣām
8.1.6	savanīyasya paśos tantraṃ prakramayati
8.1.7	tasya nirūḍhapaśubandhena kalpo vyākhyātaḥ
8.1.8	na barhir vidyate prastaram evāharati barhiṣaḥ kalpena
8.1.9	pātrasaṃsādanakāle pracaraṇīṃ prathamāṃ srucaṃ prayunakti
8.1.10	ājyagrahaṇakāle pracaraṇyāṃ caturgṛhītaṃ gṛhītvottarāsu gṛhṇāti
8.1.11	prokṣaṇīr abhimantrya brahmāṇam āmantryedhmaṃ vediṃ prastaraṃ ca prokṣya prokṣaṇyavaśeṣaṃ ninīya pavitre apisṛjya prastaraṃ sādayitvā srucaḥ sādayati
8.1.12	ayaṃ no agnir varivaḥ kṛṇotv ity āgnīdhram abhimṛśati
8.1.13	idaṃ viṣṇur vicakrama iti havirdhāne
8.1.14	agna āyūṃṣi pavasa iti srucaḥ
8.1.15	ā vāyo bhūṣeti vāyavyāni
8.1.16	uttiṣṭhann ojasā saheti sadaḥ
8.1.17	khare pātrāṇi prayunakti
8.1.18	agnir devatā gāyatrī chanda ity etair yathārūpaṃ kas tvā yunakti sa tvā yunaktv ity avaśiṣṭāni
8.1.19	dakṣiṇe 'ṃsa upāṃśvantaryāmayoḥ pātre dakṣiṇam upāṃśor uttaram antaryāmasya
8.1.20	api vā pūrvam upāṃśor aparam antaryāmasya
8.1.21	te antareṇa vyānāya tvety upāṃśusavanaṃ grāvāṇaṃ saṃsṛṣṭam upāṃśupātreṇa prayunakti
8.1.22	pratyañci dvidevatyapātrāṇi parisrag aindravāyavasyājagāvan maitrāvaruṇasya dvisrakty āśvinasya
8.1.23	apare śukrāmanthinoḥ pātre dakṣiṇaṃ bailvaṃ śukrasyottaraṃ vaikaṅkataṃ manthinaḥ
8.1.24	apare āśvatthe aśvaśaphabudhne ubhayatomukhe ṛtupātre dakṣiṇam adhvaryor uttaraṃ pratiprasthātuḥ
8.1.25	dakṣiṇasyāṃ śroṇyām āgrayaṇasthālīm
8.1.26	uttarasyām ukthyasthālīm ukthyapātraṃ cāśvaśaphabudhnam
8.1.27	te antareṇodañci trīṇy atigrāhyapātrāṇi
8.1.28	dakṣiṇasya havirdhānasyāgreṇopastambhanam ādityasthālīm ādityapātraṃ cāśvaśaphabudhnam
8.1.29	uttarasya havirdhānasyāgreṇopastambhanam anupopte dhruvasthālīm
8.1.30	uttare 'ṃsa audumbaraṃ catuḥsrakti dadhigrahapātram
8.1.31	madhye pariplavām
8.1.32	yathāvakāśam ekādaśa camasān naiyagrodhān rauhitakān vā
8.2.1	tsarumato 'tsarukān vā
8.2.2	prādeśamātrāṇy ūrdhvasānūni madhye saṃnatāni vāyavyāni
8.2.3	yathā srug adaṇḍaivaṃ pariplavā
8.2.4	teṣāṃ yāny anādiṣṭavṛkṣāṇi vikaṅkatasya tāny ahomārthāni tu vāraṇasya
8.2.5	yunajmi te pṛthivīṃ jyotiṣā saheti dakṣiṇasya havirdhānasya paścādakṣaṃ droṇakalaśaṃ sadaśāpavitraṃ prayunakti
8.2.6	yunajmi vāyum antarikṣeṇa te sahety uttarasya nīḍa ādhavanīyam
8.2.7	yunajmi vācaṃ saha sūryeṇa ta iti tasyaiva pradhure pūtabhṛtam
8.2.8	paścādakṣaṃ tisra ekadhanā sthālī yunajmi tisro vipṛcaḥ sūryasya ta iti sruco 'bhimṛśati
8.2.9	atrādhiṣavaṇacarmaṇo grāvṇām iti prayojanam eke samāmananti
8.2.10	apāṃ kṣayā ṛtasya garbhā bhuvanasya gopāḥ śyenā atithayaḥ parvatānāṃ kakubhaḥ prayuto na pātāro vagnunendraṃ hvayata ghoṣeṇāmīvāṃś cātayata yuktāḥ stha vahata svargaṃ lokam abhivahata yajamānam ity upare grāvṇaḥ saṃmukhān kṛtvābhimantrayate
8.2.11	āsanyān mā mantrāt pāhīty āgnīdhre juhoti
8.2.12	hṛde tvā manase tveti dvābhyām antareṣāṃ rājānaṃ grāvasūpāvaharati
8.2.13	āgnīdhre pañcahotāraṃ juhuyāt svargakāmasyety ekeṣām
8.2.14	purā vācaḥ pravaditoḥ prātaranuvākam upākaroti
8.2.15	dveṣyasya proṣitāyām
8.2.16	devebhyaḥ prātaryāvabhyo 'nubrūhi brahman vācaṃ yaccha subrahmaṇya subrahmaṇyām āhvaya pratiprasthātaḥ savanīyān nirvapeti saṃpreṣyati
8.2.17	pratiprasthātā savanīyānāṃ pātrasaṃsādanaprabhṛtīni karmāṇi pratipadyate yathārtham oṣadhipātrāṇi prayunakti
8.2.18	dve bharjanārthe kapāle aṣṭau puroḍāśārthāny āmikṣārthāṃ sthālīm
8.2.19	nirvapaṇakāla indrāya harivate dhānā nirvapatīndrāya pūṣaṇvate karambhaṃ sarasvatyai bhāratyai parivāpalājān indrāya puroḍāśam aṣṭākapālam
8.2.20	prokṣiteṣu vibhāgamantreṇa vrīhīn vibhajyārdhān avahanty ardhāṃl lājārthān nidadhāti
8.2.21	prathamena kapālamantreṇa dhānārthaṃ lājārthaṃ ca kapāle upadadhāti
8.2.22	aṣṭau puroḍāśasyopadhāyāmikṣāyāḥ kalpena maitrāvaruṇīm āmikṣāṃ karoti
8.2.23	adhiśrayaṇamantreṇa dhānā lājāṃś ca bharjayati
8.2.24	anupadahyamānāḥ pariśerate
8.2.25	yat prāg alaṃkaraṇāt tat kṛtvā vibhāgamantreṇa dhānā vibhajya piṣṭānām āvṛtārdhāḥ saktūn kṛtvā saṃyavanamantreṇa saṃyauti sa karambho bhavati
8.2.26	analaṃkṛteṣv abhūd uṣā ruśatpaśur āgnir adhāyy ṛtviya ity etasyāṃ śasyamānāyāṃ śṛṇotv agniḥ samidhā havaṃ ma ity etac caturgṛhītaṃ juhoti
8.2.27	aparaṃ caturgṛhītaṃ gṛhītvā
8.3.1	darbhamuṣṭiṃ dhārayamāṇo 'pa iṣya hotar maitrāvaruṇasya camasādhvaryav ādravaikadhanina ādravata neṣṭaḥ patnīm udānayonnetar hotṛcamasena vasatīvarībhiś ca cātvālaṃ pratyupāssveti saṃpreṣyati
8.3.2	maitrāvaruṇacamasādhvaryuś camasam ādāyādravati
8.3.3	trayavarārdhā ayuja ekadhanāsthālīr ādāyādravanti
8.3.4	prehy udehīti neṣṭā patnīm udānayati
8.3.5	yatra hotuḥ prātaranuvākam anubruvata upaśaṇuyāt tad apo 'dhvaryur gṛhṇīyāt
8.3.6	yadi dūre syur udūhya gṛhṇīyād yatra hotuḥ śṛṇoti
8.3.7	apsu tṛṇaṃ prāsya devīr āpa ity etac caturgṛhītaṃ juhoti
8.3.8	śeṣaṃ vā karoti
8.3.9	yadi vā purā tṛṇaṃ bhavati tasminn eva juhoti
8.3.10	kārṣir asīti darbhair āhutim apaplāvayati
8.3.11	samudrasya vo 'kṣityā unnaya ity aghṛtaliptānāṃ maitrāvaruṇacamasenonnayati
8.3.12	etenaiva mantreṇaikadhanāsu
8.3.13	vasubhyo rudrebhya ādityebhya iti patnī pannejanīr gṛhṇāti
8.3.14	ye sthālīr āharanti ta ānayanti
8.3.15	tenaiva mantreṇa neṣṭā patnīm udānayati
8.3.16	pūrveṇa dvāreṇa sadaḥ praviśyāgreṇa praśāstrīyaṃ dhiṣṇiyaṃ parītyāpareṇa neṣṭur dhiṣṇiyaṃ vasubhyo rudrebhya ādityebhya iti patnī pannejanīḥ sādayati
8.3.17	vasavo rudā ādityā etā vaḥ pannejanīs tā rakṣadhvam iti vā
8.3.18	cātvālam itare yanti
8.4.1	saṃ vo dadhātu varuṇaḥ sam indraḥ saṃ dhātā saṃ bṛhaspatiḥ / tvaṣṭā viṣṇuḥ prajayā saṃrarāṇo yajamānāya draviṇaṃ dadhātu yathādhuraṃ dhuro dhūrbhiḥ kalpantām ity upari cātvāle hotṛcamasaṃ maitrāvaruṇacamasaṃ ca saṃsparśya vasatīvarīr vyānayati
8.4.2	hotṛcamase vasatīvarīṇāṃ niṣicya maitrāvaruṇacamasa ānayati maitrāvaruṇacamasāddhotṛcamase
8.4.3	hotṛcamasaṃ maitrāvaruṇacamasaṃ ca pracaraṇyā samanakti saṃ vo 'naktu varuṇa iti mantrādiṃ saṃnamati
8.4.4	hotur antikam āyanati
8.4.5	adhvaryo 'ver apā3 iti hotādhvaryuṃ triḥ pṛcchati
8.4.6	utem anannamur uteti triḥ pratyāha
8.4.7	yam agne pṛtsu martyam iti pracaraṇyā kratukaraṇaṃ juhoti yadi śeṣo bhavati
8.4.8	avidyamāne 'nyac caturgṛhītaṃ gṛhītvā tat sarvaṃ juhoti
8.4.9	dakṣiṇasya havirdhānasya pradhure pracaraṇīṃ sādayati
8.4.10	yaṃ kāmayeta klībaḥ syād ity adhastāt tasya
8.4.11	pūrveṇa dvāreṇa havirdhānam apaḥ prapādayati
8.4.12	tāsu dakṣiṇasya havirdhānasyottarasyāṃ vartanyāṃ purokṣaṃ hotṛcamasam āspṛṣṭaṃ sādayati
8.4.13	uttarasmin havirdhāne yathāvakalśam itarāḥ
8.4.14	nigrābhyāḥ stha devaśrutaḥ śukrāḥ śukrabhṛtaḥ pūtāḥ pūtabhṛta āyurme tarpayateti hotṛcamase yajamānaṃ vācayati tā nigrābhyā bhavanti
8.5.1	dadhigraheṇa pracarati
8.5.2	upayāmagṛhīto 'si prajāpataye tvā jyotiṣmate jyotiṣmantaṃ gṛhṇāmīti dadhigrahapātre dadhigrahaṃ gṛhṇāty apendra dviṣato mana iti harati prāṇāya tvāpānāya tveti juhoti
8.5.3	ājyagrahaṃ gṛhṇīyāt tejaskāmasya somagrahaṃ gṛhṇīyād brahmavarcasakāmasyeti
8.5.4	tayor dadhigraheṇa kalpo vyākhyātaḥ
8.5.5	dadhigrahaṃ gṛhṇīyātpaśukāmasyeti nitye kāmye
8.5.6	somagrahaṃ grahīṣyan rājānam apādatte yāvantam ekagrahāyāptaṃ manyate
8.5.7	pratyupanahyetaraṃ nidadhāti
8.5.8	tam upare nupya vasatīvarībhir upasṛjyāvīvṛdhaṃ va ity abhimantrya
8.5.9	tisro yahvasya samidhaḥ parijman devā akṛṇvann uśijo amartyave / tāsām ekām adadhur martye bhujaṃ lokam u dve upa jāmīnaṃ īyatur iti grāvṇā yathārtham abhiṣuṇoti
8.5.10	ā māskān iti yo 'bhiṣūyamāṇasya prathamo 'ṃśuḥ skandati tam abhimantrayate pratyāharati vā
8.5.11	drapsaś caskandeti vipruṣo 'numantrayate
8.5.12	sarvābhiṣavāṇām eṣa kalpaḥ
8.5.13	etasminn evaiṣo 'bhiṣavamantraḥ
8.5.14	taṃ sahiraṇyena pāṇinā gṛhītvā sahiraṇyena prāṅmukhas tiṣṭhan dakṣiṇārdhapūrvārdhe juhoty uttarārdhapūrvārdhe vā
8.5.15	yatraivaṃ tatra sarvasomāhutīḥ
8.5.16	hutvā śeṣaṃ vā karoti
8.5.17	pūrveṇa dvāreṇa sadaḥ praviśyāgreṇa hotāraṃ purastātpratyaṅṅ āsīno nṛcakṣasaṃ tvety avekṣya mandrābhibhūtir iti bhakṣayati
8.5.18	svayam āharan bhakṣam avekṣaṇaprabhṛtinā bhakṣamantreṇa pratipadyate
8.5.19	bhakṣehīty anyenāhriyamāṇaṃ pratīkṣate 'śvinos tvā bāhubhyāṃ saghyāsam iti pratigṛhya nṛcakṣasaṃ tvety avekṣya mandrābhibhūtir ity anudrutya vasumadgaṇasya soma deva ta iti
8.6.1	prātaḥsavane sarvasomān bhakṣayanti narāśaṃsapītasyeti nārāśaṃsān
8.6.2	rudravadgaṇasya soma deva ta iti mādhyaṃdine savane sarvasomān bhakṣayanti narāśaṃsapītasyeti nārāśaṃsān ādityavadgaṇasya soma deva ta iti tṛtīyasavane sarvasomān bhakṣayanti narāśaṃsapītasyeti nārāśaṃsān
8.6.3	yat prāg vasumadgaṇāt tat sarvatrānuṣajati
8.6.4	vāg devī somasya pibatv iti sārvatrikam eke samāmananti
8.6.5	hinva me gātrā hariva iti somaṃ bhakṣayitvātmānaṃ pratyabhimṛśante
8.6.6	mārjālīye pātraṃ prakṣālyāyatane sādayati
8.6.7	sarvasomānām eṣa kalpaḥ
8.6.8	graheṣu tu sahiraṇyatā
8.6.9	homābhiṣavābhyāṃ ca bhakṣo nānyatareṇa karmaṇā
8.6.10	dadhigrahasyāṃśor adābhyasya ca samānaṃ pātram
8.6.11	aṃśunā pracarati
8.6.12	rājānam apādatte yāvantam ekagrahāyāptaṃ manyate pratyupanahyetaraṃ nidadhāti tam upare nyupya vasatīvarībhir upasṛjya sakṛdabhiṣutasya prāṇyāpānya prāṇān vāmadevyaṃ manasā gāyamāno gṛhṇāti
8.6.13	kayā naś citra ābhuvad iti vā vāmadevyasyarcā
8.6.14	yady anavānaṃ na śaknuyād gṛhītum ā naḥ prāṇa etu parāvata iti hiraṇyaṃ śatamānam abhivyanya vare datte gṛhṇāti
8.6.15	taṃ sahiraṇyena śatamānena saṃsparśya hiraṇyenāpidadhāti
8.6.16	indrāgnī me varcaḥ kṛṇutām iti harati
8.6.17	dadhanve vā yad īm anv ity anavānaṃ juhoti
8.6.18	adbhiḥ pratiprasthātādhvaryuṃ pratyukṣati
8.6.19	adābhyena pracarati
8.6.20	vasavas tvā prabṛhantv ity etair upanaddhasya rājñas trīn aṃśūn asaṃspṛṣṭān pravṛhyānyasmin pātre dadhno nigrābhyāṇāṃ vā niḥṣicya māndāsu te śukra śukram ādhūnomīti tasminn etair etān aṃśūṃs triḥ pradakṣiṇam anupariplāvayati
8.6.21	catuḥ pañcakṛtvaḥ saptakṛtvo vāvaśiṣṭā vikalpārthāḥ
8.6.22	śukraṃ te śukreṇa gṛhṇāmy agniḥ prātaḥsavane viśve devā idaṃ tṛtīyaṃ savanaṃ kavīnām ity enābhirgṛhṇāti sarvāsāmantata upayāmā bhavanti
8.6.23	āsminn ugrā acucyavur iti harati
8.6.24	kakuhaṃ rūpaṃ vṛṣabhasya rocate bṛhad ity abhimantrayate
8.6.25	somaḥ somasya purogā iti juhoti prajñātān aṃśūn nidadhāti
8.7.1	devasya tvety upāṃśusavanaṃ grāvāṇam ādāya vācaṃ yacchaty āgrayaṇasya grahaṇāt
8.7.2	grāvāsīty abhimantrayate
8.7.3	tam adhiṣavaṇa ūrdhvasānuṃ nidhāyendrāya tvā vṛtraghna ity etair mantrai rājānam abhimimīte yathā kraye 'nyad upasamūhanāt
8.7.4	adhiṣavaṇasyaikadeśe rājānam apodūhyādatte yāvantam ekagrahāyāptaṃ manyate pratyupanahyetaraṃ nidadhāti tam upare nyupya vasatīvarībhir upasṛjya śvātrāḥ stha vṛtratura iti nigrābhyābhir upasṛjati
8.7.5	yat te soma divi jyotir ity abhimantrayate
8.7.6	abhimantraṇam eke pūrvaṃ samāmananti
8.7.7	upasṛṣṭasya rājñaḥ ṣaḍ aṃśūn asaṃspṛṣṭān prabṛhya prajñātān nidhāyetarān ādāyopariṣṭād grāvāṇaṃ dhārayann adhastād aṃśūn prāg apāg udag adharāg iti hotṛcamase triḥ pradakṣiṇam anupariplāvayati sa nigrābho bhavati
8.7.8	tān upare nyupya vasatīvarībhir upasṛjya mā bher mā saṃvikthā iti grāvāṇam udyamya dhiṣaṇe vīḍū satī ity adhiṣavaṇaphalake abhimantrayate
8.7.9	anāgasas tvā vayam indreṇa preṣitā upa vāyuṣ ṭe astv aṃśabhūr mitras te astv aṃśabhūr varuṇas te astv aṃśabhūr ahataḥ somo rājeti yatra mūlaṃ tṛṇaṃ kāṣṭhaṃ vā paśyati tasmin deśe same praharati
8.7.10	tṛṇam antardhāyābhiṣuṇotīty ekeṣām
8.7.11	aṣṭaukṛtvo 'gre 'bhiṣutya nigrābham upaiti yathā purastāt
8.7.12	apāttānām aṃśūnāṃ dvābhyām upāśṃupātram apidhāyottarataḥ pratiprasthātopayacchati
8.7.13	vācaspataye pavasva vājinn iti tasminn añjalinādhvaryuḥ somam āsiñcati
8.7.14	evaṃ vihito dvitīyas tṛtīyaś cābhiṣavaḥ
8.7.15	api vaikādaśakṛtvo dvitīyam abhiṣuṇoti dvādaśakṛtvas tṛtīyam
8.7.16	apoddhṛtya pūrvāv aṃśū anyābhyāṃ dvitīye pātram apidhāyopayacchaty anyābhyāṃ tṛtīye devo devānām iti dvitīye somam āsiñcati madhumatīr na iṣas kṛdhīti tṛtīye
8.7.17	na sādayati
8.7.18	svāṃkṛto 'sīty uttiṣṭhati
8.7.19	urv antarikṣam iti gacchati
8.7.20	uttareṇa hotāram atikramya
8.8.1	manas tvāṣṭv ity uttaraṃ paridhisaṃdhim anvavatiṣṭhate
8.8.2	uttaraṃ paridhisaṃdhim anvavahṛtya svāhā tvā subhavaḥ sūryāyeti dakṣiṇāprāñcam ṛjuṃ dīrghaṃ saṃtataṃ juhoti
8.8.3	devebhyas tvā marīcipebhya iti madhyame paridhāv abhyantaraṃ lepaṃ nimārṣṭi
8.8.4	yadi kāmayeta varṣukaḥ parjanyaḥ syād iti brāhmaṇavyākhyātam
8.8.5	āgrayaṇasthālyāṃ saṃpātam avanayati
8.8.6	eṣa te yoniḥ prāṇāya tveti pātraṃ sādayati
8.8.7	tasminn aṃśum avadadhāti sa pariśeta ā tṛtīyasavanāt
8.8.8	abhicaratas tu grahaṃ gṛhītvā amuṣya tvā prāṇe sādayāmīti sādayet taṃ sāvitreṇādāyāmuṃ jahy atha tvā hoṣyāmīty abhimantrya praharṣiṇo madirasya made mṛṣāsāv astv iti juhoti
8.8.9	ā hotor aprāṇann āsīta
8.8.10	yadi dūre syād ā tamitos tiṣṭhet
8.8.11	dveṣyasya nāma gṛhṇāti
8.8.12	devāṃśo yasmai tveḍe tat satyam apariplutā bhaṅgyena hato 'sau phaḍ iti yo 'syāṃśur āśliṣṭa urasi vastre bāhau vā taṃ juhoti
8.8.13	mahābhiṣavāya paryupaviśante purastād adhvaryur dakṣiṇataḥ pratiprasthātā paścān neṣṭottarata unnetā
8.8.14	rājānam apādatte yāvantaṃ prātaḥsavanāyāptaṃ manyate pratyupanahyetaraṃ nidadhāti tam upare nyupyośik tvaṃ deva someti ye 'dābhyā aṃśavas teṣām ekaikam anusavanam apisṛjati yat te somādābhyaṃ nāma jāgṛvīti copāṃśupāvanānāṃ dvaudvau
8.8.15	tān upare nyupya vasatīvarībhir upasṛjya dakṣiṇaiḥ pāṇibhir grāvabhir yathārtham abhiṣutya nigrābham upayanti yathā purastāt
8.8.16	evaṃ vihito dvitīyas tṛtīyaś cābhiṣavaḥ
8.8.17	trirabhiṣutaṃ rājānam ādhavanīye saṃsiñcanti
8.8.18	evaṃ vihito dvitīyas tṛtīyaś ca paryāyaḥ
8.8.19	uttame 'bhiṣave susaṃbhṛtaṃ rājānaṃ kṛtvā pavitreṇa prapīḍyopare grāvṇaḥ saṃmukhān kṛtvā tebhya ṛjīṣaṃ vyapohati
8.8.20	ṛjīṣamukhān karoti
8.8.21	prāñcam udgātāro droṇakalaśaṃ grāvasv adhyūhanti
8.8.22	adhokṣam upakarṣanti
8.9.1	pavitraṃ te vitataṃ brahmaṇaspate prabhur gātrāṇi paryeṣi viśvataḥ / ataptatanūr na tad āmo aśnute śṛtāsa id vahantas tat samāśateti tasminn udīcīnadaśaṃ pavitram udgātāro vitatya dhārayanti
8.9.2	etayaivādhvaryur abhimantrayate
8.9.3	tasya yajamāno nābhiṃ karoti
8.9.4	hotṛcamasena cāsmin saṃtatāṃ dhārāṃ srāvayati
8.9.5	ādhavanīyād unnetodañcanena hotṛcamasa ānayati
8.9.6	sravatyā dhārāyā grahān gṛhṇāti
8.9.7	upayāmagṛhīto 'sy antar yacchety antaryāmam
8.9.8	tasyopāṃśunā kalpo vyākhyātaḥ
8.9.9	dakṣiṇena hotāram atikramya vāk tvāṣṭv iti dakṣiṇaṃ paridhisaṃdhim anvavatiṣṭhate dakṣiṇaṃ paridhisaṃdhim anvavahṛtya svāhā tvā subhavaḥ sūryāyeti prāñcam udañcam ṛjuṃ dīrthaṃ saṃtataṃ juhoti
8.9.10	na paridhau lepaṃ nimārṣṭi nāgrayaṇasthālyāṃ saṃpātam avanayati
8.9.11	eṣa te yonir apānāya tveti pātraṃ sādayati
8.9.12	nāṃśum avadadhāti
8.9.13	te antareṇa vyānāya tvety upāṃśusavanaṃ grāvāṇaṃ saṃspṛṣṭam upāṃśupātreṇa sādayati
8.9.14	yaṃ kāmayeta pramāyukaḥ syād ity asaṃspṛṣṭau tasya sādayed yaṃ kāmayeta sarvam āyur iyād iti saṃspṛṣṭau tasya sādayet
8.9.15	ubhāv udite juhoty atvaramāṇaḥ
8.9.16	tvaramāṇas tv anudita upāṃśum udite 'ntaryāmam
8.9.17	ubhāv anudita ity ekeṣām
8.10.1	rathaṃtarasāmny aindravāyavāgrān gṛhṇīyāt
8.10.2	bṛhatsāmni śukrāgrān
8.10.3	ubhayasāmni yāthākāmī
8.10.4	aindravāyavān gṛhṇīyād vaikārike pṛṣṭhasaṃyoge
8.10.5	aindravāyavāgrāñ jyeṣṭhabandhur gṛhṇīteti nitye kāmye
8.10.6	aindravāyavāgrān gṛhṇīyād āmayāvina iti brāhmaṇavyākhyātāni kāmyāni grahaṇāni teṣāṃ yāthākāmī
8.10.7	purastād aindravāyavād gṛhyante sanne sādyante
8.10.8	aindravāyavaṃ gṛhṇāti
8.10.9	ā vāyo bhūṣety anudrutya pātram upayacchaty upayāmagṛhīto 'si vāyave tveti tasmin gṛhṇāti
8.10.10	pātram apayamyendravāyū ity anudrutya punar evopayacchaty upayāmagṛhīto 'sīndravāyubhyāṃ tveti tasmin punar gṛhṇāti
8.10.11	yad avyāpṛtaṃ pavitraṃ tena parimṛjyaiṣa te yoniḥ sajoṣābhyāṃ tvety āyatane sādayati
8.10.12	purastādupayāmā yajuṣā gṛhyanta upariṣṭādupayāmā ṛcā
8.10.13	sarvagrahāṇāṃ parimārjanaṃ yathāyonisādanaṃ ca
8.10.14	ayaṃ vāṃ mitrāvaruṇeti maitrāvaruṇaṃ rāyā vayaṃ sasavāṃso madema havyena devā yavasena gāvaḥ / tāṃ dhenuṃ mitrāvaruṇā yuvaṃ no viśvāhā dhattam anapasphurantīm iti taṃ śṛtaśītena payasā śrītvā sādayati
8.10.15	ayaṃ vena iti śukraṃ hiraṇyena śrīṇāti
8.10.16	taṃ pratnatheti manthinam
8.10.17	mano na yeṣu havaneṣu juhvad vipaḥ śacyā vanutho dravantā / ā yaḥ śaryābhis tuvinṛmṇo asyāśrīṇītādiśaṃ gabhastāv iti saktubhir manthinaṃ śrīṇāty ātmānam anabhidhvaṃsayann itarāṃś ca grahān
8.10.18	ye devā divy ekādaśa stheti sthālyāgrayaṇam āgrayaṇo 'sīti vā purastādupayāmena yajuṣā
8.10.19	dvābhyāṃ dhārābhyāṃ gṛhṇāti
8.10.20	ya āgrayaṇasthālyāṃ somas tasyaikadeśam anyasmin pātre niṣicya dvitīyāṃ dhārāṃ karoti
8.10.21	vidad yatī saramā rugṇam adrer mahi pāthaḥ pūrvyaṃ sadhriyak kaḥ / agraṃ nayat supady akṣarāṇām acchā ravaṃ prathamā jānatī gād iti purorucam abhicarataḥ kuryāt
8.10.22	triṃśat trayaś ceti bhrātṛvyavataḥ
8.10.23	āgrayaṇaṃ gṛhītvā him iti trir hiṃkaroti śanair agre 'thoccair atha sūccaiḥ somaḥ pavata iti trir āha śanair agre 'thoccair atha sūccaiḥ
8.11.1	asmai brahmaṇe pavate 'smai kṣatrāya pavate 'smai sunvate yajamānāya pavata iṣa ūrje pavate 'dbhya oṣadhībhyaḥ pavate vanaspatibhyaḥ pavate dyāvāpṛthivībhyāṃ pavate subhūtāya pavate brahmavarcasāya pavate yajamānāya pavate mahyaṃ jyaiṣṭhyāya pavata iti somam abhimantrya vācaṃ visṛjate
8.11.2	atigrāhyān gṛhṇāti
8.11.3	agna āyūṃṣi pavasa ity āgneyam uttiṣṭhann ojasā sahety aindraṃ taraṇir viśvadarśata iti sauryam
8.11.4	ojas tad asya titviṣa ubhe yat samavartayat / indraś carmeva rodasī / adṛśram asya ketavo vi raśmayo janāṃ anu / bhrājanto agnayo yatheti vaitābhyām
8.11.5	upayāmagṛhīto 'sīndrāya tvā bṛhadvate vayasvata ukthyāyuva iti sthālyokthyam
8.11.6	mūrdhānaṃ divo aratiṃ pṛthivyā iti sthālyā dhruvam
8.11.7	dhruvo 'sīti vā purastādupayāmena yajuṣā
8.11.8	pūrṇam
8.11.9	dveṣyasyonam
8.11.10	hiraṇye sādayaty āyuṣkāmasya
8.11.11	taṃ dakṣiṇe havirdhāna āsīno rājaputro gopāyati
8.11.12	sarvān pūrṇān vṛṣṭikāmasya grahān gṛhṇīyāt
8.11.13	yadi kāmayeta yo grāme taṃ grāmān nirūhyeyaṃ yo bahir grāmāt taṃ grāme kuryām itīdam aham amum āmuṣyāyaṇam amuṣyāḥ putram amuṣyā viśa utkhidāmīti dhruvam utkhidyedam aham amum āmuṣyāyaṇam amuṣyāḥ putram amuṣyāṃ viśi sādayāmīti taṃ punaḥ sādayed ya eva grāme taṃ grāmān nirūhya yo bahir grāmāt taṃ grāme karoti
8.11.14	dhruvaṃ sādayitvā rājānam atipāvayati yāvantaṃ prātaḥsavanāyāptaṃ manyate
8.11.15	viramati dhārā prapīḍya pavitraṃ nidadhāti
8.11.16	maitrāvaruṇacamasīyāś caikadhanaikadeśāṃś cādhavanīye 'vanīya tiraḥpavitraṃ pūtabhṛty ekadeśam avanayati
8.11.17	ata ūrdhvaṃ pūtabhṛti tiraḥpavitram evāvanīyate
8.11.18	pavamānagrahān gṛhṇāti
8.11.19	upayāmagṛhīto 'si prajāpataye tveti droṇakalaśam abhimṛśed indrāya tvety ādhavanīyaṃ viśvebhyas tvā devebhya iti pūtabhṛtam
8.11.20	niḥsarpantaḥ samanvārabhante
8.12.1	adhvaryuṃ prastotānvārabhate prastotāraṃ pratihartā pratihartāram udgātodgātāraṃ brahmā brahmāṇaṃ yajamāno yajamānaṃ brahmety ekeṣām
8.12.2	niḥsṛpya yas te drapsaḥ skandatīti tisro yas te drapsaḥ skandati yas te aṃśuḥ svaḥ paraś ca yo divaḥ puraḥ / ayaṃ devo bṛhaspatiḥ saṃ tat siñcatu rādhaseti vaipruṣān saptahotāraṃ ca hutvodañcaḥ prahvā bahiṣpavamānāya sarpanti
8.12.3	gāyatraḥ panthā vasavo devatāvṛkeṇāparipareṇa pathā svasti vasūn aśīya / vāg agregā agra etv ṛjugā ity adhvaryuḥ pūrvo barhirmuṣṭim īṣad iva vidhūnvan sarpati
8.12.4	dakṣiṇena cātvālam upaviśyāntarvedi cātvālam avekṣamāṇā bahiṣpavamānena stuvate
8.12.5	vāyur hiṃkarteti prastotre barhirmuṣṭiṃ prayacchan stotram upākaroty asarjy asarji vāg asarjy aindraṃ saho 'sarjy upāvartadhvam abhisarpa yajamāneti
8.12.6	sarvān pavamānān evam
8.12.7	upāvartadhvam iti barhirbhyām itarāṇi stotrāṇi
8.12.8	stūyamānaṃ bahiṣpavamānaṃ brāhmaṇāḥ samabhisarpanti dveṣyaṃ paribādhante
8.13.1	agnīd agnīn vihara barhiḥ stṛṇāhi puroḍāśāṃ alaṃkuru pratiprasthātaḥ paśunehīti stuta uttiṣṭhan saṃpreṣyati
8.13.2	havirdhāne praviśya viṣṇo tvaṃ no antama iti grahān upatiṣṭhate pātrāṇi ca saṃmṛśati
8.13.3	āgnīdhrīyād āgnīdhro 'ṅgārān āhṛtya tair eva mantrair yathānyuptaṃ dhiṣṇiyān viharati
8.13.4	adhvaryuś catuś camase rājānaṃ gṛhītvā pañcagṛhītaṃ cājyaṃ purastāt pratyaṅṅ āsīnas tair eva mantrai yathānyuptaṃ dhiṣṇiyān vyāghārayati
8.13.5	somenāhavanīyam āgnīdhrīyaṃ hotrīyaṃ mārjālīyaṃ cājyenetarān
8.13.6	atihāya vaṣaṭkaroti
8.13.7	vyākhyātaḥ somasya bhakṣaḥ
8.13.8	saṃtatam anupṛṣṭhyaṃ barhiḥ stīrtvāgnīdhraḥ puroḍāśān alaṃkaroti
8.13.9	aiti paśunā
8.13.10	yā vāṃ kaśā madhumatīty āśvinaṃ graham adhvaryur gṛhṇāti
8.13.11	pariplavayā droṇakalaśād upastīrya pūtabhṛta unnīya droṇakalaśād abhighārayati
8.13.12	sarvagrahāṇām eṣa kalpaḥ
8.13.13	taṃ sādayitvā trivṛtā yūpaṃ parivīyāgneyaṃ paśuṃ savanīyam upākaroti
8.13.14	tasya rūpaniyamo na vidyate
8.13.15	hutāyāṃ vapāyāṃ prasṛpsyanto grahāvakalaśair upasthāya saṃprasarpanti
8.13.16	dvau samudrāv iti droṇakalaśādhavanīyau
8.13.17	dve dradhasī iti pūtabhṛtam
8.13.18	paribhūr agnim iti sarvasomam
8.13.19	prāṇāya ma ity upāṃśupātram apānāya ma ity antaryāmaṃ vyānāya ma ity upāṃśusavanaṃ grāvāṇaṃ vāce ma ity aindravāyavaṃ dakṣakratubhyāṃ ma iti maitrāvaruṇaṃ cakṣurbhyāṃ ma iti śukrāmanthinau śrotrāya ma ity āśvinam ātmane ma ity āgrayaṇam aṅgebhyo ma ity ukthyam āyuṣe ma iti dhurvaṃ vīryāya ma ity atigrāhyāṃs tejase ma ojase me varcase ma iti vaitair yathārūpaṃ varcodā varcase pavasveti sarvatrānuṣajati
8.14.1	viṣṇor jaṭharam asīti droṇakalaśam indrasya jaṭharam asīty ādhavanīyaṃ viśveṣāṃ devānāṃ jaṭharam asīti pūtabhṛtaṃ varcodā me varcase pavasveti sarvatrānuṣajati
8.14.2	ko 'si ko nāmeti sarvaṃ rājānam aviśeṣeṇa
8.14.3	bubhūṣan brahmavarcasakāma āmayāvy annādyakāmo 'bhicaran vāvekṣeta
8.14.4	sphyaḥ svastir ity utkare vedikaraṇāni saṃnyastāni yathārūpam
8.14.5	yajñiyā yajñakṛtaḥ stheti sarvāṇi
8.14.6	upa mā dyāvāpṛthivī iti dyāvāpṛthivī
8.14.7	upāstāva iti yatra bahiṣpavamānena stuvate
8.14.8	upa kalaśa iti droṇakalaśam upa soma iti somam upāgnir ity agnim upa devā iti devān upa yajña iti yajñam upa mā hotrā upahave hvayantām iti hotrakān
8.14.9	hvayatāṃ hvayetāṃ hvayantām iti yathārūpaṃ sarvatrānuṣajati
8.14.10	namo 'gnaye makhaghne makhasya mā yaśo 'ryād ity āhavanīyam upatiṣṭhate
8.14.11	namo rudrāya makhaghne namaskṛtyā mā pāhīty āgnīdhram
8.14.12	nama indrāya makhaghna indriyaṃ me vīryaṃ mā nirvadhīr iti hotrīyam
8.14.13	namo yamāya makhagne namaskṛtyā mā pāhīti mārjālīyam
8.14.14	dṛḍhe sthaḥ śithire ity adhiṣvaṇaphalake
8.14.15	dyāvāpṛthivī samīkṣata ity ekeṣām
8.14.16	sūryo mā devo divyād aṃhasas pātv iti sūryaṃ vāyur antarikṣād iti vāyum agniḥ pṛthivyā ity agniṃ yamaḥ pitṛbhya iti yamaṃ sarasvatī manuṣyebhya iti sarasvatīṃ pātu pātv iti sarvatrānuṣajati
8.14.17	devī dvārāv iti dvāryau namaḥ sadasa iti sado namaḥ sadasaspataya iti sadasaspatiṃ namaḥ sakhīnāṃ purogāṇāṃ cakṣuṣa ity ṛtvijo namo diva iti divaṃ namaḥ pṛthivyā iti pṛthivīm
8.14.18	ahe daidhiṣavyeti yatra niṣatsyan bhavati tatas tṛṇaṃ loṣṭaṃ vā nirasyāpa upaspṛśyon nivata ud udvataś ca geṣam ity upaviśati
8.14.19	sadaḥ prasṛpya dakṣiṇārdhaṃ parekṣetāganta pitara iti
8.14.20	atra paśuṃ viśāsti
8.14.21	śrapyamāṇaḥ sarvāṇi savanāni pariśete tṛtīyasavane vā śrapyate
8.15.1	puroḍāśān āsādya taiḥ samavadāya pracarati
8.15.2	juhūpabhṛtor upastīryāvadāyābhighārya prātaḥ prātaḥsāvasyendrāya puroḍāśānām anubrūhi prataḥ prātaḥsāvasyendrāya puroḍāśān prasthitān preṣyeti saṃpreṣyati
8.15.3	aupabhṛtaṃ juhvāṃ paryasyāgnaye 'nubrūhy agnaye preṣyeti sviṣṭakṛti saṃpreṣyati
8.15.4	prāśitram iḍā ca kriyete prāśitram avadāya neḍām avadyati
8.15.5	dvidevatyeṣu marutvatīyayor ādityagrahe sāvitre hāriyojane ca yājyānuvākye
8.15.6	yājyaivetarāsu somāhutiṣu
8.15.7	ubhayīṣv āśrutapratyāśrute yājyāsaṃpraiṣaś ca vyākhyātaḥ
8.15.8	puronuvākyāvatīṣu puronuvākyāsaṃpreṣaḥ
8.15.9	grahaṃ camasaṃ vādāyāśrāvayati yathā darśapūrṇamāsayoḥ
8.15.10	āgnīdhrāgāre dakṣiṇāmukhas tiṣṭhann āgnīdhraḥ sphyaṃ dhārayan pratyāśrāvayati tad vyākhyātam
8.15.11	saṃpraiṣās tv ekadhanā yājyāḥ
8.15.12	tatrādhvaryur āśrāvya pratyāśrāvite 'muṣmai preṣyeti maitrāvaruṇaṃ preṣyati sa hotāraṃ codayati
8.15.13	vaṣaṭkṛte juhoty anuvaṣaṭkṛte hutvā harati bhakṣam
8.15.14	sarvasomānām eṣa kalpaḥ
8.15.15	dvidevatyartugraheṣv ādityagrahasāvitrayoś ca nānuvaṣaṭkāro vidyate kṛtākṛtaḥ śukrāmanthinoḥ pātnīvate ca
8.15.16	dvidevatyaiḥ pracarataḥ
8.15.17	upayāmagṛhīto 'si vāyava indravāyubhyāṃ tvety aindravāyavasyaikadeśam ādityapātreṇa pratiprasthātā pratinirgrāhyaṃ gṛhṇāti
8.15.18	upayāmagṛhīto 'si vākṣasad asīti ca droṇakalaśād dvitīyam
8.15.19	aindravāyavam adhvaryur ādatte droṇakalaśāc ca pariplavayā rājānaṃ pratinigrāhyaṃ pratiprasthātā
8.15.20	upaniṣkramyādhvaro yajño 'yam astu devā iti pariplavayāghārayati yathopāṃśur huto bhavati
8.15.21	vāyava indravāyubhyām anubrūhi vāyava indravāyubhyāṃ preṣyeti saṃpreṣyati
8.15.22	vaṣaṭkṛte juhutaḥ punar vaṣaṭkṛte juhutaḥ
8.15.23	adhvaryoḥ pātre pratiprasthātā saṃpātam avanayati tasyaikadeśam adhvaryuḥ pratiprasthātuḥ pātre
8.15.24	devebhyas tvety ādityasthālyāṃ pratiprasthātā saṃpātam avanayati
8.16.1	viṣṇav uru kramety apidadhāti
8.16.2	mayi vasuḥ purovasur ity adhvaryur hotre bhakṣaṃ prayacchati
8.16.3	tenaiva hotā pratigṛhṇāti
8.16.4	evam uttarābhyāṃ yathādaivataṃ pracarataḥ
8.16.5	nottarayor droṇakalaśād gṛhṇāti nottarayor āghāro vidyate
8.16.6	uttareṇottareṇa mantreṇa sakṛd gṛhṇāti sakṛj juhutaḥ
8.16.7	uttareṇottareṇādityasthālyāṃ pratiprasthātā saṃpātam avanayati tenaiva sarvatrāpidadhāti
8.16.8	uttareṇottareṇādhvaryur hotre bhakṣaṃ prayacchaty etenaiva hotā pratigṛhṇāti
8.16.9	diteḥ putrāṇām aditer akāriṣam uruśarmaṇāṃ bṛhatāṃ varūthinām / yeṣāṃ dhāmāni nihitāni dhāmaśaś citrair yajanti bhuvanāni viśveti vā sarvatrāpidadhāti
8.16.10	yadi kāmayeta pāpam asya saṃsyād iti pratiprasthānena pūrvo gṛhītvā pūrvas tiṣṭhañ juhuyāt pūrvo hutvā sādayet
8.16.11	yadi kāmayeta samāvad vīryo bhrātṛvyeṇa syād iti yugapadgṛhṇīto yugapajjuhuto yugapatsādayataḥ
8.16.12	dhārāgrahakāle gṛhṇātīty ekeṣām
8.16.13	atra pātrāṇy utsādayati
8.16.14	yadi kāmayeta yo grāme taṃ grāmān nirūhya yo bahir grāmāt taṃ grāme kuryād itīdam aham amum āmuṣyāyaṇam amuṣya putram amuṣyai viśo nirūhāmīty adhvaryuḥ pātraṃ nirūhyedam aham amum āmuṣyāyaṇam amuṣya putram amuṣyāṃ viśi sādayāmīti pratiprasthānaṃ sādayed ayajñasaṃyuktaḥ kalpaḥ
8.16.15	ādhavanīyaṃ pūtabhṛty avanīya daśābhiḥ kalaśaṃ mṛṣṭvā nyuñjati
8.16.16	hotā brahmodgātā yajamānaḥ sadasyaś ceti madhyataḥkāriṇo maitrāvaruṇo brāhmaṇācchaṃsī potā neṣṭācchāvāka āgnīdhraś ca hotrakāḥ
8.16.17	ubhaye camasino bhavanti sarveṣāṃ pratipuruṣaṃ camasādhvaryavaḥ
8.17.1	unnīyamānebhyo 'nubrūhi hotuś camasam anūnnayadhvam ubhayataḥśukrān kurudhvam acchāvākasya camasādhvaryo mā tvam unneṣṭhāḥ pratiprasthātaḥ prokṣitāprokṣitāñ chakalān upakalpayonnetaḥ somaṃ prabhāvayeti saṃpreṣyati
8.17.2	hotṛcamasamukhyān daśa camasān unnayaty anyān acchāvākacamasāt
8.17.3	pariplavayonnetā droṇakalaśād upastīrya pūtabhṛta unnīya droṇakalaśād abhighārayati
8.17.4	sarvacamasānām eṣa kalpaḥ
8.17.5	prasthiteṣv evonnīyamāne sūkte tasmin parihite sāvitreṇa grahāv ādadāte
8.17.6	śukram adhvaryur manthinaṃ pratiprasthātā
8.17.7	ādadate camasāṃś camasādhvaravaḥ
8.17.8	prokṣitābhyāṃ śakalābhyāṃ śukrāmanthināv apidhatto 'panuttau śaṇḍāmarkau saha tena yaṃ dviṣma ity aprokṣitābhyām adhastāt pāṃsūn apadhvaṃsayatas tābhyāṃ caivopayacchataḥ
8.17.9	stuto 'si janadhā devās tvā śukrapāḥ praṇayantv iti śukram adhvaryur harati stuto 'si janadhā devās tvā manthipāḥ praṇayantv iti manthinaṃ pratiprasthātā
8.17.10	tāv ādānāv eke samāmananty urv antarikṣam iti gacchataḥ
8.17.11	āyuḥ saṃdhattaṃ taṃ me jinvataṃ prāṇaṃ saṃdhattaṃ taṃ me jinvatam apānaṃ saṃdhattaṃ taṃ me jinvataṃ vyānaṃ saṃdhattaṃ taṃ me jinvataṃ cakṣuḥ saṃdhattaṃ tan me jinvataṃ śrotraṃ saṃdhattaṃ tan me jinvataṃ manaḥ saṃdhattaṃ tan me jinvataṃ vācaṃ saṃdhattaṃ tāṃ me jinvatam ity agreṇa havirdhāne aratnī pātre vā saṃdhattaḥ
8.17.12	anādhṛṣṭāsīty aṅguṣṭhābhyām uttaravedim ākramete
8.17.13	tāṃ viparihantau viparikrāmataḥ
8.17.14	suvīrāḥ prajāḥ prajanayan parīhi śukraḥ śukraśociṣeti dakṣiṇenādhvaryur harati suprajāḥ prajāḥ prajanayan parīhi manthī manthiśociṣety uttareṇa pratiprasthātā
8.17.15	jinvethāṃ supathyā madhvā vītam iti yajamāno 'nuyantrayate 'greṇāhavanīyam
8.17.16	abhito yūpaṃ purastāt pratyañcāv avatiṣṭhete
8.17.17	paścāt prāñcaś camasādhvaryavaḥ
8.17.18	saṃjagmānau diva ā pṛthivyāḥ śukraḥ śukraśociṣety adhvaryuḥ saṃjagmānau diva ā pṛthivyā manthī manthiśociṣeti pratiprasthātāratnī pātre vā saṃdhattaḥ
8.18.1	āyuḥ stha āyur me dhattam āyur yajñāya dhattam āyur yajñapataye dhattaṃ prāṇaḥ sthaḥ prāṇaṃ me dhattaṃ prāṇaṃ yajñāya dhattaṃ prāṇaṃ yajñapataye dhattaṃ cakṣuḥ sthaś cakṣur me dhattaṃ cakṣur yajñāya dhattaṃ cakṣur yajñapataye dhattaṃ śrotraṃ sthaḥ śrotraṃ me dhattaṃ śrotraṃ yajñāya dhattaṃ śrotraṃ yajñapataye dhattaṃ tau devau śukrāmanthinau kalpayataṃ daivīr viśaḥ kalpayataṃ mānuṣīr iṣam ūrjam asmāsu dhattaṃ prāṇān paśuṣu prajāṃ mayi ca yajamāne cety abhimantrayete
8.18.2	prokṣitau śakalāv abhyādhattaḥ śukrasyādhiṣṭhānam asi śukraiṣā te samit tayā samidhyasvety adhvaryur manthino 'dhiṣṭhānam asi manthinn eṣā te samit tayā samidhyasveti pratiprasthātā
8.18.3	nirastaḥ śaṇḍo nirasto marko 'panuttau śaṇḍāmarkau saha tena yaṃ dviṣma ity aprokṣitau bahirvedi nirasyato 'pa upaspṛśya
8.18.4	prātaḥ prātaḥsāvasya śukravato manthivato madhuścuta indrāya somān prasthitān preṣya madhyataḥkāriṇāṃ camasādhvaryavo vaṣaṭkṛtānuvaṣaṭkṛtāñ juhuta hotrakāṇāṃ camasādhvaryavaḥ sakṛtsakṛddhutvā śukrasyābhyunnīyopāvartadhvam iti saṃpreṣyati
8.18.5	vaṣaṭkṛte sarve yugapaj juhvati
8.18.6	sa prathamaḥ saṃkṛtir viśvakarmā sa prathamo mitro varuṇo agniḥ / sa prathamo bṛhaspatiś cikitvāṃs tasmā indrāya sutam ājuhomi svāhety adhvaryus tasmai mitrāya sutam ājuhomi svāheti pratiprasthātā
8.18.7	sānuvaṣaṭkārāv eke samāmananty ananuvaṣaṭkārāv eke 'nyataraṃ sānuvaṣaṭkāram eke
8.18.8	uttarataḥpurastād bahiṣparidhy āhavanīyād aṅgāraṃ nirvartyaiṣa te rudra bhāga iti tasminn etaṃ manthinaḥ saṃsrāvaṃ pratiprasthātā sarvahutaṃ juhoti
8.18.9	madhyataḥkāriṇāṃ camasādhvaryavo 'nuvaṣaṭkṛte juhvati
8.18.10	praitu hotuś camasaḥ pra brahmaṇaḥ prodgātuḥ pra yajamānasya pra sadasyasyeti saṃpreṣyati
8.18.11	sado bhakṣān haranti
8.18.12	sūdavac chukrapātraṃ sādayati
8.18.13	hotrakāṇāṃ camasādhvaryavaḥ sakṛtsakṛddhutvā śukrasyābhyunnīyopāvartante
8.18.14	tair adhvaryuḥ pracarati
8.18.15	maitrāvaruṇacamasam ādāya praśāstar yajeti saṃpreṣyati vaṣaṭkṛtānuvaṣaṭkṛte hutvā camasādhvaryave prayacchati sado bhakṣaṃ harati
8.18.16	evam uttaraiḥ pracarati
8.19.1	brahman yajeti brāhmaṇācchaṃsinaṃ potar yajeti potāraṃ neṣṭar yajeti neṣṭāram agnīd yajety āgnīdhram
8.19.2	tasya camasam ādāya sado gacchati sa hotur ācaṣṭe 'yāḍ agnīd iti
8.19.3	sa bhadram akar yo naḥ somaṃ pāyayiṣyatīti hotā pratyāha
8.19.4	homābhiṣavābhyām adhvaryor bhakṣo vaṣaṭkārāc ca vaṣaṭkartṝṇāṃ samākhyānāc camasinām
8.19.5	vaṣaṭkartā pūrvo bhakṣayati tato 'dhvaryur jaghanyaś camasī
8.19.6	homayor vaṣaṭkāravyavāye bhakṣavyavāye vaṣaṭkārayoś ca homavyavāye pratiśeṣaṃ pratigrahaṇaṃ ca bhakṣaḥ
8.19.7	nānāgṛhītayoś ca samavāye
8.19.8	na vaiśyarājanyayoḥ somabhakṣaṇaṃ vidyate
8.19.9	yady abrāhmaṇaḥ somaṃ pipāsen nyagrodhastibhinīr āhṛtya tāḥ saṃpiṣya dadhany unmṛjya yad anyāṃś camasān unnayaty athaitaṃ yajamānacamasam ata unnayati yad anyāṃś camasāñ juhvaty athaitasya darbhataruṇenopahatyāntaḥparidhy āhavanīyād aṅgāraṃ nirvartyāhaṃ tvad asmīti juhoti yad anyāṃś camasān bhakṣayaty athaitasya camasasya yajamāno bhakṣayati
8.19.10	dvidevatyān bhakṣayanti
8.19.11	hotādhvaryuḥ pratiprasthātā ca
8.19.12	evam anupūrvāḥ
8.19.13	anyonyasminn upahavam icchante
8.19.14	upahvayasvety āmantraṇaḥ
8.19.15	upahūta iti prativacanaḥ
8.19.16	yatra kvacaikakāle bhakṣayeyur anyonyasminn upahavam iccheran
8.19.17	dvir aindravāyavaṃ bhakṣayati sakṛtsakṛd itarau
8.19.18	purastād aindravāyavaṃ prāṇeṣūpanigrāhaṃ purastān maitrāvaruṇaṃ cakṣuṣor upanigrāhaṃ sarvataḥ parihāram āśvinaṃ śrotrayor upanigrāham
8.19.19	sarvān bhakṣayitvā nānutsṛjanty āvanayanāt
8.19.20	sarveṣāṃ saṃpātān hotṛcamase 'vanīya puroḍāśaśakalam aindravāyavasya pātre 'vadadhāti payasyāṃ maitrāvaruṇasya dhānā āśvinasya tāni dakṣiṇasya havirdhānasyottarasyāṃ vartanyāṃ sādayaty ā tṛtīyasavanāt pariśerate
8.19.21	niravadāya hotra iḍām ādadhāti
8.19.22	upahūyamānām upodyacchante camasāṃś camasādhvaryavaḥ
8.19.23	hotṛcamasam āspṛṣṭaṃ dhārayati
8.19.24	upahūtāṃ prāśnanti ye prakṛtau
8.19.25	iḍāśakalam acchāvākāya nidadhāti prāśitāyāṃ mārjayitvā
8.19.26	vājinena carati yathā vaiśvadeve
8.20.1	savanīyānāṃ mārjanaprabhṛtīni karmāṇi pratipadyate yathā nirūḍhapaśubandhe paśupuroḍāśasya
8.20.2	yathācamasaṃ camasino bhakṣayanti teṣāṃ vyākhyāto bhakṣamantraḥ
8.20.3	sarveṣāṃ prathamo hotā sakṛtsakṛd bhakṣayati dviḥ sve camase punaḥ
8.20.4	abhyunnītānām adhvaryur dvirbhakṣitānāṃ sakṛtsakṛd bhakṣayati
8.20.5	tṛtīyaṃ hotrakā antataḥ
8.20.6	asarvān bhakṣayitvāpyāyasva sametu ta ity āpyāyayanti te nārāśaṃsā bhavanti
8.20.7	tān dakṣiṇasya havirdhānasya paścādakṣam udagāyatān sādayaty antarā neṣṭur āgnīdhrasya ca camasau sādayati
8.20.8	upaviśaty acchāvāko 'greṇa svaṃ dhiṣṇiyaṃ bahiḥsadasam
8.20.9	tasmai puroḍāśaśakalam ādadad āhācchāvāka vadasva yat te vādyam iti
8.20.10	upo asmān brāhmaṇān brāhmaṇā hvayadhvam ity acchāvākenocyamāne 'cchāvāko vā ayam upahavam icchate taṃ hotar upahvayasveti saṃpreṣyati
8.20.11	yatrainaṃ hotropahūyamānaṃ jānāti tasmin kāle 'cchāvākacamasam ādāyonnīyamānāyānubrūhīti saṃpreṣyati
8.20.12	tasmin parihite 'cchāvāka yajeti saṃpreṣyati vaṣaṭkṛte juhoty anuvaṣaṭkṛte hutvā harati bhakṣam
8.20.13	tena na samaṃ bhakṣayati
8.20.14	nāsminn upahavam icchate
8.20.15	yady asminn upahavam iccheta bhakṣayety eva brūyāt
8.20.16	bhakṣitāpyāyitam antarā neṣṭur āgnīdhrasya ca camasau sādayati
8.20.17	etad evāta ūrdhvam acchāvākacamasasya sthānam
8.21.1	ṛtugrahaiḥ pracarato dvādaśabhir trayodaśabhiś caturdaśabhir vā dvādaśasu sarvān nānā juhutas trayodaśasv anyatarau saha caturdaśasu saha prathamau sahottamau
8.21.2	asannā hūyante
8.21.3	pūrvasyapūrvasya śeṣa uttaramuttaram abhigṛhṇītaḥ
8.21.4	upayāmagṛhīto 'si madhave tveti svena pātreṇādhvaryuḥ pūrvaṃ gṛhṇāty upayāmagṛhīto 'si mādhavāya tveti svena pātreṇa pratiprasthātottaram
8.21.5	vyatiṣaṅgaṃ gṛhṇītaḥ
8.21.6	pūrvo 'dhvaryur aparaḥ pratiprasthātā
8.21.7	pūrveṇapūrveṇa mantreṇādhvaryur uttareṇottareṇa pratiprasthātā
8.21.8	dakṣiṇenādhvaryuḥ saṃcaraty uttareṇa pratiprasthātā
8.21.9	nānyonyam anuprapadyeta
8.21.10	praviśantam adhvaryuṃ graheṇa parigṛhṇāti niṣkrāmantaṃ pātreṇa
8.21.11	ṛtunā preṣyeti trir adhvaryur āha triḥ pratiprasthātā
8.21.12	pātrayor mukhe viparyasyartubhiḥ preṣyeti dvir adhvaryur āha dviḥ pratiprasthātā
8.21.13	punar mukhe viparyasyartunā preṣyeti sakṛd adhvaryur āha sakṛt pratiprasthātā
8.21.14	adhvaryū yajatam ity ucyamāne hotar etad yajeti saṃpreṣyati
8.21.15	svayaṃ vā niṣadya yajataḥ
8.21.16	adhvaryoḥ pātre pratiprasthātā saṃpātam avanayati tasyaikadeśam adhvaryuḥ pratiprasthātuḥ pātre
8.21.17	pratiprasthānena bhakṣayanti
8.21.18	dvir hotā sakṛtsakṛd itare
8.21.19	yasyayasya vaṣaṭkāre juhutas taṃtaṃ prati bhakṣayataḥ
8.21.20	mārjālīye pātraṃ prakṣālyāyatane sādayati
8.22.1	indrāgnī āgataṃ sutam iti svena pātreṇābhakṣitenaindrāgnaṃ kalaśāc chastravantaṃ gṛhṇāti
8.22.2	taṃ sādayitvāgreṇa hotāraṃ prāṅmukha upaviśyeḍā devahūr iti śastram upākaroti
8.22.3	yatrainaṃ hotābhyāhvayate tasmin kāle śoṃsā moda iveti pratyāhvayate śoṃsā moda ivothāmoda iveti vā
8.22.4	uttiṣṭhan pradakṣiṇaṃ paryāvartamānaḥ prathamaṃ pratigaraṃ pratigṛhṇāty abhimukho 'ta ūrdhvas tiṣṭhan prahvo vā
8.22.5	sarveṣu virāmeṣu praṇave ca
8.22.6	nārdharcāl lupyate
8.22.7	nābhi pratigṛṇāti
8.22.8	ubhayaṃ vyāhāve karoti śoṃsāmoda ivothāmoda iveti
8.22.9	yatra kvaca hotā viramed othā moda iveti prabrūyāt
8.22.10	sarvaśastrāṇām eṣa kalpaḥ
8.22.11	ukthaśā iti śastraṃ pratigīrya sarvatra prātaḥsavane japati
8.22.12	śastraṃ pratigīrya graham ādatte camasāṃś camasādhvaryava ukthaśā yaja somasyeti saṃpreṣyati
8.22.13	vaṣaṭkārānuvaṣaṭkārau nārāśaṃsān anuprakampayanti
8.22.14	vyākhyāto grahanārāśaṃsānāṃ bhakṣaḥ
8.22.15	āpyāyanasādane ca nārāśaṃsānām
8.23.1	omāsaś carṣaṇīdhṛta iti śukrapātreṇa vaiśvadevaṃ kalaśāt stutaśastravantaṃ gṛhṇāti
8.23.2	taṃ sādayitvā stotram upākaroti tad vyākhyātam
8.23.3	apavṛtte stotre śastram upākaroti tad vyākhyātam
8.23.4	śastraṃ pratigīrya graham ādatte camasāṃś camasādhvaryava ukthaśā yaja somasyeti saṃpreṣyati vyākhyātam anuprakampanaṃ grahanārāśaṃsānāṃ bhakṣaḥ sarvabhakṣāḥ
8.23.5	nāpyāyanasādane bhavataḥ
8.23.6	tribhir ukthyavigrahaiḥ pracarataḥ
8.23.7	upayāmagṛhīto 'si mitrāvaruṇābhyāṃ tvety ukthyasthālyā ukthyapātreṇa tṛtīyaṃ maitrāvaruṇaṃ gṛhṇāti
8.23.8	eṣa te yonir mitrāvaruṇābhyāṃ tvety āyatane sādayati
8.23.9	punar havir asīti sthālīṃ pratyabhimṛśati
8.23.10	maitrāvaruṇacamasamukhyān ekādaśa camasān unnayati
8.23.11	purastād āgnīdhracamasād acchāvākacamasam unnayati stutaśastre bhavataḥ
8.23.12	śastraṃ pratigīrya graham ādatte camasāṃś camasādhvaryava ukthaśā yaja somānām iti saṃpreṣyati
8.24.1	hutvā devebhyas tvā devāyuvaṃ pṛṇajmi yajñasyāyuṣe juṣṭam iti maitrāvaruṇacamase grahasaṃpātam avanayati
8.24.2	bāhyataḥ sada ālabhya
8.24.3	yadi kāmayetādhvaryur ātmānaṃ yajñayaśasenārpayeyam iti brāhmaṇavyākhyātāny avanayanāni teṣāṃ yāthākāmī
8.24.4	sarveṣāṃ prathamo maitrāvaruṇaḥ sakṛtsakṛd bhakṣayati dviḥ sve camase tasyādhvaryur dvir bhakṣitasya sakṛd bhakṣayati tṛtīyaṃ maitrāvaruṇaḥ
8.24.5	tataḥ pratiprasthātottarābhyām ukthyavigrahābhyāṃ stutaśastravadbhyāṃ pracaraty etenaiva kalpena
8.24.6	indrāya tveti dvitīye grahaṇasādanau saṃnamati punar havir asīti sthālīṃ pratyabhimṛśati
8.24.7	brāhmaṇācchaṃsicamasamukhyāṃś camasān unnayann ekasmai camasagaṇāya rājānam atirecayati
8.24.8	brāhmaṇācchaṃsicamase grahasaṃpātam avanayati na pratiprasthātā bhakṣayati
8.24.9	indrāgnibhyāṃ tveti tṛtīye grahaṇasādanau saṃnamati
8.24.10	na sthālīṃ pratyabhimṛśati
8.24.11	acchāvākacamasamukhyāṃś camasān unnaya sarvaṃ rājānam unnaya mātirīrico daśābhiḥ kalaśau mṛṣṭvā nyubjeti saṃpreṣyati
8.24.12	acchāvākacamasamukhyāṃś camasān unnayati sarvaṃ rājānam unnayati nātirecayati
8.24.13	daśābhiḥ kalaśau mṛṣṭvā nyubjati
8.24.14	acchāvākacamase grahasaṃpātam avanayati na pratiprasthātā bhakṣayati
8.24.15	agniḥ prātaḥsavane pātv asmān iti saṃsthite juhoti
8.24.16	praśāstaḥ prasuveti saṃpreṣyati
8.24.17	sarpatety āha praśāstā
8.24.18	saṃtiṣṭhate prātaḥsavanaṃ prātaḥsavanam
9.1.1	abhiṣavādi mādhyaṃdinaṃ savanaṃ tāyate
9.1.2	tasya prātaḥsavanena kalpo vyākhyātaḥ
9.1.3	dvidevatyartugrahaindrāgnavaiśvadevā darvihomāś ca na vidyante
9.1.4	vasatīvarībhyo niṣicya nigrābhyāḥ karoti
9.1.5	sarvaṃ rājānam abhiṣunvanti
9.1.6	grāvastute somoṣṇīṣaṃ prayacchati
9.1.7	ihā iheti saṃrādhayanto 'bhiṣunvanti
9.1.8	uttamasya paryāyasya madhyame 'bhiṣave bṛhad bṛhad ity abhiṣunvanti
9.1.9	uttame 'bhiṣave susaṃbhṛte rājani
9.1.10	devā grāvāṇa indur indra ity avādiṣur endram acucyavuḥ paramasyāḥ parāvata āsmāt sadhasthād oror antarikṣād ā subhūtam asuṣavur brahmavarcasaṃ ma āsuṣavuḥ samare rakṣāṃsy avadhiṣur apahataṃ brahmajyasyeti pratiprasthātā grāvṇo 'numodate
9.1.11	atra savanīyānāṃ nirvapaṇam eke samāmananti
9.1.12	dhārāgrahakāle śukrāmanthināv evāgre gṛhītvāgrayaṇaṃ tisṛbhyo dhārābhyo gṛhṇāty ādhavanīyāt tṛtīyāṃ dhārāṃ karoty ukthyaṃ gṛhītvā
9.1.13	ṛtupātrābhyāṃ marutvatīyau gṛhṇīto marutvantaṃ vṛṣabhaṃ vāvṛdhānam iti svena pātreṇādhvaryuḥ pūrvaṃ gṛhṇāti marutvāṃ indra vṛṣabho raṇāyeti svena pātreṇa pratiprasthātottaram
9.1.14	gṛhītvā rājānam atipāvayati yāvantaṃ mādhyaṃdināya svanāyāptaṃ manyate
9.1.15	viramati dhārā prapīḍya pavitraṃ nidadhāti
9.1.16	vyākhyātam ekadhanānām ādhavanīye 'vanayanam
9.1.17	pavamānagrahān kalaśāñ śukrāmanthināv āgrayaṇam ukthyaṃ ca grahāvakāśair upasthāya niḥsarpantaḥ samanvārabhante
9.1.18	vaipruṣān saptahotāraṃ ca hutvā mādhyaṃdinaṃ pavamānaṃ sarpanti tasya bahiṣpavamānena kalpo vyākhyātaḥ
9.2.1	traiṣṭubhaḥ panthā rudrā devatāvṛkeṇāparipareṇa pathā svasti rudrān aśīyeti mantraṃ saṃnamati
9.2.2	uttareṇa havirdhānaṃ gatvottareṇāgnīdhrīyaṃ dhiṣṇiyaṃ parītya dakṣiṇena vā mārjālīyam antareṇa vā
9.2.3	pūrveṇa dvāreṇa sadaḥ praviśyādhvaryur yajamāno brahmā cāvatiṣṭhante 'greṇa praśāstrīyaṃ dhiṣṇiyaṃ parītyodgātāro mādhyaṃdinena pavamānena stuvate
9.2.4	yad anyat paśvānayanāt tat sampreṣyati pratiprasthātar dadhigharmeṇa careti saṃpraiṣasyāntaṃ saṃnamati
9.2.5	vihṛteṣu vyāghāriteṣu dhiṣṇiyeṣu
9.2.6	stīrṇe barhiṣi
9.2.7	pratiprasthātā paśupuroḍāśaṃ nirūpya savanīyān nirvapati
9.2.8	ekādaśakapālo 'tra puroḍāśaḥ
9.2.9	nāmikṣā vidyate
9.2.10	alaṃkṛteṣu pratiprasthātā dadhigharmeṇa carati
9.2.11	yāvatī dyāvāpṛthivī ity āgnīdhrāgāra audumbaryāṃ sruci dadhi gṛhṇāti
9.2.12	vāk ca tvā manaś ca śrīṇītāṃ prāṇaś ca tvāpānaś ca śrīṇītāṃ cakṣuś ca tvā śrotraṃ ca śrīṇītāṃ dakṣaś ca tvā balaṃ ca śrīṇītām ojaś ca tvā sahaś ca śrīṇītām āyuś ca tvā jarā ca śrīṇītām ātmā ca tvā tanūś ca śrīṇītaṃ śṛto 'si śṛtaṃ kṛtaḥ śṛtāya tvā śṛtebhyas tvety āgnīdhrīye 'dhiśritya
9.2.13	hotar vadasva yat te vādyam iti saṃpreṣyati
9.2.14	yadi śrāto juhotana yady aśrāto mamattanety ucyamāne śrātaṃ havir iti pratyāha
9.2.15	tam ādāyāhavanīyaṃ gatvāśrāvya pratyāśrāvite dadhigharmasya yajeti saṃpreṣyati
9.2.16	yam indram āhur varuṇaṃ yam āhur yaṃ mitram āhur yam u satyam āhuḥ / yo devānāṃ devatamas tapojās tasmai tvā tebhyas tvā svāheti vaṣaṭkṛte juhoti
9.2.17	anuvaṣaṭkṛte hutvā harati bhakṣam
9.2.18	taṃ bhakṣayanti ye pravargye
9.2.19	tasyāraṇye 'nuvākyo bhakṣamantraḥ
9.3.1	puroḍāśān āsādya taiḥ samavadāya pracarati mādhyaṃdinasya savanasyeti saṃpreṣyati
9.3.2	paśupuroḍāśena pracarya samavadāya savanīyaiḥ pracarati
9.3.3	paśupuroḍāśasya savanīyānāṃ ca samānaṃ sviṣṭakṛdiḍam
9.3.4	ādhavanīyaṃ pūtabhṛty avanīya daśābhiḥ kalaśaṃ mṛṣṭvā nyubjati
9.3.5	unnīyamānebhyo 'nubrūhi hotuś camasam anūnnayadhvam ubhayataḥśukrān kurudhvam acchāvākasya camasādhvaryo 'pi tvam unnayasva pratiprasthātaḥ prokṣitāprokṣitāñ chakalān upakalpayonnetaḥ somaṃ prabhāvayeti saṃpreṣyati
9.3.6	hotṛcamasamukhyān ekādaśa camasān unnayati purastād āgnīdhracamasād acchāvākacamasam unnayati
9.3.7	mādhyaṃdinasya savanasya niṣkevalyasya bhāgasya śukravato manthivato madhuścuta indrāya somān prasthitān preṣya madhyataḥkāriṇāṃ camasādhvaryavo vaṣaṭkṛtānuvaṣaṭkṛtāñ juhuta hotrakāṇāṃ camasādhvaryavaḥ sakṛtsakṛddhutvā śukrasyābhyunnīyopāvartadhvam iti saṃpreṣyati yat prāk punarabhyunnītebhyas tasmin kṛte prasarvaṇamantrair hotrakāḥ prasṛpya punarabhyunnītānāṃ yajanti
9.3.8	ayāḍ agnīd iti hotur ākhyāya niravadāya hotra iḍām ādadhāty upahūyamānām upodyacchante camasāṃś camasādhvaryavaḥ
9.3.9	neḍāśakalam acchāvākāya nidadhāti
9.3.10	yathācamasaṃ camasino bhakṣayanti teṣāṃ vyākhyāto bhakṣamantraḥ
9.3.11	sanneṣu nārāśaṃseṣu dakṣiṇena vedim avasthitāsu dakṣiṇāsu dākṣiṇāni juhoti yathā vaisarjanāni
9.3.12	pracchādanārthasya vāsaso daśāyāṃ hiraṇyaṃ baddhvājye 'vadhāya srugdaṇḍe vāsaso 'ntam upaniyamyod u tyaṃ citram iti dvābhyāṃ śālāmukhīye juhoti śeṣam ājyasya karoti
9.3.13	nīyamānāsu pūrvaḥ pratipadyāgne nayeti nayavatyarcāgnīdhre juhoti
9.3.14	śeṣam ājyasya karoti
9.3.15	divaṃ gaccha suvaḥ pateti hiraṇyaṃ hutvodgṛhṇāti
9.3.16	vaneṣu vy antarikṣaṃ tatāneti dvitīyāṃ yady ano ratho 'dhīvāso vā dīyate
9.3.17	prajāpate na tvad etānīti tṛtīyāṃ yady aśvaḥ puruṣo hastī vā dīyate
9.3.18	nītāsu dakṣiṇāsu yajñapatim ṛṣaya enasāhur iti
9.4.1	pañcabhir āgnīdhrīye vaiśvakarmaṇāni juhoti
9.4.2	yathāgṛhītaṃ marutvatīyāv ādāyendrāya marutvate 'nubrūhīndrāya marutvate preṣyeti saṃpreṣyati
9.4.3	hutvā vyavanayete
9.4.4	yathartugraheṣu pratiprasthānena bhakṣayanti
9.4.5	dvir hotā sakṛtsakṛd itarau
9.4.6	mārjālīye pātraṃ prakṣālya hotuḥ sakāśe nidadhāti
9.4.7	janiṣṭhā ugraḥ sahase turāya mandra ojiṣṭho bahulābhimānaḥ / avardhann indraṃ marutaś cid atra mātā yad vīraṃ dadhanad dhaniṣṭhā / indra marutva iha pāhīty anyatareṇa svena pātreṇābhakṣitena tṛtīyaṃ marutvatīyaṃ kalaśāc chastravantaṃ gṛhṇāti
9.4.8	ṛtupātram ārabhya pratigṛṇāti
9.4.9	ukthaṃ vācīti śastraṃ pratigīrya sarvatra mādhyaṃdine savane japati
9.4.10	śastraṃ pratigīrya graham ādatte camasāṃś camasādhvaryava ukthaśā yaja somasyeti saṃpreṣyati / vyākhyātam anuprakampanaṃ grahanārāśaṃsānaṃ bhakṣa āpyāyanasādane ca nārāśaṃsānām
9.4.11	mahāṃ indro ya ojasā mahāṃ indro nṛvad ity anyatareṇa śukrapātreṇa māhendraṃ kalaśāt stutaśastravantaṃ gṛhṇāti
9.4.12	taṃ sādayitvā stotram upākaroti tad vyākhyātam apavṛtte stotre śastram upākaroti tad vyākhyātam
9.4.13	śastraṃ pratigīrya graham ādatte camasāṃś camasādhvaryavaḥ
9.4.14	atigrāhyān itare 'dhvaryava āgneyaṃ pratiprasthātaindraṃ neṣṭā sauryam unnetā
9.4.15	ukthaśā yaja somasyeti saṃpreṣyaty agne tejasvin tejasvīty etair yathārūpam atigrāhyāñ juhvati
9.4.16	mayi medhāṃ mayi prajām ity etair yathārūpam atigrāhyān bhakṣayanti
9.4.17	sarvabhakṣā nāpyāyanasādane bhavataḥ
9.4.18	tribhir ukthyavigrahaiḥ pracarato yathā purastāt
9.4.19	indrāya tveti sarvatra grahaṇasādanau saṃnamataḥ
9.4.20	viśve devā maruta indro asmān iti saṃsthite juhoti
9.4.21	praśāstaḥ prasuveti saṃpreṣyati sarpatety āha praśāstā saṃtiṣṭhate mādhyaṃdinaṃ savanam
9.5.1	ādityārambhaṇaṃ tṛtīyasavanaṃ tāyate
9.5.2	tasya mādhyaṃdinena savanena kalpo vyākhyātaḥ
9.5.3	apidhāya havirdhānasya dvāre yadā bahavo 'ntarvedi
9.5.4	yadā vāsya bhrātṛvyaḥ
9.5.5	antarvedi yajamānaḥ patnī ca bhavato 'thādityaṃ gṛhṇāti
9.5.6	yasya bhrātṛvyaḥ somena yajeta yāvad ādityaṃ gṛhṇīyāt tāvad bahirvedi tiṣṭhet
9.5.7	kadācana starīr asīti ya ādityasthālyāṃ somas tasyaikadeśam ādityapātreṇa gṛhṇāti
9.5.8	kadācana prayucchasīti śṛtātaṅkyaṃ dadhi
9.5.9	yajño devānāṃ pratyetīti ya ādityasthālyāṃ somas taṃ sarvaṃ gṛhṇāti
9.5.10	vivasva ādityety upāṃśusavanenādityaṃ melayati
9.5.11	yā divyā vṛṣṭis tayā tvā śrīṇāmīty ādityaṃ payasā dadhnā vopariṣṭād vṛṣṭikāmasya śrīṇīyāt
9.5.12	na madhyato dadhi gṛhṇātīty ekeṣām
9.5.13	tasminn upāṃśusavanaṃ grāvāṇam avadadhāti
9.5.14	tam udyamya vijñānam upaiti
9.5.15	yady uddrutasya kṣipraṃ stokaḥ praskanded varṣukaḥ parjanyaḥ syād yadi ciram avarṣukaḥ
9.5.16	na sādayati
9.5.17	ā samudrād āntarikṣād iti darbhair ācyāvayati
9.5.18	ahaṃ parastād aham avastād iti darbhair hastena vāpidadhāti
9.5.19	sūryo mā devo devebhyaḥ pātv ity uttiṣṭhati
9.5.20	kavir yajñasya vitanoti panthām iti harati
9.5.21	ādityebhyaḥ priyebhyaḥ priyadhāmabhyaḥ priyavratebhyo mahasvasarasvapatibhya uror antarikṣasyādhyakṣebhyo 'nubrūhy ādityebhyaḥ priyebhyaḥ priyadhāmabhyaḥ priyavratebhyo mahasvasarasvapatibhya uror antarikṣasyādhyakṣebhyaḥ preṣyeti saṃpreṣyati
9.6.1	yās te viśvāḥ samidhaḥ santy agna iti darbhān āhavanīye prāsyānyatrekṣamāṇo juhoti
9.6.2	unnambhaya pṛthivīm iti vṛṣṭikāmasya juhuyāt
9.6.3	na hutvānvīkṣeta
9.6.4	nānuvaṣaṭkaroti na bhakṣayati sūdavat pātraṃ sādayati
9.6.5	vasatīvarībhyo niṣicya nigrābhyāḥ karoti
9.6.6	ya upāṃsupātre 'ṃśus tam ṛjīṣe 'pisṛjyādābhyāṃśum upāṃśupāvanau carjīṣaṃ tūṣṇīm abhiṣunvanti
9.6.7	na grāvastute somoṣṇīṣaṃ prayacchati
9.6.8	na pratiprasthātā grāvṇo 'numodate
9.6.9	atra savanīyānāṃ nirvapaṇam eke samāmananti
9.6.10	dhārāgrahaṇakāla āgrayaṇaṃ catasṛbhyo dhārābhyo gṛhṇāty ādityapātrāc caturthīṃ dhārāṃ karoti
9.6.11	taṃ gṛhītvā rājānam atipāvayati yāvantaṃ tṛtīyasavanāyāptaṃ manyate viramati dhārā prapīḍya pavitraṃ nidadhāti
9.6.12	yat prāk pavamānagrahebhyas tasmin kṛta āgnīdhrāgāre patny āśiraṃ mathitvāpareṇa dvāreṇa havirdhāne praviśyāsme devāso vapuṣe cikitsateti catasṛbhir āśiraṃ yajamānaḥ patnī ca tiraḥpavitraṃ pūtabhṛty avanayataḥ
9.6.13	pavamānagrahān kalaśān āgrayaṇaṃ ca grahāvakāśair upasthāya niḥsarpantaḥ samanvārabhante
9.6.14	vaipruṣān saptahotāraṃ ca hutvārbhavaṃ pavamānaṃ sarpanti tasya mādhyaṃdinena savanena kalpo vyākhyātaḥ
9.7.1	jāgataḥ panthā ādityā devatāvṛkeṇāparipareṇa pathā svasty ādityān aśīyeti mantraṃ saṃnamati
9.7.2	yad anyad dhiṣṇiyaviharaṇāt tat saṃpreṣyati pratiprasthātaḥ paśau saṃvadasveti saṃpraiṣasyāntaṃ saṃnamati
9.7.3	avihṛteṣv avyāghāriteṣu dhiṣṇiyeṣu stīrṇe barhiṣi pratiprasthātā savanīyān nirvapati
9.7.4	dvādaśakapālo 'tra puroḍāśaḥ
9.7.5	na paśupuroḍāśo vidyate
9.7.6	aṣṭākapālān sarvatra savanīyān eke samāmananty ekādaśakapālān eke dvādaśakapālān eke
9.7.7	alaṃkṛteṣu pratiprasthātā saṃvādaprabhṛtinā paśutantreṇa pratipadyate
9.7.8	tasya dakṣiṇena havirdhānam uttareṇa vā samavattaṃ pariharati
9.7.9	na yajamāno bhakṣān bhakṣayati bhakṣaṇam eke samāmananti
9.7.10	puroḍāśān āsādya taiḥ samavadāya pracarati tṛtīyasya savanasyeti saṃpreṣyati d
9.7.11	ādhavanīyaṃ pūtabhṛty avanīya daśābhiḥ kalaśaṃ mṛṣṭvā nyubjaty unnīyamānebhyo 'nubrūhi hotuś camasam anūnnayadhvaṃ tīvrāṃ āśīrvataḥ kurudhvam acchāvākasya camasādhvaryo 'pi tvam unnayasvonnetaḥ somaṃ prabhāvayeti saṃpreṣyati
9.7.12	hotṛcamasamukhyān ekādaśa camasān unnayati
9.7.13	pracaraṇakāle prasthitair eva pracarati
9.7.14	tṛtīyasya savanasyarbhumato vibhumataḥ prabhumato vājavataḥ savitṛvato bṛhaspativato viśvadevyāvatas tīvrāṃ āśīrvata indrāya somān prasthitān preṣya madhyataḥkāriṇāṃ camasādhvaryavo vaṣaṭkṛtānuvaṣaṭkṛtāñ juhuta hotrakāṇāṃ camasādhvaryavaḥ sakṛtsakṛddhutvā tīvrasyāśīrvato 'bhyunnīyopāvartadhvam iti saṃpreṣyati
9.7.15	śyenāya patvane svāheti
9.8.1	etaiḥ punarabhyunnītāñ juhoti vaṭ svayamabhigūrtāya nama ity anuvaṣaṭkārān
9.8.2	tṛmpantāṃ hotrā madhor ghṛtasyeti hutān anumantrayate
9.8.3	yathācamasaṃ camasino bhakṣayanti teṣāṃ vyākhyāto bhakṣamantraḥ
9.8.4	sanneṣu nārāśaṃseṣu svaṃsvaṃ camasaṃ nyante trīṃstrīn puroḍāśaśakalān dakṣiṇata upāsyanti
9.8.5	tat kṛtvā prācīnāvītāni kṛtvā ṣaḍḍhotāraṃ vyākhyāya dānaprabhṛtīn pratyāyanāntān piṇḍapitṛyajñamantrāñ japanti
9.8.6	tasmin kṛte vāmam adya savitar ity eteṣām ekenāntaryāmapātreṇa sāvitram āgrayaṇād gṛhṇāti
9.8.7	na sādayaty upaniṣkramya devāya savitre 'nubrūhi devāya savitre preṣyeti saṃpreṣyati
9.8.8	hutvā nānuvaṣaṭkaroti na bhakṣayati sūdavat pātraṃ sādayati
9.8.9	upayāmagṛhīto 'si suśarmāsi supratiṣṭhāna ity etenaiva pātreṇābhakṣitena vaiśvadevaṃ kalaśāc chastravantaṃ gṛhṇāti
9.8.10	ekayā ca daśabhiś ca svabhūta ity etasyāṃ śasyamānāyāṃ prātaryujau vimucyethām iti pratiprasthātā dvidevatyapātrāṇi vimucyāparayā dvārā nirhṛtya mārjālīye prakṣālya pūrvayā dvārā prapādyāyataneṣu sādayati
9.8.11	pra dyāvā yajñaiḥ pṛthivī ṛtāvṛdhety etasyāṃ śasyamānāyām anyataratomodaṃ pratigṛṇāti modā moda ivothāmoda iveti
9.8.12	viparītam eke samāmananti
9.8.13	ukthaṃ vācīndrāyeti śastraṃ pratigīrya sarvatra tṛtīyasavane japati
9.8.14	śastraṃ pratigīrya graham ādatte camasāṃś camasādhvaryavaḥ
9.8.15	tena pracarati yathā prātaḥsavane vaiśvadevena
9.9.1	saumyasya pātrasaṃsādanaprabhṛtīni karmāṇi pratipadyate
9.9.2	saumyaṃ caruṃ nirvapati
9.9.3	tam āsādya
9.9.4	ājyasyāvadāya ghṛtasya yajeti saṃpreṣyati vaṣaṭkṛte hutvā
9.9.5	atraiva tiṣṭhan saumyasya hastena pūrvam avadānam avadyati mekṣaṇenottaram udaṅṅ atikramyāśrāvya pratyāśrāvite saumyasya yajeti saṃpreṣyati vaṣaṭkṛte dakṣiṇāmukhas tiṣṭhan dakṣiṇārdhapūrvārdhe juhoti
9.9.6	ghṛtasya yajeti yathā purastāt
9.9.7	anyatarataḥ parījyām eke samāmananti
9.9.8	tam ājyenābhipūryodgātṛbhyo haranti
9.9.9	satro ta etad yad u ta ihety avekṣante
9.9.10	tasmin hy ātmānaṃ paripaśyanti
9.9.11	ya ātmānaṃ na paripaśyeditāsuḥ syād abhidadiṃ kṛtvā yan me manaḥ parāgatam ity avekṣeta
9.9.12	āmayāvy annādyakāmo vā prāśnīyāt
9.9.13	yo vālam annādyāya san nānnam adyāt tena prāśyaḥ
9.9.14	śalākābhir dhiṣṇiyān āgnīdhro jvalato viharati
9.9.15	navagṛhītam ājyam adhvaryur gṛhītvā jvalato vyāghārayati
9.9.16	śeṣam ājyasya karoti dhārayanti dhiṣṇiyān
9.9.17	upayāmagṛhīto 'si bṛhaspatisutasya ta ity upāṃśupātreṇa pātnīvatam āgrayaṇād gṛhṇāti
9.9.18	taṃ dhiṣṇiyavyāghāraṇasaṃpātenājyena śrītvā na sādayati
9.9.19	upaniṣkramyāgnīt pātnīvatasya yajeti saṃpreṣyati
9.9.20	agnā3i patnīvā3 iti vaṣaṭkṛte juhoti
9.9.21	kṛtākṛto 'nuvaṣaṭkāraḥ
9.9.22	upāṃśvanuvaṣaṭkarotīty ekeṣām
9.9.23	agnīn neṣṭur upastham āsīda neṣṭaḥ patnīm udānayodgātrā patnīṃ saṃkhyāpayonnetar hotṛcamasamukhyāṃś camasān unnayan hotṛcamase dhruvāyāvakāśaṃ kuru sarvaṃ rājānam unnaya mātirīrico daśābhiḥ kalaśau mṛṣṭvā nyubjeti saṃpreṣyati
9.10.1	antarā neṣṭāraṃ dhiṣṇiyaṃ cāgnīdhro vyavasṛpya bhakṣayaty upasthe vā neṣṭur āsīno nopastha āsīta yady upastha āsīta klībaḥ syāt
9.10.2	hotṛcamasamukhyāṃś camasān unnayati
9.10.3	stutaśastre bhavataḥ
9.10.4	prajvalayitvā dhiṣṇiyān agniṣṭomastotram upākaroti
9.10.5	avisrasya nīvīr āvir iva nābhīḥ kurvāṇāḥ sarve sakarṇaprāvṛtā bhavanti
9.10.6	ye sadasyāḥ sadasaḥ
9.10.7	ṛtvijo yajamānaś cety ekeṣām
9.10.8	viśvasya te viśvāvato vṛṣṇiyāvata ity udgātrā patnīṃ saṃkhyāpayati
9.10.9	agan devān yajña iti patnī dakṣiṇam ūruṃ nagnaṃkṛtya vaṅkṣaṇānāviṣkṛtya
9.10.10	svāhākṛtāḥ samudreṣṭhā ity abhyantaram ūror udīcī patnī pannejanīr ūruṇopapravartayati
9.10.11	saṃkhyāpanam upapravartanaṃ cā tṛtīyasyāḥ stotrīyāyāḥ kriyate
9.10.12	svāduṣ kilāyaṃ madhumāṃ utāyam ity etasyāṃ śasyamānāyām ubhayatomodaṃ pratigṛṇāti madā moda iva modā moda ivety āhāvād ūrdhvaṃ vyāhāvāt siddhaḥ pratigaraḥ
9.10.13	bhūtam asi bhūte mā dhā iti pratiprasthātā dhruvam abhimantrayate
9.10.14	dyāvāpṛthivībhyāṃ tvā parigṛhṇāmīti parigṛhṇāti
9.10.15	viśve tvā devā vaiśvānarāḥ pracyāvayantv iti dhruvaṃ sthānāt pracyāvayati
9.10.16	divi devān dṛṃhāntarikṣe vayāṃsīti harati
9.10.17	dhruvaṃ dhruveṇa haviṣāva somaṃ nayāmasīti hotṛcamase dhruvam avanayati paridhānīyāyāṃ śasyamānāyāṃ sakṛcchastāyām ādito vā śastrasya
9.11.1	madhyadeśe 'ntato vā
9.11.2	śastraṃ pratigīrya hotṛcamasam adhvaryur ādatte camasāṃś camasādhvaryava ukthaśā yaja somānām iti saṃpreṣyati
9.11.3	vyākhyātaś camasānāṃ bhakṣaḥ
9.11.4	sarvabhakṣā nāpyāyanasādane bhavataḥ
9.11.5	agnīd aupayajān aṅgārān āharety etatprabhṛti pāśukaṃ karma pratipadyate
9.11.6	nānūyājānte svaruṃ juhoti na hṛdayaśūlena caranti yady anūbandhyā bhavati
9.11.7	prahṛteṣu paridhiṣu saṃsrāveṇābhihutya hāriyojanena caranti
9.11.8	upayāmagṛhīto 'si harir asi hāriyojana ity unnetā droṇakalaśena hāriyojanaṃ sarvam āgrayaṇaṃ gṛhṇāti
9.11.9	taṃ bahvībhir dhānābhiḥ śrītvā na sādayati
9.11.10	śīrṣann adhi nidhāyopaniṣkramyendrāya harivate 'nubrūhīndrāya harivate preṣyeti saṃpreṣyati dhānāsomebhyo 'nubrūhi dhānāsomān prasthitān preṣyeti vā
9.11.11	harīḥ stha haryor dhānā iti vikramya vaṣaṭkṛte juhoty anuvaṣaṭkṛte hutvā harati bhakṣam
9.11.12	taṃ sarve samaśaḥ prativibhajyonnetary upahavam iṣṭveṣṭayajuṣas te deva someti ciściṣākāraṃ dhānā bhakṣayanti
9.11.13	saṃdaśyāsaṃbhindanto dhānānāṃ nimnāni kurvanto niravadhayantaḥ
9.11.14	āpūryāḥ sthā mā pūrayatety uttaravedyāṃ dhānā niṣṭhīvyopavapanti rayyai tvā poṣāya tveti vā
9.11.15	dadhikrāvṇo akāriṣam ity āgnīdhrāgāre dadhidrapsān bhakṣayanti
9.11.16	ekadhanapariśeṣān yathācamasaṃ vyāsicya hariṇīr dūrvāḥ saṃplomnāyya tīvrīkṛtya rasaṃ janayitvāpsu dhautasya soma deva ta iti rasam avaghreṇa bhakṣayitvā cātvāle 'vanayanti
9.11.17	yan ma ātmano mindābhūd iti mindayāhavanīyam upatiṣṭhante
9.12.1	devakṛtasyainaso 'vayajanam asi manuṣyakṛtasyainaso 'vayajanam asi pitṛkṛtasyainaso 'vayajanam asy ātmakṛtasyainaso 'vayajanam asi parakṛtasyainaso 'vayajanam asy enasa enaso 'vayajanam asi yac cāham eno vidvāṃś cakāra yac cāvidvāṃs tasyainaso 'vayajanam asīti pratimantram āhavanīye śakalān abhyādadhati
9.12.2	ubhā kavī yuvānā satyādā dharmaṇaspatī / satyasya dharmaṇaspate vi sakhyāni sṛjāmaha iti sakhyāni visṛjante
9.12.3	abhimṛṣṭe vede panīḥ saṃyājayanti
9.12.4	stīrṇe vede navagṛhītam ājyam adhvaryur gṛhītvā dhātā rātir ity antarvedy ūrdhvas tiṣṭhañ juhvāhavanīye nava samiṣṭayajūṃṣi juhoti
9.12.5	yaṃ kāmayeta pramāyukaḥ syād iti sruveṇa tasya jihmas tiṣṭhaṃs tūṣṇīṃ prahvo vā
9.12.6	idaṃ tṛtīyaṃ savanaṃ kavīnām iti saṃsthite juhoti
9.12.7	praśāstaḥ prasuveti saṃpreṣyati sarpatety āha praśāstā saṃtiṣṭhate tṛtīyasavanam
9.13.1	avabhṛthasya tantraṃ prakramayati
9.13.2	tatra yāvat kriyate tad vyākhyāsyāmaḥ
9.13.3	agnīn anvādhāya vedaṃ kṛtvāgīn paristīrya pāṇī prakṣālyolaparājīṃ stīrtvā yathārthaṃ pātrāṇi prayunakti
9.13.4	na praṇītāḥ praṇayati
9.13.5	nirvapaṇakāle vāruṇam ekakapālaṃ nirvapati
9.13.6	yajurutpūtābhiḥ saṃyauti
9.13.7	abhivāsina āpyalepaṃ ninīya saṃpraiṣeṇa pratipadyate
9.13.8	yad anyad idhmābarhiṣaḥ patnīsaṃhanāc ca tat saṃpreṣyati
9.13.9	yat prāg ājyagrahaṇāt tat kṛtvā pratihṛtya gārhapatya ājyāni gṛhṇāti
9.13.10	sarvāṇi caturgṛhītāni dvir vopabhṛti
9.13.11	alaṃkṛtya puroḍāśam uttare 'ṃse 'vabhṛthaṃ saṃsādayati
9.13.12	puroḍāśam ājyāny audumbarīm adhiṣavaṇaphalake ravarapāṃsūn ṛjīṣaṃ ca yat kiṃca somaliptam anyatra catasṛbhyaḥ somasthālībhya āgrayaṇasthālyā ukthyasthālyā ādityasthālyā dhruvasthālyāḥ
9.13.13	āyurdā agne haviṣo juṣāṇa iti juhoti yatarasminn agnau śrapayati
9.13.14	samupte 'vabhṛthe
9.13.15	prastotaḥ sāmāni gāyeti saṃpreṣyati saha patnyā triḥ sarve sāmno nidhanam upayanti
9.13.16	uruṃ hi rājā varuṇaś cakāreti cātvālaṃ gatvā vadanti cātvālād vā prayānto vadanti
9.13.17	antareṇa cātvālotkarāv udañco niṣkrāmanti
9.13.18	sarvo diśo 'vabhṛthagamanam āmnātam
9.13.19	nodīcena saṃcaritavā ity ekeṣām
9.13.20	madhyadeśe dvitīyaṃ sāmno nidhanam upayanty udakānte tṛtīyam
9.13.21	śataṃ te rājan bhiṣajaḥ sahasram ity apo dṛṣṭvā japanti
9.13.22	abhiṣṭhito varuṇasya pāśa ity udakāntam abhitiṣṭhanti
9.13.23	apaḥ pragāhya tiṣṭhanto 'vabhṛthena caranti
9.13.24	oḍhāsu devatāsūdakam upavājya sruvāghāram āghāryāgnīd udakaṃ triḥ saṃmṛḍḍhīti saṃpreṣyati
9.13.25	saṃmṛṣṭe 'psu tṛṇaṃ prāsya
9.13.26	agner anīkam apa āviveśeti srucyam āghārayati
9.13.27	yathopasatsv evaṃ pravaraṃ pravṛṇīte
9.14.1	tiṣṭhety etāvān pravaraḥ
9.14.2	apabarhiṣaḥ prayājān yajati
9.14.3	nopabhṛtaṃ samānayate
9.14.4	apsumantāv ājyabhāgau
9.14.5	tābhyāṃ pracarya puroḍāśād varuṇaṃ yajati
9.14.6	kṛtsnaṃ puroḍāśam avadāyāgnīvaruṇau sviṣṭakṛtau yajati
9.14.7	agnīd udakaṃ sakṛt saṃmṛḍḍhīti saṃpreṣyati
9.14.8	apabarhiṣāv anūyājau yajati devau yaja yajeti pūrvam anūyājaṃ saṃpreṣyati yajety uttaram
9.14.9	etāvat kriyate
9.14.10	yat te grāvṇā cicchiduḥ soma rājan priyāṇy aṅgāni svadhitā parūṃṣi / tat saṃdhatsvājyenota vardhayasvānāgaso adham it saṃkṣayema / yat te grāvā bāhucyuto acucyavur naro yat te duduhur dakṣiṇena / tat ta āpyāyatāṃ tat te niṣṭhyāyatāṃ deva soma / yat te tvacaṃ bibhidur yac ca yoniṃ yad āsthānāt pracyuto venasi tmanā / tvayā tat soma guptam astu naḥ sā naḥ saṃdhāsat parame vyoman / ahāc charīraṃ payasā sametyānyo'nyo bhavati varṇo asya / tasmin vayam upahūtās tava sma ā no bhaja sadasi viśvarūpa iti catasṛbhir udumbaraśākhayā dadhnarjīṣam abhijuhoti pañcabhiḥ saptabhir navabhir ekādaśabhis trayodaśabhir vā
9.14.11	ṛjīṣasya srucaṃ pūrayitvā samudre te hṛdayam ity apsūpamārayati
9.14.12	apsu dhautasya soma deva ta iti yo bhindūnām uccarati tam avaghreṇa bhakṣayaty upaspṛśati vā
9.14.13	avabhṛtha nicaṅkuṇety avabhṛthaṃ saṃpravidhyanti
9.14.14	devīr āpa ity upatiṣṭhante
9.14.15	sumitrā na iti mājayante
9.15.1	unnetar vasīyo na unnayābhy ud u tye madhumattamā giraḥ stomāsa īrate satrājito dhanasā akṣitotayo vājayanto rathā iva kaṇvā iva bhṛgavaḥ sūryā iva viśvam iddhītam ānaśur ity unnetāraṃ saṃpreṣyati
9.15.2	ud eta prajām uta varco dadhānā yuṣmān rāya uta yajñā asṛkṣata / gāyatraṃ chando 'nusaṃrabhadhvam athā syāma surabhayo gṛheṣv ity unnetā hotṛprathamān yajamānaprathamān vonnayati
9.15.3	pratiyuto varuṇasya pāśa ity udakāntaṃ pratiyauti
9.15.4	pratyasto varuṇasya pāśa ity udakāntaṃ pratyasya
9.15.5	audumbarīḥ samidho dhārayantaḥ
9.15.6	apāma somam amṛtā abhūmeti mahīyāṃ japantaḥ / unnetāraṃ puras kṛtvāpratīkṣam āyanti
9.15.7	parogoṣṭhe mārjayante
9.15.8	edho 'sy edhiṣīmahīty āhavanīye samidho 'bhyādadhati
9.15.9	apo anvacāriṣam ity upatiṣṭhante
9.15.10	evaṃ patnī gārhapatye 'bhyādhāyopatiṣṭhate
9.16.1	prāgvaṃśa udayanīyāyās tantraṃ prakramayati
9.16.2	tasyāḥ prāyaṇīyayā kalpo vyākhyātaḥ
9.16.3	anūyājasamidham upasaṃnahyati
9.16.4	yasyāṃ sthālyāṃ prāyaṇīyaṃ śrapayati tasyāṃ saniṣkāsāyāṃ tena mekṣaṇena śrapayati
9.16.5	patnīṃ saṃnahyati
9.16.6	na juhvām ājyaṃ gṛhṇāti yadi prayājā na bhavanti
9.16.7	kṛtākṛtāḥ prayājāḥ
9.16.8	pathyāṃ svastim uttamām ājyena devatāṃ yajati
9.16.9	na sthālīṃ niṣkāsaṃ mekṣaṇaṃ ca nidadhāti
9.16.10	na dhruvāyāḥ śeṣaṃ karoti
9.16.11	kṛtsnā saṃtiṣṭhate
9.16.12	anūbandhyāyās tantraṃ prakramayati
9.16.13	tasyā nirūḍhapaśubandhena kalpo vyākhyātaḥ
9.16.14	maitrāvaruṇīṃ vaśām upākaroti
9.16.15	tisro vā dvirūpāṃ maitrāvaruṇīṃ bahurūpāṃ vaiśvadevīṃ śitipṛṣṭhāṃ bārhaspatyām iti
9.16.16	upāṃśu madhyato vaiśvadevyā pracaraty āśrutapratyāśrute apy upāṃśu bhavata uccair itarābhyām
9.16.17	anūbandhyāyāḥ paśupuroḍāśaṃ nirūpya daivikāni havīṃṣy anunirvapati
9.16.18	dhātre puroḍāśaṃ dvādaśakapālaṃ nirvapatīti yathāsamāmnātam
9.16.19	somasthālīṣv ete caravaḥ payasi śrapyante
9.16.20	anūbandhyāyāḥ paśupuroḍāśasya devikāhavīṣāṃ ca samānaṃ sviṣṭakṛdiḍam
9.16.21	maitrāvaruṇīṃ puronuvākyām anvāha
9.16.22	saṃpraiṣaś ca bhavati
9.16.23	anūyājānte svaruṃ juhoti hṛdayaśūlena carati yathā purastāt
9.16.24	maitrāvaruṇīm āmikṣām eke 'nūbandhyāyāḥ sthāne samāmananti havirāhutiprabhṛti
9.17.1	iḍāntā saṃtiṣṭhate
9.17.2	sadohavirdhānānāṃ prathamakṛtān granthīn visrasyodīcī havirdhāne bahirvedi nirvartya
9.17.3	yat kusīdam apratīttam ity āhavanīyād vedim upoṣati
9.17.4	prāgvaṃśe gārhapatyāt patnī
9.17.5	etaṃ sadhastha pari te dadāmīti tisṛbhir dhūmam udyantam anumantrayate
9.17.6	viśvalopa viśvadāvasya tvāsañ juhomīty añjalinā saktūn pradāvye juhuyād yadi miśram iva caritvā manyate
9.17.7	pṛthagaraṇīṣv agnīn samāropayate prājihitaṃ gārhapatyaṃ dakṣiṇāgniṃ śālāmukhīyaṃ gataśriyas tṛtīyam
9.17.8	prācīnam udīcīnaṃ vodavasāya vihāraṃ sādhayitvodavasānīyām iṣṭiṃ nirvapaty āgneyam aṣṭākapālaṃ pañcakapālaṃ vā
9.17.9	tasyopāṃśu sarvaṃ kriyata ottamād anūyājāt
9.17.10	uru viṣṇo vikramasveti pūrṇāhutim eka udavasanīyāyāḥ sthāne samāmananti
9.17.11	sā yāvadrātrau kiyadrātreṇa vā saṃtiṣṭhate tadaiva sāyamagnihotraṃ juhuyāt kāla eva prātarhomaḥ
9.17.12	saṃtiṣṭhate 'gniṣṭomaḥ
9.18.1	ukthyaḥ ṣoḍaśy atirātro 'ptoryāmaś cāgniṣṭomasya guṇavikārā bhavanti
9.18.2	ukthyena paśukāmo yajeta
9.18.3	tasyāgniṣṭomena kalpo vyākhyātaḥ
9.18.4	pañcadaśachadi sadaḥ
9.18.5	kratukaraṇaṃ hutvaitenaiva mantreṇa madhyame paridhāv abhyantaraṃ lepaṃ nimārṣṭi
9.18.6	aindrāgnam ukthye dvitīyaṃ savanīyam ālabhate
9.18.7	tṛtīyasavane dhārāgrahakāla āgrayaṇaṃ gṛhītvokthyaṃ gṛhṇāti
9.18.8	agniṣṭomacamasān unnayaṃs tribhyaś camasagaṇebhyo rājānam atirecayati
9.18.9	sarvaṃ rājānam unnaya mātirīrico daśābhiḥ kalaśau mṛṣṭvā nyubjeti ca lupyate
9.18.10	etad agniṣṭomacamasānāṃ saṃpraiṣasya yoya uttamaḥ saṃsthānacamasagaṇas tam unnayann etat saṃpreṣyati
9.18.11	agniṣṭomacamasaiḥ pracarya tribhir ukthyavigrahaiḥ pracarato yathā purastāt
9.18.12	indrāvaruṇābhyāṃ tveti prathame grahaṇasādanau saṃnamatīndrābṛhaspatibhyāṃ tveti dvitīya indrāviṣṇubhyāṃ tveti tṛtīye
9.18.13	ṣoḍaśinā vīryakāmaḥ
9.18.14	tasyokthyena kalpo vyākhyātaḥ
9.18.15	tasya śuṇṭhyādhīlodhakarṇayā somaṃ krīṇāti
9.18.16	saptadaśachadi sadaḥ
9.18.17	pātrasaṃsādanakāla uttare 'ṃse khādiraṃ catuḥsrakti ṣoḍaśipātraṃ prayunakti
9.18.18	kratukaraṇaṃ hutvaitenaiva mantreṇa droṇakalaśaṃ rarāṭīṃ vopaspṛśati
9.18.19	aindraṃ vṛṣṇiṃ ṣoḍaśini tṛtīyaṃ savanīyam ālabhate
9.18.20	ātiṣṭha vṛtrahann ity eteṣām ekena ṣoḍaśinaṃ gṛhṇāti
9.18.21	purastād uttamād ukthyaparyāyāt pūrvayoḥ savanayor droṇakalaśād gṛhṇāti sarvair ukthyaparyāyaiḥ pracarita āgrayaṇāt tṛtīyasavane
9.19.1	yasmān na jātaḥ paro anyo asti ya āviveśa bhuvanāni viśvā / prajāpatiḥ prajayā saṃvidānas trīṇi jyotīṃṣi sacate sa ṣoḍaśī / eṣa brahmā ya ṛtviya indro nāma śruto gaṇe pra te mahe vidathe śaṃsiṣaṃ harī / ya ṛtviyaḥ pra te vanve vanuṣo haryataṃ madam / indro nāma ghṛtaṃ na yo haribhiś cāru secate / śruto gaṇe ā tvā viśantu harivarpasaṃ gira iti sarveṣu grahaṇeṣu ṣoḍaśinam abhimantrayate
9.19.2	acchāvākacamasamukhyāṃś camasān unnayann ekasmai camasagaṇāya rājānam atirecayati
9.19.3	taiḥ pracarya ṣoḍaśinā pracarati
9.19.4	samayāviṣite sūrye hiraṇyena barhirbhyāṃ ca ṣoḍaśinaḥ stotram upākaroti
9.19.5	śvetam aśvaṃ purastād dhārayaty aruṇapiśaṅgaṃ kṛṣṇaṃ vā
9.19.6	hiraṇyaṃ sāṃpradāyaṃ stuvate
9.19.7	harivac chastram
9.19.8	upariṣṭāt stotriyānurūpābhyām othā moda iva made madā moda ivom atheti vyatyāsaṃ pratigṛṇāti
9.19.9	anuṣṭupsu siddhaḥ pratigaraḥ
9.19.10	śastraṃ pratigīrya graham ādatte camasāṃś camasādhvaryava ukthaśā yaja somānām iti saṃpreṣyati
9.20.1	indrādhipate 'dhipatis tvaṃ devānām asy adhipatiṃ mām āyuṣmantaṃ varcasvantaṃ manuṣyeṣu kurv iti ṣoḍaśinaṃ juhoti
9.20.2	indraś ca samrāḍ varuṇaś ca rājā tau te bhakṣaṃ cakratur agra etaṃ tayor anu bhakṣaṃ bhakṣayāmi vāg juṣāṇā somasya tṛpyastv iti grahasya bhakṣayati
9.20.3	ādityavadgaṇena camasānām
9.20.4	anuṣṭupcchandasa iti bhakṣamantraṃ saṃnamati
9.20.5	atirātreṇa brahmavarcaskāmaḥ
9.20.6	tasya ṣoḍaśinā kalpo vyākhyātaḥ
9.20.7	ekaviṃśatichadi sadaḥ
9.20.8	na kratukaraṇaṃ juhoti na droṇakalaśaṃ rarāṭīṃ vopaspṛśaty etad eva yajur vadan havirdhāne prapadyata etāvān kratukaraṇaḥ
9.20.9	sārasvatīṃ meṣīm atirātre caturthīṃ savanīyām ālabhate meṣam ity ekeṣām
9.20.10	ṣoḍaśinaś camasān unnayaṃs trayodaśabhyaś camasagaṇebhyo rājānam atirecayati
9.20.11	taiḥ pracarya rātriprayāyaiḥ pracarati
9.20.12	upayāmagṛhīto 'sīndrāya tvāpi śarvarāyeti mukhyaṃmukhyaṃ camasam unnayati
9.20.13	stutaśastre bhavataḥ
9.20.14	hotṛcamasamukhyān prathamān unnayati maitrāvaruṇacamasamukhyān dvitīyān brāhmaṇācchaṃsicamasamukhyāṃs tṛtīyān acchāvākacamasamukhyāṃś caturthān
9.20.15	sa prathamo rātriparyāyaḥ
9.20.16	evam vihito dvitīyas tṛtīyaś ca rātriparyāyaḥ
9.20.17	taiḥ pracaryāśvinasya pātrasaṃsādanaprabhṛtīni karmāṇi pratipadyata āśvinaṃ dvikapālaṃ nirvapati
9.20.18	tam āsādya
9.20.19	hotṛcamasamukhyān saṃdhicamasān unnayati
9.20.20	stutaśastre bhavataḥ
9.21.1	trivṛdrāthantaraṃ saṃdhistotram
9.21.2	āśvinaṃ śastram
9.21.3	udita āditya āśvinaṃ paridhāya hotṛcamasam adhvaryur ādatte puroḍāśaṃ pratiprasthātā ca
9.21.4	ādadate camasāṃś camasādhvaryavaḥ
9.21.5	aśvibhyāṃ tiroahniyānāṃ somānām anubrūhy aśvibhyāṃ tiroahniyān somān prasthitān preṣyeti saṃpreṣyati
9.21.6	saha somaiḥ puroḍāśaṃ pratiprasthātā sarvahutaṃ juhoti
9.21.7	paṅkticchandasa iti bhakṣamantraṃ saṃnamati
9.21.8	aptoryāmeṇa paśukāmaḥ
9.21.9	tasyātirātreṇa kalpo vyākhyātaḥ
9.21.10	saṃdhicamasān unnayaṃś caturbhyaś camasagaṇebhyo rājānam atirecayati
9.21.11	catvāraś camasagaṇāḥ satutaśastravanto hotur maitrāvaruṇasya brāhmaṇācchaṃsino 'cchāvākasya ca
9.21.12	teṣāṃ saṃdhicamasaiḥ pracaraṇakalpo vyākhyātaḥ
9.21.13	aticchandāś chandasa iti bhakṣamantraṃ saṃnamati
9.21.14	agnīd aupayajān aṅgārān āharety etatprabhṛtīni pāśukāni karmāṇi sarvāsu saṃsthāsu samānāni kriyanta ā prātaragnihotrāt
9.22.1	kratupaśava aikādaśināś ca vikalpante
9.22.2	teṣāṃ samavāye vibhavanti tantram aṅgāny avibhavanti pratyakṣārthāni pratisaṃskāram abhyāvartante
9.22.3	yathārtham ūhaḥ
9.22.4	yūpāhutiṃ hutvāgniṣṭhaprathamān ekādaśa yūpān upaśayapātnīvatau ca cchinnatti
9.22.5	ekayūpena vikalpate
9.22.6	daśarathākṣām ekādaśoparāṃ rajjuṃ mītvā tasyāś caturviṃśena bhāgena vediṃ vimimīte prakramasthānīyā bhavati
9.22.7	agniṣṭhaṃ dvābhyāṃ raśanābhyāṃ parivīyaikādaśinīraśanā agniṣṭhe parivīya vāsayati
9.22.8	śvo bhūta āśvinaṃ gṛhītvā yūpān saṃminoti
9.22.9	pūrvedyuḥ saṃmānam eke samāmananti
9.22.10	tantram abhrer ādānaṃ parilekhano 'bhyāvartate
9.22.11	dakṣiṇam agniṣṭhāt parilikhyottaraṃ parilikhaty evaṃ vyatyāsam udagapavargān
9.22.12	rathākṣamātrāṇi yūpāntarālāni bhavanti
9.22.13	vedisaṃmitāṃ vā minoti
9.22.14	samānajātīyenaikaikam anusameti kṛtsnam ekaikam āñjanaprabhṛti dviraśanam apavarjayati
9.22.15	pratiyūpaṃ svaravaḥ
9.22.16	uparasaṃmitāṃ muniyāt pitṛlokakāmasya
9.22.17	raśanasaṃmitāṃ madhye ca saṃmitāṃ manuṣyalokakāmasya
9.22.18	caṣālasaṃmitām indriyakāmasya
9.22.19	sarvān samān pratiṣṭhākāmasya
9.22.20	ye trayo madhyamās tān samān paśukāmasya vyatiṣajed itarān prajayaivainaṃ paśubhir vyatiṣajati
9.22.21	yaṃ kāmayeta pramāyukaḥ syād iti gartamitaṃ tasya minuyād uttarārdhyaṃ varṣiṣṭham athetarān hrasīyasaḥ
9.22.22	dakṣiṇārdhyaṃ varṣiṣṭhaṃ minuyāt svargakāmasyāthetarān hrasīyasohrasīyasaḥ
9.22.23	ārāgrām abhicaratas teṣām agniṣṭhaṃ varṣiṣṭham athetarān hrasīyasohrasīyasaḥ
9.22.24	samavasrāviṇīṃ vṛṣṭikāmasya teṣām agniṣṭhaṃ hrasiṣṭham athetarān varṣīyasovarṣīyasaḥ
9.22.25	vyatyastaṃ bhrātṛvyavato hrasvaṃ dīrghaṃ ca vyatiṣajet
9.22.26	yadi kāmayeta viṭkṣatrād ojīyasī syād iti ye 'gniṣṭhād dakṣiṇe tān varṣīyaso varṣīyaso minuyāt
9.22.27	yadi kāmayeta kṣatraṃ viśa ojīyaḥ syād iti ye 'gniṣṭhād uttare tān varṣīyasovarṣīyaso minuyāt
9.23.1	āyāmata uparāṇi samānāni syus tiryakto madhyāni raśanāś ca prathimnaś caṣālāni
9.23.2	upaśayam aṅktvā dvābhyāṃ raśanābhyāṃ parivīyāgreṇa dakṣiṇārdhyaṃ yūpaṃ nidadhyāt
9.23.3	yady abhicared idam aham amum āmuṣyāyaṇam indrasya vajreṇābhinidadhāmīti prāñcam upaśayaṃ nidadhyāt
9.23.4	paśukāla āgneyam asitaśīrṣam agniṣṭha upākaroti sārasvatīṃ meṣīm uttarataḥ saumyaṃ babhruṃ dakṣiṇata evaṃ vyatyāsaṃ dakṣiṇāpavargān pauṣṇaṃ śyāmaṃ śitipṛṣṭhaṃ bārhaspatyaṃ śilpaṃ vaiśvadevam aindram aruṇaṃ mārutaṃ kalmāṣam aindrāgnaṃ saṃhitam adhorāmaṃ sāvitraṃ vāruṇaṃ petvam uttamam
9.23.5	yadi kāmayeta yo 'vagataḥ so 'parudhyatāṃ yo 'paruddhaḥ so 'vagacchatv ity aindrasya loke vāruṇam ālabheta vāruṇasya loka aindraṃ ya evāvagataḥ so 'parudhyate yo 'paruddhaḥ so 'vagacchati
9.23.6	yadi kāmayeta prajā muhyeyur iti paśūn vyatiṣajed iti prajā eva mohayati
9.23.7	yad abhivāhato 'pāṃ vāruṇam ālabheta prajā varuṇo gṛhṇīyād dakṣiṇata udañcam ālabhate 'pavāhataḥ
9.23.8	āraṇyaṃ paśum ākhuṃ voṣaśaye nirdiśaty asau te paśus iti nirdiśed yaṃ dviṣyād yadi na dviṣyād ākhus te paśur iti brūyāt
9.23.9	sarveṣāṃ pratipaśu barhīṃṣi vapāśrapaṇyaḥ kumbhyo hṛdayaśūlāḥ plakṣaśākhāś ca
9.23.10	tantram agner haraṇam adhrigur uttamaḥ prayājas tathā pūrvaḥ parivapyo 'ntataḥ saṃjñaptahomo raśanānām udasanam uttaraḥ parivapyo vapāśrapaṇīnām anupraharaṇam abhihomo mārjanaṃ varadānaṃ ca
9.24.1	tasyatasyābhyāvartate manotā vā
9.24.2	sarveṣāṃ tryaṅgāṇi samavattaṃ ca
9.24.3	tasyatasyardharce vasāhomaṃ juhoti
9.24.4	sarveṣāṃ gudair upayaja upayajati
9.24.5	jāghanībhiś ca patnīḥ saṃyājayanti
9.24.6	anūbandhyāvapāyāṃ hutāyām agreṇa śālāmukhīyam adhonābhim acaṣālaṃ dviraśanaṃ pātnīvatasya yūpaṃ saṃmāya tasmiṃs tvāṣṭraṃ sāṇḍaṃ lomaśaṃ piṅgalaṃ bahurūpam upākaroti paryagnikṛtam utsṛjyājyena śeṣaṃ saṃsthāpayet
9.24.7	yadi kāpeyī paśvekādaśinī syād abhita āgneyam aindrau paśū bhavataḥ sārasvataḥ saumyaḥ pauṣṇo bārhaspatya ity uttarato vaiśvadevo mārutaḥ sāvitro vāruṇa iti dakṣiṇataḥ
9.24.8	tām etāṃ kāpeyā vidus tām atirātracarama ālabheta
9.24.9	sāhīneṣu liṅgasaṃyogāt
9.24.10	satrīyetarā bhavati
9.24.11	ukṣarṣabho vaśā vehad dhenur vatso 'naḍvān iti gonāmabhir gavyān paśūn pratīyāt
9.24.12	svair itarān
9.24.13	ekadevateṣv ananyadevatavyaveteṣu samānaḥ paśupuroḍāśo bhavati bhavati
10.1.1	agniṣṭomasya yājamānaṃ vyākhyāsyāmaḥ
10.1.2	purastād dīkṣābhyo rājānam āhārya pariveveṣṭi
10.1.3	tad dīkṣāsu nivartate
10.1.4	brāhmaṇān ārṣeyān ṛtvijaḥ ṣoḍaśaikaikaśo vṛṇīte
10.1.5	hotā maitrāvaruṇo 'cchāvāko grāvastuc ca hotāro 'dhvaryuḥ pratiprasthātā neṣṭonnetā cādhvaryavo brahmā brāhmaṇācchaṃsy āgnīdhraḥ potā ca brahmāṇa udgātā prastotā pratihartā subrahmaṇyaś codgātāraḥ
10.1.6	sadasyaḥ saptadaśaḥ
10.1.7	athartvijo vṛṇīte
10.1.8	agnir devo daivyo hotā sa me hotāstv ity upāṃśu daivyaṃ hotāraṃ vṛṇīte asau mānuṣas taṃ hotāraṃ vṛṇa ity uccair mānuṣam
10.1.9	evam itareṣūpāṃśu daivyaṃ vṛṇīta uccair mānuṣam
10.1.10	ādityo devo daviyo 'dhvaryuḥ sa me 'dhvaryur astv asau mānuṣas tam adhvaryuṃ vṛṇa ity adhvaryuṃ candramā devo daivyo brahmā sa me brahmāstv asau mānuṣas taṃ brahmāṇaṃ vṛṇa iti brahmāṇaṃ parjanyo devo daivya udgātā sa ma udgātāstv asau mānuṣas tam udgātāraṃ vṛṇa ity udgātāram ākāśo devo daivyaḥ sadasyaḥ sa me sadasyo 'stv asau mānuṣas taṃ sadasyaṃ vṛṇa iti sadasyam āpo devīr daivyā hotrāśaṃsinyas tā me hotrāśaṃsinyaḥ santv amī mānuṣās tān hotrāśaṃsinīr vṛṇa iti hotrakān raśmayo devā daivyāś camasādhvaryavas te me camasādhvaryavaḥsantv amī mānuṣās tān camasādhvaryūn vṛṇa iti camasādhvaryūn
10.2.1	api vā hotāram adhvaryuṃ brahmāṇam udgātāraṃ caitān eva vṛṇīte
10.2.2	atha kṣatriyaṃ devayajanaṃ yācate
10.2.3	sa ced dadāti devayajanavān bhūyā ity enam āha na ced yad ahaṃ devayajanaṃ veda tasmiṃs tvā vṛścānīty evam āha
10.2.4	athainam abhivyāhārayanti
10.2.5	vācam upāvadhīr vāk tvā hāsyatīti hotā prāṇam upāvadhīḥ prāṇas tvā hāsyatīty adhvaryur mana upāvadhīr manas tva hāsyatīti brahmā cakṣur upāvadhīś cakṣus tvā hāsyatīty udgātā śrotram upāvadhīḥ śrotraṃ tvā hāsyatīti hotrakā ātmānam upāvadhīr ātmā tvā hāsyatīti sadasyo 'ṅgāny upāvadhīr aṅgāni tvā hāsyantīti camasādhvaryavaḥ prajāpatim upāvadhīḥ prajāpatis tvā hāsyatīti yajamāno bhūtāny upāvadhīr bhūtāni tvā hāsyantīti sarve
10.2.6	athartvijo devayajanaṃ yācate
10.2.7	agnir me hotā sa me devayajanaṃ dadātv ity upāṃśu hotar devayajanaṃ me dehīty uccair mānuṣam
10.2.8	evam itareṣūpāṃśu devatānāmadheyam abhivyāharaty uccair mānuṣasya
10.2.9	ādityo me 'dhvaryuḥ sa me devayajanaṃ dadātv adhvaryo devayajanaṃ me dehīty adhvaryuṃ candramā me brahmā sa me devayajanaṃ dadātu brahman devayajanaṃ me dehīti brahmāṇaṃ parjanyo ma udgātā sa me devayajanaṃ dadātūdgātar devayajanaṃ me dehīty udgātāram ākāśo me sadasyaḥ sa me devayajanaṃ dadātu sadasya devayajanaṃ me dehīti sadasyam āpo me hotrāśaṃsinyas tā me devayajanaṃ dadatu hotrāśaṃsinyo me devayajanaṃ me datteti hotrakān raśmayo me camasādhvaryavas te me devayajanaṃ dadatu camasādhvaryavo devayajanaṃ me datteti camasādhvaryūn
10.3.1	yācitvaidam aganma devayajanaṃ pṛthivyā iti devayajanam adhyavasyati
10.3.2	yat samaṃ pratiṣṭhitam oṣadhivad anūṣaram abhaṅguram anupahitam aniriṇam avisragdāri
10.3.3	prācīnapravaṇam udīcīnapravaṇaṃ prāgudakpravaṇaṃ vā
10.3.4	yasmāt sthalāntaram abhito bhavati
10.3.5	na devayajanamātraṃ purastād atiśinaṣṭi
10.3.6	yāvān vā śamyāprāsaḥ
10.3.7	yāvat samaṃ pratiṣṭhitaṃ tad gataśrīr yajeteti nitye kāmye
10.3.8	atipravrakhye 'bhicaran yajeta guhākye 'bhiśasyamānaḥ
10.3.9	purohaviṣi devayajane yājayed iti brāhmaṇavyākhyātāni kāmyāni devayajanāni teṣāṃ yāthākāmī
10.3.10	aparāhṇe dīkṣate
10.3.11	yaḥ kāmayeta tapasvī syām iti sa pūrvāhṇe
10.3.12	yad asya yajñārthaṃ tan nirādiśya śeṣād bhuñjate 'nirādiśya vā tasya na bhuñjate prāg agnīṣomīyāt
10.3.13	svasty uttarāṇy aśīyeti sarvatra keśeṣūpyamāneṣu japati
10.3.14	kṛte nāpitakṛtya audumbareṇa dato dhāvate lohitam anāgamayan
10.3.15	hiraṇyavarṇāḥ śucayaḥ pāvakā ity eṣā hiraṇyavarṇāḥ śucayaḥ pāvakā vṛtraṃ bhitvā pracakramur hitvāvadyam āpaḥ / śataṃ pavitrā vitatā hy āsāṃ tābhir no devaḥ savitā punātu / āpo asmān mātaraḥ śudhantv iti ca śaṅkhini hrade hiraṇyam avadhāya sthāvarāsu snāti
10.3.16	yal lomaśam avakāśaṃ tīrthaṃ tasmin snāti kuṇḍe snātīty ekeṣām
10.3.17	ud ābhyaḥ śucir ā pūta emīti snātvodgāhate
10.3.18	upaspṛśyācamaya
10.4.1	dīkṣāsi tanūr asi tāṃ tvā śivāṃ syonāṃ paridhiṣīyeti kṣaumaṃ vāso 'hataṃ mahat paridhatte somasya tanūr asi tanuvaṃ me pāhīti ca
10.4.2	sūryasya vāso 'si nīvir nāmorjam asmāsu dhehīti tasya nīvim anuparikalpayate
10.4.3	ūrje tvety aśnāty ūrjam asmāsu dhehīti vā yad asya manasaḥ priyaṃ sarpirmiśraṃ dadhi madhu vābhyupasekam
10.4.4	āśito bhavati
10.4.5	kanīyaḥkanīyo 'ta ūrdhvaṃ vratayati
10.4.6	mahīnāṃ payo 'sīti darbhapuñjīlābhyāṃ gavyaṃ navanītaṃ samudyauti varcodhā asi varco mayi dhehīti tenābhyaṅkte mukham agre 'nulomam itarāṇy aṅgāni svabhyakto bhavati
10.4.7	vṛtrasya kanīnikāsīti traikakudenāñjanenāṅkte
10.4.8	tasminn avidyamāne yenaiva kenacit
10.4.9	satūlayā śareṣīkayā darbheṣīkayā vā darbhapuñjīlena vābhyantaram anidhāvayaṃs trir ekaikaṃ dakṣiṇaṃ pūrvam āṅkte
10.4.10	dvir vā savyam
10.4.11	dvir dakṣiṇaṃ sakṛt savyam ity ekeṣām
10.4.12	na punar niṣecayati
10.4.13	tasya te pavitrapate pavitreṇeti pāvyamāno japati citpatir mā punātu vākpatir mā punātu devo mā savitā punātv iti ca pavamānaḥ suvarjana iti caitam anuvākam
10.5.1	ā vo devāsa īmaha iti pūrveṇa dvāreṇa prāgvaṃśaṃ praviśañ japati
10.5.2	vidyud asīty apa upaspṛśyāpareṇāhavanīyaṃ dakṣiṇātikramya dakṣiṇata upaviśati
10.5.3	tasyaiṣa eva saṃcara ā sutyāyāḥ
10.5.4	indrāgnī dyāvāpṛthivī ity āhavanīyam abhimantrayate
10.5.5	antarvedi kṛṣṇājinasyāstīrṇasyarksāmayoḥ śilpe stha iti śuklakṛṣṇe rājī ālabhate
10.5.6	suśarmāsīti dakṣiṇato bhasatta ārohatīmāṃ dhiyaṃ śikṣamāṇasya deveti ca sutrāmāṇaṃ pṛthivīṃ dyām anehasam iti cemāṃ su nāvam āruham iti vā
10.5.7	āhaṃ dīkṣām aruham ṛtasya patnīṃ gāyatreṇa chandasā brahmaṇā cartaṃ satye 'dhāyi satyam ṛte 'dhāyy ṛtaṃ ca me satyaṃ cābhūtāṃ jyotir abhūvaṃ suvar agamaṃ suvargaṃ lokaṃ nākasya pṛṣṭhaṃ bradhnasya viṣṭapam agamam ity āruhya japati
10.5.8	viṣṇoḥ śarmāsīti kṛṣṇājinena dakṣiṇam aṃsaṃ pracchādayati
10.5.9	nakṣatrāṇāṃ mātīkāśāt pāhīti vāsasā śiraḥ praveṣṭayate
10.5.10	prattayā kṛṣṇaviṣāṇayā kṛṣyai tvā susasyāyā iti veder loṣṭam uddhanti
10.5.11	supippalābhyas tvauṣadhībhya iti śirasi kaṇḍūyate
10.5.12	viṣāṇe viṣyaitaṃ granthiṃ yad asya gulphidaṃ hṛdi mano yad asya gulphidam ity avaśiṣṭāny aṅgāni
10.5.13	sūpasthā devo vanaspatir ūrdhvo mā pāhy odṛca iti daṇḍaṃ pratigṛhṇāti
10.6.1	agnir dīkṣitaḥ pṛthivī dīkṣā tayāgnir dīkṣayā dīkṣito yayāgnir dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.2	vāyur dīkṣito 'ntarikṣaṃ dīkṣā tayā vāyurdīkṣayā dīkṣito yayā vāyurdīkṣayā dīkṣitaḥ sā mā dīkṣā dīkṣāyatu tayā dīkṣayā dīkṣe
10.6.3	ādityo dīkṣito dyaur dīkṣā tayādityo dīkṣayā dīkṣito yayādityo dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.4	candramā dīkṣito nakṣatrāṇi dīkṣā tayā candramā dīkṣayā dīkṣito yayā candramā dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.5	varuṇo rājā dīkṣita āpo dīkṣā tayā varuṇo rājā dīkṣayā dīkṣito yayā varuṇo rājā dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.6	somo rājā dīkṣita oṣadhayo dīkṣā tayā somo rājā dīkṣayā dīkṣito yayā somo rājā dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.7	prāṇo dīkṣito vāg dīkṣā tayā prāṇo dīkṣayā dīkṣito yayā prāṇo dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.8	prajāpatir dīkṣito mano dīkṣā tayā prajāpatir dīkṣayā dīkṣito yayā prajāpatir dīkṣayā dīkṣitaḥ sā mā dīkṣā dīkṣayatu tayā dīkṣayā dīkṣe
10.6.9	vācā me vāg dīkṣatām agnaye samaṣṭavā u prāṇena me prāṇo dīkṣatāṃ vāyave samaṣṭavā u cakṣuṣā me cakṣur dīkṣatāṃ sūryāya samaṣṭavā u manasā me mano dīkṣatāṃ prajāpataye samaṣṭavā u dyauś ca pṛthivī cāhaś ca rātriś ca kṛṣiś ca vṛṣṭiś ca tviṣiś cāpacitiś cāpaś cauṣadhayaś cork ca sūnṛtā ca tā mā dīkṣamāṇam anu dīkṣantāṃ bhūr bhuvaḥ suvaḥ satyaṃ ma ātmā śraddhā me kṣitis tapo me pratiṣṭhā śraddhā satyaṃ gṛhapatir iti keśinīṃ dīkṣāṃ japitvā
10.6.10	svāhā yajñaṃ manaseti dve aṅgulī nirbhujati svāhā dyāvāpṛthivībhyām iti dve svāhoror antarikṣād iti dve svāhā yajñaṃ vātād ārabha iti muṣṭī kṛtvaiṣṭrīḥ stheti catasro 'ṅgulīrutsṛjati tābhiryathāsukhaṃ carati vācaṃ ca yacchati
10.6.11	yadi pramatto vyāhared vaiṣṇavīm āgnāvaiṣṇavīṃ sārasvatīṃ bārhaspatyām ity anūcya vyāhṛtīś ca punar vācaṃ yacchati
10.6.12	nānṛtaṃ vadati
10.6.13	na māṃsam aśnāti
10.6.14	na striyam upaiti
10.6.15	nopary āste
10.6.16	na niṣṭhīvate
10.6.17	na dato dhavate
10.6.18	nāviṣkurute
10.6.19	nānatau smayetāpigṛhya smayeta
10.6.20	abaddhaṃ mana ity amedhyaṃ dṛṣṭvā japati
10.6.21	undatīr balaṃ dhattety abhivṛṣyamāṇo japati
10.6.22	dakṣiṇena vihāraṃ dīkṣitāgāre viharati
10.7.1	nānyatra kṛṣṇājinād āste śete vā
10.7.2	nainam anyatra dīkṣitavimitāt sūryo 'bhinimrocen nābhyudiyāt
10.7.3	naktam eva mūtrapurīṣe kuryād divā vā chāyāyām
10.7.4	mūtraṃ cikīrṣann iyaṃ te yajñiyā tanūr iti viṣāṇayā loṣṭaṃ kiṃcid vopahatya tad ādāyāpo muñcāmi na prajām aṃhomucaḥ svāhākṛtāḥ pṛthivīm āviśateti prasrāvayaty apa upaspṛśyācamya pṛthivyāṃ saṃbhaveti tat pratinidadhāti pṛthivyāḥ saṃbhaveti vā
10.7.5	nainaṃ śūdro 'nupraviśati
10.7.6	brāhmaṇena rājanyena vaiśyena vā saṃbhāṣeta
10.7.7	na kaṃcana pratyuttiṣṭhati
10.7.8	nābhivādayate
10.7.9	sarva evainam abhivādayeran sarvān evābhivadet
10.7.10	yady enaṃ śūdreṇa saṃbhāṣopeyād eteṣāṃ varṇānām ekaṃ brūyād imam itthaṃ vicakṣveti
10.7.11	laukikīṃ vācaṃ vadan nāmadheyeṣu vicakṣaṇaṃ canasitaṃ cāntato dadhāti
10.7.12	na pacati na dadāti na kāṃcanāhutiṃ juhoty anyatra kratusaṃyuktābhyaḥ
10.7.13	tad ahar dīkṣito rātriṃ jāgarti
10.7.14	na vrataṃ bhavati
10.7.15	nakṣatraṃ dṛṣṭvā tūṣṇīm eva vācaṃ visṛjate
10.7.16	yatrainaṃ vratapradaḥ saṃpreṣyati tasmin kāle vācaṃ yacchati
10.8.1	yāḥ paśūnām ṛṣabhe vācas tāḥ sūryo agre śukro agre tāḥ prahiṇyo yathābhāgaṃ vo atra śivā nastāḥ punar āyantu vāca ity udyantam ādityam upatiṣṭhate
10.8.2	udita āditye vrataṃ kṛṇuteti saṃpreṣyati
10.8.3	evam astamite
10.8.4	madhyaṃdine madhyarātre ca vratayati
10.8.5	nainam adīkṣitā vratayantaṃ paśyanti
10.8.6	payo brāhmaṇasya yavāgū rājanyasyāmikṣā vaiśyasya
10.8.7	ekadugdhaṃ yavāgūṃ vaikadugdhe
10.8.8	yadi dadhīyād etad asmai dadhi kuryuḥ
10.8.9	yadyan nīyād dhānā asmā anvāvapeyuḥ saktūn vāsmā anvāvapeyur ghṛtaṃ vāsmā anvāvapeyuḥ
10.8.10	api vāgnihotrahaviṣām ekaṃ vratayet
10.8.11	sārvavarṇikā ete vratakalpāḥ
10.8.12	sarveṣām upasatsu stanakalpāḥ
10.8.13	uruvyacā asi janadhāḥ svabhakṣo mā pāhīti kaṃsaṃ vratapradānam anumantrayate
10.8.14	daivīṃ dhiyaṃ manāmaha iti hastāv avanenikte
10.8.15	ye devā manojātā manoyuja iti vratayati
10.8.16	śivāḥ pītā bhavatha yajñiyāso yūyam āpo 'smākaṃ yonāv udare suśevāḥ / irāvatīḥ pururūpā anāgasaḥ śivā no bhavatha pītaya ity udakaṃ pibati yadāpītaṃ bhavati yadā pipāsati
10.8.17	dakṣiṇenāhavanīyaṃ prāṅ śete
10.8.18	dakṣiṇena pārśvena
10.8.19	nottānaḥ śayīta
10.8.20	nāgneḥ parāṅ paryāvarteta
10.8.21	agne tvaṃ su jāgṛhīti svapsyann āhavanīyam upatiṣṭhate
10.8.22	viśve devā abhi mām āvavṛtrann ity upaparyāvartate yady apaparyāvarteta
10.8.23	punar manaḥ punar āyur ma āgāt punaś cakṣuḥ punaḥ śrotraṃ ma āgāt punaḥ prāṇaḥ punar ākūtaṃ ma āgāt punaś cittaṃ punar ādhītaṃ ma āgād vaiśvānaro me 'dabdhas tanūpā antas tiṣṭhatu duritāni viśvā / vaiśvānaro viśvabhṛd viśvaśaṃbhūr avabādhatāṃ duritāni viśvā sa no divā sa riṣaḥ pātu naktaṃ tvam agne vratapā asīti pratibudhya japati
10.8.24	tvam agne vratapā asīty anubrūyād yadyad īkṣitavādaṃ vadet
10.8.25	muṣṭī vācaṃ ca visarjayitvā
10.8.26	dīkṣaṇīyāprabhṛtīyaṃ vṛttiḥ
10.8.27	daṇḍān na cchidyate na pratimucya kṛṣṇājinaṃ caṃkramyate kṛṣṇaviṣāṇayā kaṇḍūyate 'pigṛhya smayata ity upayogaprabhṛtīny etāni vratāni bhavanti
10.9.1	pūṣā sanyeti sanīhārān saṃśāsti
10.9.2	dvādaśāhaṃ bhikṣācaryaṃ caraty aparimite dīkṣākalpe parimite yāthākāmī
10.9.3	hiraṇyaṃ vāso gāmaśvaṃ chāgaṃ meṣaṃ ca yāvat parimitā gāva ekaikam itareṣāṃ jātīnām
10.9.4	tāni pratigṛhṇāti candram asīty etair yathārūpam
10.9.5	devaḥ saviteti sarvatrānuṣajati
10.9.6	vāyave tveti tāsāṃ yā naśyet tām anudiśet
10.9.7	varuṇāya tvety apsu magnām
10.9.8	nirṛtyai tvety avasannām
10.9.9	rudrāya tveti sarpadaṣṭāṃ marudbhyas tveti hrādunihatām aśanihatāṃ vendrāya tveti meṣkahatāṃ yamāya tveti mahādevahatāṃ mṛtyave tvety avijñātena mṛtyunā
10.9.10	anudiṣṭām adhigamya yajamāno goṣu na cārayet
10.9.11	yadi prayāyāt pṛthag araṇīṣv agnīn samāropya rathena prayāti
10.9.12	rathe 'vidyamāne rathāṅgena saha
10.9.13	yady apo nāvyās taraty araṇī rathaṃ cādhāya saha tarati
10.9.14	yady apo 'nāvyā rathena tarati harati caināḥ
10.9.15	yady avagāheta devīr āpa ity avagāheta
10.9.16	acchinnaṃ tantuṃ pṛthivyā anugeṣam apāṃ setur asīti loṣṭaṃ vimṛdgann ā pārād gantos tarati
10.9.17	pṛthivyāḥ saṃbhaveti
10.10.1	sikatā loṣṭān vā madhye tīrayoś ca nyasyati pṛthivyā saṃbhaveti vā
10.10.2	atra devayajanādhyavasānam eke samāmananti
10.10.3	prāgvaṃśasya madhyamaṃ sthūṇārājam ālabhyainaṃ mantraṃ japati
10.10.4	ekarātraṃ dīkṣito rājānaṃ krīṇāti dvyahe tryahe caturahe 'parimite vā
10.10.5	prattaṃ padaṃ tote rāya iti patnyai prayacchati tava te rāya iti vā
10.10.6	krīyamāṇasya rājño dakṣiṇata āste
10.10.7	krīte some maitrāvaruṇāya daṇḍaṃ prayacchati
10.10.8	śvaḥ sutyāyāṃ vā kriyamāṇāyām
10.10.9	vayaḥ suparṇās iti pratyaporṇute śiro 'gre 'nupūrvam itarāṇy aṅgāni
10.10.10	mitro na ehi sumitradhā ity ūrāv āsannaṃ rājānamupasvaja upaiva gṛhṇīte
10.10.11	ud āyuṣety uttiṣṭhati
10.10.12	urv antarikṣam iti gacchati
10.10.13	śakaṭaṃ prāpyādhvaryave rājānaṃ pradadāti
10.10.14	namo mitrasya varuṇasya cakṣasa iti prāgvaṃśam ohyamānaṃ pratīkṣate
10.10.15	anu me dīkṣāṃ dīkṣāpatir manyatām iti tānūnapraṃ samavamṛśati
10.10.16	tantriṣu vrateṣu pratipanno bhakṣayati yad adhvaryur nāvajighrati
10.10.17	agne vratapata ity avāntaradīkṣām upaiti
10.10.18	saṃtarāṃ mekhalāṃ samāyacchate saṃtarāṃ muṣṭī kurute taptavrato bhavati madantībhir udakārthān kurute
10.11.1	vyākhyātaṃ pāṇiprakṣālanam āpyāyanaṃ nihnavanaṃ ca
10.11.2	yā te agne rudriyā tanūr iti vratayati
10.11.3	daikṣam etad ahar vrataparimāṇaṃ bhavati
10.11.4	aupasado 'ta ūrdhvaṃ vratakalpaḥ
10.11.5	catuḥstanam etāṃ rātriṃ vrataṃ vratayati tristanaṃ madhyame 'hani dvistanaṃ rātrāv ekastanam uttame 'hani
10.11.6	ārāgrām avāntaradīkṣām upeyād iti brāhmaṇavyākhyātāni kāmyāni vrataparimāṇāni teṣāṃ yāthākāmī
10.11.7	pra tad viṣṇuḥ stavate vīryāyeti saṃmitāddhavirdhānāt prāg upaniṣkramya tair eva mantrair yathānyuptaṃ dhiṣṇiyān upatiṣṭhate
10.11.8	samrāḍ asi kṛśānur ity āhavanīyaṃ pariṣadyo 'si pavamāna iti yatra bahiṣpavamānena stuvate pratakvāsi nabhasvān iti cātvālam asaṃmṛṣṭo 'si havyasūda iti paśuśrapaṇam ṛtadhāmāsi suvarjyotir ity audumbarīṃ brahmajyotir asi suvardhāmeti brahmasadanam ajo 'sy ekapād iti prājihitaṃ gārhapatyam ahir asi budhniya iti śālāmukhīyaṃ kavyo 'si kavyavāhana iti dakṣiṇāgniṃ samūhyo 'si viśvavyacā ity utkaraṃ samudro 'si viśvabharā iti sadaḥ sadasyo 'si malimluca iti sadasyāyatanaṃ raudram anīkaṃ sarvatrānuṣajati
10.12.1	yatra havirdhāne brahmā rājānaṃ prapādayati tasmin kāle pūrveṇa dvāreṇa havirdhāne praviśyaiṣa vo deva savitaḥ soma iti śakaṭe rājānam āsannam abhimantrayate
10.12.2	idam ahaṃ manuṣyo manuṣyān iti pradakṣiṇam āvartate
10.12.3	namo devebhya iti prācīnam añjaliṃ karoti svadhā pitṛbhya iti dakṣiṇā
10.12.4	idam ahaṃ nir varuṇasya pāśād ity upaniṣkrāmati
10.12.5	suvar abhivikhyeṣam iti sarvaṃ yajñam anuvīkṣate vaiśvānaraṃ jyotir ity āhavanīyaṃ parekṣate
10.12.6	agne vratapata ity avāntaradīkṣāṃ visṛjate
10.12.7	vitarāṃ mekhalāṃ samāyacchate vitarāṃ muṣṭī kurute
10.12.8	svāhā yajñaṃ vāci vāte visṛja iti muṣṭī vācaṃ ca visarjayitvā yathāsukham ata ūrdhvaṃ hastābhyāṃ carati
10.12.9	vartate 'nyā dīkṣitavṛttiḥ
10.12.10	jāgarty etāṃ rātrim
10.12.11	na vrataṃ bhavati daikṣo 'ta ūrdhvaṃ vratakalpaḥ
10.12.12	saptahotrā grāvasv āsannaṃ rājānam abhimṛśati
10.12.13	yatra havirdhānam apaḥ prapādayīta tā anu prapadyate yaśa enam upanāmukaṃ bhavati
10.12.14	dvādaśa dhenūḥ paṣṭhauhīr vā garbhiṇīḥ kṛttyadhīvāsaṃ cāṃśāv adhvaryave dadāty evam adābhye
10.12.15	dhruve gṛhīte na mūtraṃ karoty āvanayanāt
10.12.16	vasvyai hiṃ kuru tasya prastuhi tasyai me 'varuddhyā iti purastād bahiṣpavamānād vyāhṛtīr daśahotāraṃ ca japati
10.12.17	śyeno 'si gāyatrachandā anu tvārabhe svasti mā saṃpārayeti
10.13.1	stūyamānam anvārabhate
10.13.2	madhyamāyāṃ stotrīyāyāṃ vā
10.13.3	stutasya stutam asīti sarvāṇi stotrāṇi stutaṃ stutam anumantrayate
10.13.4	śastrasya śastram asīti sarvāṇi śastrāṇi
10.13.5	indriyāvanto vanāmaha iti sarvatrānuṣajati
10.13.6	bhūr asi śreṣṭho raśmīnām ity aindravāyave hūyamāna ādityam upatiṣṭhate
10.13.7	yo na indravāyū ity aindravāyave hute 'ṅguṣṭham avabādheta yadi śreyasā spardhetāṅguṣṭhenāṅgulīṃ yadi pāpīyasā
10.13.8	yo no mitrāvaruṇāv iti maitrāvaruṇe yo no 'śvināv ity āśvine
10.13.9	acchinnasya te rayipate suvīryasyendreṇa sayujo vayam iti śukraṃ hūyamānam anvārabhate
10.13.10	yatrāsmai camasam āharati taṃ bhakṣayati
10.13.11	yathetare camasāḥ
10.13.12	gṛhapate yajety ucyamāne hotar etad yajeti saṃpreṣyati svayaṃ vā niṣadya yajati
10.13.13	jyotiṣe hiṃ kuru tasyai prastuhi tasyai me 'varuddhyā iti purastād ājyānām ekaikasya stotrasya vyāhṛtīś caturhotāraṃ pañcahotāraṃ ca japati
10.13.14	iḍāyai hiṃ kuru tasyai prastuhi tasyai me 'varuddhyā iti purastān mādhyaṃdināt pavamānād vyāhṛtīś caturhotāraṃ pañcahotāraṃ ca japati
10.13.15	suparṇo 'si triṣṭupcchandā anu tvā rabhe svasti mā saṃpārayeti stūyamānam anvārabhate
10.14.1	vyākhyātaṃ śukrasyānvārambhaṇam
10.14.2	sanneṣu nārāśaṃseṣu dakṣiṇena vedim avasthitā dakṣiṇā dadāti
10.14.3	gavāṃ saptaikaviṃśatiś caturviṃśatiḥ ṣaṣṭiḥ śataṃ sahasraṃ dvādaśaśataṃ sarvavedasam aparimitā vā
10.14.4	manthaudanatilamāṣā hiraṇyaṃ vāso 'virajā ca niyuktāny etāni bhavanti
10.14.5	ano ratho 'dhīvāso 'śvaḥ puruṣo hastī vāniyuktāni
10.14.6	tā rūpeṇa vo rūpam abhyaimīti hiraṇyam ājyaṃ cādāyābhyeti
10.14.7	tutho vo viśvavedā vibhajatv iti madhyam avakramya vibhajati
10.14.8	dvādaśadvādaśa madhyataḥkāribhyaḥ ṣaṭṣaḍ ardhibhyaś catasraścatasras tṛtīyibhyas tisrastisraḥ pādibhyaḥ
10.14.9	evaṃ śeṣam
10.14.10	hotādhvaryur brahmodgātā ca madhyataḥkāriṇaḥ
10.14.11	maitrāvaruṇaḥ pratiprasthātā brāhmaṇācchaṃsī prastotā cārdhino 'cchāvāko neṣṭāgnīdhraḥ pratihartā ca tṛtīyinaḥ śeṣāḥ pādinaḥ
10.14.12	etat te agne rādha aiti somacyutam iti vibhaktā ānayati
10.14.13	agreṇa prāgvaṃśam apareṇa sado dakṣiṇenāgnīdhrīyam antareṇa cātvālotkarāv udīcīr utsṛjati
10.14.14	ṛtasya pathā preta candradakṣiṇā iti gacchantīr anumantrayate
10.14.15	brāhmaṇam adya rādhyāsam ṛṣim ārṣeyam iti hiraṇyaṃ dakṣiṇābhāgaṃ cādāyāgnīdhram abhyeti
10.14.16	etenaiva mantreṇa hiraṇyaṃ dakṣiṇābhāgaṃ cāgnīdhre dadāti
10.14.17	vi suvaḥ paśya vy antarikṣam iti sadaḥ prekṣate
10.14.18	asmaddātrā devatrā gacchateti dakṣiṇāḥ
10.14.19	pūrveṇa dvāreṇa sadaḥ praviśya
10.15.1	ātreyāya hiraṇyam uttamaṃ dadāti tenaiva mantreṇa yenāgnīdhre
10.15.2	tasminn avidyamāne ya ārṣeyo 'nūcāno 'nūcānaputras tasmai tāṃ dakṣiṇāṃ dadyāt
10.15.3	athartvigbhyo dakṣiṇābhāgān brahman manas te dadāmi tad anena niṣkrīṇāmīti brahmaṇe brahmasadana āsīnāyedaṃ dadāmīti yad dāsyan bhavati tad anudiśati brahmaṇe
10.15.4	evam itarebhyaḥ
10.15.5	hotar vācaṃ te dadāmi tam anena niṣkrīṇāmīti hotre hotṛṣadana āsīnāya
10.15.6	adhvaryo prāṇaṃ te dadāmi tam anena niṣkrīṇāmīty adhvaryave havirdhāna āsīnāya
10.15.7	udgātaś cakṣus te dadāmi tad anena niṣkrīṇāmīty udgātra audumbaryām āsīnāya
10.15.8	hotrakāḥ śrotraṃ vo dadāmi tad anena niṣkrīṇāmīti hotrakebhyo 'ntaḥsadasaṃ yathādhiṣṇiyamā sīnebhyaḥ
10.15.9	pratiprasthātre ca havirdhāna āsīnāya
10.15.10	yathāśraddhaṃ sadasyāya camasādhvaryubhyaḥ prasarpakebhyaś ca dadāti
10.15.11	sadasyātmānaṃ te dadāmi tam anena niṣkrīṇāmīti sadasyāyāntaḥsadasaṃ dakṣiṇārdha āsīnāya
10.15.12	camasādhvaryavo 'ṅgāni vo dadāmi tāny anena niṣkrīṇāmīti camasādhvaryubhyo havirdhāna āsīnebhyaḥ
10.15.13	prasarpakā lomāni vo dadāmi tāny anena niṣkrīṇāmīti prasarpakebhyo 'ntaḥsadasaṃ dakṣiṇārdha āsīnebhyaḥ
10.15.14	idaṃ dadāmīti sarvatrānuṣajati
10.15.15	na bhīto dadāti
10.15.16	na yācamānāya
10.15.17	na kaṇvakāśyapebhyaḥ
10.15.18	na vīṇāgāthibhyaḥ
10.15.19	nānṛtvije
10.15.20	na jñātaye
10.15.21	nāprasṛptāya
10.15.22	nāśrotriyāya
10.15.23	nābrāhmaṇāya
10.15.24	vedavide dadyāt
10.15.25	yām anyo dīyamānāṃ pratyācakṣīta yaṃ dviṣyāt tasmai tāṃ dakṣiṇāṃ dadyāt
10.15.26	sa hānyayā pratigṛhṇīyāt
10.15.27	antataḥ pratihartre dadāty ātreyāya vā
10.15.28	na marutvatīyayor anūktā dadyāt
10.15.29	yadi dadyād anūbandhyāvapāyāṃ hutāyāṃ dadyād udavasānīyāyāṃ veṣṭhau
10.16.1	nītāsu dakṣiṇāsu hariṇasya raghuṣyato 'dhiśīrṣāṇi bheṣajaṃ sakṣetriyaṃ viṣāṇayā viṣūcīnam anīnaśad ity unmucya kṛṣṇaviṣāṇām anu tvā hariṇo mṛgaḥ padbhiś caturbhir akramīn māhir bhūmnā pṛdākur iti cātvāle prāsyati
10.16.2	rathaṃtare varaṃ dadāti
10.16.3	vāmedevye varaṃ dadāti
10.16.4	niṣkevalye varaṃ dadāti
10.16.5	ādityagrahaṃ hūyamānam anvārabhate
10.16.6	āyuṣe hiṃ kuru tasyai prastuhi tasyai me 'varuddhyā iti purastād ārbhavāt pavamānād vyāhṛtīḥ pañcahotāraṃ ca japati
10.16.7	saghāsi jagatīchandā anu tvārabhe svasti mā saṃpārayeti stūyamānam anvārabhate
10.16.8	yatra svaṃ camasaṃ nyante trīn puroḍāśaśakalān dakṣiṇata upāsyati
10.16.9	tat kṛtvā prācīnāvītaṃ kṛtvā ṣaḍḍhotāraṃ vyākhyāya dānaprabhṛtīn pratyāyanāntān piṇḍapitṛyajñamantrāñ japati
10.16.10	yajñāyajñiye varaṃ dadāti
10.16.11	purastād agniṣṭomastotrād vyāhṛtīḥ saptahotāraṃ ca japati
10.16.12	subhūr asi śreṣṭho raśmīnāṃ priyo devānāṃ saṃsādhanīyaḥ / taṃ svā subho devā abhisaṃviśantv iṣo 'si tveṣo 'si nṛmṇo 'si yaho 'si vrato 'si svo 'si cāraṇo 'si śūdro 'sy āryo 'si tasya ta iṣasya tveṣasya nṛmṇasya yahvasya vratasya svasya cāraṇasya śūdrasya cāryasya ca bhukṣiṣīya yathā tvaṃ sūryo 'si viśvadarśata evam ahaṃ viśvadarśato bhūyāsam ity agniṣṭomaṃ niṣpādyādityam upatiṣṭhate yady astamitaḥ syād āhavanīyam evādityopasthānenopatiṣṭhate
10.17.1	vyākhyāto hāriyojanaḥ
10.17.2	dadhidrapsaḥ
10.17.3	apsuṣomaḥ
10.17.4	mindayopasthānam
10.17.5	śakalābhyādhānam
10.17.6	sakhyavisarjanaṃ ca
10.17.7	huteṣu samiṣṭayajuḥṣu agninā devena pṛtanā jayāmīti jāgatān viṣṇukramān krāmati
10.17.8	upasṛjan dharuṇaṃ mātre mātaraṃ dharuṇo dhayan / rāyaspoṣam iṣam ūrjam asmāsu dīdharad ity upaniṣkrāmann audumbarīm utkhidati
10.17.9	ava te heḍo varuṇety unmucya kṛṣṇājinaṃ cātvāle prāsyati
10.17.10	ud u tyaṃ citram iti dvābhyām ādityam upatiṣṭhate yady astamitaḥ syād āhavanīyam evādityopasthānenopatiṣṭhate
10.17.11	vyākhyātaṃ nidhanopāyanam
10.17.12	sumitriyā ca mārjanam
10.17.13	indriyāj jyaiṣṭhyāc chraiṣṭhyān mā yoṣam ity unmucya kṛṣṇājinam abhyukṣya nidadhāti yadi purastād aprāstaṃ bhavati
10.17.14	sumitrā na ity abhipragāhyānupamajjantau sahaśiraskau snāto 'nyonyasya pṛṣṭhaṃ prakṣālayataḥ pratīpam āplavamānau gāhete
10.17.15	vi te muñcāmi raśanā iti mekhalāṃ yajamāno visraṃsayate
10.17.16	imaṃ viṣyāmīti yoktrapāśaṃ patnī
10.17.17	mekhalāṃ yoktraṃ jālaṃ dīkṣitavasane ca praplāvya somopanahanaṃ yajamānaḥ paridhatte somapariśrayaṇaṃ patnī
10.17.18	tāv ahatavāsasāv uditaḥ
10.17.19	te udayanīyāyām adhvaryave dattaḥ
10.18.1	vyākhyātam unnayanam
10.18.2	mahīyā
10.18.3	samidabhyādhānam
10.18.4	upasthānaṃ ca
10.18.5	apareṇa śālāmukhīyam upaviśya juhvāṃ pañcagṛhītaṃ gṛhītvā kṛṣṇājinam upastha ādhāya mayīndra indriyaṃ jyaiṣṭhyaṃ śraiṣṭhyaṃ dadhātv iti juhoti
10.18.6	kṛṣṇājinaṃ pra vāpayate
10.18.7	srugavadhānaṃ vā kurute
10.18.8	haviṣo vātha peṣaṇam
10.18.9	punardīkṣāyā evainan nidhatte
10.18.10	putrāya vainad brahmacāriṇe vā dadyāt
10.18.11	yadi purastādaprāstaṃ bhavati
10.18.12	udayanīyāyāṃ vratam upaiti
10.18.13	anūbandhyāvapāyāṃ hutāyāṃ dakṣiṇasyāṃ vediśroṇyāṃ pariśrite yajamānasya keśaśmaśrūṇi vāpayate 'tra dadāti yad dāsyan bhavati
10.18.14	vyākhyātaḥ svaruhṛdayaśūlo yūpopasthānaṃ ca
10.18.15	mithunau gāvau maitrāvaruṇyām āmikṣāyāṃ dadāti
10.18.16	saktuhome hūyamāne 'yaṃ no nabhasā pura ity agnim upatiṣṭhate
10.18.17	sa tvaṃ no nabhasaspata iti vāyuṃ deva saṃsphānety ādityam
10.18.18	anaḍvāham anaḍuho vā hiraṇyam audavasānīyāyāṃ dadāti
10.18.19	yathāśakti pūrṇāhutau
10.18.20	apavṛtte ṣoḍaśinaḥ stotre tam evāśvam aśvatarīṃ vā dakṣiṇāṃ dadāti
10.19.1	dakṣiṇāṃ pratigrahīṣyan pratigṛhya vā saptadaśakṛtvo 'pāniti
10.19.2	barhiṣā pratīyād gāṃ vāśvaṃ vā
10.19.3	annena puruṣam
10.19.4	gandhena ca priyodyena ca talpam
10.19.5	barhiḥ pratyuttiṣṭhati barhir vai dakṣiṇāyāḥ priyaṃ dhāma priyo dakṣiṇāyā bhavaty enaṃ dakṣiṇāgacchati
10.19.6	devā vai varuṇam ayājayan sa yasyaiyasyai devatāyai dakṣiṇām anayat tām avlīnāt te 'bruvan vyāvṛtya pratigṛhṇāma tathā no dakṣiṇā na vleṣyatīti te vyāvṛtya pratyagṛhṇan tato vai tān dakṣiṇā nāvlīnād ya evaṃ vidvān vyāvṛtya dakṣiṇāṃ pratigṛhṇāti nainaṃ dakṣiṇā vlīnātīti
10.19.7	vyāvṛtya pratigrahaṇam
10.19.8	tān trīṇāṃ dakṣiṇānāṃ darśayati
10.20.1	devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmi rājā tvā varuṇo nayatu devi dakṣiṇe 'gnaye hiraṇyaṃ tenāmṛtatvam aśyāṃ vayo dātre bhūyān mayo mahyam astu pratigrahītre ka idaṃ kasmā adāt kāmaḥ kāmāya kāmo dātā kāmaḥ pratigrahītā kāmaṃ samudram āviśa kāmena tvā pratigṛhṇāmi kāmaitat ta eṣā te kāma dakṣiṇottānas tvāṅgīrasaḥ pratigṛhṇātu somāya vāso gnās tvākṛntann apaso 'tanvata varūtrayo 'vayann avadhiyo apṛñcata rudrāya gāṃ varuṇāyāśvaṃ prajāpataye puruṣaṃ manave talpaṃ tvaṣṭre 'jāṃ pūṣṇe 'viṃ nirṛtyā aśvataragardabhau himavato hastinaṃ gandharvāpsarābhyaḥ sragalaṃkaraṇe viśvebhyo devebhyo dhānyaṃ vāce 'nnaṃ brahmaṇa odanaṃ samudrāyāpa uttānāyāṅgīrasāyāno vaiśvānarāya rathaṃ vaiśvānaraḥ pratnathā nākam āruhad divaḥ pṛṣṭhaṃ bhandamānaḥ sumanmabhiḥ sa pūrvavaj janayaj jantave dhanaṃ samānam ajmā pariyāti jāgṛvir iti vaiśvānaryarcā rathaṃ pratigṛhṇāti
10.20.2	sarveṣāṃ sāvitram ekaikasyādito dadhāti tenāmṛtatvam aśyām ity anuṣaṅgam antataḥ
10.21.1	saṃvatsaraṃ caturṇām eko nāśnīyād iti caturhotṝṇām upayogavrataṃ bhavati
10.21.2	yaḥ kāmayeta bahu syāṃ prajāyeteti so 'raṇyaṃ paretya darbhastambe daśahotāram ūnayā pūrṇayā vā srucā juhuyāt
10.21.3	yaḥ prajayā paśubhir naiva prabhaved varāsiṃ paridhāya taptaṃ piban dvādaśa rātrīr adhaḥ śayīta dvādaśyāṃ prātaḥ prāṅ udetya prāṇyāpānyāpraṇan daśahotāraṃ vyākhyendraṃ gaccha svāhety apānyāt
10.21.4	devānāṃ patnībhiḥ putrakāmo yajeta saṃvatsaram
10.21.5	caturbhir yajurbhir antarā tvaṣṭāraṃ devānāṃ ca patnībhiḥ putrakāmeṇa hotavyaṃ saṃvatsaraṃ cen na jāyeta tad anādṛtya caturhotrā yājayet
10.21.6	rājānam aparuddhaṃ saṅgrāme saṃyatte khile 'cchadir darśe caturgṛhītenājyena caturhotrā pūrvām āhutiṃ juhoti graheṇottarām api vā caturhotāraṃ manasānudrutya pūrveṇa graheṇārdhaṃ juhoty ardham uttareṇa yat tatra vinderaṃs tato dakṣiṇā syāc chatam eke samāmananti
10.21.7	caturhotrā yājayet prajākāmam
10.21.8	tasya sa eva homakalpaḥ
10.21.9	varo dakṣiṇā
10.21.10	pañcahotrā yājayet paśukāmam
10.21.11	caturgṛhītenājyena pañcahotrā pūrvām āhutiṃ juhoti graheṇottarām api vā pañcahotāram anudrutya pūrveṇa graheṇārdhaṃ juhoty ardham uttareṇa
10.21.12	tasyaitāś catasro dakṣiṇā aśvo hiraṇyaṃ vāso gauḥ
10.21.13	bhrātṛvyavantaṃ cādakṣiṇena homagrahābhyāṃ saptahotrā yājayet
10.21.14	yo yajñasyānusaṃsthāṃ pāpīyān syāc caturgṛhītenājyena saptahotrā pūrvām āhutiṃ juhoti graheṇottarām
10.22.1	vyākhyātāḥ kratusaṃyuktāḥ
10.22.2	abhicaran daśahotāraṃ juhuyāt svakṛta iriṇe pradare vā phaḍ iti vaṣaṭkaroti yaṃ brāhmaṇaṃ vidyāṃ vidvāṃsaṃ yaśo narchet so 'raṇyaṃ paretya darbhastambam udgrathya brāhmaṇaṃ dakṣiṇato niṣādyoccaiś caturhotṝn vyācakṣīta sagrahān sasvāhākārān sasaṃbhārayajuṣkān sapatnīkān sapratigrahaṇamantrān api vā caturhotṝn eva yo brāhmaṇo dakṣiṇata āste varaṃ tasmai dadyād yad evainaṃ tatra yaśa ṛcchati tad varuṇo 'varundha iti vijñāyate
10.22.3	yady enam ārtvijyād vṛtaṃ santaṃ nirharerann āgnīdhre juhuyād daśahotāraṃ caturgṛhītenājyena navagṛhītenety ekeṣāṃ purastāt pratyaṅ tiṣṭhan pratilomaṃ vigrāhaṃ prāṇān evāsyopadāsayati yady enaṃ punar upaśikṣeyur āgnīdhra eva juhuyād daśahotāraṃ caturgṛhītenājyena navagṛhītenety ekeṣāṃ paścāt prāṅ āsīno 'nulomam avigrāhaṃ prāṇān evāsmai kalpayati
10.22.4	prāyaścittī vāg ghotety ṛtumukhaṛtumukhe ṣaḍḍhotāraṃ juhuyāt
10.22.5	yaḥ kāmayeta bahor bhūyān syām iti sa daśahotāraṃ prayuñjīta
10.22.6	yaḥ kāmayeta vīro ma ājāyeteti sa caturhotāram
10.22.7	yaḥ kāmayeta paśumān syām iti sa pañcahotāram
10.22.8	yaḥ kāmayetartavo me kalperann iti sa ṣaḍḍhotāram
10.22.9	yaḥ kāmayeta somapaḥ somayājī syām ā me somapaḥ somayājī jāyeteti sa saptahotāram
10.22.10	yaḥ kāmayeta priyaḥ syām iti yaṃ vā kāmayeta priyaḥ syād iti tasmā etaṃ sthāgaram alaṃkāraṃ kalpayitvā daśahotāraṃ dakṣiṇataḥ pañcahotāraṃ paścāt ṣaḍḍhotāram uttarataḥ saptahotāram upariṣṭāt saṃbhāraiś ca patnibhiś ca mukhe 'laṃkṛtyāsyārdhaṃ vrajet priyo haiva bhavati
10.22.11	teṣāṃ ye homārthe śrūyante sagrahāḥ sasvāhākārās te prayujyeran ye tv ahomārthe 'grahā asvāhākārās te
10.22.12	ye japā ye yājamānās te 'pi kratusaṃyuktāḥ
10.22.13	ta āhitāgner ubhayor akratusaṃyuktā bhavanti
10.23.1	vāsiṣṭho brahmā jyotiṣṭome
10.23.2	yo vā kaścit stomabhāgān adhīyāt
10.23.3	anyonyasmai vā ṛtvijo yajñasaṃpradāyaṃ caranti
10.23.4	yāvad ṛcārtvijyaṃ kriyate hotṛṣv eva tāvad yajño bhavati
10.23.5	yāvad yajuṣādhvaryuṣv eva tāvat
10.23.6	yāvat sāmnodgātṛṣv eva tāvat
10.23.7	yatra kvaca yajñasya virataṃ brahmaṇy eva tāvad yajño bhavati
10.23.8	tasmād etasminn antardhau brahmā vācaṃyamaḥ syāt
10.23.9	yadi pramatto vyāhared vaiṣṇavīm ṛcaṃ japitvā vyāhṛtīś ca punar vācaṃ yacchati
10.23.10	rājani mīyamāne 'gnau kriyamāṇe mahāvedyām uttaravedyāṃ ca kriyamāṇāyāṃ rājani hriyamāṇe 'bhiṣūyamāṇe bahiṣpavamāne stūyamāne
10.23.11	ukhāyāṃ saṃbhriyamāṇāyām ukhākarmasu ca kriyamāṇeṣu
10.23.12	pravṛjyamānāyāṃ ca
10.23.13	agnau mīyamāne
10.23.14	kṛṣyamāṇe
10.23.15	opyamāne
10.23.16	citer upadhīyamānāyāḥ
10.23.17	saṃcitakarmasu ca
10.23.18	eteṣu karmasu yathākālaṃ kriyamāṇeṣu dakṣiṇata āste
10.23.19	rājany ohyamāne 'gnau praṇīyamāne havirdhānayoḥ prohyamāṇayoḥ
10.23.20	ukhāyāṃ saṃbhariṣyamāṇāyām
10.23.21	ohyamānāyāṃ ca
10.23.22	nairṛtīr upadhāsyatām
10.23.23	cityagnīnāṃ praṇīyamānānām
10.23.24	vasatīvarīḥ savanīyāś ca gacchatām
10.23.25	āhriyamāṇāsu ca
10.23.26	avabhṛthaṃ cābhyavaiṣyatām
10.23.27	udyatsu ca
10.23.28	eteṣu karmasu yathākālaṃ kriyamāṇeṣu dakṣiṇata eti
10.23.29	sadohavirdhāneṣu saṃmīyamāneṣv antareṇa cātvālotkarāv anvetyāpareṇottaravedim atikramya dakṣiṇata upaviśati
10.24.1	ā vaisarjanakālād anvāste
10.24.2	hoṣyamāṇeṣu vaisarjaneṣu yathetaṃ pratyetyottareṇāgnīdhrīyaṃ dhiṣṇiyaṃ parītya pūrveṇa dvāreṇa prāgvaṃśaṃ praviśyāpareṇa śālāmukhīyam atikramya dakṣiṇata upaviśati
10.24.3	evā vandasvety upasthe rājānaṃ kurute
10.24.4	ā vaisarjanahomād anvāste
10.24.5	hute vaisarjane 'nvag agner gacchati
10.24.6	pūrvo vā
10.24.7	āgnīdhrīyaṃ prāpya dakṣiṇata upaviśaty ā vaisarjanahomād anvāste hute vaisarjane 'nyasmai rājānaṃ pradāyottareṇāgnīdhrīyaṃ dhiṣṇiyaṃ parītya rājānaṃ pratyādāya somo jigāti gātuvid iti saumyarcāpareṇa dvāreṇa havirdhāne praviśyādhvaryave rājānaṃ pradāya yathetaṃ pratyetyāpareṇottaravedim atikramya dakṣiṇata upaviśati
10.24.8	agnīṣomīyasyā vapāyā homād anvāste
10.24.9	hutāyāṃ vapāyāṃ mārjayate
10.24.10	vasatīvarīṣu parigṛhyamāṇāsu vācaṃ yacchaty ā subrahmaṇyāyāḥ
10.24.11	mahārātre budhyamāneṣu budhyate
10.24.12	upākṛte prātaranuvāke vācaṃ yacchaty ā paridhānīyāyāḥ
10.24.13	savanīyāsu prapādyamānāsu pūrveṇa dvāreṇa havirdhāne praviśyāgreṇa kharaṃ parītya dakṣiṇata upaviśati
10.25.1	ā grahakālād anvāste
10.25.2	graheṣu gṛhyamāṇeṣu vācaṃ yacchaty āgrayaṇasya grahaṇāt
10.25.3	bahiṣpavamānaṃ sarpatsu samanvārabhya sarpati
10.25.4	brahman stoṣyāmīty ucyamāne deva savitar etat te prāha tat pra ca suva pra ca yaja bṛhaspatir brahmāyuṣmatyā ṛco mā gāta tanūpāt sāmnaḥ satyā va āśiṣaḥ santu satyā ākūtaya ṛtaṃ ca satyaṃ ca vadata stuta devasya savituḥ prasava oṃ stuteti prasauti
10.25.5	sarvastotrāṇām eṣa kalpaḥ
10.25.6	raśmir asi kṣayāya tvā kṣayaṃ jinvety ekatriṃśataḥ stomabhāgāḥ stotre stotra uttaramuttaram ādadhāti
10.25.7	dvādaśāgniṣṭome trayodaśātyagniṣṭome pañcadaśokthye ṣoḍaśa ṣoḍaśini saptdaśa vājapeya ekānnatriṃśatam atirātre trayastriṃśatam aptoryāme
10.25.8	stute bahiṣpavamāne yathetaṃ pratyetyāpareṇottaravedim atikramya dakṣiṇata upaviśati savanīyasyā vapāyā homād anvāste
10.25.9	hutāyāṃ vapāyāṃ mārjayitvā pūrveṇa dvāreṇa sadaḥ praviśyāgreṇa praśāstrīyaṃ dhiṣṇiyaṃ parītya dakṣiṇata upaviśaty āsaṃsthānād anvāste
10.25.10	yatrāsmai camasam āharati taṃ bhakṣayati yathetare camasān
10.25.11	stutaśastrayor vācaṃ yacchati
10.25.12	saṃsthite savane yathetaṃ pratiniṣkrāmati
10.25.13	evaṃ vihita uttarayoḥ savanayoḥ saṃcaro brahmatvaṃ ca
10.25.14	ādhvaryava evāto 'nyāni karmāṇi brāhmaṇa āmnātāni bhavanti
10.25.15	evaṃ vihitaṃ saṃsthānāṃ brahmatvaṃ brahmatvam
11.1.1	agniṃ vyākhyāsyāmaḥ
11.1.2	sa uttarakratvarthaḥ / anyatra sādyaskrebhyo vājapeyāt ṣoḍaśinaḥ sārasvatāc ca satrāt / agniśinastomo yathopadiṣṭaṃ vā / rātrisatreṣu samahāvrateṣv aśravaṇārthā punaścitiḥ
11.1.3	api vā dhāryamāṇe 'gnau prajāpatis tvā sādayatu tayā devatayāṅgirasvad dhruvā sīdety antarvedim abhimṛśet / tisro vā svayamātṛṇṇā upadhāya tāsām upadhānakalpaḥ svayamātṛṇṇā sāma purīṣaṃ viśvajyotiḥ / evaṃ vihitā dvitīyāh purīṣā tṛtīyā
11.1.4	api vā tisraś ca svayamātṛṇṇāḥ sarvāś ca viśvajyotiṣas tāsām upadhānakalpaḥ svayamātṛṇṇā sāma purīṣaṃ viśvajyotir evaṃ vihitā dvitīyā tṛtīyasyāṃ tu viśvajyotiḥ prathamā / atha purīṣam / atha svayamātṛṇṇām / atha sāma
11.1.5	taṃ ceṣyamāṇo 'māvāsyāyāṃ paurṇamāsyām āpūryamāṇapakṣe vā puṇye nakṣatra ṛtvijo vṛtvā
11.1.6	bṛhaspatipurohitā devānāṃ devāḥ prathamajā devā deveṣu parākramadhvaṃ prathamā dvitīyeṣu dvitīyās tṛtīyeṣu trir ekādaśās trayastriṃśā anu va ārabha idaṃ śakeyaṃ yad idaṃ karomi svāhety āhutiṃ juhoti
11.1.7	juhūṃ sruvaṃ ca saṃmṛjya caturgṛhītam ājyam aṣṭagṛhītaṃ vā gṛhītvā yuñjānaḥ prathamaṃ mana iti yajuraṣṭamābhir ṛgbhir antarvedy ūrdhvas tiṣṭhan sāvitrāṇy ekām āhutiṃ juhoti
11.1.8	yaṃ kāmayeta pāpīyānt syād ity ekaikaṃ tasya juhuyāt / yaṃ kāmayeta vasīyant syād iti sarvāṇi tasyānudrutya juhuyāt
11.1.9	yadi kāmayeta cchandāṃsi yajñayaśasenārpayeyam ity ṛcam antimāṃ kuryāt / yadi kāmayeta yajamānaṃ yajñayaśasenārpayeyam iti yajur antimaṃ kuyāt
11.1.10	ṛcā stomaṃ samardhayeti caturgṛhītenottarām
11.1.11	devasya tveti caturbhir abhrimādatte // khādirīṃ vaiṇaivīṃ vā kalmāṣīṃ suṣirām asuṣirāṃ vobhayataḥkṣṇū tām anyatarataḥkṣṇū tāṃ vā pālāśīm audumbarīm arkamayīṃ śamīmayīṃ vā / yo vā kaścana vṛkṣaḥ phalagrahis tasya muṣṭimātriṃ prādeśamātrīm aratnimātriṃ bāhumātriṃ vyāmamātrīm aparimitāṃ vā
11.1.12	imām agṛbhṇan raśanām ṛtasyety aśvābhidhānīm ādāya pratūrtaṃ vājinn ādravety aśvam abhidadhāti
11.1.13	tūṣṇīṃ gardabhasyādāya yuñjāthāṃ rāsabhaṃ yuvam iti gardabham
11.1.14	yogeyoge tavastaram iti tisṛbhir aśvaprathamāḥ prāñco gacchanti yatra mṛdaṃ khaniṣyanto bhavanti
11.1.15	agniṃ purīṣyam aṅgirasvad acchehīti yena dveṣyeṇa saṃgaccheta tam abhimantrayetāpaśyan nirdiśati
11.1.16	agniṃ purīṣyam aṅgirasvad acchema iti vā
11.1.17	sūryasyodayanaṃ prati valmīkavapām upatiṣṭhate 'gniṃ purīṣyam aṅgirasvad bhariṣyāma iti
11.1.18	atraike samāmananti agniṃ purīṣyam aṅgirasvad bharāmaḥ
11.1.19	anv agnir uṣasām agram akhyad iti valmīkavapāyāḥ prakrāmati
11.1.20	āgatya vājy adhvana ākramya vājin pṛthivīm iti dvābhyāṃ mṛtkhanam aśvam ākramayati
11.1.21	dyaus te pṛṣṭham ity aśvasya pṛṣṭhaṃ saṃmārṣṭi
11.1.22	abhitiṣṭha pṛtanyato 'dhare santu śatravaḥ / indra iva vṛtrahā tiṣṭhāpaḥ kṣetrāṇi saṃjayann iti yaṃ dveṣṭi tam adhas padam aśvasya manasā dhyāyati
11.1.23	utkrāmodakramīd iti dvābhyāṃ mṛtkhanād aśvam utkramayanti
11.1.24	apo devīr upasṛjety aśvasya pade 'pa upasṛjati
11.1.25	tasmin hiraṇyaṃ nidhāya jigharmy agnim ā tvā jigharmīti manasvatībhyām ekām āhutiṃ juhoti
11.1.26	apādāya hiraṇyaṃ pari vājapatir iti tisṛbhir abhryā mṛtkhanaṃ parilikhati bāhyāṃ varṣīyasīm
11.1.27	devasya tveti dvābhyāṃ khanati
11.1.28	apāṃ pṛṣṭham asīti puṣkaraparṇam āharati / etayaiva viveṣṭayati / upariṣṭāt kṛṣṇājinam uttareṇa mṛtkhanaṃ śarma ca stho varma ca stha iti // dvābhyāṃ prācīnagrīvam uttaralomāstṛṇāty uttaraṃ puṣkaraparṇam adhastāddaṇḍam uttānam
11.1.29	purīṣyo 'si viśvabharā iti mṛdam abhimṛśya
11.1.30	kṛṣṇājine puṣkaraparṇe ca saṃbharati tvām agne puṣkarād adhīti tisṛbhir gāyatrībhir brāhmaṇasya / uttarābhis triṣṭugbhī rājanyasya jagatībhir vaiśyasya
11.1.31	yaṃ kāmayeta vasīyānt syād ity ubhayībhis tasya saṃbharet / gāyatrībhiś ca triṣṭugbhiś ca
11.1.32	janiṣvā hi jenya iti saṃbhṛtām abhimantrayate
11.1.33	saṃ te vāyur mātariśvā dadhātv iti mṛtkhane 'pa upasṛjati
11.1.34	saṃlobhya mṛtkhanaṃ samudgṛhya kṛṣṇājinasyātnān sujāto jyotiṣā saheti mauñjenārkamayeṇa vā trivṛtā dāmnopanahyati
11.1.35	ud u tiṣṭha svadhvareti dvābhyām uttiṣṭhati
11.1.36	sa jāto garbho asi rodasyor iti harati
11.1.37	sthiro bhava vīḍvaṅga iti gardabhasya pṛṣṭha āsādayati
11.1.38	śivo bhava prajābhya ity āsannam abhimantrayate
11.1.39	praitu vājī kanikradad iti tisṛbhir atvaramāṇā aśvaprathamāḥ pratyāyanti
11.1.40	agniṃ purīṣyam aṅgirasvad bharāma iti yena dveṣyeṇa saṃgaccheta tam abhimantrayetāpaśyan nirdiśati
11.1.41	uttareṇa vihāraṃ pariśrita oṣadhayaḥ pratigṛhṇītāgnim etam iti dvābhyām oṣadhīṣu puṣpavatīṣu phalavatīṣūpāvaharati
11.1.42	vi pājaseti visraṃsayati
11.1.43	āpo hi ṣṭhā mayobhuva iti tisṛbhir apa upasṛjati
11.1.44	mitraḥ saṃsṛjya pṛthivīm iti dvābhyāṃ saṃsarjanīyaiḥ saṃsṛjati // armakapālair veṇvaṅgārair vrīhituṣaiḥ palāśakaṣāyaiś ca śarkarābhiḥ piṣṭābhiḥ kṛṣṇājinalomabhir ajalomabhir yac cānyad dṛḍhārtham upārthaṃ manyate
11.1.45	makhasya śiro 'sīti piṇḍaṃ karoti
11.1.46	yajñasya pade stha iti kṛṣṇājinaṃ puṣkaraparṇaṃ cābhimantrayate
11.1.47	rudrāḥ saṃbhṛtya pṛthivīm iti catasṛbhiḥ piṇḍān prayacchati
11.1.48	vasavas tvā kṛṇvantv iti caturbhiś chandobhir mahiṣy ukhāṃ karoti bahubhāryasya
11.1.49	adhvaryur ekabhāryasya
11.1.50	etair eva yajurbhir yajamānaḥ kriyamāṇām abhimantrayate
11.1.51	tryuddhiṃ pañcoddhiṃ vā karoti
11.1.52	prādeśamātrīm ūrdhvapramāṇenāratnimātrīṃ tiryakpramāṇena vyāyāmamātrīṃ samantaparimāṇenāparimitāṃ vā kurvaṃś catasro 'śrīḥ pratidiśam unnayati
11.1.53	parimaṇḍalāṃ vā karoti
11.1.54	navāśrim abhicarataḥ kuryāt
11.1.55	adityai rāsnāsīti madhyadeśa upabilaṃ vā rāsnāṃ karoti
11.1.56	aśrīṇāṃ rāsnāyāś ca saṃdhau dvau caturaḥ ṣaḍaṣṭau vā stanān karoti
11.1.57	aditis te bilaṃ gṛhṇātv iti bilaṃ karoti
11.1.58	kṛtvāya sā mahīm ukhām ity uttarataḥ sikatāsu pratiṣṭhāpayati
11.1.59	tasyā eva mṛdo 'ṣāḍhām iṣṭakāṃ tryālikhitāṃ tūṣṇīṃ caturaśrāṃ karoti
11.1.60	gārhapatye 'śvaśakṛty upasamādhāya vasavas tvā dhūpayantv iti saptabhiś chandobhir ukhām aśvaśakair dhūpayati
11.1.61	aditis tvā devīr ity agreṇa gārhapatyam avaṭaṃ khātvā lohitapacanaiḥ saṃbhārair avastīrya devānāṃ tvāṃ patnīr iti tasminn ukhām avadadhāti
11.1.62	tūṣṇīm aṣāḍhām anvavadhāya lohitapacanīyaiḥ saṃbhāraiḥ pracchādya dhiṣaṇās tvā devīr iti ṣaḍbhir gārhapatyāt pacati
11.1.63	mitrasya carṣaṇīdhṛta iti pacyamānāṃ maitriyopacarati
11.1.64	devas tvā savitodvapatv iti pakvām udvapati
11.1.65	apadyamānā pṛthivy āśā diśa āpṛṇety uttarataḥ sikatāsu pratiṣṭhāpayati
11.1.66	mitraitām ukhāṃ paridadāmy abhityā eṣā mā bhedīti mitrāya paridāya vasavas tvā chṛndantv iti caturbhiś chandobhir ukhām ajākṣīreṇācchṛṇatti
11.1.67	saptaikaviṃśatiṃ caturviṃśatiṃ vā māṣān ādāya puruṣaśiro 'cchaiti rājanyasya vaiśyasya veṣuhatasyāśanihatasya vā / puṃso māṣān upanyupya
11.1.68	ayaṃ yo 'si yasya ta idaṃ śira iti puruṣaśiraḥ pracchidyaitena tvam atra śīrṣaṇvān edhīti saptadhā vitṛṇṇāṃ valmīkavapāṃ śirasaḥ sthāne pratinidadhāti
11.1.69	yo 'sya kauṣṭhya jagataḥ pārthivasyaika id vaśī / yamaṃ bhaṅgyaśravo gāya yo rājānaparodhyaḥ / yamaṃ gāya bhaṅgyaśravo yo rājānaparodhyaḥ / yenāpo nadyo dhanvāni yena dyauḥ pṛthivī dṛḍhā / hiraṇyakakṣyān sudhurān hiraṇyākṣān ayaḥśaphān / aśvān anaśyato dānaṃ yamo rājābhitiṣṭhatīti tisṛbhiryamagāyābhiḥ parigāyati
11.1.70	āharañ japatīty eke
11.1.71	idam asmākaṃ bhuje bhogāya bhūyād iti puruṣaśira ādatte
11.1.72	udehy agne adhi mātuḥ pṛthivyā ity āharati
11.1.73	pari triviṣṭy adhvaraṃ yāty agnī rathīr iva / ā deveṣu prayo dadhat / pari vājapatiḥ kavir ity eṣā / pari prāgād devo agnī rakṣohāmīvacātanaḥ / sedhan viśvā apa dviṣo dahan rakṣāṃsi viśvaheti tisṛbhiḥ paryagni karoti / mṛdā pralipya nidadhāti
11.2.1	agnibhyaḥ kāmāya paśūn ālabhate / aśvam ṛṣabhaṃ vṛṣṇibastaṃ prājāpatyam ajaṃ tūparaṃ muṣkarā bhavanti
11.2.2	ekaviṃśatiṃ caturviṃśatiṃ vā sāmidhenīḥ parācīr anvāhaikādaśa prākṛtīr anūcya samās tvāgna ṛtavo vardhayantv iti daśāgnikīr anvāhopem asṛkṣi vājayur vacasyāṃ cano dadhīta nādyo giro me / apāṃnapād āśuhemā kurvit sa supeśasas karati joṣiṣaddhi / apāṃnapād ā hy asthād upasthaṃ jihmānām ūrdhvaḥ svayaśā upasthe / ubhe abhi priyatame sadhasthe ā ca parā ca carati prajānann iti tisro 'psumatīr yadi caturviṃśatir bhavanti
11.2.3	amutrabhūyād adha yad yamasyety āmayāvinaḥ kuryāt
11.2.4	bṛhaspate savitar bodhayainam ity anāmayāvinaḥ
11.2.5	rāye agne mahe tvā dānāya samidhīmahi / īḍiṣvā hi mahī vṛṣan dyāvā hotrāya pṛthivīm / ud vayaṃ tamasas parīti jyotiṣmatyā paridadhāti
11.2.6	hiraṇyagarbhaḥ samavartatāgra iti srucyam āghārayati
11.2.7	ūrdhvā asya samidho bhavantīti prayājānām āpriyo bhavanti
11.2.8	āgneyīs triṣṭubha āgneyānāṃ yājyānuvākyā bhavanti
11.2.9	yaḥ prāṇata iti prājāpatyasya
11.2.10	vaiśvānaraḥ prajāpatyo vā dvādaśakapālaḥ paśupuroḍāśo bhavati
11.2.11	siddhaṃ saṃtiṣṭhate
11.2.12	api vāgneyān paryagnikṛtān utsṛjya teṣāṃ śirāṃsi pracchidya mṛdā pralipya nidadhāti
11.2.13	apaḥ kabandhāny abhyavaharati
11.2.14	prājāpatyena saṃsthāpayati
11.2.15	api vaiteṣāṃ sarveṣāṃ sthāne vāyave niyutvate śvetam ajaṃ tūparam ālabheta
11.2.16	tasya prājāpatyena kalpo vyākhyātaḥ
11.2.17	vāyum atī śvetavatī vapāyā yājyānuvākye bhavataḥ
11.2.18	vāyumatī niyutvatī paśor daivatasya vaiśvānaraḥ prājāpatyo vā dvādaśakapālaḥ puroḍāśo bhavati
11.2.19	siddhaṃ saṃtiṣṭhate
11.2.20	mṛdā pralipya vāyavyasya śiro nidadhāti
11.3.1	yat prāg dīkṣaṇīyāyās tat kṛtvā dvihaviṣaṃ trihaviṣaṃ vā dīkṣanīyām iṣṭiṃ nirvapati / āgnāvaiṣṇavam ekādaśakapālam āgnāvaiṣṇavaṃ vā ghṛte carum ādityaṃ ca ghṛte caruṃ vaiśvānaraṃ dvādaśakapālaṃ purastāt tṛtīyam asaṃvatsarabhṛtaḥ
11.3.2	dīkṣāhutikāla ākūtyai prayuje 'gnaye svāheti pañcādhvarikīr hutvākūtim agnim iti ṣaḍ āgnikīr juhoti / viśve devasya netur iti saptamīm
11.3.3	yat prāṅ muṣṭikaraṇāt tat kṛtvā śaṇakulāyena muñjakulāyena vokhām upastīrya mā su bhitthā mā su riṣa iti dvābhyām āhavanīyāṅgāreṣūkhāṃ pravṛṇakti
11.3.4	mitraitām ukhāṃ tapety aṅgāraiḥ paritapati
11.3.5	drvanna iti tasyāṃ kramukam ullikhitaṃ ghṛtenāṅktvāvadadhāti
11.3.6	muñjāñś ca
11.3.7	yo bhūtikāmaḥ syād ya ukhāyai saṃbhavet sa eva tasya syān mathitvā gataśriyo 'vadadhyāt
11.3.8	yaṃ kāmayeta bhrātṛvyam asmai janayeyam ity anyatas tasyāhṛtyāvadadhyāt
11.3.9	ambarīṣād annakāmasya
11.3.10	pradāvyād āhared yaṃ kāmayeta śūro me rāṣṭra ājāyeteti
11.3.11	vṛkṣāgrāj jvalato brahmavarcasakāmasya
11.3.12	bharjanād annakāmasya
11.3.13	kāmyam agniṃ kurvāṇo nāhavanīye 'nupravṛñjyāt
11.3.14	jāta ukhye 'nugamayaty āhavanīyam
11.3.15	parasyā adhi saṃvata ity audumbarīṃ samidham ādadhāti / paramasyāḥ parāvata iti vaikaṅkatīm / tāṃ savitur vareṇyasya citrām iti śamīmayīm
11.3.16	śamīmayīṃ pūrvām eke samāmananti / vaikaṅkatīm uttarām
11.3.17	sīda tvaṃ mātur asyā upastha iti tisṛbhir jātam ukhyam upatiṣṭhate
11.3.18	yad agne yāni kāniceti pañcabhir aparaśuvṛkṇam audumbaram idhmam abhyādadhāti
11.3.19	tailvakam abhicarataḥ kuryād grāhukā hainaṃ samāṃ stenā bhavanti
11.3.20	daṃṣṭrābhyāṃ malimlūn ity āśvatthīṃ samidham ādadhāti / ye janeṣu malimlava iti vaikaṅkatīm
11.3.21	yo asmabhyam arātīyād iti śamīmayīm / tā ādadhadyaṃ dveṣṭi tasya vadhaṃ manasā dhyāyati
11.3.22	saṃśitaṃ me brahmod eṣāṃ bāhū atiram ity uttame audumbaryau samidhāv ādadhāti
11.3.23	atha yajamānaṃ vācayati
11.3.24	brahma kṣatraṃ sayujā na vyathete brahmāha kṣatraṃ jinvati kṣatriyasya kṣatraṃ brahma jinvati brāhmaṇasya yat samīcī kṛṇvato vīryāṇīti japati
11.3.25	māteva putraṃ pṛthivī purīṣyam agniṃ sve yonau bhariṣyaty ukhā / tāṃ viśvair devair ṛtubhiḥ saṃvidānaḥ prajāpatir viśvakarmā yunaktv iti mauñje śikye ṣaḍudyāme dvādaśodyāme vokhām avadadhāti
11.3.26	agne yukṣvā hi ye taveti vaitābhyām ekaviṃśatinirbādho rukmaḥ sūtrotas tam antarvedy āsīno dṛśāno rukma iti bahiṣṭhanirbādhaṃ yajamāno viparyasya pratimuñcate 'dhastānnirbādhaṃ sādayati
11.3.27	naktoṣāseti kṛṣṇājinaṃ pratimuñcate
11.3.28	viśvā rūpāṇīti śikyapāśān
11.3.29	api vā śikyaṃ pratimucya kṛṣṇājinaṃ pratimuñcate
11.3.30	suparṇo 'si garutmān ity ukhyam avekṣate
11.3.31	suparṇo 'si garutmān divaṃ gacchety udyacchate
11.3.32	ūrdhvaṃ nābher dhārayamāṇo viṣṇoḥ kramo 'sīti caturo viṣṇukramān prācaḥ krāmati
11.3.33	akrandad agnir ity ukhyam abhimantrayate
11.3.34	agne 'bhyāvartinn iti catasṛbhiḥ pradakṣiṇam āvartate
11.3.35	ā tvāhārṣam ity āhṛtyopatiṣṭhate yaṃ kāmayeta rāṣṭraṃ syād iti taṃ manasā dhyāyed viśastvā sarvā vāñchantv iti
11.3.36	ud uttamam iti śikyapāśam unmuñcate
11.3.37	agre bṛhann uṣasām ūrdhvo asthād ity unmucyopatiṣṭhate
11.3.38	audumbaryāsandy aratnimātraśīrṣaṇyānūcyā prādeśamātrapādā mauñjavivānā phalakāstīrṇā vā mṛdā pradigdhā sīda tvaṃ mātur asyā upastha iti tasyāṃ catasṛbhir ukhyaṃ sādayati
11.3.39	śarkarāyāṃ vā
11.3.40	haṃsavatyopatiṣṭhata ity eke samāmananti
11.4.1	muṣṭikaraṇaprabhṛtīni karmāṇi pratipadyate
11.4.2	yena devā jyotiṣordhvā udāyann iti prādeśamātraiḥ kāṣṭhair ukhyam upasamindhe
11.4.3	sadā jvalati
11.4.4	annapate 'nnasya no dehīti vratayiṣyann audumbarīṃ samidhaṃ vrate samajyokhye 'bhyādadhāti
11.4.5	devasya tvā savituḥ prasave 'śvinor bāhubhyāṃ pūṣṇo hastābhyāṃ gāyatreṇa cchandasā rātrim iṣṭakām upadadhe tayā devatayāṅgirasvad dhruvā sīdeti sāyam ukhyam upatiṣṭhate
11.4.6	devasya tvā savituḥ prasave 'śvinor bāhubhyāṃ pūṣṇo hastābhyāṃ gāyatreṇa cchandasāhar iṣṭakām upadadhe tayā devatayāṅgirasvad dhruvā sīdeti prātaḥ
11.4.7	śvo bhūte divas pari prathamaṃ jajñe agnir ity ekādaśabhir vātsapreṇopatiṣṭhate
11.4.8	evaṃ sadākrayaṇāt
11.4.9	pūrvedyur viṣṇukramān krāmati / uttaredyur upatiṣṭhate vātsapreṇeti
11.4.10	yad ahar agniṃ ceṣyamāṇaḥ syāt tad ahar ubhayaṃ samasyet / pracakrāmed upatiṣṭheta
11.4.11	yady ukhye bhriyamāṇe 'yaṃ devaḥ prajā abhimanyeta bhiṣaṅ no agna āvaha / svaṃ rūpaṃ kṛṣṇavartmano asi hotā na īḍyaḥ / tvaṃ no agne bhiṣag bhava deveṣu havyavāhanaḥ / devebhyo havyavāḍ asi / bhiṣajas tvā havāmahe bhiṣajaḥ samidhīmahi / bhiṣag deveṣu no bhavety etābhis tisṛbhis tisraḥ samidha ādadhyāt
11.4.12	yady ukhye bhriyamāṇe kāmayeta varṣed iti sūryo apo vigāhate raśmibhir vājasā tamaḥ / bodhā stotre vayovṛdhaḥ // pari yo raśminā divo 'ntān mame pṛthivyāḥ / ubhe āpaprau rodasī mahitvā // bahiṣṭhebhir viharan yāsi tantum avavyayann asitaṃ deva vasvaḥ / davidhvato raśmayaḥ sūryasya carmevāvādhus tamo apsv antar ity etābhis tisṛbhis tisraḥ samidha ādadhyāt
11.4.13	yady ukhye bhriyamāṇe kāmayeta na varṣed ity adṛśram asya ketavo vi raśmayo janāṃ anu / bhrājanto agnayo yathā // taraṇir viśvadarśata ity eṣā // divo rukma urucakṣā udeti dūrearthas taraṇir bhrājamānaḥ / nūnaṃ janāḥ sūryeṇa prasūtā āyann arthāni kṛṇvann apāṃsīty etābhis tisraḥ samidha ādadhyāt
11.4.14	yady ukhye bhriyamāṇe kiṃcin naśyed agne 'bhyāvartinn iti catasṛbhir upatiṣṭhate / vindaty evaitad iti vijñāyate
11.5.1	ud u tvā viśve devā ity ukhyam udyacchate
11.5.2	sīda tvaṃ mātur asyā upastha iti catasṛbhir dvīṣe śakaṭa āsādayati
11.5.3	tūṣṇīm itarāv agnī āsādya pred agne jyotiṣmān iti prayāti
11.5.4	akrandad agnir ity akṣaśabdam abhimantrayate
11.5.5	adhyavasāyaudumbarīṃ samidhaṃ ghṛtānuṣiktām atithivatyokhye 'bhyādadhāti samidhāgniṃ duvasyateti gāyatryā brahmaṇasya / pra prāyam agnir iti triṣṭubhā rājanyasya / jagatyā vaiśyasya
11.5.6	indhane vratane 'dhyavasāne ca sarvāsu saṃnipātitāsu ghṛtānuṣiktāṃ prathamām ādadhāti
11.5.7	yady ukhāṃ bhasmābhisaṃsīded ukhyam ādāyodakāntaṃ gatvemaṃ suyoniṃ suvrataṃ hiraṇmayam prapyātam agne sarirasya madhye / utsaṃ juṣasva madhumantam ūrva samudriyaṃ sadanam āviśasva iti dvābhyām ukhyam upāvaharati
11.5.8	āpo devīḥ pratigṛbhṇīta bhamasitad iti tisṛbhir apsu bhasma praveśayati
11.5.9	bhasmanaḥ pratyādāya prasadya bhasmanā yonim iti dvābhyām ukhyāyāṃ pratyavadadhāti
11.5.10	punar ūrjā saha rayyeti dvābhyāṃ pratyeti
11.5.11	punas tvādityā rudrā vasavaḥ samindhatām ity upasamindhe
11.5.12	bodhā sa bodhīti // bodhavatībhyām upatiṣṭhate
11.5.13	nityam apsu bhasmapraveśanaṃ kṛtvā dīkṣitasya kṛtāsv iṣṭakāsu akṛtāsv iṣṭakānāṃ saṃsargārthaṃ bhavati
11.5.14	purīṣe paśukāmaḥ kurvīta
11.5.15	apsu yāyāvaraḥ pravapet
11.5.16	tisro rātrīr dīkṣitaḥ syāt / ṣaḍ rātrīr dīkṣitaḥ syād iti brāhmaṇavyākhyātāḥ kāmyā dīkṣākalpās teṣāṃ yāthākāmī
11.5.17	dīkṣitasyeṣṭakāḥ karoti māsaprabhṛtiṣu dīkṣākalpeṣu purastād adīkṣitasyetareṣūpariṣṭāt prājāpatyāt paśoḥ
11.5.18	mṛnmayīr iṣṭakā aviṣamāś caturaśrās tāsāṃ tisro maṇḍaleṣṭakā ṛjulekhā dakṣiṇāvṛtaḥ savyāvṛtaś ca tryālikhitāḥ
11.5.19	nirmanthyena lohinīḥ pacanti
11.5.20	na kṛṣṇāṃ na lakṣmaṇāṃ na bhinnāṃ copadadhāti
11.5.21	puṣkaraparṇaṃ rukmo hiraṇmayaḥ puruṣaḥ srucau sapta svayamātṛṇṇāḥ śarkarā hiraṇyeṣṭakāḥ pañca ghṛteṣṭakā dūrvāstambaḥ kūrma ulūkhalaṃ musalaṃ śūrpam aśmānaḥ paśuśirāṃsi sarpaśiraś cāmṛnmayīr iṣṭakāḥ
11.5.22	yāvad agnimānā mantrā yathārthaṃ lokaṃpṛṇā jānudaghnaṃ sāhasraṃ cinvīta prathamaṃ cinvānaḥ / nābhidaghnaṃ dviṣāhasraṃ dvitīyam / āsyadaghnaṃ triṣāhasraṃ tṛtīyam / uttaramuttaraṃ jyāyāṃsam
11.5.23	mahāntaṃ bṛhantam aparimitaṃ svargakāmaś cinvīteti vājasaneyakam
11.5.24	apavṛtte dīkṣāparimāṇe 'peta vīteti devayajanam adhyavasyati
11.5.25	uddhatya citer āyatanaṃ vyāyāmamātram // caturaśraṃ parimaṇḍalaṃ vāpeta vīteti hariṇyā palāśaśākhayā saṃsṛjyādbhir avokṣyāgner bhasmāsīti sikatā navapati
11.5.26	saṃjñanam asi kāmadharaṇam ity ūṣān
11.5.27	tān nivapan yad adaś candramasi kṛṣṇaṃ tad ihāstv iti manasā dhyāyati
11.5.28	saṃ yā vaḥ priyās tanuva ity ūṣān sikatāś ca saṃsṛjyānuvyūhati
11.5.29	citaḥ stha paricita ity ekaviṃśatyā śarkarābhir gārhapatyaciter āyatanaṃ pariśrayati
11.5.30	tisrastisraḥ saṃhitāḥ karoti
11.5.31	ayaṃ so agnir iti catasṛbhir gārhapatyacitau catasraḥ prācīr iṣṭakā upadadhāti
11.5.32	iḍām agne 'yaṃ te yonir ṛtviya iti dve purastādūrdhvasaṃhite cid asi paricid asīti dve paścādūrdhvasaṃhite lokaṃ pṛṇa chidraṃ pṛṇety avaśiṣṭaṃ trayodaśabhir lokaṃpṛṇābhiḥ pracchādayati
11.5.33	dvābhyāṃdvābhyāṃ mantrābhyām ekaikāṃ lokaṃpṛṇām upadadhāti
11.5.34	pūrvayopadhāya sūdadohasābhimṛśati
11.5.35	sarvāsv iṣṭakāsu tayādevatam antato dadhāti
11.5.36	kṛṣṇo 'śvaḥ śyāvo vottaratas tiṣṭhati
11.5.37	tam ālabhya cātvālāt purīṣam āhṛtya pṛṣṭo divīty anuvyūhati
11.5.38	sā citir bhavati
11.5.39	pañcacitīkaṃ cinvīta prathamaṃ cinvānas tricitīkaṃ dvitīyam ekacitīkaṃ tṛtīyam
11.5.40	ekacitīko nityaḥ kalpaḥ
11.6.1	sam itam iti catasṛbhir gārhapatyacitāv ukhyaṃ nivapati
11.6.2	māteva putram iti śikyād ukhāṃ nirūhati
11.6.3	atraivaike pūraṇam āmananti na riktām avekṣeta
11.6.4	yad asya pāre rajasa iti vaiśvānaryā śikyam ādatte
11.6.5	nairṛtīr iṣṭakāḥ kṛṣṇās tisras tuṣapakvāḥ śikyaṃ rukmasūtram āsandīṃ cādāya dakṣiṇāparam avāntaradeśaṃ hṛtvā svakṛta iriṇe pradare vā namaḥ su te nirṛta iti parācīr asaṃspṛṣṭā upadadhāti
11.6.6	tasyeṣṭakābhiḥ pāśam abhyupadadhāti
11.6.7	yasyās te asyāḥ krūra āsañ juhomīty etābhis tisṛbhiḥ parācīr asaṃspṛṣṭā dakṣiṇāpavargam
11.6.8	na tayādevataṃ karoti
11.6.9	yat te devī nirṛtir ābabandheti śikyam adhinyasyati
11.6.10	atrāsandīṃ rukmasūtraṃ ca nidadhāti
11.6.11	yad asya pāre rajasa iti vaiśvānaryā pariṣiñcati
11.6.12	namo bhūtyā iti pradakṣiṇam āvartate
11.6.13	śaṃ no devīr abhiṣṭaya iti mārjayante
11.6.14	ūrjaṃ bibhrad vasumanāḥ sumedhā gṛhān aimi manasā modamānaḥ suvarcāḥ / aghoreṇa cakṣuṣāhaṃ śivena gṛhāṇāṃ paśyan vaya uttirāṇīty apratīkṣam āyanti
11.6.15	niveśanaḥ saṃgamano vasūnām ity āhavanīyam upatiṣṭhante / gārhapatyaṃ vā
11.6.16	prāyaṇīyena pracarite rājānaṃ nyupya vediṃ kṛtvā samūlaṃ haritaṃ darbhastambaṃ madhye 'gner nikhāya juhvā pañcagṛhītaṃ gṛhītvā sajūr abdo 'yāvabhir iti samudgṛhṇan darbhastambe pañcāhutīr juhoti
11.6.17	yāvān puruṣa ūrdhvabāhus tāvatā veṇunāgniṃ vimimīte
11.6.18	trīn prācaḥ puruṣāṃś catura udīcas tiryañcaṃ puruṣamātrāṇi pakṣapucchāni bhavanti
11.6.19	ātmā catuḥpuruṣo 'ratninā dakṣiṇato dakṣiṇaṃ pakṣaṃ pravardhayati
11.6.20	prādeśena vitastyā vā paścāt puccham aratninottarata uttaraṃ pakṣam
11.6.21	syonā pṛthivi bhavānṛkṣarā niveśanī / yacchā naḥ śarma saprathāḥ / baḍ itthā parvatānām iti dvābhyāṃ vimitam agnim ākramante
11.6.22	saṃ varatrā dadhātaneti saṃpreṣyati
11.6.23	niṣkṛtāhāvam avaṭam ity avaṭam āhāvāṃś ca khanati
11.6.24	udriṇaṃ siñce akṣitam ity avaṭād āhāveṣūdakam utsiñcati
11.6.25	teṣu balīvardān pāyayanti
11.6.26	ud yojanam antaryāmam īṣāṃ khagalyaṃ śapham / aṣṭrāṃ tālaṃ pratīnāham ubhe maṇḍūkyau yujāv iti yugalāṅgalaṃ saṃprasārayati
11.6.27	sīrā yuñjantīti dvābhyāṃ sīraṃ yunakti / ṣaḍgavaṃ dvādaśagavaṃ caturviṃśatigavaṃ vā // sīrā yuñjantīti dve pūṣā yunaktu savitā yunaktu bṛhaspatir vo yunaktv agnes tejasā sūryasya varcaseti tisṛbhir yunakti ṣaḍgavaṃ dvādaśagavaṃ vety ekeṣām
11.6.28	uṣṭārayor bilvayor atho ābandhanīyayoḥ / sarveṣāṃ vidma vo nāma vāhāḥ kīlālapeśasa iti yuktān anumantrayate
11.6.29	brahma jajñānam ity eṣā / anāptā yā vaḥ prathamā yasyāṃ karmāṇi kṛṇvate / vīrān no atra mā dabhaṃs tad va etat puro dadhe // pary ū ṣu pra dhanva vājasātaye pari vṛtrāṇi sakṣaṇiḥ / dviṣas taradhyai ṛṇayā na īyase // sahasradhāre 'va te samasvaran divo nāke madhujihvā asaścataḥ / asya spaśo na nimiṣanti bhūrṇayaḥ padepade pāśinaḥ santi setava iti brahmavarmāṇi juhoti
11.6.30	udasthād gojid dhanajid aśvajiddhiraṇyajit sūnṛtayā parīvṛtaḥ / ekacakreṇa savitā rathenorjaṃ bhāgaṃ pṛthivīm etv āpṛṇann iti lāṅgalam ucchrayati
11.6.31	malimluco nāmāsi trayodaśo māsa indrasya varmāsīndrasya śarmāsīndrasya varūtham asi taṃ tvā prapadye / sā me śarma ca varma ca bhava / gāyatrīṃ lomabhiḥ praviśāmi / triṣṭubhaṃ tvacā praviśāmi / jagatīṃ māṃsena praviśāmi / anuṣṭubham asthnā praviśāmi
11.6.32	paṅktiṃ majjñā praviśāmi / aindrāgnaṃ varma bahulaṃ yad ugraṃ viśve devā nātividhyanti sūrāḥ / tan nas trāyatāṃ tan no viśvato mahad āyuṣmanto jarām upagacchema devā iti vimitam agnim ākramante / lāṅgalaṃ pavīravam iti dvābhyāṃ kṛṣati
11.6.33	kīnāśā balīvardān ajanti
11.6.34	pucchaśiro 'dhi kṛṣati
11.6.35	prakṣiṇam āvartayaṃs tisrastisraḥ sītāḥ saṃhitāḥ kṛṣanti kāmaṃ kāmadughe dhukṣveti
11.6.36	sītāṃ pratyavekṣate
11.6.37	ghṛtena sīteti sītāntarālān saṃmṛśati
11.6.38	dakṣiṇasmāt pakṣād uttaraṃ pakṣam abhikṛṣati
11.6.39	dakṣiṇasyāḥ śroṇer uttaram aṃsam uttarasyāḥ śroṇer dakṣiṇam aṃsam itarathā vā dvādaśa saṃpādayati
11.6.40	madhye saṃbhinnā bhavati
11.6.41	vimucyadhvam aghniyā devayānā atāriṣma tamasas pāram asya / jyotir āpāma suvar aganmeti dakṣiṇe 'ṃse balīvardān vimucyottare vā prāca udīco votsṛjati
11.6.42	tān adhvaryave dadāti
11.6.43	pañcadaśodacamasān ninayati
11.6.44	dvādaśānusītaṃ trīn akṛṣṭe
11.6.45	yā jātā oṣadhaya iti caturdaśabhir oṣadhīr vapati / sapta gramyā oṣadhayaḥ saptāraṇyāḥ
11.6.46	kṛṣṭe grāmyā vapaty anusītam akṛṣṭa āraṇyāḥ
11.6.47	yā oṣadhīnāṃ nādhigacchet tasyāḥ sthāne yavān madhumiśrān vapet
11.6.48	manasā dhyāyed uptā me 'sīti vā
11.6.49	adhigatāyāṃ yaḥ prathama idhma āgacchati tasminn upanahyati
11.6.50	ye vanaspatīnāṃ phalagrahayas tān idhma upasaṃnahya prokṣet
11.6.51	yat prāg ātithyāyās tat kṛtvā mā no hiṃsīj janiteti catasṛbhir digbhyo loṣṭān samasyati
11.6.52	ye 'ntarvidhād bahirvidham āpannā bhavanti
11.6.53	iṣam ūrjam aham ita ādada iti yasyām asya diśi dveṣyaḥ syāt tasyai diśo loṣṭam āharet
11.6.54	tathopakrameta yathā tasyāṃ diśy apavargaḥ syād uttaravedim upavapati / yāvān agnir vyāghāraṇāntaṃ kṛtvā
11.6.55	agne tava śravo vaya iti ṣaḍbhiḥ sikatā nivapati
11.6.56	citaḥ stha paricita ity aparimitābhiḥ śarkarābhir āhavanīyaciter āyatanaṃ pariśrayati yathā gārhapatyaciteḥ
11.6.57	trisaptābhiḥ paśukāmasya
11.6.58	triṇavābhir bhrātṛvyavataḥ
11.6.59	aparimitābhiḥ pariminuyāt
11.6.60	ā pyāyasva saṃ ta iti saumībhyāṃ sikatā vyūhati
11.6.61	apivā gāyatriyā brāhmaṇasya vyūhet triṣṭubhā rājanyasyāsāvi somo aruṣo vṛṣā harī rājeva dasmo abhi gā acikradat / punāno vāraṃ paryety avyayaṃ śyeno na yoniṃ ghṛtavantam āsadam iti jagatyā vaiśyasya
11.6.62	yaṃ kāmayetāpaśuḥ syād ity aparimitya tasya śarkarāḥ sikatā vyūhet / yaṃ kāmayeta paśumānt syād iti parimitya tasya śarkarāḥ sikatā vyūhet
11.7.1	ātithyāprabhṛtīni karmāṇi pratipadyate
11.7.2	prathamābhyāṃ paurvāhṇikībhyāṃ pravargyopasadbhyāṃ pracaryāgreṇa prāgvaṃśaṃ rohite carmaṇy ānaḍuhe prācīnagrīva uttaralomni prathamāyāś citer iṣṭakāḥ saṃsādayati
11.7.3	apivā tisraḥ svayamātṛṇṇāḥ sarvāś ca viśvajyotiṣaḥ
11.7.4	darbhāgram uṣṭinājyenāvokṣya tāḥ samudyamya cityagnibhyaḥ praṇīyamānebhyo 'nubrūhīti saṃpreṣyati / praṇīyamānebhyo 'nubrūhīti vā
11.7.5	triranūktāyām aśvaprathamāḥ prañco gacchanti
11.7.6	uttaravediṃ prāpya prajāpatis tvā sādayatu tayā devatayāṅgirasvad dhruvā sīdety uttaravedim abhimṛśya mayi gṛhṇāmi yo no agnir iti dvābhyām ātmann agniṃ gṛhītvā yās te agne samidho yāni dhāmeti svayaṃcityābhimṛśati
11.7.7	iṣṭakābhir agniṃ cinoty adhvaryur yajamāno brahmā vā svayam agniṃ cinvann ātmann agniṃ gṛhṇīte na svayaṃcityābhimṛśati
11.7.8	dakṣiṇāvṛto dakṣiṇata upadadhāty uttarataḥ savyāvṛta ṛjulekhāḥ paścāt purastāc ca bhavanti
11.7.9	tryālikhitā madhye prācīr upadadhāti
11.7.10	pratīcīr upadadhātīti gaṇeṣu rītivādaḥ / prācīm upadadhāti pratīcīm upadadhātīti kartur mukhavādaḥ purastād anyāḥ pratīcīr upadadhāti / paścād anyāḥ prācīr apavargavādā vacanāt pakṣapuccheṣu śroṇyor aṃsayor ity upadadhāti
11.7.11	śveto 'śvo dakṣiṇatas tiṣṭhati
11.7.12	tam ālabhyeṣṭakā upadadhāti
11.7.13	indraṃ viśvā avīvṛdhann ity aindriyarcākramaṇaṃ pratīṣṭakām upadadhyāt // uttarataḥ paścād upacāro vāgniḥ
11.7.14	vāṅ ma āsan nasoḥ prāṇa ity agnim adhikrāman sarveṣv ākramaṇeṣu japati
11.7.15	tat tvā yāmi brahmaṇā vandamāna iti vāruṇyarcā śālāmukhīye juhoti
11.7.16	abhyasthād viśvāḥ pṛtanā arātīr iti prāñcam aśvaṃ dakṣiṇena pādena darbhastambam ākramayati
11.7.17	yad akrandaḥ prathamaṃ jāyamāna iti pradakṣiṇam aśvaṃ paryāṇayati
11.7.18	dakṣiṇato dhāryamāṇe 'pāṃ pṛṣṭham asīti darbhastambe puṣkaraparṇam adhastāddaṇḍam uttānam upadadhāti
11.7.19	tapo yonir asi viśvābhis tvā dhībhir acchidraṃ sajātavanasyāyā upadadhāmy amṛtaṃ yonir brahma yoniḥ kṣatraṃ yoniḥ pṛthivī yonir antarikṣaṃ dyaur yonir diśo yonir iti vā
11.7.20	brahma jajñānam iti puṣkaraparṇe rukmam adhastānnirbādham upadadhāti
11.7.21	hiraṇyagarbhaḥ samavartatāgra iti hiraṇmayaṃ puruṣaṃ prāñcam uttānaṃ dakṣiṇato rukmasya drapsaś caskandety abhimṛśya puruṣasāmnābhigīyate
11.7.22	namo astu sarpebhya iti tisṛbhiḥ sarpanāmabhir upatiṣṭhate
11.7.23	kṛṇuṣva pāja iti pañcabhir akṣṇayā puruṣaṃ vyāghārayati yathottaravedim
11.7.24	ghṛtasya dadhnaś ca pūrṇe srucāv abhitaḥ puruṣam upadadhāti agnes tvā tejasā sādayāmīti
11.7.25	ghṛtasya pūrṇāṃ dakṣiṇāṃ kārṣmaryamayīm indrasya tvaujasā sādayāmīti dadhnaḥ pūrṇām uttarām audumbarīṃ te upadhāya mūrdhanvatībhyām upatiṣṭhate
11.7.26	apivā tūṣṇīm upadhāya mūrdhanvatībhyām upatiṣṭhate / mūrdhanvatībhyām upadhāya yajurbhyām upatiṣṭhata ity ekeṣām
11.7.27	rukmaṃ vyāghārayati / yathāpuruṣam
11.7.28	dhruvāsi dharuṇeti svayamātṛṇṇām abhimṛśyāśvenāvaghrāpya prajāpatis tvā sādayatu pṛthivyāḥ pṛṣṭhe vyacasvatīm iti madhye 'gner aviduṣā brāhmaṇena sahopadadhāti / bhūr iti caitayā vyāhṛtyā
11.7.29	citiṃ juhomīti svayamātṛṇṇāyāṃ hutvānuprāṇiti
11.7.30	avidvān brāhmaṇo varaṃ dadāti / ekaṃ dvau trīn vā
11.7.31	tejo 'si tejo me yaccha pṛthivīṃ yaccha pṛthivyai mā pahīti hiraṇyeṣṭakām / pṛthivy udapuram annena viṣṭā manuṣyās te goptāra iti maṇḍaleṣṭakām / bhūr asi bhuvanasya reta iṣṭakāḥ svargo loko manasā tvānvārohāmi suvar asi suvanasya reta iṣṭakāḥ svargo loko manasā tvānvārohāmīty anvārohe dve upadadhāti
11.7.32	kāṇḍātkāṇḍāt prarohantīti dvābhyāṃ dūrvāstambaṃ saloṣṭam apracchinnāgraṃ yathāsya svayamātṛṇṇām agraṃ prāpnuyāt
11.7.33	hiraṇyaśakalau prabāhug iṣṭakāyām adhyūhya yās te agne sūrye ruca iti dvābhyāṃ vāmabhṛtam
11.7.34	virāḍ jyotir adhārayad iti tisro retaḥsicaḥ
11.7.35	dve eke samāmananti
11.7.36	tāḥ prathamāyāṃ cityāṃ yūna upadadhyāt / madhyamāyāṃ vivayasaḥ / prathamāyām uttamāyāṃ ca sthavirasya
11.7.37	bṛhaspatis tvā sādayatu pṛthivyāḥ pṛṣṭhe jyotiṣmatīm iti viśvajyotiṣam / agner yāny asi devānām agner yāny asīti dve saṃyānyau / madhuś ca mādhavaś ceti dve ṛtavye / samānatayā devate bhavataḥ
11.7.38	sarvāsv ṛtavyāsv avakām upadadhāti
11.7.39	gharmeṣṭakām upadadhāti / tasyāḥ pravargye mantra āmnātaḥ
11.7.40	aṣāḍhāsīty upariṣṭāllakṣmāṇam aṣāḍhāṃ dveṣyasyādhastāllakṣmāṇaṃ yās te agna ārdrā yonayo yāḥ kulāyinīḥ / ye te agna indavo yā u nābhayaḥ / yās te agne tanuva ūrjo nāma tābhis tvam ubhayībhiḥ saṃvidānaḥ / iha prajānāṃ tanvā niṣīdeti kulāyinīm
11.7.41	madhu vātā ṛtāyata iti tisṛbhir dadhnā madhumiśreṇa kūrmam abhyanakti
11.7.42	apāṃ gambhīraṃ gaccha mā tvā sūryaḥ parītāpsīn mo agnir vaiśvānaraḥ / aghoraḥ prajā abhi vipaśyānu tvā divyā vṛṣṭiḥ sacatām // saṃsarpa trīn samudrānt svasalilārgyāṃl lokān apāṃpatir vṛṣabha iṣṭakānām / tatra gaccha yatra pūrve paretāḥ purīṣaṃ vasānaḥ svāṃ yoniṃ yathāyatham ity abhimantrya mahī dyauḥ pṛthivī ca naś catasra āśā iti dvābhyāṃ purastāt pratyañcaṃ jīvantaṃ prāṅmukha upadadhāti // avakābhiḥ parītasya jālenāvacchādya śaṅkubhiḥ pariṇihanti
11.7.43	yac ciddhi tvaṃ gṛhegṛha ulūkhalaka yujyase / iha dyumattama vada jayatām iva dundubhir iti dakṣiṇasyāṃ śroṇyām ulūkhalaṃ musalaṃ prayunakti
11.7.44	audumbaraṃ prādeśamātraṃ catuḥsrakty ulūkhalam aparimitaṃ musalaṃ bhavati
11.7.45	uta sma te vanaspate vāto vivāty agram iti / atho indrāya pātave sunu somam ulūkhaleti sarvauṣadhasya pūrayitvāvahanti
11.7.46	tad viṣṇoḥ paramaṃ padam iti madhye 'gner ulūkhalaṃ musalam upadadhāti viṣṇoḥ karmāṇi paśyateti vā musalam
11.7.47	divo vā viṣṇa iti śūrpam
11.7.48	sikatābhir ukhāṃ pūrayati
11.7.49	dadhnā madhunā ghṛtena vā
11.7.50	yaṃ kāmayeta kṣodhuk syād ity ūnāṃ tasyopadadhyāt / yaṃ kāmayetānupadasyad annam adyād iti pūrṇāṃ tasyopadadhyāt
11.7.51	syūtā devebhir amṛtenāgā ukhāṃ svasāram adhi vedim asthāt / satyaṃ pūrvair ṛṣibhiś cākṛpāṇo 'gniḥ pravidvān iha tat karotv ity ukhām ādāya dhruvāsi pṛthivīti ca // pṛthivī pṛthivyāṃ sīda mātā mātari mātā syonā syonāyāṃ kratur devānāṃ mahimānam īmahe 'gniṃ sadhasthe sadaneṣu sukratuḥ / vaiśvānaraṃ brahmaṇā viśvavyacasaṃ stomasya dhāman nihitaṃ purīṣyam // samiddham agniṃ samidhā samidhyase 'gniṃ sadhasthe sadaneṣv acyutam // vaiśvānaraṃ brahmaṇā viśvavyacasaṃ stomasya dhāma nidadhe purīṣyam / nyayur mātrayā kavayo vayodhaso 'gniṃ sadhasthe sadaneṣv āhutam // vaiśvānaraṃ brahmaṇā viśvavyacasaṃ stomasya dhāman pavamānam ābhṛtam // dhruvāsi pṛthivī tayā devatayāṅgirasvad dhruvā sīdeti madhye 'gner ukhām upadadhāti
11.7.52	upariṣṭād ulūkhalasyety ekeṣām
11.7.53	agne yukṣvā hi ye taveti yuktavatībhyām // ukhāyām ekāhutiṃ juhoti
11.7.54	puruṣaśirasaḥ prāṇeṣu hiraṇyaśalkān pratyasyati / ṛce tveti dakṣiṇe 'kṣikaṭe / ruce tvety uttare bhāse tveti dakṣiṇasyāṃ nāsikāyāṃ jyotiṣe tvety uttarasyām abhūd idaṃ viśvasya bhuvanasya vājinam ity āsye 'gnir jyotiṣā jyotiṣmān iti dakṣiṇe karṇe rukmo varcasā varcasvān ity uttare
11.7.55	sam it sravanti sarito na dhenā iti śṛtātaṅkyena dadhnā madhumiśreṇa puruṣaśiraḥ pūrayitvā sahasradhā asi sahasrāya tvety ādāyādityaṃ garbhaṃ payasā samañjann ity ukhāyām uttānaṃ prākcubukam upadadhāti
11.7.56	ud u tyaṃ citram iti sauryarcābhyām akṣikaṭayor abhijuhoti
11.7.57	paśuśīrṣāny upadadhāti
11.7.58	yaṃ kāmayetāpaśuḥ syād iti viṣūcīnāni tasyopadadhyāt / yaṃ kāmayeta paśumānt syād iti samīcīnāni tasyopadadhyāt / yaṃ kāmayeta kanīyo 'syānnaṃ syād iti saṃtarāṃ tasya paśuśīrṣāṇy upadadhyāt // yaṃ kāmayeta samāvad asyānnaṃ syād ity abhitas tasya svayamātṛṇṇām upadadhyāt / yaṃ kāmayeta bhūyo 'syānnaṃ syād ity anteṣu tasya vyuduhyopadadhyāt
11.7.59	vātasya dhrajim iti purastāt pratīcīnam aśvasyopadadhāti / ajasram indum iti paścāt prācīnam ṛṣabhasya / varūtriṃ tvaṣṭur iti dakṣiṇata udīcīnaṃ vṛṣṇer uttarato vā dakṣiṇaṃ yo agnir agner ity uttarato dakṣiṇaṃ bastasya dakṣiṇato vodīcīnaṃ tāny utsargair avyavāyan pradakṣiṇam anu parikrāman pratidiśam upatiṣṭhate // imaṃ mā hiṃsīr dvipādam iti puruṣasya / imaṃ mā hiṃsīr ekaśapham ity aśvasya / imaṃ samudram ity ṛṣabhasya / imām ūrṇāyum iti vṛṣṇeḥ / ajā hy agner iti bastasya
11.7.60	atha yadi vāyavyasya śiro bhavati
11.7.61	mukhyasthāne sarvair upadhāya sarvair utsargair upatiṣṭhate
11.7.62	apivā tasyatasya sthāna upadhāya tasyatasyotsargeṇopatiṣṭhate
11.7.63	namo astu sarpebhya ity eteṣām ekenottare 'ṃse sarpaśira upadadhāti / viṣūcīnaṃ paśuśirobhiḥ
11.7.64	apivā yajur eva vaden nopadadhyāt
11.7.65	mā chandas tat pṛthivy agnir devatā tenarṣiṇā tena brahmaṇā tayā devatayāṅgirasvad dhruvā sīda / pramā chandas tad antarikṣaṃ vāto devatā / pratimā chandas tad dyauḥ sūryo devatā / asrīviś chandas tad diśaḥ somo devatā / virāṭ chandas tac cakṣuḥ pūṣā devatā / gāyatrī chandas tad ajā bṛhaspatir devatā / triṣṭub chandas taddhiraṇyam indro devatā / jagatī chandas tad gauḥ prajāpatir devatā / anuṣṭup chandas tad vāg varuṇo devatā / uṣṇihā chandas tad āyur mitro devatā / paṅktiś chandas tat kṛṣiḥ parjanyo devatā / bṛhatī chandas tad aśvaḥ parameṣṭhī devatā tenarṣiṇā tena brahmaṇā tayā devatayāṅgirasvad dhruvā sīdeti dvādaśabhis trir abhyāvartayan ṣaṭtriṃśatā purastāt pratīcīṃ puruṣākṛtiṃ citiṃ cinoti
11.7.66	puruṣaśiro 'syāḥ śiro bhavati
11.7.67	tam upadhāya sahasraśīrṣā puruṣaḥ sahasrākṣaḥ sahasrapād iti puruṣeṇa nārāyaṇenopatiṣṭhate
11.8.1	apasyā upadadhāti / apāṃ tvemant sādayāmīti pañca purastāt pratīcīḥ / arṇave sadane sīdeti pañca dakṣiṇata udīcīḥ / apāṃ tvā sadane sādayāmīti pañca paścāt prācīḥ / gāyatrī chanda iti pañcottarato dakṣiṇāḥ
11.8.2	ye yajñaṃ samagṛbhṇan devā devebhyaḥ pari / tān gāyatrī nayatu prajānatī svarge loke amṛtaṃ duhānā / ye jyotīṃṣi saṃdadhati svar ārohanto amṛtasya lokam / te yantu prajānanto yajñaṃ vidānāḥ sukṛtasya loke / ye paśavo medhyāso yajñasya yonim abhisaṃbabhūvuḥ / tān dadante kavayo vipaścito yajñaṃ vidānāḥ sukṛtasya loke / yaḥ panthā vitato devayānaś chandobhir vigṛhīta eti / tenātiṣṭhad divam antarikṣaṃ yajñaṃ gṛhītvā sukṛtasya lokam / yo yajñaḥ sahasradhāro dyāvāpṛthivyor adhi nirmitaḥ / tenaitu yajamānaḥ svastyā divo 'dhi pṛṣṭham asthād iti pañca hiraṇyeṣṭakāś catasraḥ pratidiśam ekāṃ madhye
11.8.3	āyave svāhā yoṣkṛte svāhā yoṣyatvane svāhā viṣṇave svāhā bṛhaspataye svāheti pañca hiraṇyeṣṭakāś catasraḥ pratidiśam ekāṃ madhye / trivṛt te agne śiras tan me agne śiraḥ pañcadaśau te agne bāhū tau me agne bāhū saptadaśas te agna ātmā sa me agna ātmaikaviṃśau te agna ūrū tau me agna ūrū triṇavau te agne 'ṣṭhīvantau tau me agne 'ṣṭhīvantau trayastriṃśaṃ te agne pratiṣṭhānaṃ tan me agne pratiṣṭhānam ity etāḥ śirasi pakṣāt puccheṣu śroṇyor aṃsayor upadadhāti / trivṛtte agne śiras tena mābhipāhi pañcadaśau te agne bāhū tābhyāṃ mābhipāhi sapatadaśas te agna ātmā tena mābhipāhy ekaviṃśau te agna ūrū tābhyāṃ mābhipāhi triṇavau te agne 'ṣṭhīvantau tābhyāṃ mābhipāhi trayastriṃśaṃ te agne pratiṣṭhānaṃ tena mābhipāhīty upahitā yajamāno 'numantrayate
11.8.4	adbhyaḥ saṃbhūtaḥ pṛthivyai rasāc ca viśvakarmaṇaḥ samavartatādhi / tasya tvaṣṭā vidadhad rūpam eti tat puruṣasya viśvam ājānam agra ity etām upadhāyartasad asi satyasad asi tejaḥsad asi varcaḥsad asi yaśaḥsad asi gṛṇānāsi / dhāmāsi dhāmyai tvā dhāmabhyas tvā dhāmasu sīda / sanir asi sanyai tvā saneyam / vittir asi vittyai tvā videyam / śktir asi śaktyai tvā śakeyam / bhūtir asi bhūtyai tvā bhūyāsam / karmāsi karmaṇe tvā kriyāsam / gūrdo 'si gūrdāya tvā gūrdebhyas tvā gūrde sīda / kṣatraṃ pāhi kṣatraṃ pinva kṣatraṃ jinva kṣatraṃ yaccha kṣatraṃ dṛṃha kṣatram asi kṣatrāya tvā kṣatrebhyas tvā kṣatre sīda / viśveṣu tvā pārthiveṣu sādayāmi / viśveṣu tvāntarikṣeṣu sādayāmi / viśveṣu tvā divyeṣu sādayāmi / viśveṣu tvā deveṣu sādayāmi / viśvāsu tvāpsu sādayāmi / viśvāsu tvaupadhīṣu sādayāmi / viśveṣu tvā vanaspatiṣu sādayāmi / viśvāsu tvā dikṣu sādayāmi / divi sīda / svarjid asi pṛtanājid asi bhūrijid asy abhijid asi viśvajid asi sarvajid asi satrājid asi dhanajid asi bhrāḍ asi vibhrāḍ asi prabhrāḍ asi / sapatnahanaṃ tvā vajraṃ sādayāmi / ābhimātihanaṃ tvā vajraṃ sādayāmi / arātihanaṃ tvā vajraṃ sādayāmi / yātuhanaṃ tvā vajraṃ sādayāmi / piśācahanaṃ tvā vajraṃ sādayāmi / rakṣohaṇaṃ tvā vajraṃ sādayāmi / śatruhaṇam amitrahaṇaṃ bhrātṛvyahaṇam asurahaṇaṃ tvendraṃ vajraṃ sādayāmi / udvad asy uditir asy udyaty asy ākramamāṇāsy ākrāmanty asy ākrāntir asi saṃkramamāṇāsi saṃkrāmanty asi saṃkrāntir asi svargyāsi svar asi / iṣi sīdorji sīda bhage sīda draviṇe sīda subhūte sīda pṛthivyā yajñiye sīda viṣṇoḥ pṛṣṭhe sīdeḍāyāḥ pade sīda ghṛtavati sīda pinvamāne sīda / saṃvatsare sīda parivatsare sīdeḍāvatsare sīdeduvatsare sīdedvatsare sīda vatsare sīda / ekasyāṃ sīda daśasu sīda śate sīda sahasre sīdāyute sīda niyute sīda prayute sīdārbude sīda nyarbude sīda samudre sīda madhye sīda padme sīdānte sīda parārdhe sīda / pinvamānāsi pinvamānāya tvā pinvamānebhyas tvā pinvamāne sīda / ṛtam asy ṛtāya tvartebhyas tvarte sīda / satyam asi satyāya tvā satyebhyas tvā satye sīda / saṃdhir asi saṃdhaye tvā saṃdhibhyas tvā saṃdhiṣu sīda / saṃśliḍ asi saṃśliṣe tvā saṃśliḍbhyas tvā saṃśliṭsu sīda / saṃpad asi saṃpade tvā saṃpadbhyas tvā saṃpatsu sīdety etābhyām anuvākābhyām ṛṣīṣṭakā upadadhāti
11.8.5	ayaṃ puro bhuva iti pañcāśataṃ prāṇabhṛtaḥ / daśadaśa pratidiśam akṣṇayā daśa / madhye bāhyāṃbāhyām upadhāyāntarāmantarām upadadhāti
11.8.6	prācī diśāṃ vasanta ṛtūnām iti pañcāśatam apānabhṛto yathā prāṇabhṛto 'ntarāmantarām upadhāya bāhyāṃbāhyām upadadhāti
11.8.7	viṣūcī prāṇabhṛtaṃ cāpānabhṛtaṃ copadadhāti
11.8.8	āyuṣaḥ prāṇaṃ saṃtanv ity etenānuvākena saṃyata upadadhāti
11.8.9	pṛthivy asi janmanā vaśā sāgniṃ garbham adhatthāḥ sā mayā saṃbhava / dyaur asi janmanā vaśā sādityaṃ garbham adhatthāḥ sā mayā saṃbhava / nakṣatrāṇy asi janmanā vaśā sā candramasaṃ garbham adhatthāḥ sā mayā saṃbhava / āpo 'si janmanā vaśā sā varuṇaṃ garbham adhatthāḥ sā mayā saṃbhava / auṣadho 'si janmanā vaśā sā somaṃ rājānaṃ garbham adhatthāḥ sā mayā saṃbhava / vayovinir asi janmanā vaśā sā mahyaṃ garbham adhatthāḥ sā mayā saṃbhava / virāḍ asi janmanā vaśā sā rājānaṃ garbham adhatthāḥ sā mayā saṃbhavety ete nānuvākena vaśeṣṭakā upadadhāti
11.8.10	yā devy asīṣṭaka āyurdā upaśīvarī / sā mām upaveśeṣu jāyeva patim it sadā // yā devy asīṣṭake prāṇadā apānadā vyānadāś cakṣurdāḥ śrotradāḥ pṛthividā antarikṣadā dyaurdāḥ suvardāḥ kumarīdāḥ prapharvīdā yuvatidā upaśīvarī / sā mām upaveśeṣu jāyeva patim it sadety etenānuvākenopaśīvarīr upadadhāti
11.8.11	arthetaḥ sthādhvagato 'gner vas tejiṣṭhena tejasā devatābhir gṛhṇāmi / śukrāḥ stha vīryāvatīr indrasya va indriyāvato devatābhir gṛhṇāmi / adhipatnīḥ stha tejasvinīr ādityānāṃ vo devānāṃ devatābhir gṛhṇāmi / mandrāḥ sthābhibhuvo viśveṣāṃ devānāṃ devatābhir gṛhṇāmi / kṣatrabhṛtaḥ sthaujasvinīr mitrāvaruṇayor brahmaṇā devatābhir gṛhṇāmi / brajakṣitaḥ stha ūrdhvaśrito bṛhaspater vo brahmaṇā devatābhir gṛhṇāmīti dvādaśa kumbheṣṭakā adbhiḥ pūrayitvā ṣaṭ kumbhān ṣaṭ kumbhīr hiraṇyavarṇāḥ śucayaḥ pāvakā ity etenānuvākena pratimantraṃ kumbhaṃm kumbhīṃ ca pratidiśam anusītam upadadhāti / catasro madhye
11.8.12	divi śrayasvāntarikṣe yatasveti bārhaspatyaṃ naivāraṃ caruṃ payasi śṛtaṃ madhye kumbheṣṭakānām
11.8.13	tejase vāṃ varcase vāṃ cakṣuṣe vāṃ jyotiṣe vāṃ retase vāṃ prajābhyo vām iti dvaudvau hiraṇyaśakalāv upāsyati
11.8.14	tvām agne vṛṣabhaṃ cekitānam ity ṛṣabhaṃ hiraṇyaśakalaṃ citau prāsya citim acitiṃ cinavad iti citikl̥ptyābhimṛśati
11.8.15	yat te 'citaṃ yad u citaṃ te agne yad ūnaṃ yad vātrātiriktam / viśve devā aṅgirasaś cinvann ādityās te citim āpūrayantu // yās te agne samidhaḥ // cittim acittim / vayam agne dhanavantaḥ syāmālaṃ yajñāyota dakṣiṇāyai / grāvā vaded abhi somasyāṃśunendraṃ śikṣemendunā sutena // rāyaspoṣaṃ no dhehi jātaveda ūrjo bhāgaṃ madhumat sūnṛtāvat / dadhāma yajñaṃ sunavāma somaṃ yajñena tvām upaśikṣema śakra // īśānaṃ tvā śuśrumo vayaṃ dhanānāṃ dhanapate gomad agne / aśvāvad bhūri puṣṭaṃ hiraṇyavad annam adhyehi mahyam // duhāṃ te dyauḥ pṛthivī payo 'jagaras tvā sodako visarpatu / prajāpatinātmānam āprīṇe rikto ma ātmā / yo rudro agnau yo apsu ya oṣadhīṣu yo rudro viśvā bhuvanāviveśa tasmai rudrāya namo astu devā iti saptabhiḥ svayaṃcityābhimṛśya lokaṃpṛṇābhiḥ pracchādayati
11.8.16	dvābhyāṃdvābhyāṃ mantrābhyām ekaikāṃ lokaṃpṛṇām upadadhāti
11.8.17	pūrvayopadhāya sūdadohasābhimṛśati
11.8.18	sarvāsv iṣṭakāsu tayādevatam antato dadhāti
11.8.19	kṛṣṇo 'śvaḥ śyāvo vottaratas tiṣṭhati / tam ālabhya cātvālāt purīṣam āhṛtya pṛṣṭo divīty anuvyūhati
11.8.20	sā citir bhavati
11.8.21	yo apsv antar agnir yo vṛtre yaḥ puruṣe yo aśmani / ya āviveśa bhuvanāni viśvā tebhyo agnibhyo hutam astv etat / yaṃ hutādam agniṃ yam u kāmam āhur yaṃ dātāraṃ pratigrahītāram āhuḥ / yo devānāṃ devatamas tapojās tebhyo agnibhyo hutam astv etat / pṛṣṭo divīty eṣā / yaḥ some antar yo goṣv antar vayāṃsi ya āviveśa yo mṛgeṣu / ya āviveśa dvipado yaś catuṣpadas tebhyo agnibhyo hutam astv etat / yenendrasya rathaṃ saṃbabhūvur yo vaiśvānara uta vaiśvadevyaḥ // dhīro yaḥ śakraḥ paribhūr adābhyas tebhyo agnibhyo hutam astv etat / ukṣānnāya vaśānnāyeti ṣaḍbhiś citiṃcitim upadhāyābhi juhoti
11.8.22	evam etāny ata ūrdhvam ṛṣabhaprabhṛtīni sarveṣu cityante samānāni kriyante
11.8.23	āgneyyā gāyatriyā prathamāṃ citim abhimṛśet / triṣṭubhā dvitīyām / jagatyā tṛtīyām / anuṣṭubhā caturthīm / paṅktyā pañcamīm / sarvāsāṃ dhāmacchaddvitīyā / agne bhūrīṇi tava jātaveda iti dhāmacchat / agne devāṃ ihāvaha jajñāno vṛktabarhiṣe / asi hotā na īḍyaḥ / aganma mahā manasā yaviṣṭhaṃ yo dīdāya samiddhaḥ sve duroṇe / citrabhānū rodasī antar urvī svāhutaṃ viśvataḥ pratyañcam // medhākāraṃ vidadhasya prasādhanam agniṃ hotāraṃ paribhūtamaṃ matim / tvām arbhasya haviṣaḥ samānam it tvāṃ maho vṛṇate naro nānyaṃ tvat / manuṣvat tvā nidhīmahi manuṣvat samidhīmahi / agne manuṣvad aṅgiro devān devāyate yaja / agnir hi vājinaṃ viśe dadāti viśvacarṣaṇiḥ / agnī rāye svābhuvaṃ sa prīto yāti vāryam iṣaṃ stotṛbhya ābharety etā āmnātā bhavanti
11.8.24	ṣaḍ upasadaḥ
11.8.25	anupasadam agniṃ cinoti / anvaham ekaikā citir dvyaham uttamā citiḥ
11.8.26	trīṇi catustanāni vratāni bhavanti / evaṃ tristanāni dvistanāny ekastanāni
11.8.27	āparāhṇikībhyāṃ pravargyopasadbhyāṃ pracarya yad akrandaḥ prathamaṃ jāyamāna iti śvetam aśvaṃ pradakṣiṇaṃ pariṇīya vasanti vasanti
12.1.1	sarvāsu citiṣu pravargyopasadāv āditaḥ paurvāhṇikyāv upariṣṭād āparāhṇikyau pravargyopasaccitihomo 'śvapariṇayanaṃ ca vyākhyātam / śvo bhūte dvitīyāṃ citiṃ cinoti
12.1.2	dhruvakṣitir dhruvayonir iti pañcāśvinīr upa dadhāti / catasraḥ pratidiśam ekāṃ madhye
12.1.3	sajūr ṛtubhir iti pañcartavyā āśvinīr upadadhāti
12.1.4	anuparihāraṃ sādayati prāṇaṃ me pāhy apānaṃ me pāhīti pañca vāyavyā ṛtavyā anūpadadhāti vāyor yāny asi devānāṃ vāyo yāny asīti dve saṃyānye / śukraś ca śuciś ceti dve ṛtavye // samanatayā devate bhavataḥ
12.1.5	apas pinveti pañcāpasyā vāyavyā anūpadadhāti / anuparihāraṃ sādayati / viṣṭambho vaya iti catasraḥ / mūrdhanvatīḥ purastād upadadhāti
12.1.6	tryavir vaya iti pañca dakṣiṇato vayasvinīḥ / paṣṭhavād vaya iti pañca paścād dve 'numatīr basto vaya iti pañcottarataḥ siṃhavatīḥ / api vā basto vaya iti dakṣiṇe 'ṃsa upadadhāti / vṛṣṇir vaya ity uttare / vyāghro vaya iti dakṣiṇe pakṣa upadadhāti / siṃho vaya ity uttare / puruṣo vaya iti madhye
12.1.7	ṛṣabhaprabhṛtir vyākhyātaś cityantaḥ
12.1.8	śvo bhūte tṛtīyāṃ citiṃ cinoti
12.1.9	indrāgnī avyathamānām iti svayamātṛṇṇām abhimṛśyāśvenāvaghrāpya viśvakarmā tvā sādayatv antarikṣasya pṛṣṭhe vyacasvatīm iti madhye 'gner aviduṣā brāhmaṇena sahopadadhāti / bhuva iti caitayā vyāhṛtyā
12.1.10	cittiṃ juhomīti svayamātṛṇṇāyāṃ hutvānuvyanity avidvān brāhmaṇo varaṃ dadāti
12.1.11	jyotir asi jyotir me yacchāntarikṣaṃ yacchāntarikṣān mā pāhīti hiraṇyeṣṭakām / adhidyaur antarikṣaṃ brahmaṇā viṣṭā marutas te goptāra iti maṇḍaleṣṭakām / anu retaḥsico vivayasa upadadhāti / viśvakarmā tvā sādayatv antarikṣasya pṛṣṭhe jyotiṣmatīm iti viśvajyotiṣam / antarikṣasya yāny asi devānām antarikṣa yāny asīti dve saṃyānyau
12.1.12	nabhaś ca nabhasyaś ceṣaś corjaś ceti catasra ṛtavyā dvedve samānatayā devate bhavataḥ
12.1.13	rājñy asi prācī dig iti pañca diśyāḥ / catasraḥ pratidiśam ekāṃ madhye
12.1.14	āyur me pāhīti daśa vairājīḥ purastād upadhāya
12.1.15	ṣaṭtriṃśataṃ bṛhatīr upadadhāti / mā chanda iti dvādaśa dakṣiṇataḥ / pṛthivī chanda iti dvādaśa paścāt / agnir devateti dvādaśottarataḥ
12.1.16	mūrdhāsi rāḍ iti sapta vālakhilyāḥ purastāt pratīcīr upadadhāti / yantrī rāḍ iti sapta paścāt prācīḥ
12.1.17	pṛthivyai svāheti dvādaśa bhūteṣṭakāḥ
12.1.18	prācyā tvā diśā sādayāmīti pañcātmeṣṭakāś catasraḥ pradiśam ekāṃ madhye
12.1.19	indro dadhīco asthabhir ity etenānuvākenātharvāśiro daśātiṣaktā iṣṭakā upadadhāti
12.1.20	ṛṣabhaprabhṛtir vyākhyātaś cityantaḥ
12.1.21	śvo bhūte caturthīṃ citiṃ cinoti
12.1.22	āśus trivṛd agner bhāgo 'sīty etābhyām anuvākābhyāṃ yathābrāhmaṇam upadadhāti
12.1.23	āśur aṣṭādaśādadhyād akṣṇayā stomasaṃyutāḥ / agneḥ śiṣṭā daśādadhyād akṣṇayā stomasaṃjñakāḥ
12.1.24	sahaś ca sahasyaś ceti dve ṛtavye / samānaṃ tayādevate bhavataḥ
12.1.25	ekayāstuvateti saptadaśa sṛṣṭīḥ
12.1.26	iyam eva sā yā prathamā vyaucchad iti pañcadaśa vyuṣṭīḥ
12.1.27	agne jātān pra ṇudā naḥ sapatnān iti purastād upadadhāti / sahasā jātān iti paścāt / catuścatvāriṃśaḥ stoma iti dakṣiṇataḥ / ṣoḍaśaḥ stoma ity uttarataḥ
12.1.28	iṣṭakāyāṃ purīṣam adhyūhya pṛthivyāḥ purīṣam asy apso nāmeti madhye 'gneḥ purīṣavatīm upadadhāti
12.1.29	ṛṣabhaprabhṛtir vyākhyātaś cityantaḥ
12.1.30	śvo bhūte paurvāhṇikībhyāṃ pracarya pañcamīṃ citiṃ cinoti
12.1.31	evaś chando varivaś chanda iti catvāriṃśataṃ virājo daśadaśa pratidiśam akṣṇayā
12.1.32	raśmir asi kṣayāya tvā kṣayaṃ jinvety ekatriṃśataṃ stomabhāgāḥ saptasapta pratidiśaṃ tisro madhye
12.1.33	rājñy asi prācī dig iti pañca nākasadaś catasraḥ pratidiśam ekāṃ madhye / paścāt prācīm uttamām upadhāyāyaṃ puro harikeśa iti nākasatsu pañca coḍā upadadhāti / tā upadhāya vṛttāṃ citiṃ cinoti
12.1.34	tapaś ca tapasyaś ceti dve ṛtavye samānatayādevate bhavataḥ
12.1.35	devānāṃ yāny asi devānāṃ devayāny asīti dve saṃyānyau
12.1.36	prajāpatis tvā sādayatu divaḥ pṛṣṭhe jyotiṣmatīm iti viśvajyotiṣam / atra retaḥsicaḥ sthavirasyopadadhāti
12.1.37	dyaur aparājitāmṛtena viṣṭādityās te goptāra iti maṇḍaleṣṭakām / suvar asi suvar me yaccha divaṃ yaccha divo mā pāhīti hiraṇyeṣṭakām
12.1.38	āparāhṇikībhyāṃ pravargyopasadbhyāṃ pracarya yad akrandaḥ prathamaṃ jāyamāna iti śvetam aśvaṃ pradakṣiṇaṃ pariṇīya vasanti
12.1.39	audumbarīs tisraḥ samidhaḥ prādeśamātrīr ghṛte vāsayati
12.1.40	śvo bhūta uttamābhyāṃ paurvāhṇikībhyāṃ pravargyopasadbhyāṃ pracarya pañcamyāś citeḥ śeṣaṃ yājñasenīṃ citiṃ cinoti
12.1.41	agnir mūrdheti tisro gāyatrīr mūrdhanvatīḥ purastād upadadhāti / uttaratas triṣṭubhas tisro dakṣiṇā uttarā jagatīs tisraḥ paścād uttarā anuṣṭubhas tisra uttarato bṛhatīr uṣṇihāḥ paṅktīr akṣarapaṅktīr iti viṣurūpāṇi cchandāṃsi yathāvakāśam upadadhāti
12.1.42	atraivāticchandasam upadadhāti / dvipadām uttamām upadhāya
12.1.43	āyos tvā sadane sādayāmīti svayamātṛṇṇām abhimṛśyāśvenāvaghrāpya parameṣṭhī tvā sādayatu divaḥ pṛṣṭhe vyacasvatīm iti madhye 'gner aviduṣā brāhmaṇena sahopadadhāti / suvar ity etayā vyāhṛtyā
12.1.44	citiṃ juhomīti svayamātṛṇṇāyāṃ hutvāpāniti / prothad aśvo na yavase aviṣyann ity uttare 'ṃse vikarṇīm upadadhāti / svayamātṛṇṇāṃ ca vikarṇīṃ ca nānyābhir iṣṭakābhir abhyupadadhāti
12.1.45	agne gobhir na āgahīty etenānuvākena gocitim upadadhāti / sahasraṃ pādamātrīr iṣṭakāḥ
12.1.46	tā madhyamāyāṃ cityāṃ cityāṃ paśukāma upadadhāti
12.2.1	indrāgnibhyāṃ tvā sayujā yujā yunajmīty aṣṭau sayujaḥ
12.2.2	ambā nāmāsīti sapta kṛttikāḥ
12.2.3	purovātasanir asīti pañca vṛṣṭisanīr anuparihāraṃ sādayati
12.2.4	salilāya tvā sarṇīkāya tvety aṣṭāv ādityeṣṭakāḥ
12.2.5	ṛce tvā ruce tveti pañca ghṛteṣṭakā anuparihāraṃ sādayati
12.2.6	yaśodāṃ tvā yaśasi sādayāmīti pañca yaśodāḥ
12.2.7	bhūyaskṛd asi varivaskṛd asīti pañca bhūyaskṛtaḥ
12.2.8	apsuṣad asi śyenasad asīti pañcāgnirūpāṇi
12.2.9	pṛthivyās tvā draviṇe sādayāmīti pañca draviṇodāḥ
12.2.10	prāṇaṃ me pāhy apānaṃ me pāhīti ṣaḍ āyuṣyāḥ
12.2.11	agne yat te paraṃ hṛn nāmety agner hṛdayam
12.2.12	yāvā ayāvā iti saptartavyāḥ
12.2.13	agninā viśvāṣāḍ ity etenānuvākenendratanūr upadadhāti
12.2.14	abhīṣāc cābhiṣavī cābhivayāś cordhvavayāś ca bṛhadvayāś ca savayāś ca sahvāṃś ca sahamānaś ca sahasvāṃś ca sahīyāṃś cety etenānuvākenendranāmāny upadadhāti
12.2.15	prajāpatir manasāśvo 'ccheta iti trayastriṃśataṃ yajñatanūḥ
12.2.16	jyotiṣmatīṃ tvā sādayāmīti dvādaśa jyotiṣmatīḥ
12.2.17	rohiteṣu tvā jīmūteṣu sādayāmi / aruṇeṣu tvā jīmūteṣu sādayāmi / siteṣu tvā jīmūteṣu sādayāmi / nīleṣu tvā jīmūteṣu sādayāmi / kṛṣṇeṣu tvā jīmūteṣu sādayāmīti pañca jīmūtāḥ
12.2.18	kṛttikā nakṣatram ity etenānuvākenāsaṃspaṣṭā nakṣatreṣṭakā upadadhāti
12.2.19	agne rucaḥ stheti sarvāsv anuṣajati
12.2.20	pūrṇā paścād iti purastāt paurṇamāsīm upadhāya pūrvāṃpūrvām upadhāyāparāmaparām upadadhāti / ā viśākhābhyām / yat te devā adadhur iti paścād amāvāsyāyām upadhāyāparāmaparām upadhāya pūrvāṃpūrvām upadadhāty āpabharaṇībhyo 'ntataḥ
12.2.21	hiraṇyagarbhaḥ samavartatāgra ity aṣṭau saritaḥ
12.2.22	viśvakarmā diśāṃ patir iti pañca hiraṇyeṣṭakāś catasraḥ pratidiśam ekāṃ madhye
12.2.23	prāṇāya tvā cakṣuṣe tveti catasraḥ śarkarāḥ svayamātṛṇṇāḥ pratidiśam / saṃvatsarasya pratimām iti pratimām atraivarṣabha āmnātaḥ
12.2.24	agna āyāhi vītaye / agniṃ dūtaṃ vṛṇīmahe / agnināgniḥ samidhyate / agnir vṛtrāṇi jaṅghanat / agne stomaṃ manāmahe sidhram adya divispṛśam / devasya draviṇasyava iti pañcāhnāṃ rūpāṇi / atha vratam upadadhāti
12.2.25	śatāyudhāyeti pañcājyānīḥ / indrasya vajro 'si vārtraghna iti catasro vajriṇīḥ pratidiśaṃ aśmana iṣuhasta upadadhāti pañcaike samāmananti yo na upariṣṭād iti mantraṃ saṃnamati
12.2.26	agne yaśasvin yaśasemam arpayeti catasro rāṣṭrabhṛtaḥ / gāyatrīṃ purastād upadadhāti triṣṭubhaṃ dakṣiṇato jagatīṃ paścād anuṣṭubham uttarataḥ paṅktiṃ madhye / gāyatrīṃ dakṣiṇata upadadhāti / evam anupūrvāḥ sarvāḥ / sarvatrāgnir mūrdhā / bhuvo / janasya gopāḥ / tvāṃ citraśravastama / agne tam adyāśvam ity etā āmnātā bhavanti
12.3.1	sahasrasya pramā asīti sahasreṇa hiraṇyaśalkaiḥ pradakṣiṇam anuparikrāman pratidiśam agniṃ prokṣati dvābhyāṃdvābhyāṃ śatābhyām / madhya uttamābhyāṃ prāṅmukhaḥ
12.3.2	imā me agna iṣṭakā dhenavaḥ santv itīṣṭakā dhenūḥ kurute
12.3.3	aiḍikyā cityābhimṛśaty āraṇye 'nuvākyā bhavanti
12.3.4	śatarudrīyaṃ juhoti jartilayavāgvā vā gavīdhukayavāgvā vā gavīdhukasaktubhir jartilaiḥ sarpiṣā mṛgakṣīreṇājakṣīreṇa vārkaparṇenordhvas tiṣṭhann uttarārdhyāyām iṣṭakāyāṃ namas te rudra manyava ity etān anuvākāṃs traidhaṃ prativibhajya prathamenānuvākenāśītyā ca jānudaghne 'śītyaiva nābhidaghne 'śītyā yac ca prāg avatānebhyas tenāsyadaghne sahasrāṇi sahasraśa ity asaṃkhyātān daśāvatānān pratyavarohāñ juhoti
12.3.5	namo rudrebhyo ye divīty āsyadaghne namo rudrebhyo ye 'ntarikṣa iti nābhidaghne namo rudrebhyo ye pṛthivyām iti jānudaghne
12.3.6	asaṃcare 'rkaparṇam udasyati
12.3.7	yaṃ dviṣyāttasya saṃcare paśūnāṃ nyasyedyaḥ prathamaḥ paśurabhitiṣṭhati sa ārtim ārchati // śatarudrīyasya brāhmaṇam
12.3.8	yo rudro agnau yo apsu ya oṣadhīṣv iti raudraṃ gāvīdhukaṃ caruṃ payasi śṛtaṃ yasyām iṣṭakāyāṃ śatarudrīyaṃ juhoti tasyāṃ nidadhāti
12.3.9	tisṛdhanvam ayācitaṃ brāhmaṇāya dadyāt
12.3.10	vasavas tvā rudraiḥ purastāt pāntv iti pradakṣiṇam anuparikrāman pratidiśam ājyenāgniṃ prokṣati // madhya uttamena prāṅmukho yat te rudra puro dhanur iti pradakṣiṇam anuparikrāman pratidiśaṃ namaskārair upatiṣṭhate madhya uttamena prāṅmukhaḥ
12.3.11	udakumbham ādāyāśmānam avadhāyāśmann ūrjam iti triḥ pradakṣiṇam agniṃ pariṣiñcan paryeti
12.3.12	nidhāya kumbhaṃ trir apariṣiñcan pratiparyeti / yady abhicared idam aham amuṣyāmuṣyāyaṇasya prāṇaṃ prakṣiṇomīti dakṣiṇasyāṃ śroṇyāṃ kumbhaṃ prakṣiṇoti / dveṣyasya nāma gṛhṇāti
12.3.13	pṛṣṭhair upatiṣṭhate / gāyatreṇa purastāt / bṛhadrathaṃtarābhyāṃ pakṣau / ṛtusthā yajñāyajñīyena puccham / dakṣiṇasyāṃ śroṇyāṃ vāravantīyaṃ gāyaty uttarasyāṃ vāmadevyam api pakṣaṃ prati prajāpateḥ sāma ṛcaṃ gāyati
12.3.14	iṣṭo yajño bhṛgubhir āśīrdā vasubhis tasya ta iṣṭasya vītasya draviṇeha bhakṣīyeti stutaśastrayor dohe yajamānaṃ vācayati
12.3.15	pitā mātariśveti saṃcitokthyena hotānuśaṃsati / hotary akāmayamāne 'dhvaryuḥ
12.3.16	atra dhenuḥ karaṇam eke samāmananti
12.4.1	avakāṃ maṇḍūkaṃ vetasaśākhāṃ ca dīrghavaṃśe prabadhya samudrasya tvāvākayāgne parivyayāmasīti saptabhir aṣṭābhir vāgniṃ vikarṣati
12.4.2	anugamayitvā maṇḍūkasya prāṇān saṃllobhya sarvānt samudgṛhyotkare nyasyati
12.4.3	yaṃ dviṣyāt tam upasparśayet
12.4.4	svayaṃ kṛṇvānaḥ sugam aprayāvaṃ tigmaśṛṅgo vṛṣabhaḥ śośucānaḥ / pratnaṃ sadhastham anu paśyamāna ā tantum agnir divyaṃ tatāna // tvaṃ na tantur uta setur agne tvaṃ panthā bhavasi devayānaḥ / tvayāgne pṛṣṭhaṃ vayam āruhemāthā devaiḥ sadhamādaṃ madema / atisargaṃ dadato mānavāyarjuṃ panthānam anupaśyamānāḥ / ajuṣanta maruto yajñam etaṃ vṛṣṭiṃ devānām amṛtaṃ svarvidam / āvartamāno bhuvanasya madhye prajā vikurañ janayan virūpāḥ / saṃvatsaraḥ parameṣṭhī dhṛtavrato yajñaṃ naḥ pāntu rajasaḥ parastāt / prajāṃ dadātu parivatsaro no dhātā dadātu sumanasya mānaḥ / bahvīḥ sākam bahudhā viśvarūpā ekavratā mām abhisaṃviśantv iti pañcānvārohāñ juhoti
12.4.5	pṛthivīm ākramiṣaṃ prāṇo mā mā hāsīd iti kṛṣṇājinasyopānahāv upamuñcate 'nyatarāṃ vā
12.4.6	apām idaṃ nyayanaṃ namas te harase śociṣa iti dvābhyām agnim adhikrāmati
12.4.7	juhvāṃ pañcagṛhītaṃ gṛhītvā nṛṣade vaḍ iti pañcabhir akṣṇayāgniṃ vyāghārayati / yathottaravedim
12.4.8	ye devā devānām iti dvābhyāṃ dadhnā madhumiśreṇa darbhagrumuṣṭināgnim anu paricāram avokṣati
12.4.9	kūrmapṛṣantaṃ kṛtvā prāṇadā apānadā iti pratyavarohati
12.4.10	juhvāṃ pañcagṛhītaṃ gṛhītvāgnis tigmena śociṣā sainānīkeneti saṃhitābhyām agnaye 'nīkavata ekāmāhutiṃ juhoti
12.4.11	ṣoḍaśagṛhītena srucaṃ pūrayitvā ya imā viśvā bhuvanāni juhvad iti sūktābhyāṃ nānā vaiśvakarmaṇāni juhoti / sarvābhir vā
12.4.12	yaṃ kāmayeta ciraṃ pāpmano nirmucyetety ekaikaṃ tasya juhuyāt / yaṃ kāmayeta tājak pāpmano nirmucyeteti sarvāṇi tasyānudrutya juhuyāt
12.4.13	samudrāya vayunāya sindhūnāṃ pataye nama iti yady enam udake 'bhivinded añjalinodakam ādāyāpsu juhuyāt / ayajñasaṃyuktaḥ kalpaḥ
12.5.1	uttamābhyām āparāhṇikībhyāṃ pravargyopasadbhyāṃ pracaryod enam uttarāṃ nayeti tisṛbhir ghṛtoṣitās tisraḥ samidha āhavanīye 'bhyādadhāti
12.5.2	ud u tvā viśve devā ity agnim udyacchate
12.5.3	pañca diśo daivīr yajñam avantu devīr iti ṣaḍbhir harati
12.5.4	āśuḥ śiśāna iti dakṣiṇato brahmā daśarcenāpratirathenānveti / maitrāvaruṇo brāhmaṇācchaṃsī vā
12.5.5	vimāna eṣa divo madhya āsta iti dvābhyām āgnīdhre 'śmānaṃ nidadhāti
12.5.6	indraṃ viśvā avīvṛdhann iti catasṛbhir ā pucchād eti
12.5.7	prācīm anu pradiśam iti pañcabhir agnim ākramante
12.5.8	kṛṣṇāyai śvetavatsāyai payasā dadhnā vaidumbariṃ srucaṃ pūrayitvā naktoṣāsā agne sahasrākṣeti saṃhitābhyāṃ svayamātṛṇṇāyām ekāhutiṃ juhoti
12.5.9	ūrṇāvantaṃ prathamaḥ sīda yonim ity ucyamāne suparṇo 'si garutmān pṛthivyāṃ sīdeti tisṛbhiḥ svayamātṛṇṇāyām agniṃ pratiṣṭhāpayati dvābhyāṃ vā
12.5.10	preddho agne dīdihi puro na ity audumbarīṃ samidham ādadhāti / vidhema te parame janmann agna iti vaikaṅkatīṃ tāṃ savitur vareṇyasya citrām iti śamīmayīm / śamīmayīṃ pūrvām eke samāmananti / vaikaṅkatīm uttarām
12.5.11	agne tam adyāśvam ity akṣarapaṅktyā juhoti
12.5.12	juhūṃ sruvaṃ ca saṃmṛjya caturgṛhītenāṣṭagṛhītena dvādaśagṛhītena vā srucaṃ pūrayitvā sapta ta iti pūrṇāhutiṃ juhoti
12.5.13	tāṃ juhvad iha so 'stv iti digbhyo 'gniṃ manasā dhyāyati
12.5.14	vaiśvānarīyasya tantraṃ prakramayati / tatra yāvat kriyate tad vyākhyāsyāmaḥ
12.5.15	vedaṃ kṛtvāgnīn paristīrya pāṇī prakṣālyolaparājīṃ stīrtvā yathārthaṃ pātrāṇi prayunakti
12.5.16	na praṇītāḥ praṇayati
12.5.17	nirvapaṇakāle vaiśvānaraṃ dvādaśakapālaṃ nirupya sapta mārutānt saptakapālān nirvapati
12.5.18	tūṣṇīm upacaritā mārutā bhavanti
12.5.19	yajurutpūtābhiḥ saṃyauti / abhivāsita āpyalepaṃ ninīya / saṃpraiṣena pratipadyate
12.5.20	yad anyad idhmābarhiṣaḥ patnīsaṃnahanāc ca tat saṃpreṣyati
12.5.21	yat prāg ājyagrahaṇāt tat kṛtvā dhruvāyām eva gṛhṇāti
12.5.22	prokṣaṇīr abhimantrya brahmāṇam āmantrya vediṃ prokṣya prokṣaṇyavaśeṣaṃ ninīya pavitre apisṛjya dhruvāṃ sruvaṃ ca sādayati
12.5.23	eṣāsadad iti mantraṃ saṃnamati
12.5.24	viṣṇv asi vaiṣṇavaṃ dhāma prājāpatyam ity ājyam abhimantrayate
12.5.25	vaiśvānaram āsādya mārutān āsādayati
12.5.26	uccair vaiśvānarasyāśrāvayati
12.5.27	sarvahutam aparyāvartayañ juhoti
12.5.28	īdṛṅ cānyādṛṅ cety āsīno hastenopāṃśu mārutān sarvahutān gaṇena juhoti
12.5.29	pūrvaṃpūrvaṃ gaṇam anudrutyottareṇottareṇa juhoti
12.5.30	svatavāṃś ca praghāsī ca sāṃtapanaś ca gṛhamedhī ca krīḍī ca sākī corjiṣī cety uttamaṃ gaṇam anudrutya prathamena juhoti
12.5.31	indraṃ daivīr viśo maruto 'nuvartamāna iti hutvopatiṣṭhate
12.5.32	yadi kāmayeta viśā kṣatraṃ hanyām iti grāmye 'nuvākyasya gaṇasya trīṇi catvāri vā padāny anūcyāraṇye 'nuvākyasya śeṣeṇa juhoti
12.5.33	evaṃ tribhir ādito yathāsamāmnātaṃ grāme 'nuvākyasya yathā pūrvair evaṃ tribhir uttarair gaṇaiḥ
12.5.34	yadi kāmayeta kṣatreṇa viśaṃ hanyām ity āraṇye 'nuvākyasya ṣaṭsu padāntarāleṣu ṣaḍ gaṇān opya grāmeṣu vākyaṃ japitvāraṇyena vākyaśeṣaṃ juhoti
12.5.35	evaṃ tribhir ādito yathāsamāmnātaṃ grāme 'nuvākyena yathā pūrvair evaṃ tribhir uttarair gaṇaiḥ
12.5.36	na saṃpreṣyati / na saṃmārṣṭi / nānūyājān yajati
12.5.37	yaṃ kāmayeta kṣatriyaṃ pra svād āyatanāc cyaveteti tasyāraṇye 'nuvākyasya gaṇasyāgniṣṭhaṃ rathavāhanaṃ vā vyaṅgayed ity ayajñasaṃyuktaḥ kalpaḥ
12.6.1	vasor dhārāṃ juhoti / ājyenaudumbaryā srucāgnāviṣṇū sajoṣasety anudrutya vājaś ca me prasavaś ca ma iti saṃtatām ā mantrasamāpanāt
12.6.2	yaṃ kāmayeta prāṇānasyānnādyaṃ vicchindyām iti vigrāhaṃ tasya juhuyāt / yaṃ kāmayeta prāṇānasyānnādyaṃ saṃtanuyām iti saṃtatāṃ tasya juhuyāt
12.6.3	yad ājyam ucchiṣyeta tasmin brahmaudanaṃ paktvā caturo 'dhvaryūn bhojayet tebhyaś catasro dhenūr dakṣiṇā dadyāt
12.6.4	catuḥśarāvam odanaṃ paktvā tad vyañjanaṃ bhojayati
12.6.5	vājaprasavīyaṃ juhoti / sapta grāmyā oṣadhayaḥ saptāraṇyāḥ / pṛthagannāni dravīkṛtya vājasyemaṃ prasavaḥ suṣava iti caturdaśabhir ṛgbhir audumbareṇa sruveṇaikaikayarcānnamannaṃ juhoti
12.6.6	pituṃ nu stoṣaṃ maho dharmāṇaṃ taviṣīm / yasya trito vy ojasā vṛtraṃ viparvam ardayat // svādo pito madho pito vayaṃ tvā vavṛmahe / asmākamavitā bhava / upa naḥ pitav ācara śivaḥ śivābhir ūtibhiḥ // mayobhūr adviṣeṇyaḥ sakhā suśevo advayāḥ / tava tye pito rasā rajāṃsy anuviṣṭhitāḥ // divi vātā iva śritāḥ / tava tye pito dadatas tava svādiṣṭha te pito // pra svādmāno rasānāṃ tuvigrīvā iverate / tve pito mahānāṃ devānāṃ mano hitam // akāri cāru ketunā tavāhim avasāvadhīt / yad ado pito ajagan vivasva parvatānām // atrā cin no madho pito 'raṃ bhakṣāya gamyāḥ / yad apām oṣadhīnāṃ pariṃśam āriśāmahe // vātāpe pīva id bhava / yat te soma gavāśiro yavāśiro bhajāmahe // vātāpe pīva id bhava / karambha oṣadhe bhava pīvo vṛkka udārathiḥ vātāpe pīva id bhava / taṃ tvā vayaṃ pito vacobhir gāvo na havyā suṣūdima // devebhyas tvā sadhamādam asmabhyaṃ tvā sadhamādam iti hutvāhutvā pātryāṃ saṃpātam avanayet
12.6.7	apivā yasyānnasyāgre juhuyāt tasyedhmaṃ kuryāt
12.6.8	yajamānāyatana audumbaryām āsīnam agnim anvārabdhaṃ kṛṣṇājine saṃpātair abhiṣiñcati
12.6.9	dakṣiṇe vā pakṣāv asmin kṛṣṇājine brāhmaṇaṃ vyāghracarmaṇi rājanyaṃ bastacarmaṇi vaiśyaṃ paśukāmam iti
12.6.10	nityavad eke samāmananti
12.6.11	devasya tvā savituḥ prasave 'śvinor bāhubhyāṃ pūṣṇo hastābhyāṃ bṛhaspatiṃ sāmrājyenābhiṣiñcāmīti brāhmaṇam
12.6.12	indraṃ sāmrājyenābhiṣiñcāmīti rājanyam / agniṃ sāmrājyenābhiṣiñcāmīti vaiśyam
12.6.13	purastāt pratyaṅtiṣṭhan paścāt prāṅmukham āsīnaṃ śīrṣato 'bhiṣicyāmukhād anvavasrāvayati
12.6.14	kṛṣṇāyai śvetavatsāyai payasā dadhnā vaudumbarīṃ srucaṃ pūrayitvā naktoṣāsety āhutiṃ juhoti
12.6.15	ṛtāṣāḍ ṛtadhāmeti ṣaḍbhiḥ paryāyair dvādaśagṛhītena dvādaśa rāṣṭrabhṛto juhoti
12.6.16	paryāyam anudrutya tasmai svāheti pūrvām āhutiṃ juhoti
12.6.17	tābhyaḥ svāhety uttarām // bhuvanasya pata iti rathamukhe pañcāhutīr juhoti // daśa vā paryāyai rathyasyāhavanīye dhāryamāṇaṃ rathaśiro 'bhi juhoti / rathaśirasā juhotīty ekeṣām
12.6.18	samudgṛhītaṃ ratham adhvaryor āvasathaṃ haranti / anunayanti trīn aśvāṃś catura ity ekeṣām
12.6.19	tān sarathān adhvaryave dadāti
12.6.20	samudro 'si nabhasvān ity añjalinā trīn vātanāmāni juhoti
12.6.21	kṛṣṇājinapuṭena vā
12.6.22	agna udadhe yā ta iṣur yuvā nāmeti pañcabhiḥ paryāyaiḥ pradakṣiṇam anuparikrāman pratidiśaṃ pañcājyāhutīr juhoti / madhya uttamena prāṅmukhaḥ / samīcī nāmāsi prācī dig iti ṣaḍbhiḥ paryāyair dadhnā madhumiśreṇa ṣaṇ mahāhutīr juhoti / yathā sarpāhutīr yās te agne sūrye ruca iti tisro ruco juhoti
12.6.23	suvar ṇa gharma svāheti pañcārkāhutīr hutvā
12.6.24	vedistaraṇaprabhṛtīni karmāṇi pratipadyate
12.6.25	mamāgna ity etenānuvākena pratimantram iṣṭakābhir dhiṣṇiyāṃś cinoti / ekaikena mantreṇaikaikaṃ dhiṣṇiyam upavarjayati / aṣṭāv āgnīdhrīya upadadhāty aśmā navama ity ekeṣām
12.6.26	dvādaśa caturviṃśatiṃ vā hotrīya ekādaśaikaviṃśatiṃ vā praśāstrīye ṣaṇ mārjālīye 'ṣṭāv itareṣu / tava śriye vyajihīta parvato gavāṃ gotram udasṛjo yad aṅgiraḥ / indreṇa yujā tamasā parīvṛtaṃ bṛhaspate nir apām aubjo arṇavam / bṛhaspate ati yad aryo arhāt / evā pitra iti tisṛbhir brāhmībhir brahmasadane yamo dādhāra pṛthivīm / yamaṃ yo vidyāt sa brūyād yathaika ṛṣir vijānate / trikadrukebhiḥ patati ṣaḍ urvīr ekam id bṛhat / gāyatrī triṣṭup chandāṃsi sarvā tā yama āhiteti tisṛbhir yāmībhir mārjālīye tveṣaṃ vayaṃ rudraṃ yajñasādhavam / aśyāma te sumatiṃ devayajyayā kṣayadvīrasya tava rudra mīḍhvaḥ / sumnāyann id viśo asmākam ā carāriṣṭavīrā juhavāma te haviḥ / mṛḍā no rudrota no mayaskṛdhīti tisṛbhī raudrībhiś cātvāle havyaṃ prīṇīhi havyaṃ śrīṇīhi havyaṃ paca havyaṃ śrapaya havyam asi havyāya tvā havyebhyas tvā havye sīdety aṣṭau śāmitre havyasūdo 'va te heḍa ud uttamaṃ tat tvā yāmi brahmaṇā vandamāna iti tisṛbhir vāruṇībhir avabhṛthe tāsu pracaranti / khaṇḍāḥ kṛṣṇā lakṣmaṇāś cotkara udasyati avaśiṣṭāś ca
12.6.27	yat prāg yūpasaṃmānāt tat kṛtvaikayūpam ekādaśa vā yūpān saṃminoti
12.6.28	teṣām agniṣṭhaṃ pūrvedyur ucchrayati
12.6.29	atraiva vā / itarāñ śvo vā / agnīṣomīyasya paśupuroḍāśaṃ nirupya devasuvāṃ havīṃśy anunirvapaty agnaye gṛhapataya iti yathāsamāmnātam
12.6.30	paśupuroḍāśasya devasuvāṃ ca haviṣāṃ samānaṃ sviṣṭakṛdiḍam
12.7.1	paśukāla ekayūpa ekādaśa paśūn upākaroti ekādaśasu vā
12.7.2	agniṃ yunajmi śavasā ghṛteneti tisṛbhiḥ prātaḥsavane 'gnim abhimṛśati
12.7.3	dakṣiṇākāle hiraṇyapātraṃ madhoḥ pūrṇaṃ śatamānasya kṛtaṃ citraṃ devānām ity avekṣya madhyaṃdine 'śvenāvaghrāpya brahmaṇe dadāti
12.7.4	adhvaryave kalpāṇīr dakṣiṇā dadyāt
12.7.5	yad asyānyāś cinuyād yat taṃ dakṣiṇābhir na rādhayed agnim asya vṛñjīta
12.7.6	upākṛte yajñāyajñīyasya stotra ekayā prastuta ekasyāṃ vā gītāyāṃ samudre te hṛdayam iti dvābhyām agnim abhimṛśati
12.7.7	hāriyojanena carita imaṃ stanam ūrjasvantaṃ dhayāpām ity agnivimocanīyām ekāhutiṃ juhoti / vi te muñcāmīti vā
12.7.8	ekādaśa samiṣṭayajūṃṣi juhoti
12.7.9	navādhvarikāṇi hutvā --- iṣṭo agnir āhutaḥ svāhā kṛtaḥ pipartu naḥ / iṣṭaṃ haviḥ svāhedaṃ nama iti daśamaikādaśe juhoti
12.7.10	anūbandhyāvapāyāṃ hutāyāṃ yad ākūtāt samasusrod ity etenānuvākena pratimantram ākūtīr juhoti
12.7.11	āpaṃ tvāgne manaseti prayārayann āptībhir agnim upaniṣṭhate
12.7.12	ye 'gnayaḥ purīṣyā iti yatra svīyam agniṃ paśyati tam upatiṣṭhate
12.7.13	upa tvāgne divediva iti tisṛbhir anyeṣām agnīn dṛṣṭvā
12.7.14	agniṃ citvā sautrāmaṇyā yajeta / maitrāvaruṇyā cāmikṣayā
12.7.15	agniṃ citvā saṃvatsaraṃ na kaṃcana pratyavarohen na pakṣiṇo 'śnīyāt
12.7.16	yāvajjīvaṃ varṣati na dhāven na rāmām upeyān na dvitīyaṃ citvānyasya striyam upeyāt
12.7.17	na tṛtīyaṃ citvā kāṃcanopeyād bhāryāṃ vopeyāt
12.7.18	agniṃ citvā ya etasmin saṃvatsare na viroceta / sa kratum ārabhamāṇa ekacitīkam agniṃ cinvīta
12.7.19	salilāya tvā sarṇīkāya tvety aṣṭau nānāmantrāḥ
12.7.20	yathārthaṃ lokaṃpṛṇāḥ / atha purīṣam
12.7.21	agniṃ citvā ya etasmin saṃvatsare na pratiṣṭhet sa kratum ārabhamāṇa ekacitīkam agniṃ cinvīta saṃyac ca pracetāś ceti pañca nānāmantrāḥ / yathārthaṃ lokaṃpṛṇāḥ / atha purīṣam
12.7.22	punaścitiṃ vyākhyāsyāmaḥ / sā triṣv artheṣu śrūyate śravaṇārthe vā samṛddhyarthe vā saṃtānārthe vā
12.7.23	śravaṇārthāṃ vyākhyāsyāmaḥ / yadīṣṭyā yadi paśunā yadi somena yajeta
12.7.24	yatraivāsya pūrvo 'gniś citaḥ syāt tad aparam anvavasāya yajeta
12.7.25	apivā yenarṣaya ity aṣṭau nānāmantrā aṣṭau ca lokaṃpṛṇāḥ / atha purīṣam
12.7.26	śvo bhūte 'ṣṭau nānāmantrā ekādaśa lokaṃpṛṇāḥ / atha purīṣam / śvo bhūte etā nānāmantrā dvādaśa ca lokaṃpṛṇāḥ / atha purīṣam / atha samṛddhyarthāṃ vyākhyāsyāmaḥ / agniṃ citvā ya etasmin saṃvatsare nardhnoti / sa kratum ārabhamāṇas tricitīkam agniṃ cinvīta / salilāya tvā sarṇīkāya tvety aṣṭau nānāmantrā ekādaśa ca lokaṃpṛṇāḥ / atha purīṣam / śvo bhūta etāś ca nānāmantrā dvādaśa ca lokaṃpṛṇāḥ / atha purīṣam / śvo bhūta etāś ca nānāmantrās trayodaśa ca lokaṃpṛṇāḥ / atha purīṣam / saṃtānārthāyāṃ tu tṛtīyam agniṃ cinvānas tṛtīyasyāṃ citau yenarṣaya ity aṣṭau ca nānāmantrā aparimitāś ca lokaṃpṛṇāḥ / atha purīṣam
12.8.1	kāmyān agnīn vyākhyāsyāmaḥ / teṣām ākṛtivikārā brāhmaṇavyakhyātāḥ
12.8.2	arthasaṃyogaś cāniyamaś ca tatprayoge chandaścitaṃ cinvīta paśukāma iti / yāni prakṛtau chandāṃsi tair agniṃ cinvīta / aṣṭau gāyatrīḥ / mūrdhanvatīḥ purastād upadadhāti
12.8.3	śyenacitaṃ cinvīta suvargakāma iti / vakrapakṣo vyastapucchaḥ śyenākṛtir bhavati
12.8.4	kaṅkacitaṃ cinvīta yaḥ kāmayeta śīrṣanvān amuṣmiṃl loke syām iti / kaṅkākṛtir nirāyatagrīvaḥ śīrṣaṇvān bhavati
12.8.5	alajacitaṃ cinvīta catuḥsītaṃ pratiṣṭhākāma iti catasraścatasraḥ sītāḥ saṃhitāḥ kṛṣati
12.8.6	praugacitaṃ cinvīta bhrātṛvyavān iti śakaṭākṛtir bhavati
12.8.7	ubhayataḥpraugaṃ cinvīta yaḥ kāmayeta pra jātān bhrātṛvyān nudeya pratijaniṣyamāṇān ity ubhayataḥ śakaṭākṛtir bhavati / yathāvimukhe śakaṭe
12.8.8	rathacakracitaṃ cinvīta bhrātṛvyavān iti parimaṇḍalo bhavati
12.8.9	droṇacitaṃ cinvītānnakāma iti dvayāni tu khalu droṇāni caturaśrāṇi parimaṇḍalāni ca tatra yāthākāmī
12.8.10	paścātsvarur bhavaty anurūpatvāyeti
12.8.11	samūhyaṃ cinvīta paśukāma iti samūhanniveṣṭakā upadadhāti
12.8.12	dikṣu cātvālāt khātvā tebhyaḥ purīṣam abhyūhatīty ekeṣām
12.8.13	paricāyyaṃ cinvīta grāmakāma iti madhyamāṃ svayamātṛṇṇāṃ pradakṣiṇam iṣṭakāgaṇaiḥ paricinoti
12.8.14	saparicāyyopacāyyaṃ cinvīta grāmakāma iti paricāyyenoktaḥ
12.8.15	śmaśānacitaṃ cinvīta yaḥ kāmayeta pitṛloka ṛdhnuyām iti caturaśraḥ parimaṇḍalo vā / yathā mahāpaitṛkī vedir ity ekeṣām / tryaśrir ity ekeṣām
12.8.16	tāpaścitaṃ vyākhyāsyāmaḥ
12.8.17	saṃvatsaraṃ dīkṣito bhavati
12.8.18	saṃvatsare paryāgate rājānaṃ krīṇāti
12.8.19	purastād upasadām āgneyam aṣṭākapālaṃ nirvaped aindram ekādaśakapālaṃ vaiśvadevaṃ dvādaśakapālaṃ bārhaspatyaṃ caruṃ vaiṣṇavaṃ trikapālaṃ saṃvatsaram upasado 'nupasadam agniṃ cinoti
12.8.20	dvaudvau māsāv ekaikā citiś catura uttamā trīn māsāṃś catustanāni vratāni bhavanti / evaṃ tristanāni dvistanāni ekastanāni
12.8.21	yad ṛṣīṇām āgneyaṃ sūktaṃ tena saṃvatsaraṃ cinvīta
12.8.22	yāni daśatayīṣv āgneyāni sūktāni teṣām ekaikena sūktenaikaikām iṣṭakām upadadhāti
12.8.23	sūktaparimāṇā nānāmantrāḥ / yathārthaṃ lokaṃpṛṇāḥ
12.8.24	āvṛttāsūpasatsu tṛtīye saṃvatsare 'bhijitā viśvajitā vā yajeta / sahasradakṣiṇāḥ sarvavedasaṃ vyākhyāsyāmaḥ / parivāsaṃ parivāsam
13.1.1	śaradi vājapeyena yajeta
13.1.2	brāhmaṇo rājanyo vā
13.1.3	tasya ṣoḍaśinā kalpo vyākhyātaḥ
13.1.4	saptadaśaḥ sarvo bhavati
13.1.5	prajāpatim āpnoti
13.1.6	saptadaśa dīkṣāḥ / tisra upasadaḥ / ekaviṃśatiṃ prasutaḥ
13.1.7	saptadaśāratnir yūpo bailvaś caturaśraḥ khādiraḥ pālāśo vā godhūmapiṣṭacaṣālo 'pi vā tūparaḥ
13.1.8	yat prāg upasadbhyas tasmin kṛte pratiprasthātā surāyāḥ kalpena parisrutaṃ surāṃ saṃdadhāti
13.1.9	raśanākāle saptadaśabhir vāsobhir yūpaṃ pariveṣṭayati
13.1.10	agnīṣomīyasya paśupuroḍāśaṃ nirupya devasuvāṃ havīṃṣy anunirvapati agnaye gṛhapataya iti yathāsamāmnātam / paśupuroḍāśasya devasuvāṃ ca haviṣāṃ samānaṃ sviṣṭakṛdiḍam
13.1.11	deva savitaḥ prasuva yajñaṃ prasuva yajñapatiṃ bhagāyeti savanādau savādau juhoti
13.1.12	hiraṇyamālina ṛtvijaḥ sutye 'hani pracaranti
13.1.13	pātrasaṃsādanakāle yathārthaṃ pātrāṇi prayunakti / aindrasyātigrāhyapātrasya sthāne pañcaindrāṇy atigrāhyapātrāṇi prayunakti
13.1.14	teṣām aindreṇātigrāhyapātreṇa kalpo vyākhyātaḥ
13.1.15	ṣoḍaśipātraṃ prayujya saptadaśa prājāpatyāni somagrahapātrāṇi prayunakti
13.1.16	teṣāṃ ṣoḍaśipātreṇa kalpo vyākhyātaḥ / paścādakṣaṃ pratiprasthātopayāmāni saptadaśa surāgrahapātrāṇi kratukaraṇo yathātirātre somagrahakāla upayāmagṛhīto 'si nṛṣadaṃ tveti pañcabhir aindrasyātigrāhyasya sthāne pañcaindrān atigrāhyān gṛhṇīyāt
13.1.17	teṣām aindreṇātigrāhyeṇa kalpo vyākhyātaḥ / ṣoḍaśinaṃ gṛhītvā saptadaśa prājāpatyān somagrahān gṛhṇāti
13.1.18	teṣāṃ ṣoḍaśinā kalpo vyākhyātaḥ / kuvid aṅgeti sarveṣām ekā purorug ayā viṣṭhā janayan karvarāṇīti / upayāmaiḥ pratiprasthātā saptadaśa surāgrahān / viparīte grahaṇyāv eke samāmananti
13.1.19	vyatiṣaṅgaṃ gṛhṇītaḥ pūrvo 'dhvaryur aparaḥ pratiprasthātā / purokṣaṃ somagrahān sādayati / paścādakṣaṃ surāgrahān
13.1.20	paśukāle trīn kratupaśūn upākaroti / mārutīṃ pṛśniṃ vaśām upākaroti / sārasvatīm ca / meṣīm apannadatīm / meṣam ity ekeṣām / sārasvatīṃ ca meṣam
13.1.21	saptadaśa prājāpatyān paśūn upākaroti
13.1.22	śyāmās tūparā ekarūpā iva bhavanti
13.1.23	paryagnikṛtānāṃ sārasvatyantān pūrvān ālabhante / sārasvataprabhṛtīn uttarān dhārayanti
13.1.24	sarveṣāṃ pratipaśu barhīṃṣi vapāśrapaṇyaḥ kumbhyo hṛdayaśūlāḥ plakṣaśākhāś ca tantram agner haraṇam adhrigur uttamaprayājas tathā pūrvaḥ parivapyo 'tantaḥ saṃjñaptahomo raśanām udasanam uttaraḥ parivapyaḥ / vapāśrapaṇīnām anu praharaṇam abhihomo mārjanaṃ varadānaṃ ca
13.1.25	dākṣiṇau homau hutvā / indrasya vajro 'si vārtraghna iti ratham upāvaharati
13.1.26	apsv antar amṛtam apsu bheṣajam ity aśvān apsu snāpayanti
13.1.27	vāyur vā tvā manur vā tveti praṣṭivāhinaṃ rathaṃ yunakti
13.1.28	apāṃ napād āśuhemann ity aśvānāṃ rarāṭāni pratisaṃmārṣṭi
13.1.29	tūṣṇīm itarān ṣoḍaśa rathān yunakti
13.1.30	dakṣiṇākāle saptadaśa rathān dadāti
13.1.31	saptadaśa niṣkān saptadaśāśvān saptadaśa hastinaḥ saptadaśa gavāṃ śatāni saptadaśa goyuktāni saptadaśa yānāni saptadaśa sayanāni saptadaśa mahānasāni saptadaśa vāsāṃsi saptadaś dāsān saptadaśa dāsīḥ saptadaśājāḥ saptadaśāvīrvayaso vayasaṃ saptadaśāni dadāti
13.1.32	saptadaśaṃ saptadaśāni saṃpādayatīty ekeṣām
13.1.33	anudiṣṭāsu dakṣiṇāsu yajuryuktaṃ ratham adhvaryave dadāti
13.1.34	śeṣa sādhāraṇaḥ
13.1.35	agreṇāhavanīyaṃ prāñco rathān avasthāpayanti
13.1.36	yajuryuktaṃ dakṣiṇārdhyam agreṇāgnīdhraṃ rājaputro 'vasthāya saptadaśa pravyādhān iṣūn asyati prācīnam udīcīnaṃ vā
13.1.37	yatra jaghanyo nipatati tal lakṣanāṃ kurute
13.1.38	yat prāṅ māhendrāt tasmin kṛte pratiprasthātā naivāraṃ saptadaśaśarāvaṃ caturdhā vibhajya bṛhaspataye nirvapati payasi śrapayati
13.1.39	sarpiṣmantaṃ cātvāle 'vadadhāti
13.1.40	taṃ rājaputro gopāyati
13.1.41	cātvāle rathākṣākṛti kāṣṭhaṃ nikhanati
13.1.42	tasmin rathacakram audumbaraṃ saptadaśāraṃ pratimuñcati
13.1.43	viṣṇoḥ kramo 'sīti yajuryuktaṃ ratham yajamāno 'bhyeti
13.1.44	aṅkau nyaṅkāv iti rathacakre abhimṛśati / pakṣasī vā
13.1.45	devasyāhaṃ savituḥ prasave bṛhaspatinā vājajitā vājaṃ jeṣam iti / brahmaudumbaraṃ rathacakram ārohati
13.1.46	devasyāhaṃ savituḥ prasave bṛhaspatinā vājajitā varṣiṣṭhaṃ nākaṃ ruheyam iti yajuryaktaṃ rathaṃ yajamānaḥ
13.1.47	indrāya vācaṃ vadateti dundubhīn nihrādayanti
13.1.48	vājasṛta itarān rathān ārohanti
13.1.49	vājino vājajito vājaṃ sariṣyanta iti naivāram aśvau yujyāv avaghrāpayanti / sarvān vā
13.1.50	praprotheṣu ca lepān nimārṣṭi viṣṇoḥ kramo 'sīti yajuryuktaṃ ratham adhvaryur āruhyāśvājanīty aśvājanim ādāyārvāsi saptir asīty aśvān samakṣiṇoti
13.1.51	paścād itare rathā anabhyāsādayanto 'nuyānti
13.1.52	vājino vājaṃ dhāvateti tisṛbhir ādhāvato 'numantrayate / catasṛbhir ity ekeṣām
13.1.53	vājināṃ sāma brahmaudumbare rathacakre tristriḥ parivartamāne gāyati
13.1.54	agnir ekākṣareṇa vācam udajayad ity ujjitīr yajamānaṃ dhāvatsu vācayati
13.1.55	lakṣaṇaṃ prāpya pradakṣiṇam āvartante
13.1.56	te no arvanto havanaśruto havam iti catasṛbhir ādhāvato 'numantrayate
13.1.57	tisṛbhir ity ekeṣām
13.1.58	ā mā vājasya prasavo jagamyād iti pratyāsṛteṣu juhoti
13.1.59	iyaṃ vaḥ sā satyā saṃdhābhūd iti dundubhivimocanīyām ekām āhutiṃ juhoti
13.1.60	sarvān vopaspṛśati
13.1.61	vājino vājajito vājaṃ sasṛvāṃsa iti naivāram aśvayugyāv avaghrāpayati / yathāpurastāt praprotheṣu ca lepān nimārṣṭi
13.1.62	kṛṣṇalaṃkṛṣṇalaṃ vājasṛdbhyaḥ prayacchati
13.1.63	tāni pratyādāya brahmaṇe dadāti
13.1.64	madhoṣṭhālaṃ ca śatamānasya kṛtam
13.2.1	kṣattrasyolban asīti tārpyaṃ yajamānaḥ paridhatte / kṣattrasya yonir asīti darbhamayaṃ patnī
13.2.2	jāya ehi suvo rohāveti patnīṃ yajamāna āmantrayate / rohāva hīti patnī pratyāha
13.2.3	ahaṃ nāv ubhayoḥ suvo rokṣyāmīti yajamānas tvaṃ nāv ubhyoḥ suvo roheti patnī
13.2.4	āyuryajñena kalpatām iti daśabhiḥ kalpaiḥ sarajasi niḥśreṇyā yūpam ārohati / ubhau vā
13.2.5	suvar devāṃ aganmety āruhya japati
13.2.6	vājaś ca prasavaś ceti dvādaśāhutīr juhoti
13.2.7	trayodaśety ekeṣām
13.2.8	purastād yūpārohaṇād eke samāmananti
13.2.9	sam aham āyuṣā saṃ mayāyuḥ sam ahaṃ varcasā saṃ mayā varcaḥ sam ahaṃ prajayā saṃ mayā prajā sam ahaṃ rāyaspoṣeṇa saṃ mayā rāyaspoṣa iti yūpam āruhya grahān pratyavekṣate
13.2.10	tam āśvatthair ūṣapuṭair dīrghavaṃśaprabaddhair āsyato mahartvijaḥ pratidiśaṃ samarpayanti / śīrṣata ity ekeṣām / āsapuṭair vaiśvam annāya tveti purastād adhvaryuḥ / annādyāya tveti dakṣiṇato brahmā / vājāya tveti paścāddhotā / vājajityāyai tvety uttarata udgātā
13.2.11	hantāraṃ vitatya bāhū abhiparyāvartate
13.2.12	iyaṃ te rāṇ mitrāya yantrāsi yamano dhartāsi dharuṇaḥ kṛṣyai kṣemāya rayyai poṣāyeti pratyavarohati
13.2.13	agreṇa yūpaṃ bastājinaṃ prācīnagrīvam uttaralomāstṛṇāti
13.2.14	tejo 'sīti tasmin rājataṃ rukmaṃ nidadhāti
13.2.15	amṛtam asīti rukme pādaṃ pratiṣṭhāpayate
13.2.16	puṣṭir asi prajananam asīti bastājine
13.2.17	tasmād āsandīm ārohati
13.2.18	divaṃ proṣṭhinīm āroha tām āruhya prapaśyaikarāṇ manuṣyāṇām edhīty ārohantam abhimantrayate
13.2.19	māhendraprabhṛtīni karmāṇi pratipadyate
13.2.20	tasya stotram upākṛtyābhiṣiñcati yathāgnicityāyām
13.2.21	rajasi stuvate saptabhir annapūrvābhir annahomaṃ juhoti grāmyāraṇyānāṃ samavadāya
13.2.22	mādhyamdinasya savanasya madhyama ukthyaparyāye brahmasāmny upākṛte 'tra sārasvataprabhṛtīn uttarān ālabhante
13.2.23	teṣām anabhighāritābhir vapābhiḥ pracarati
13.2.24	sārasvatasya vapayā pracarya samavadāya prājāpatyānāṃ vapābhiḥ pracarati
13.2.25	naivāreṇa pracarati havirāhutiprabhṛtīḍāntā saṃtiṣṭhate
13.2.26	mahartvijo havirucchiṣṭāśā bhavanti
13.2.27	paśukāle sārasvatyantānāṃ sarveṣāṃ daivatena pracarati
13.2.28	ṣoḍaśicamasān unnayann ekasmai camasagaṇāya rājānam atirecayati / taiḥ pracaryātiriktastotrāya hotṛcamasamukhyāmmś camasān unnayati / stutaśastre bhavataḥ / śastraṃ pratigīrya prājāpatyānāṃ mukhyaṃ graham adhvaryur ādatte / ṛtvija itarān
13.2.29	surāgrahāṇāṃ mukhyaṃ pratiprasthātā vājasṛta itarān ādatte / camasāṃś camasādhvaryavaḥ
13.2.30	saṃpṛcaḥ stha saṃ mā bhadreṇa pṛṅkteti prāṅ adhvaryuḥ somagrahair uddravati / saṃpṛcaḥ stha saṃ mā bhadreṇa pṛṅktām iti vā vipṛcaḥ stha vi papmanā pṛṅkteti pratyaṅ pratiprasthātā surāgrahaiḥ / vipṛcaḥ stha vi papmanā pṛṅktām iti vā
13.2.31	āhavanīyanyante somagrahair avatiṣṭhante / mārjālīyanyante surāgrahaiḥ pracarati / somagrahair vaṣaṭkārānuvāṣaṭkārau / surāgrahān anuprakampayanti / vyākhyātaḥ somasya bhakṣaḥ
13.2.32	virāṭ chandasa iti bhakṣamantraṃ saṃnamati
13.2.33	dakṣiṇasyāṃ vediśroṇyāṃ vājasṛto vimāthīkṛtya surāgrahān bhakṣayanti
13.2.34	anuyājaiḥ pracarati te vyūḍhāsu srukṣu sārasvataprabhṛtīnām uttareṣāṃ daivatena pracarati
13.2.35	api vā yatraivetareṣāṃ paśūnāṃ vapābhiḥ pracaret
13.2.36	yatro haiva havirbhis taddhavirbhir mārutyā avadānīyān ṛtvigbhya upaharati
13.2.37	anavadānīyān vājasṛdbhyas tāni dakṣiṇasyāṃ vediśroṇyāṃ vājasṛto vimāthīkṛtya bhakṣayanti
13.2.38	kakudo rājaputro dhruvagopo naivāragopo vā prāśnāti / ubhau vā / sarvaṃ vā kakudam
13.2.39	saṃtiṣṭhate vājapeyaḥ
13.2.40	vājapeyeneṣṭvā sautrāmaṇyā yajeta
13.2.41	na kaṃcana pratyuttiṣṭhati
13.2.42	śvetacchatrī bhavatīti vijñāyate
13.3.1	rājā rājasūyena svargakāmo yajeta
13.3.2	taiṣyāḥ paurṇamāsyāḥ purastāt pañcarātre māsi dīkṣeta
13.3.3	yathāsyāṃ parasmin saṃvatsare taiṣyāṃ paurṇamāsyām abhiṣecanīyāyokthyāya dīkṣā pravatsyatīti
13.3.4	jyotiṣṭomenāgniṣṭomena prathamaṃ yajeta
13.3.5	pañcāpavargo bhavati
13.3.6	śatasahasraṃ sarveṣu rājasūyikeṣu someṣu samaśaḥ prativibhajyānvahaṃ dadāti
13.3.7	tathā dakṣiṇā nayet
13.3.8	yathāsyāhāni svakālāni syuḥ / śeṣam anudiśet
13.3.9	rājasūyeṣṭipaśubandhānām anvahaṃ codanāt
13.3.10	teṣāṃ dakṣiṇāpṛthaktveneṣṭipṛthaktvaṃ pratīyāt
13.3.11	anyaddiśām aveṣṭeḥ pṛthakdakṣiṇāni tāny ekatantrāṇi bhavanti
13.3.12	śvo bhūta ānumataprabhṛtibhir anvahaṃ yajet
13.3.13	anumatyai puroḍāśam aṣṭākapālaṃ nirvapatīti yathāsamāmnātam / piṃṣann ānumataṃ paścād uttarataś ca vyavaśātayati
13.3.14	ye pratyañcaḥ śamyāyā avaśīyante taṃ nairṛtam ekakapālaṃ kuryāt
13.3.15	upadhāyānumatasya kapālāni nairṛtasya kapālam upadadhāti
13.3.16	āsādyānumataṃ nairṛtena pracarati
13.3.17	vīhi svāhāhutiṃ juṣāṇa iti sruveṇa gārhapatye juhoti
13.3.18	dakṣiṇāgner ekolmukaṃ dhūpayati
13.3.19	parācīnaṃ dakṣiṇāparam avāntaradeśaṃ hṛtvā svakṛta iriṇe pradare vopasamādhāya juṣāṇā nirṛtir vetu svāheti // visraṃsikāyāḥ kāṇḍābhyāṃ sarvahutaṃ nairṛtaṃ juhoti
13.3.20	aṅguṣṭhābhyām eṣa te nirṛte bhāga iti vā
13.3.21	vāso 'bhinnāntaṃ dakṣiṇā kṛṣṇaṃ vāsaḥ kṛṣṇadaśam
13.3.22	apaḥ pariṣicyāpratīkṣam āyanti
13.3.23	svāhā namo ya idaṃ cakāreti punar etya gārhapatye juhoti
13.3.24	anumatena pracarati ya udañco 'vaśīyante tān udak paretya śuktyā valmīkavapām uddhatyedam aham amuṣyāmuṣyāyaṇasya kṣetriyam avayaja iti śuktyā valmīkavapāyāṃ juhoti / tām apidadhātīdama ham amuṣyāmuṣyāyaṇasya kṣetriyam apidadha iti śuktyā valmīkavapayā vā
13.3.25	ādityaṃ caruṃ nirvapatīti tad uttarāsv āsām uttamā
13.3.26	āgrayaṇeṣṭis tayeṣṭvā śvo bhūte sarasvatyai caruṃ nirvapati / sarasvate caruṃ mithunau gāvau dakṣiṇā
13.3.27	śvo bhūte cāturmāsyāny ālabhate / taiḥ saṃvatsaraṃ yajate
13.3.28	na śunāsīrīyaṃ pratisamasyati
13.3.29	śvo bhūta indraturīyaprabhṛtibhir anvahaṃ yajate
13.3.30	āgneyam aṣṭākapālaṃ nirvapatīti yathāsamāmnātam / caturhavir indraturīyam / tat saṃgrāme nirvapet
13.3.31	etasyā eva rātrer niśāyāṃ pañcedhmīyena yajeta
13.3.32	niśāyām apāmārgahomena caranti
13.3.33	sāyaṃ hute 'gnihotre 'pāṃ nyayanād apāmārgān āhṛtya tān saktūn kṛtvā dakṣiṇāgner ekolmukaṃ dhūpayati
13.3.34	parācīnam uttarāparam avāntaradeśaṃ hṛtvā svakṛta iriṇe pradare vopasamādhāya // devasya tvā savituḥ prasave 'śvinor bāhubhyāṃ pūṣṇo hastābhyāṃ rakṣaso vadhaṃ juhomi svāheti parṇamayenārkamayeṇa vā sruveṇāpāmārgasaktūñ juhoti / indrasya tvaujase juhomi svāheti vā / hataṃ rakṣa iti sruvam anuprahṛtyāvadhiṣma rakṣa iti hutvopatiṣṭhate
13.3.35	varo dakṣiṇā yad vaste tad dakṣiṇā
13.3.36	etenaiva yajeta yaḥ pāpmano bibhīyāt pañcedhmīyena carati / caturdhāhavanīyaṃ pratidiśaṃ vyūhati / madhye pañcamam / pṛthag idhmān upasamādhāya ye devāḥ puraḥsada iti pradakṣiṇam anuparikrāman pratidiśaṃ catasra āhutīr juhoti / madhye pañcamīm / samūḍhaṃ rakṣa iti madhya idhmān abhisamuhyāgnaye rakṣoghne svāheti pañcagṛhītena pañcottarā rathaḥ pañcavāhī dakṣiṇā / praṣṭivāhī vā
13.3.37	tenaiva yajeta yo rakṣobhyo bibhīyāt piśācebhyo vā / taṃ ca yat kāmayate tad dadyāt
13.3.38	śvo bhūte devaikāhavirbhir yajeta
13.3.39	dhātre puroḍāśaṃ dvādaśakapālaṃ nirvapatīti yathāsamāmnātam / mithunau gāvau dakṣiṇā vatsatarī vā
13.3.40	pravītā pravīyamāṇety ekeṣām
13.3.41	tābhiḥ prajākāmaḥ paśukāmo vā yajeta
13.3.42	āmayāvinaṃ yājayed vā dhātāraṃ madhyataḥ kṛtvā prajākāmaḥ putrair dhātāram uttamaṃ kṛtvāmayāvī paśunā yajate
13.3.43	śvo bhūte triṣaṃyuktair anvahaṃ yajate
13.3.44	āgnāvaiṣṇavam ekādaśakapālaṃ nirvapatīti yathāsamāmnātaṃ prathamaṃ triṣaṃyuktaṃ tena yajñakāmo yajeta / agnīṣomīyam ekādaśakapālaṃ nirvapatīti yathāsamāmnātaṃ madhyamaṃ triṣaṃyuktaṃ vīrajanaṃ samāmananti / somāpauṣṇaṃ caruṃ nirvapatīti yathāsamāmnātam uttamaṃ triṣaṃyuktaṃ tena paśukāmo yajeta / vaiśvānaraṃ dvādaśakapālaṃ nirvapatīti tena grāmakāmo yajeta / vāruṇaṃ yavamayaṃ carum iti sarvataḥ prādeśamātro vāruṇaś carur bhavati / yogyo 'śvo vyuptavaho vā dakṣiṇā / samānatantrau vaiśvānaravāruṇāv eke samāmananti
13.4.1	śvo bhūte trayodaśa ratnināṃ havīṃṣi
13.4.2	yajamānasyāptānāṃ gṛheṣv anvahaṃ nirvapati
13.4.3	yasyayasya gṛhe nirvapati tasyatasya gṛhād iṣṭipariveṣaṇaṃ dakṣiṇā ca
13.4.4	bārhaspatyaṃ caruṃ nirvapati brahmaṇo gṛhe / śitipṛṣṭho dakṣiṇeti yathāsamāmnātam / purohitasyaikeṣām
13.4.5	bhagāya caruṃ vā vātāyai gṛhe vicittagarbhā paṣṭhauhī dakṣiṇā
13.4.6	nairṛtaṃ carum iti sarvato 'ṅguṣṭhamātro nairṛtaś carur bhavati
13.4.7	aṅguṣṭhaparvamātro vā sarvahutaṃ nairṛtaṃ juhoti
13.4.8	takṣarathakārāv ekasmin gṛhe samavanīyāgneyam aṣṭākapālaṃ nirvapati sarvāyasāni dakṣiṇā govikartrakṣāvāpāv ekasmin gṛhe samavanīya vaiṣṇavaṃ trikapālam iti vatsaḥ śvetaśabalo dakṣiṇā / vaiṣṇavaṃ trikapālaṃ trayodaśaṃ takṣarathakārayor gṛhe / sarvāyasāni dakṣiṇā / takṣṇo rathakārasya vety eke
13.4.9	senānyo gṛhe samavanīyāgneyam aṣṭākapālaṃ nirvapatīti hiraṇyaṃ dakṣiṇā
13.4.10	raudraṃ gāvīdhukaṃ carum akṣāvāpasya gṛhe śabala udvāro dakṣiṇā / asir vālāvṛtaḥ kesarapāśā vā govyucchanī rajjuḥ
13.4.11	adhvane svāheti pālākalasya gṛhe juhoti
13.4.12	anṛtadūtaṃ bruvate / dhanur vetravītaṃ dakṣiṇā
13.4.13	trayaś carmamayā bāṇavanto dakṣiṇā
13.4.14	aindram uttamaṃ yajamānasya gṛhe nirvapati / anvaham eke bruvate / indrāya sutrāmṇe puroḍāśam ekādaśakapālaṃ prati nirvapati / indrāyāṃhomuce / ayaṃ no rājā vṛtrahā rājā bhūtvā vṛtraṃ vadhyād iti sūktavākasyāśīḥṣu hotānuvartayati
13.4.15	svayamavapannāyā aśvatthaśākhāyai maitraṃ pātraṃ catuḥsrakti karoti
13.4.16	śvetāṃ śvetavatsām āmrasya dṛtau duhanti / tat svayaṃmūrtaṃ saṃyogena parivahati
13.4.17	tat svayaṃmathitam ātape viṣajanati
13.4.18	tat svayaṃvilīnam ājyaṃ bhavati
13.4.19	taiṣyāṃ paurṇamāsyām abhiṣecanīyāyokthyāya dīkṣāḥ pravartayanti
13.4.20	maitrābārhaspatyaṃ dīkṣaṇīyaṃ bhavati
13.4.21	pātrasaṃsādanakāle yathārthaṃ pātrāṇi prayunakti sthālīṃ kapālānāṃ sthāne prayunakti
13.4.22	maitraṃ caruṃ nirvapaṇakāle bṛhaspataye nirupya mitrāya nirvapatīti / yathā vā triṣphalīkṛteṣu vibhāgamantreṇa karṇāṃś cākarṇāṃśca taṇḍulān vivicanti / kṣodiṣṭhāṃś ca sthaviṣṭhāṃś cety ekeṣām
13.4.23	ye karṇāḥ sa payasi bārhaspatyaḥ / ye 'karṇāḥ sa ājye maitraḥ sa yadā śṛtaḥ syād atha taṃ maitrapātram upariṣṭād avadadhāti
13.4.24	tasmin pavitre 'vadhāya svayaṃvilīnam āsiñcati
13.4.25	tasmin pavitravaty ājye sthavīyas taṇḍulān āvapati
13.4.26	tāv uttarādharau saha śṛtau karoti
13.4.27	dharmamātraṃ śrapaṇam ardhaṃ svayaṃdinaṃ barhiḥ svayaṃkṛta idhmo nimram adhyavasyati / sā svayaṃkṛtā vedir bhavati / vedyāḥ karoti / ardhaṃ svayaṃkṛtaṃ bhavati / ardhaṃ barhiṣo dāti / ardhaṃ svayaṃdinam upasaṃnahyati / ardham idhmaṃ karoti
13.4.28	api vā svayaṃkṛtā vedir bhavati / saṃlobhya barhiḥ saṃcāryedhmaḥ
13.4.29	pracaraṇakāle bārhaspatyena pracarya maitreṇa pracarati
13.4.30	itarathā vā / śitipṛṣṭho bārhaspatyasya dakṣiṇā / aśvo maitrasya / vyuptavaho vā / sā caiva śvetā śvetavatsā dakṣiṇā
13.5.1	tathā dīkṣāḥ pravardhayanty abhiṣecanīyasya / yathā daśarātre śiṣṭe saṃvatsarasya daśapeyo bhaviṣyati
13.5.2	saha somau krīṇāti / abhiṣecanīyāya daśapeyāya cārdhaṃ rājñaḥ purohitasya brahmaṇo vā daśapeyārthaṃ nidadhāti
13.5.3	agnīṣomīyapaśupuroḍāśaṃ nirupya devasuvāṃ havīṃṣy anunirvapaty agnaye gṛhapataya iti yathāsamāmnātam / paśupuroḍāśasya devasuvāṃ ca haviṣāṃ samānaṃ sviṣṭakṛdiḍam
13.5.4	purastāt sviṣṭakṛtaḥ savitā tvā prasavānāṃ suvatām iti yajamānasya hastaṃ devayaty eṣa vaḥ kuravo rājeti / yadi kauravyaḥ / eṣa vaḥ pañcālā rājeti yady u vai pāñcālaḥ / eṣa vo bharatā rājeti vā kurupañcālān eṣa te janatā rājety anyān rājñaḥ / somo 'smākaṃ brāhmaṇānāṃ rājety ukte
13.5.5	prati tyan nāma rājyam adhāyīti vāruṇībhyāṃ yajamāno mukhaṃ vimṛṣṭe
13.5.6	viṣṇoḥ kramo 'sīti trīn viṣṇukramān prācaḥ krāmati
13.5.7	yat prāṅ māhendrāt tasmin kṛte pratiprasthātā mārutam ekaviṃśatikapālaṃ nirvapati
13.5.8	gaṇaiḥ kapālāny upadadhāti
13.5.9	āraṇyenānuvākyena gaṇe madhya upadhāyāmikṣāyāḥ kalpena maitrāvaruṇīm āmikṣāṃ karoti
13.5.10	abhivāsitair vāyavyair apāṃ grahān gṛhṇāti
13.5.11	devīr āpo apāṃnapād rāṣṭradā stha rāṣṭraṃ datta svāheti sārasvatīṣv apsu hutvaitenaiva gṛhṇāti
13.5.12	arthetaḥ stheti vā / evam itarāsu yenayena juhoti tenatena gṛhṇāti
13.5.13	rāṣṭradāḥ stha rāṣṭraṃ datta svāheti homārthe 'nuṣajati / rāṣṭradāḥ stha rāṣṭram amuṣmai datteti gṛhṇāti
13.5.14	puruṣe yaśau vābhyavete 'pāṃ patir asīti // samudriyāḥ saindhavīr vā pratīpam anya ūrmiḥ patati / anvīpam anyo vṛṣāsy ūrmir iti yaḥ pratīpaṃ taṃ gṛhṇāti / vṛṣaseno 'sīti yo 'nvīpam / prahāvarīḥ stheti sthāvarāṇām / yāḥ sthānaṃ na pravahanti parivāhiṇīḥ stheti sravantīnām / yā āpa uccherate pariṇatiṃ bruvate / vrajakṣitaḥ stheti kūpyānām / marutām ojasaḥ stheti hrādunīnām / sūryavarcasaḥ sthety ātapativarṣyāṇām / sūryatvacasaḥ stheti yāsu rūpāṇi paridṛśyante / māndāḥ stheti sthāvarāṇāṃ yā vā mandam iva syandante / vāśāḥ stheti pṛṣṭhānām / śakvarī stheti gor ulbyānām / viśvabhṛtaḥ stheti payasaḥ / janabhṛtaḥ stheti dadhnaḥ / agnes tejasyāḥ stheti ghṛtasya / śraviṣṭhāḥ sthānādhṛṣṭā iti vā / apām oṣadhīnāṃ rasaḥ stheti madhunaḥ ṣoḍaśa saptadaśa vā gṛhṇāti
13.5.15	apo devīr madhumatīr agṛhṇann iti gṛhītvābhimantrayate
13.5.16	devīr āpaḥ saṃ madhumatīr madhumatībhiḥ sṛjyadhvam iti vaitase droṇe samavanayati
13.5.17	atrābhimantraṇam eke samāmananti
13.5.18	anādhṛṣṭāḥ sīdatety antarā hotur dhiṣṇiyaṃ brāhmaṇācchaṃsinaś ca sādayati
13.5.19	apareṇa hotrīyam upasādayatīty ekeṣām
13.5.20	anibhṛṣṭam asīti śatātṛṇṇaṃ sauvarṇaṃ rukmam ādāya śukrā vaḥ śukreṇotpunāmīti tena trir utpunāti
13.5.21	sadhamādo dyumninīr ūrja etā iti caturṣu pātreṣu vyānayati // pālāśa audumbara āśvatthe naiyagrodhe 'vaśeṣaṃ droṇe karoti
13.5.22	tokmodumbaraṃ dadhi ca yajamānaṃ bhojayati
13.5.23	ekaśatena darbhapuñjīlair āṅkte / śatenety ekeṣām / pañcāśatā dakṣiṇam akṣy ekapañcāśatottaram abhyajya kṣatrasyolbam asīti tṛpāṇāṃ vṛkṣāṇāṃ vāso yajamānaḥ paridhatte / kṣatrasya yonir asīti pāṇḍuram uṣṇīṣam / tṛtīyaṃ śvetapāṇḍuram ity ācakṣate / apa upasparśayitvāvinno agnir ity āvido yajamānaṃ vācayan bahiḥsadasam abhyudānayati
13.5.24	eṣa vaḥ kuravo rājety āvedayati / manasānuprakrāmati / manasordhvam anūjjihīte
13.5.25	atra mārutam ekaviṃśatikapālam eke samāmananti
13.5.26	somasya tviṣir asi taveva me tviṣir bhūyād iti śārdūlacarma viveṣṭayati
13.5.27	agre sado dakṣiṇe dvārabāhau tad yajamāna ārohati / aveṣṭā dandaśūkā iti / āpaḥ keśavāpāya prayacchati // lohāyasaṃ prayacchatīty ekeṣām
13.5.28	nirastaṃ namuceḥ śira iti sīsaṃ klībāya vidhyati cainaṃ sīsaṃ klībena vidhyatīty ekeṣām
13.5.29	pratyastaṃ namuceḥ śira iti vāpa upaspṛśya
13.5.30	amṛtam asīti rajataṃ rukmaṃ vyāghracarmaṇy upohati / adhastāt pādayor didyon mā pāhīti śatātṛṇṇaṃ sauvarṇaṃ rukmaṃ yajamānasya śirasi nidadhāti
13.5.31	somo rājā varuṇa ity etābhyo devatābhyaḥ procyāgnaye svāheti ṣaṭ pūrvāṇi pārthāni hutvā pṛthivyai svāheti ṣaṭ pūrvā bhūtānām aveṣṭīr juhoti
13.5.32	somasya tvā dyumnenābhiṣiñcāmīty adhvaryur vāhutiṃ juhūṃ hūyamāne 'bhiṣiñcati
13.5.33	parṇamayena purastād adhvaryuḥ / evam itare / audumbareṇa dakṣiṇato brahmā / rājanyo vā / āśvatthena paścād vaiśyaḥ / naiyagrodhenottarato janyamitram / syād upariṣṭāddevanasyāsiñcati
13.5.34	kṣatrāṇāṃ kṣatrapatir asīty abhiṣicyamānam abhimantrayate
13.5.35	ati divas pāhīti kṛṣṇaviṣāṇayā rājasūyikāni vāsāṃsi vivṛtya samāvavṛtrann adharāg udīcīr iti ye 'bhiṣicyamānasya lepā vyavasravanti / tān pātraiḥ samunmārṣṭi
13.5.36	indrāya svāheti ṣaḍ uttarāṇi pārthāni hutvādbhyaḥ svāheti ṣaḍ uttarā bhūtānām aveṣṭīr juhoti
13.5.37	rudra yat te krayī paraṃ nāmeti yo droṇe śeṣas tam udaṅ paretyāgnīdhre juhoti
13.6.1	indrasya vajro 'si vārtraghna iti ratham upāvaharati
13.6.2	mitrāvaruṇayos tvā praśāstroḥ praśiṣā yunajmīti praṣṭivāhinaṃ rathaṃ yunakti
13.6.3	viṣṇoḥ kramo 'sīti ratham ātiṣṭhati
13.6.4	marutāṃ prasave jeṣam iti prayāsyati
13.6.5	prasasāhiṣa iti dakṣiṇato brahmā triṣṭubhānveti
13.6.6	pratihito 'nvārabhata ity ekeṣām
13.6.7	sadhanū rājanyaḥ purastād uttarato vāvasthito bhavati
13.6.8	taṃ jināty āptaṃ manaḥ sam aham indriyeṇeti
13.6.9	tasmā etān iṣūn asyati prati tvāptaṃ manaḥ sam aham indriyeṇeti pradakṣiṇam āvartate
13.6.10	eṣa vajro vājasātamas tena tau putrau vājasaṃ sed iti dhanuḥ patnyai prayacchati / dhanurārtniṃ prayacchatīty ekeṣām / patnī dhanurārjño 'panudatīty ekeṣām / aśvān upaspṛśatīty ekeṣām
13.6.11	iyad asy āyur asy āyur me dhehīti rājatamaṇiṃ yajamānaḥ pratimuñcate // ūrg asīty audumbaram / yuṅṅ asīti sauvarṇam
13.6.12	madhye sauvarṇam eke samāmananti
13.6.13	mitro 'sīti dakṣiṇaṃ bāhum upāvaharate / varuṇo 'sīti savyam / etad vā viparītam
13.6.14	sam ahaṃ viśvair devair iti vaiśvadevyām āmikṣāyāṃ hastāv upāvaharate / atraite hiraṇye dadāti sauvarṇaṃ rājataṃ ca maṇim
13.6.15	namo mātre pṛthivyā ity avarohan pṛthivīm avekṣate // paśūnāṃ manyur asi taveva me manyur bhūyād iti vārāhī upānahāv adhyavarohati
13.6.16	prati tyan nāma rājyam adhāyīti vāruṇībhyāṃ mukhaṃ vimṛṣṭe
13.6.17	agreṇāgnīdhraṃ caturavastāvaṃ kharaṃ vimitaṃ viminvanti / dakṣiṇata upacāraṃ kṣatrasya nābhir asīti tasmin khādirīm āsandīṃ pratiṣṭhāpayati / kṣatrasya yonir asīti tasyāṃ kṛttyadhīvāsam āstṛṇāti
13.6.18	avanahyati hani viśi mā dṛṃhety avanahyati
13.6.19	syonāsīty āsīdati
13.6.20	syonām āsīda suṣadām āsīdeti sīdantam abhimantrayate
13.6.21	mā tvā hiṃsīd ity ārohati
13.6.22	mā tvā hiṃsīn mā mā hiṃsīd ity ārohantam abhimantrayate
13.6.23	niṣasāda dhṛtavrata ity āsīno japati
13.6.24	agnaye gṛhapataye svāheti sruveṇa gārhapatye rathavimocanīyāni hutvā haṃsaḥ śuciṣad iti sahasaṃgrahītrā rathavāhane ratham ādadhāti
13.6.25	āhite saṃgrahītāvarohati ṛtvijo ratninaś ca rājānaṃ paryupaviśante samupaviṣṭeṣu brahmā3n ity adhvaryuṃ yajamāna āmantrayate / tvaṃ rājan brahmāsi savitāsi satyasava iti pratyāhaivaṃ hotāraṃ brahmāṇam udgātāraṃ vāmantrayate / uttareṇottareṇa mantreṇa pratyāhuḥ
13.6.26	indrasya vajro 'si vārtraghna iti sphyaṃ brahmātha rājñe prayacchati / adhvaryuḥ prayacchatīty ekeṣām
13.6.27	eṣa vajro 'si vājasātamaḥ // tena me radhyeti vā rājā purohitāya / purohitaḥ pratihitāya / pratihito ratnibhyas tam avaraparaṃ saṃprayacchanti / antato 'kṣāvāpāya prayacchati
13.6.28	tena sa sphyenādhidevanam uddhatya tisraḥ pañcāśataḥ pañca vā pañcāśato 'kṣān nivapati
13.6.29	udbhinnaṃ rājña iti tataś caturo 'kṣān nirūhaṃś catuḥśatān apisṛjya paṣṭhauhīṃ vidīvyanti
13.6.30	brāhmaṇo rājanyo vaiśyaḥ śūdra ity odanam adhipaṇaṃ vijitya diśo 'bhy ayaṃ rājābhūd iti pañcākṣān yajamānāya prayacchati
13.6.31	tānapisṛjya maṅgalyanāmno hvayati suślokā3ṃ iti saṃgrahītāraṃ asumaṅgalā3ṃ iti bhāgadughaṃ satyarājā3n iti kṣattāram / tān āhūya brahmaṇe kṣetraṃ dadāti
13.6.32	yat kāmayate brahmā ta upadraṣṭāraḥ
13.6.33	yāṃ kāmayeta bhāryām asyai prajā rāṣṭraṃ syād iti tasyā aupāsane pratihitam anvārambhayitvā prajāpate na tvad etānīti ye pātreṣu lopās tair nāmavyatiṣañjanīyau homau juhoti
13.6.34	asāv āmuṣyāyaṇo 'muṣyā asau putra iti nāmanī vyatiṣajati
13.6.35	śaunaḥśepam ākhyāpayate / ṛco gāthāmiśrāḥ // paraḥśatāḥ praḥsahasrā vā
13.6.36	hiraṇyakaśipāv āsīno hotānuśaṃsati
13.6.37	hiraṇyakūrcayos tiṣṭhann adhvaryuḥ pratigṛṇāti / om ity ṛcaḥ pratigaras tatheti gāthāyāḥ
13.6.38	apavṛtte śaunaḥśepe hiraṇyakaśipuṃ hotre dadāti / hiraṇyakūrcāv adhvaryave
13.6.39	atra mārutenaikaviṃśatikapālena vaiśvadevyāmikṣayā pracaret / enā vyāghraṃ pariṣasvajānāḥ siṃhaṃ hinvanti mahate saubhagāya / samudraṃ na suhutaṃ tasthivāṃsaṃ marmṛjyante dvīpinam apsv antar ity avadāsyan puroḍāśam abhicaran sphyena samayā vibhindyāt / sphya āśliṣyed yac cāvamārjet tad viṣṇava urukramāyāvadyet
13.6.40	atraite hiraṇye dadāti / sauvarṇaṃ rājataṃ maṇiṃ ca / yadi purastād datte bhavataḥ
13.6.41	māhendraprabhṛtīni karmāṇi pratipadyate
13.6.42	avabhṛthād udetyāpāṃ naptre svāhety apsu juhoti
13.6.43	ūrjo naptre svāheti śuṣke sthāṇau darbhastambe vā
13.6.44	agnaye gṛhapataye svāheti pratyetya gārhapatye
13.6.45	aindrīṃ sūtavaśām anūbandhyām ālabhate
13.6.46	tasyā naivāraṃ paśupuroḍāśaṃ catuṣpadyāḥ sūnāyā nirvapati
13.6.47	śakaṭapratyāmnāyo bhavati
13.6.48	saṃtiṣṭhate 'bhiṣecanīyaḥ
13.7.1	śvo bhūte saptabhiḥ saṃsṛpāṃ havirbhir anvahaṃ yajate / āgneyam aṣṭākapālaṃ nirvapatīti yathāsamāmnātam / pūrvaṃpūrvaṃ devayajanam adhyavasyati / yatrāhavanīyaḥ pūrvaḥ syāt tatrāparasyā gārhapatyaḥ saptamyā iṣṭeḥ prāgvaṃśa āhavanīyo bahir gārhapatyaḥ
13.7.2	atha tayā yajate / tasyāṃ saṃsthitāyām aparāhṇe daśapeyāya dīkṣate
13.7.3	apsu dīkṣāyāḥ sthāne ṣaṭpuṇḍarīkāṃ dvādaśapuṇḍarīkāṃ vā hiraṇyasrajaṃ yajamānaḥ pratimuñcate
13.7.4	tad ahar dīkṣito rājānaṃ krīṇāti daśabhir vatsataraiḥ sāṇḍaiḥ
13.7.5	na paṇate na parivahati
13.7.6	krayam evāparaṃ karoti
13.7.7	purastād upasadāṃ saumyaṃ caruṃ nirvapati / antarā tvāṣṭram upariṣṭād vaiṣṇavam
13.7.8	tāsām aupasadaṃ bahiḥ paridhayaś cārthaṃ sādhayanti
13.7.9	saptadaśo daśapeyo 'gniṣṭomaḥ / sārasvatīr vasatīvarīḥ
13.7.10	bhārgavo hotā bhavati / śrāyantīyaṃ brahmasāmaṃ bhavati / vāravantīyam agniṣṭomasāmam
13.7.11	pātrasaṃsādanakāle daśa camasān adhikān prayunakti
13.7.12	unnayanakāle daśa camasān adhikān unnayati
13.7.13	bhakṣaṇakāle ya ā daśamāt puruṣād avicchinnasomapīthaḥ sa bhakṣasya kartā daśamāt puruṣād anvākhyāya śataṃ brāhmaṇāḥ somapāḥ saṃprasarpanti
13.7.14	daśadaśaikaikaṃ camasaṃ bhakṣayanti
13.7.15	dakṣiṇākāle hiraṇyaprākāśāv adhvaryave dadātīti yathāsamāmnātam / ukṣāṇaṃ grāvastute vehāyamānām ivonnetre bastaṃ subrahmaṇyāya
13.7.16	saṃtiṣṭhate daśapeyaḥ
13.7.17	tasmin saṃsthite diśām aveṣṭyā yajate
13.7.18	āgneyam aṣṭākapālaṃ nirvapatīti yathāsamāmnātaṃ haviṣohaviṣa iṣṭvā bārhaspatyaṃ pratyabhighārayet
13.7.19	tayānnādyakāmaḥ svargakāmo vā yajeta
13.7.20	brāhmaṇo yajamāno madhye vidhāyāhutimāhutiṃ hutvābhighārayeta / yadi rājanya aindram / yadi vaiśyo vaiśvadevam
13.7.21	śvo bhūte dvipaśunā paśubandhena yajeta
13.7.22	ādityāṃ malhāṃ garbhiṇīm ālabhate / mārutīṃ pṛśniṃ paṣṭhahīm / aśvibhyām aupāṃśu mārutyā pracarati / āśrutapratyāśrute apy upāṃśu bhavataḥ / uccair ādityāyāḥ
13.7.23	tataḥ śvo bhūte ṣaḍbhiḥ prayujāṃ havirbhir yajate
13.7.24	āgneyam aṣṭākapālaṃ nirvapatīti yathāsamāmnātam / dakṣiṇo rathavāhanavāho dakṣiṇā
13.7.25	śvo bhūte ṣaḍbhir uttaraiḥ sārasvataṃ caruṃ nirvapatīti yathāsamāmnātam // tisṛdhanvaṃ śuṣkadṛtir daṇḍam upānahau ca taddakṣiṇāśvo vā / śoṇakarṇa ity ekeṣām / tat pratirājabhyaḥ prahiṇoti
13.7.26	abhyaṣikṣi rājābhūvam ity āvedayati
13.7.27	saṃvatsaram agnihotraṃ juhoti
13.7.28	anusaṃtatyai tatra ye 'gnihotreṇāpratiṣiddhāḥ kratavas tān āharet
13.7.29	saṃvatsare keśavapanīyenātirātreṇa yajate
13.7.30	tatra vapanapravādā mantrās teṣām ādipravādair ādito vāpayetāntapravādair antataḥ / saṃtiṣṭhate keśavapanīyaḥ
13.7.31	tasmin saṃsthite vyuṣṭidvirātreṇa yajeta
13.7.32	tasya jyotiṣṭomo 'gniṣṭomaḥ pūrvam ahar bhavati
13.7.33	sarvastomo 'tirātra uttaraṃ gāyatraṃ pūrve 'hant sāma bhavati / traiṣṭubham uttaram / rathaṃtaraṃ pūrve 'hant sāma bhavati / bṛhad uttare vaikhānasam / pūrve 'hant sāma bhavati / ṣoḍaśy uttare haviṣman nidhanaṃ pūrvam ahar bhavati / haviṣkṛn nidhanam uttaram / amāvāsyāyāṃ pūrvam ahar yajanīyam uttaram / āpūryamāṇapakṣasya vā / ye puṣye ahanī syātām
13.7.34	kṣatrāṇāṃ dhṛtir agniṣṭomas tenāntato yajeta
13.7.35	pañcāpavargo bhavati
13.7.36	saṃtiṣṭhate rājasūyaḥ
13.7.37	rājasūyeneṣṭvā sautrāmaṇyā yajeta
13.8.1	trirātre purastāt sīsena klībāc chaṣpāṇi krītvā kṣaume vāsasy upanahya nidadhāti
13.8.2	sautrāmaṇyās tantraṃ prakramayati
13.8.3	tatra yāvat kriyate tad vyākhyāsyāmo 'gnīn anvādhāya vedaṃ kṛtvāgnīn paristīrya pāṇī prakṣālyolaparājīṃ stīrtvā yathārthaṃ pātrāṇi prayunakti sthālīṃ kapālānāṃ sthāne prayunakti
13.8.4	nirvapaṇakāle 'śvibhyāṃ sarasvatyā indrāya sutrāmṇe prabhūtān brīhīn nirvapati
13.8.5	carukalpena śrapayitvāgreṇa gārhapatyam avaṭaṃ khātvā surāyāḥ kalpena parisrutaṃ saṃdadhāti
13.8.6	svādvīṃ tvā svāduneti śaṣpaiḥ surāṃ saṃsṛjati
13.8.7	somo 'sy aśvibhyāṃ pacyasva sarasvatyai pacyasvendrāya sutrāmṇe pacyasveti saṃsṛṣṭām abhimantrayate
13.8.8	tisro rātrīḥ saṃhitā vasati
13.8.9	ekayūpaṃ chinatti
13.8.10	na vedaṃ karoti / purastāt kṛte nārthān kurute
13.8.11	saumikyās tṛtīyamātrīṃ vediṃ karoti
13.8.12	yasmin kāle 'dhvaryur uttaravediṃ karoti tasmin kāle pratiprasthātā cātvālāt purīṣam āhṛtya dakṣiṇenottaravediṃ caturaśraṃ kharaṃ karoti
13.8.13	yasmin kāle 'dhvaryur āhavanīyaṃ praṇayati tasmin kāle pratiprasthātā dakṣiṇāgner aṅgārān āhṛtya khare nyupyopasamādadhāti
13.8.14	na pāṇī prakṣālayate
13.8.15	aśvibhyāṃ sarasvatyā indrāya sutrāmṇe trīṇi vaikaṅkatāny ūrdhvapātrāṇi prayunakti
13.8.16	sataṃ śatātṛṇṇāṃ sthālīṃ rukmaṃ vālasrāvaṃ ca
13.8.17	yat prāk paśūpākaraṇāt kṛtvodbhidya surāṃ sate niṣicya punātu te parisrutam iti vālamayena pavitreṇa punāti
13.8.18	vāyuḥ pūtaḥ pavitreṇeti somavāminaḥ / somātipavitasya vā / prāṅ soma iti somātipavitasya pūtāṃ brāhmaṇasya mūrdhan sādayitvā
13.8.19	paśūpākaraṇaprabhṛtīni karmāṇi pratipadyate / āśvinam ajaṃ dhūmram upākaroti / sārasvataṃ ca meṣam aindram ṛṣabhaṃ vṛṣṇiṃ bastaṃ vā / bārhaspatyaṃ caturthaṃ somavāminaḥ somātipavitasya vā
13.8.20	hutāsu vapāsu rukmam ṛṣabhaṃ sātvarīṃ ca vaḍavāṃ dakṣiṇām dadāti
13.8.21	tat kṛtvā vāyavyaiḥ surāgrahān gṛhṇānty upayāmagṛhīto 'sy acchidrāṃ tvācchidreṇāśvibhyāṃ juṣṭaṃ gṛhṇāmīty āśvinaṃ graham adhvaryur gṛhṇāti / upayāmagṛhīto 'sy acchidrāṃ tvācchidreṇa sarasvatyai juṣṭaṃ gṛhṇāmīti sārasvatam / pratiprasthātā / upayāmagṛhīto 'sy acchidrāṃ svāc chidreṇendrāya sutrāmṇe juṣṭaṃ gṛhṇāmīty aindraṃ yajamānaḥ
13.8.22	kuvid aṅgeti sarveṣām ekā puroruk
13.8.23	kvalasaktubhir āśvinaṃ śrīṇāti / badarasaktubhir ity ekeṣām / siṃhalomabhiś ca karkandhūsaktubhiḥ sārasvataṃ śārdūlalomabhiś ca badarasaktubhir aindraṃ kvakalasaktubhir ity ekeṣām / vṛkalomabhiś ca / api vā siṃhā vadhvaryur manasā dhyāyet / śārdūlaiḥ pratiprasthātā / vṛkair yajamānaḥ
13.8.24	eṣa te yonir aśvibhyāṃ tvaiṣa te yoniḥ sarasvatyai tvaiṣa te yonir indrāya tvā sutrāmṇa iti yathārūpaṃ brāhmaṇasya mūrdhan sādayayitvā
13.8.25	paśupuroḍāśaprabhṛtīni karmāṇi pratipadyate // bārhaspatyaṃ paśupuroḍāśaṃ nirupyaindram ekādaśakapālaṃ nirvapati / sāvitraṃ dvādaśakapālam / vāruṇaṃ daśakapālam
13.8.26	tān āsādya yathāgṛhītaṃ grahān ādadate 'śvibhyāṃ sarasvatyā indrāya sutrāmṇe somānāṃ surāṇām anubrūhi / aśvibhyāṃ sarasvatyā indrāya sutrāmṇe somān surān prasthitān preṣyeti saṃpreṣyati
13.8.27	vaṣaṭkṛte juhoti
13.8.28	anuvaṣaṭkṛte hutvā bārhaspatyasya paśupuroḍāśena pracarite brāhmaṇaṃ parikrīṇīte grahoccheṣaṇasya pātāram / yad atra śiṣṭaṃ rasinaḥ sutasya yad indro apibac chacībhiḥ / ahaṃ tad asya manasā śivena somaṃ rājānam iha bhakṣayāmīti bhakṣayati
13.8.29	nānā hi vāṃ devahitaṃ sado mitaṃ mā saṃsṛkṣāthāṃ parame vyoman / surā tvam asi śuṣmiṇī soma eṣa mā mā hiṃsīḥ svāṃ yonim āviśann iti bhakṣayantam abhimantrayate
13.8.30	dve srutī aśṛṇavaṃ pitṝṇām ahaṃ devānām uta martyānām / tābhyām idaṃ viśvaṃ bhuvanaṃ samety antarā pūrvam aparaṃ ca ketum iti vā valmīkavapāyām avanayet
13.8.31	svayaṃ vā pibet / sarvahutāṃ vā juhuyāt
13.8.32	dakṣiṇāgnau prabadhya śatātṛṇṇāṃ sthālīṃ vitatya dhārayanti / śatātṛṇṇena sauvarṇena rukmeṇāpihitām
13.8.33	pitaro madantāṃ somapratīkā vyaśema devahitaṃ yad āyuḥ / indrapīto vicakṣaṇo vyaśema devahitaṃ yad āyuḥ / yan me manaḥ parāgataṃ yad vā me aparāgatam / rājñā somena tad vayam asmāsu dhārayāmasi vyaśema devahitaṃ yad āyur iti tasyām eva surāvaśeṣam avanayet
13.8.34	sravantīḥ pitṛmatībhir yājyānuvākyābhir upatiṣṭhate
13.8.35	tvaṃ soma pra cikito manīṣeti // tisṛbhiḥ purastād adhvaryur uttarābhis tisṛbhir dakṣiṇato brahmottarābhis tisṛbhiḥ pañcāddhotottarābhis tisṛbhir uttarata āgnīdhraḥ kavyavāhinībhir tisṛbhiḥ / atra śatātṛṇṇāṃ sthālīṃ nidadhāti / brāhmaṇo rājanyo vaiśyo vā nādriyeta / dakṣiṇam agniṃ praṇayituṃ svayametaṃ surāvaśeṣaṃ vratayann āsīta
13.8.36	paśubhiḥ pracarya puroḍāśaiḥ pracarati
13.8.37	paśūnāṃ puroḍāśānāṃ ca samānaṃ sviṣṭakṛdiḍaṃ saṃsthāpya
13.8.38	śūlair māsareṇa pātraiś cāvabhṛtham avayanti
13.8.39	tasya saumikenāvabhṛthena kalpo vyākhyātaḥ
13.8.40	na sāma gīyate
13.8.41	tūṣṇīm eva paretya māsaram ṛjīṣakalpena pratipādayati
13.8.42	yas te deva varuṇa gāyatracchandāḥ pāśo brahman pratiṣṭhitas taṃ ta etenāvayaje tasmai svāhety āśvinapātraṃ pravidhyati / yas te deva varuṇa triṣṭupchandāḥ pāśaḥ kṣatre pratitiṣṭhitas taṃ ta etenāvayaje tasmai svāheti sārasvatasya / yas te deva varuṇa jagatīchandāḥ pāśo viśi pratiṣṭhitas taṃ ta etenāvayaje tasmai svāhety aindrasya / yas te deva varuṇānuṣṭupchandāḥ pāśo dikṣu pratiṣṭhitas taṃ ta etenāvayaje tasmai svāheti śatātṛṇṇāṃ sthālīm / yas te deva varuṇa paṅkticchandāḥ pāśo vāci pratiṣṭhitas taṃ ta etenāvayaje tasmai svāheti śūlān
13.8.43	tūṣṇīṃ pratyāyanaṃ kriyate
13.8.44	somavāminaṃ yajayet / somātipavitaṃ yājayet / rājānam avaruddhaṃ grāmakāmaṃ prajākāmaṃ paśukāmaśriyā pratyabhirūḍham abhicaran vā yajeta / sarveṣvabhiṣekeṣvāmnātā / tayā brāhmaṇo rājanyo vaiśyo vā bhūtikāmo yajeta bhūtikāmo yajeta
14.1.1	rājāśvamedhena yajeta
14.1.2	yaḥ kāmayeta sarvā vyuṣṭīr vyaśnuvīyeti
14.1.3	puṇyanāmadheyaṃ citraṃ devayajanam adhyavasyati / yasya purastād āpaḥ sukhāḥ sūpāvagāhā anapasvarīḥ
14.1.4	caitryāṃ paurṇamāsyāṃ sāṃgrahaṇyeṣṭyā yajeta tasyā yottarāmāvāsyā tasyāṃ saṃjñānyā
14.1.5	vaiśākhyāṃ paurṇamāsyāṃ prājāpatyam ṛṣabhaṃ tūparaṃ bahurūpam ālabhate
14.1.6	tasyā yottarāmāvāsyā tasyām apadātīn mahartvijaḥ pratidiśaṃ samāvahanti
14.1.7	anvaham itarān vāvahanty ā subrahmaṇyāyāḥ
14.1.8	keśaśmaśrūṇi vāpayate / nakhāni nikṛntate / dato dhāvate / snāti / ahataṃ vāsaḥ paridhatte
14.1.9	adhivṛkṣasūrye vācaṃ yacchati
14.1.10	vāgyatasyaitāṃ rātrim agnihotraṃ juhoti
14.1.11	arātayo rātayaś ca parita āsate rātaya ity ekeṣām
14.1.12	namo draṣṭre nama upadraṣṭre namo 'nudraṣṭre namaḥ khyātre nama upakhyātre namo 'nukhyātre namaḥ śṛṇvate namaḥ sate namo 'sate namo jātāya namo janiṣyamāṇāya namo bhūtāya namo bhaviṣyate namo vāce namo vācaspataye namaś cakṣuṣe namaḥ śrotrāya namas tapase namo brahmaṇa ity udyantam ādityam upatiṣṭhate
14.1.13	udita āditye namo 'gnaye pṛthivikṣita ity agnim upatiṣṭhate / namo vāyave 'ntarikṣakṣita iti vāyum / namaḥ sūryāya divikṣita iti sūryam
14.1.14	vaitasam idhmam abhyādhāya hiraṇyagarbhaḥ samavartatāgra ity aṣṭau pūrṇāhutīr juhoti
14.1.15	devā deveṣu parākramadhvam iti tisraḥ
14.1.16	catuṣṭayya āpo digbhyaḥ samābhṛtā bhavanti
14.1.17	tāsu brahmaudanaṃ pacati
14.1.18	pātryām upastīrya rājataṃ rukmaṃ nidhāya tasmin brahmaudanam uddhṛtya prabhūtena sarpiṣopasicyopariṣṭāt sauvarṇaṃ rukmam avadhāyābhighārya caturbhya ārṣeyebhyo mahartvigbhya upohati
14.1.19	prāśitavadbhhyaś caturaḥ sahasrān sauvarṇān niṣkān dadāti caturaś cāśvatarīrathān etau ca śatamānau rukmau
14.1.20	dvādaśāratnis trayodaśāratnir vā dārbhī mauñjī vā raśanā / tāṃ brahmaudanasyoccheṣaṇenānakti
14.1.21	aśvasya rūpāṇi samāmananti śvetaḥ kṛṣṇaḥ piśaṅgaḥ sāraṅgo 'ruṇapiśaṅgo vā
14.1.22	yasya vā śvetasyolbaṃ kṛṣṇaṃ tam ālabhate / somapaṃ somapayoḥ putram
14.1.23	yau śiśū jātau purā tṛṇādyāt somaṃ pāyayanti tau somapau bhavataḥ / tayor yo jāyate sa somapayoḥ putraḥ / yaṃ śiśuṃ jātaṃ purā tṛṇādyāt somaṃ pāyayanti sa somapo bhavati
14.1.24	mātṛmantaṃ pitṛmantaṃ pṛṣṭhe vahe ca dāntam adhvaryuṃ rājyāya paridadāti
14.1.25	brāhmaṇā rājānaś cāyaṃ vo 'dhvaryū rājā yā mamāpacitir etasmai tāṃ kurutād eṣa vo yac ca cikitsitaṃ tadvac cikitsitam āsad iti / yāvad yajñam adhvaryū rājā bhavati
14.1.26	devasya tveti raśanām ādāyemām agṛbhṇan raśanām ṛtasyety aśvam anvadhivadati
14.1.27	brahmann aśvaṃ medhyaṃ bhantsyāmi devebhyaḥ prajāpataye tena rādhyāsam iti brahmāṇam āmantrayate
14.1.28	devebhyaḥ prajāpataye tenardhnuhīti pratyukte 'bhidhā asīty aśvam abhidadhāti
14.1.29	atraike 'dhvaryoḥ paridānam āmananti
14.1.30	śvānaṃ caturakṣam ānayanti / viṣvagbandhena baddham / pitur anujāyāḥ putraḥ pūrvo nayati mātur anujāyāḥ putraḥ paścāt pauṃścaleyaḥ saidhrakaṃ musalaṃ dhārayan peśasā jānuṃ veṣṭayitvā paścād anvety apo 'śvam abhyavagāhanti śvānaṃ ca
14.1.31	prajāpataye tvā juṣṭaṃ prokṣāmīti purastāt pratyañcam aśvaṃ prokṣati / indrāgnibhyāṃ tveti dakṣiṇata udañcam / vāyave tveti paścāt prāñcam / viśvebhyas tvā devebhya ity uttarato dakṣiṇā / devebhyas tvety adhastāt sarvebhyas tvā devebhya ity upariṣṭāt sarvābhyas tvā devatābhya iti vā
14.1.32	yatra śunoḥ pratiṣṭhā tachvānaṃ prasauti / purastād vā prokṣaṇāt
14.1.33	yo arvantaṃ jighāṃsatīti pauṃścaleyaḥ saidhrakeṇa musalena śunaḥ prahanti
14.1.34	pūrvedyur vā śunaḥ prahaṇyāt paro marta ity aśvasyādhaspada upaplāvya dakṣiṇam upaplāyati
14.1.35	ahaṃ ca tvaṃ ca vṛtrahann iti brahmā yajamānasya hastaṃ gṛhṇāti
14.1.36	abhi kratvendra bhūr adha jmann ity adhvaryur yajamānaṃ vācayati
14.1.37	aiṣīkam udūham āharanti / purastāt pratyañcam abhyudūhati varatrayā nibaddham / tasminn ārdrā vetasaśākhopasaṃbaddhā bhavati / taṃ dve śate dakṣiṇato dve uttarato vitatya dhārayanti
14.1.38	tenainaṃ mahartvijaḥ pratidiśaṃ samukṣanty anenāśvena medhyeneṣṭvāyaṃ rājā vṛtraṃ vadhyād iti śatena rājaputraiḥ sahādhvaryuḥ purastāt pratyañcam / anenāśvena medhyeneṣṭvāyaṃ rājā pratidhṛṣyo 'stv iti śatenārājabhir ugraiḥ saha brahmā dakṣiṇata udañcam / anenāśvena medhyeneṣṭvāyaṃ rājāsyai viśo bahugvai bahvaśvāyai bahvajāvikāyai bahuvrīhiyavāyai bahumāṣatilāyai bahuhiraṇyāyai bahuhastikāyai bahudāsapūruṣāyai rayimatyai puṣṭimatyai bahurāyaspoṣāyai samṛddhāyai rājāstv iti śatena sūtagrāmaṇibhiḥ saha hotā paścāt prāñcam / anenāśvena medhyeneṣṭvāyaṃ rājā sarvam āyur etv iti śatena kṣatṛsaṃgrahītṛbhiḥ sahodgātottarato dakṣiṇā samukṣitam aśvam anūdakam ākramayat tiṣṭhaṃś caturdiśaṃ yanty antarā sthānam ākramaṇaṃ ca
14.1.39	idaṃ viṣṇuḥ pra tad viṣṇur divo vā viṣṇa iti tisṛbhir vaiṣṇavībhis tisra āhutīr juhoti
14.1.40	agnaye svāhā somāya svāhety aśvastokān praskandato 'numantrayate
14.1.41	daśakṛtva etam anuvākam āvartayati
14.1.42	śatakṛtva ity ekeṣām / sahasrakṛtva ity ekeṣām
14.1.43	aparimitakṛtva ity ekeṣām
14.1.44	agnaye svāhendrāgnibhyām ity aśvasya pūrvahomāñ juhoti
14.1.45	vibhūr mātrety aśvam abhimantrya bhūr asi bhuve tvā bhavyāya tvā bhaviṣyate tvety utsṛjati
14.1.46	taṃ paridadāti devā āśāpālā iti śataṃ vai talpyā rājaputrā devā āśāpālāḥ kavacinas ta etaṃ gopāyanti / anivartayanto 'nuyānti
14.1.47	yadyad brāhmaṇajātam upeyus tān pṛccheyuḥ kiyad yūyam aśvamedhasya vettheti / yo na vidyāt taṃ jitvā tasya kulāt khādaṃ pānaṃ copanivapeyuḥ
14.1.48	yaj janapade 'nnaṃ tad eṣām annam / rathakārakule vasati
14.2.1	iha dhṛtiḥ svāhety aśvasya caturṣu patsu catasraḥ sāyaṃ dhṛtīr juhoti
14.2.2	savitre prātar aṣṭākapālam
14.2.3	purastāt sviṣṭakṛta īṃkārāya svāheṃkṛtāya svāhety āhavanīye 'śvacaritāni juhoti / añjyetāya svāhā kṛṣṇāya svāhā śvetāya svāhety aśvarūpāṇi
14.2.4	viparītam eke samāmananti
14.2.5	hiraṇyaṃ śatamānaṃ dakṣiṇā
14.2.6	tasyāṃ saṃsthitāyām ity adadā ity ayajathā ity apaca ity adaḥ sādhv akarot iti brāhmaṇau vīṇāgāthinau gāyataḥ
14.2.7	savitre prasavitre madhyaṃdina ekādaśakapālaḥ / rajataṃ śatamānaṃ dakṣiṇā
14.2.8	savitra āsavitre 'parāhṇe dvādaśakakapālaḥ / suvarṇaṃ śatamānaṃ dakṣiṇā
14.2.9	tasyāṃ saṃsthitāyāṃ dakṣiṇena vediṃ hiraṇyaṃ kaśipūpastṛṇāti / tasmin hotopaviśati
14.2.10	dakṣiṇato brahmodgātārau
14.2.11	hiraṇyakaśipor agreṇa hotāram
14.2.12	hiraṇmaye kūrce phalake vādhvaryuḥ
14.2.13	dakṣiṇato vīṇāgaṇākina upasannā bhavanti
14.2.14	samupaviṣṭeṣv adhvaryo3 iti hotādhvaryum āmantrayate
14.2.15	pāriplavam ākhyāsyan bhauvanyavaṃ ca ho3i ha hotar ity adhvaryuḥ parigṛṇāti
14.2.16	samāpte pāriplave bhauvanyave ca vīṇāgaṇakinaḥ purāṇair imaṃ rājabhiḥ / sādhukṛdbhir yajamānaṃ saṃgāyateti saṃpreṣyati / evaṃ sadā saṃpreṣyati
14.2.17	sāyaṃ dhṛtiṣu hūyamānāsu ity ajinā ity ayudhyathā ity amuṃ saṃgrāmam ahann ity ado vīryam akarod iti rājanyo vīṇāgāthī gāyati
14.2.18	nityaṃ sāyaṃsāyaṃ dhṛtīr juhoti / prātaḥprātar iṣṭibhir yajate / nityaṃ pāriplavaṃ bhauvanyavaṃ ca nityam / vīṇāgaṇakinau brāhmaṇarājanyāveṣṭīnām apavargād gāyato 'pavṛttāsv iṣṭiṣu tābhyāṃ śatamanoyuktaṃ ca dadāti / śate cānoyukte cety ekeṣām
14.2.19	triṃśimāsa eṣa saṃvatsaro bhavati
14.2.20	ūrdhvam ekādaśān māsād āśvatthe vraje 'śvaṃ vadhnāti
14.2.21	tasmai baddhāya yavasam āharanti
14.2.22	yady aśvam upatapad vinded āgneyam aṣṭākapālaṃ nirvaped iti brāhmaṇavyākhyātāny aśvaprāyaścittāni
14.2.23	amāvāsyāyām ukhāṃ saṃbharati
14.2.24	traidhātavīyā dīkṣaṇīyā
14.2.25	dīkṣāhutikāle trīṇi vaiśvadevāni juhoti / catvāry audgrahaṇāni
14.2.26	agninā tapo 'nvabhavad ity audgrahaṇāni / svāhādhim ādhītāya svāheti vaiśvadevāni / saptāham anvaham audgrahaṇair vaiśvadevaiś ca pracarati
14.2.27	so 'yaṃ dīkṣāhutikālo vivṛddha uttarottarāṇi vaiśvadevāni bhavanti
14.2.28	sarvāṇy uttame 'hani hūyante
14.2.29	bhuvo devānāṃ karmaṇeti kṛṣṇājinam ārohantam ṛtudīkṣābhir abhimantrayate
14.2.30	ā brahmañ jajñi bījam iti jātam ukhyam upatiṣṭhate
14.2.31	visṛṣṭāyāṃ vāci vīṇāgaṇakinaḥ // devair imaṃ yajamānaṃ saṃgāyeti saṃpreṣyati
14.2.32	vasatīvarīṣu prahriyamāṇāsu jaghanyaṃ devaiḥ saṃpreṣyati / prajāpatinā sutyāsūdavasānīyāyām antataḥ
14.2.33	dvistāvā vediḥ / ekaviṃśo 'gniḥ
14.2.34	vaiśvānarīyeṇa pracarati
14.2.35	agnaye gāyatrāya trivṛte rāthaṃtarāya vāsantāyāṣṭākapāla iti daśahaviṣaṃ sarvapṛṣṭhyām iṣṭiṃ nirvapati
14.2.36	samid diśām iti yājyānuvākyā bhavanti
14.2.37	kas tvā yunakti sa tvā yunaktv iti paridhīn yunakti
14.2.38	rathavāhane havirdhāne rājjudālam agniṣṭham ekaviṃśatyaratniṃ saṃminoti
14.2.39	pautudravāv abhito bhavataḥ
14.2.40	trayaḥ khādirā dakṣiṇatas traya uttarataḥ / trayo bailvāḥ pālāśā dakṣiṇatas traya uttarato vailvān eka uttamānt samāmananti pālāśa upaśayaḥ
14.2.41	catuṣṭayya āpo digbhyaḥ samābhṛtā vasatīvarīr gṛhṇāti
14.2.42	śvo bhūte pratāyate catuṣṭomo 'gniṣṭomo gotamacatuṣṭomayoḥ pūrvaḥ // paśukāla aikādaśinān paśūn upākaroti
14.2.43	dakṣiṇākāle madhyamaṃ pratirāṣṭrasya yad anyad brāhmaṇānāṃ dikṣuvittād bhūmeḥ senābhyaḥ puruṣebhyaś ca / tat tryahe samaśaḥ prativibhajyānvahaṃ dadāti
14.2.44	prācīṃ diśam adhvaryave dakṣiṇāṃ brahmaṇe pratīcīṃ hotra udīcīm udgātre
14.2.45	api vā prācīṃ hotre / pratīcīm adhvayave / etad evānvāyanti hotrakāḥ
14.2.46	patnīsaṃyājāntam ahaḥ saṃtiṣṭhate
14.3.1	abhita āhavanīyaṃ ṣaṭtriṃśatam upatalpān minvīta
14.3.2	astamita āditye ṣaṭtriṃśatam upatalpan āruhyaikasmai svāhā ity etair anuvākaiḥ khādiraiḥ sruvaiḥ sarvāṃ rātrim annahomāñ juhvati
14.3.3	ājyaṃ madhu taṇḍulān pṛthukāṃl lājān karambhān dhānāḥ satkūn masūsyāni priyaṅgutaṇḍulāṃś cājyenānneneti
14.3.4	vyatyāsaṃ juhvaty ayuja ājyena yujo 'nnenāntato juhvati
14.3.5	atraike prayuktānāṃ prayokṣyamāṇānāṃ ca mantrāṇām upayogaṃ samāmananti
14.3.6	uṣase svāhety uṣasi juhvati vyuṣṭyai svāheti vyuṣṭāyām / udeṣyate svāhety udeṣyati / udyate svāhety udyati / uditāya svāhety udite / suvargāya svāhā lokāya svāhā ity antato juhvati / annapariśeṣān nidadhāti
14.3.7	pratāyata ekaviṃśa ukthyo māhānāmnī sāma
14.3.8	antareṇāgrayaṇokthyau / laukikaṃ somam abhiṣutya / suvarṇarajatābhyāṃ pātrābhyāṃ mahimānau gṛhṇīto yaḥ prāṇata iti sauvarṇenādhvaryuḥ pūrvaṃ gṛhṇāti / ya ātmadā iti vā
14.3.9	hiraṇyagarbhaḥ samavartatāgra iti rājatenottaraṃ pratiprasthātā
14.3.10	āyur yajñasya pavate madhu priyaṃ pitā devānāṃ janitā vibhāvasuḥ / dadhāti ratnaṃ svadhayor apīcyaṃ madintamo matsara indriyo rasa ity aśvasya grīvāsu sauvarṇaṃ rukmaṃ pratimuñcate
14.3.11	mā saṃpārayety aśvasya vāladhim anvārabhante
14.3.12	agnir vṛtrāṇi jaṅghanad ity aśvam anvārabhya bahiṣpavamānaṃ sarpanti ākrān vājī kramair atyakramīd vājīti vā / udgātāram aparudhyāśvam udgīthāya vṛṇīte / vaḍavā uparundhanti / tā yad abhi hiṃkaroti sa udgīthaḥ / yat praty abhi hiṃkurvanti sa upagīthaḥ / ud agāsīd aśvo medhyo yajñiya iti japati / śatena śatapalena ca niṣkeṇa śatamānena vodgātāram upaśikṣyemāṃ devatām udgāyantīm anūdgāyety udgātāram āha
14.3.13	namo rājñe namo varuṇāyeti vetasaśākhayāśvaṃ tūparaṃ gomṛgam ity agniṣṭha upākaroti
14.3.14	plakṣaśākhābhir itarān paśū́n // āgneyaḥ kṛṣṇagrīvaḥ purastāl lalāṭe sārasvatī meṣy adhastāddhastyoḥ sāvitrau vāhvoḥ sūryayāmau pārśvayos tvāṣṭrau lomaśasakthyau sakthyoḥ / śitipṛṣṭhau vārhaspatyau pṛṣṭhe / dhātre pṛṣodara udare vāyavyaḥ śvetaḥ puccha ity aśve paryaṅgyān
14.3.15	rohito dhūmnarohita ity aṣṭādaśinaḥ
14.3.16	kṛṣṇagrīvā āgneyā babhravaḥ saumyā upadhvastāḥ sāvitrāḥ sārasvatyo vatsataryaḥ pauṣṇāḥ śyāmāḥ pṛśnayo mārutā bahurūpā vaiśvadevā vaśā dyāvāpṛthivyā uktāḥ saṃcarā etāḥ
14.3.17	aindrāgnāḥ pṛśnayo mārutāḥ kṛṣṇā vāruṇāḥ kāyās tūparāḥ / agnaye 'nīkavate prathamajān ālabhate / marudbhyaḥ sāṃtapanebhyo bāṣkān marudbhyo gṛhamedhibhyaḥ sāvātān marudbhyaḥ krīḍibhyaḥ saṃspṛṣṭān marudbhyaḥ svatavadbhyo 'nusṛṣṭān uktāḥ saṃcarā etāḥ
14.3.18	aindrāgnāḥ prāśṛṅgā aindrā bahurūpā vaiśvakarmaṇāḥ pitṛbhyaḥ somavadbhyo babhrūn dhūmrān anūkāśān pitṛbhyo barhiṣadbhyo dhūmrān babhrūn anūkāśān pitṛbhyo 'gniṣvāttebhyo 'nūkāśān babhrūn dhūmrān / rohitāṃs traiyambakāḥ / kṛṣṇāḥ pṛṣanta ity eke / śvetā ādityā uktāḥ saṃcarā etā aindrāgnā bahurūpā vaiśvadevāḥ prāśṛṅgāḥ śunāsīrīyāḥ śvetā vāyavyāḥ śvetāḥ sauryā iti cāturmāsyāṃś ca paśūn samaśaḥ prativibhajyetareṣu yūpeṣūpākaroti
14.3.19	somāya svarājñe 'novāhāv anaḍvāhāv iti dvaṃdvinaḥ paśūn yathāsamāmnātam agniṣṭha evopākaroti
14.3.20	nirmanthyena pracarite patnyo 'śvam alaṃkurvanti
14.3.21	paryagnikṛtam ity eke
14.3.22	sahasraṃ sauvarṇā maṇayaḥ / sahasraṃ rājatāḥ sahasraṃ sāmudrāḥ śāṅkhāḥ sahasraṃ kācā vā / vāleṣu kumāryaḥ kācān āvayanti / grīvāsv itarān maṇīn pratimuñcanti / bhūr iti sauvarṇān mahiṣī bhuva iti rājatān vāvātā suvar iti śaṅkhamayān parivṛktiḥ
14.3.23	vasavas tvāñjantv iti gaulgulavenājyena mahiṣy aśvam abhyanakti / rudrās tvāñjantv iti kāsāṃ vavena vāvātā / ādityās tvāñjantv iti maustakṛtena parivṛktiḥ / viśve tvā devā vaiśvānarā añjantv iti prakṛtenetarā viparīta eke 'bhyañjanaṃ maṇipratimocane samāmananti
14.3.24	yuñjanti bradhnam ity aśvaṃ rathe yunakti
14.3.25	yuñjanty asya kāmyā harī vipakṣasetītarāv aśvau praṣṭivāhinaṃ rathe yunakti
14.3.26	ketuṃ kṛṇvann aketava iti rathe dhvajam ucchrayati
14.3.27	jīmūtasyeveti kavacam adhyūhate
14.3.28	dhanvanā gā iti dhanur abhimṛśati
14.3.29	vakṣyantīved ā ganīganti karṇaṃ priyam iti jyām
14.3.30	te ācarantī samaneva yoṣeti dhanurārtnī
14.3.31	bahvīnāṃ pitā bahur asya putra iti pṛṣṭha iṣudhiṃ vinahyati
14.3.32	rathe tiṣṭhan nayati vājina iti sārathim abhimantrayate
14.3.33	tīvrān ghoṣān kṛṇvate vṛṣapāṇaya ity aśvān
14.3.34	svāduṣaṃsadaḥ pitara iti pitṝn
14.3.35	suparṇaṃ vaste mṛgo asyā danta itīṣum ādatte
14.3.36	ṛjīte pari vṛṅdhi na iti paridānaṃ kurute
14.3.37	ājaṅghanti sānv eṣām ity aśvājanim ādāyāhir iva bhogaiḥ paryeti bāhum iti hastamātram abhimṛśati
14.3.38	vanaspate vīḍvaṅgo hi bhūyeti pañcabhī ratham
14.3.39	āmūr aja pratyāvartayemā iti dundubhīn nihrādayanti
14.3.40	ye te panthānaḥ savitaḥ pūrvyāsa ity udakāntam abhipretyākrān vājī kramair atyakramīd vājīti svayaṃ svayaṃ vājinn apo juṣasvety apo 'śvam abhyavagāhanti
14.3.41	yad vāto apo agamad iti pradakṣiṇam āvartayate / atraike dhūryojanam āmananti // yataḥ prayāti tatrāvatiṣṭhate
14.3.42	vi te muñcāmi raśanā ity aśvaṃ vimuñcati
14.3.43	dyaus te pṛṣṭham ity aśvaya pṛṣṭhaṃ saṃmārṣṭi
14.3.44	rathavāhanam iti saha saṃgrahītrā rathavāhane ratham ādadhāti
14.3.45	āhite saṃgrahītrāvarohati
14.3.46	yathopasthitam aśvam upasthāpayanti
14.3.47	lāvī3ñ chācī3n yaśo mamā3ṃ ity annapariśeṣān patnyo 'śvāyopayanti
14.3.48	yayopanyuptam atti tasmai prajā rāṣṭraṃ bhavati
14.3.49	ākrān vājī kramair atyakramīd vājī dyaus te pṛṣṭhaṃ pṛthivī sadhastham ity aśvam abhimantrayate
14.3.50	yathopākṛtān niyuñjanti
14.3.51	aśve paryaṅgyān yūpeṣu grāmyān paśūn ārokeṣv āraṇyān dhārayanti
14.3.52	prokṣyāśvam upapāyayanti
14.3.53	yady upapāyyamāno na pibed agniḥ paśur āsīd ity upapāyayet
14.3.54	samiddho añjan kṛdaraṃ matīnām ity aśvasyāpriyo bhavanti
14.3.55	meṣas tvā pacatair avatv iti paryagnau kriyāmāṇe 'pāvyāni juhoti / paryagnikṛtān grāmyān paśūn ālabhante prāraṇyān utsṛjanti / paryagnikṛtānāṃ dvaṃdvināṃ vaḍave puruṣe votsṛjanti
14.3.56	tārpye ca kṛttyadhīvāse hiraṇyakaśipau rukme cāśvaṃ saṃjñapayanti / plakṣaśākhāsv itarān paśūñ śyāmūlenāśvaṃ saṃjñapayanti / spandyābhir itarān paśūn
14.3.57	prāṇāya svāhā vyānāya svāheti saṃjñapyamāna āhutīr juhoti
14.3.58	saṃjñapte yad akrandaḥ prathamaṃ jāyamāna iti ṣoḍaśabhir aśvastomīyaṃ juhoti / ṣaṭtriṃśatā vā / kramair atyakramīd vājīti ṣaṭtriṃśī yāmena sāmnā prastotānugāyati
14.4.1	ambe ambāly ambika iti pariśrite pratiprasthātā patnīm udānayati
14.4.2	tā dakṣiṇān keśapakṣān udgrathya savyān prasrasya dakṣiṇān ūrūn ādhnānāḥ savyān ity ekeṣām
14.4.3	gaṇānāṃ tvā gaṇapatiṃ havāmaha iti pradakṣiṇam aśvaṃ dhāvantyaḥ pariyanti
14.4.4	avantīḥ sthāvantīs tvāvantv iti parītyaparītya japanti
14.4.5	savyān udgrathya dakṣiṇān prasrasya savyān ūrūn āghnānā dakṣiṇān ity ekeṣām / triḥ prasavyaṃ triḥ pradakṣiṇam antato yathāpurastān navakṛtvaḥ saṃpādayanti
14.4.6	ambe ambāly ambika iti mahiṣy aśvam upasaṃviśati
14.4.7	tau saha caturaḥ padaḥ saṃprasārayāvahā iti padaḥ saṃprasārayete
14.4.8	ahaṃ syāṃ tvaṃ syāḥ surāyāḥ kulajaḥ syāt tatremāṃś caturaḥ pado vyatiṣajya śayāvahā iti pado vyatiṣajate
14.4.9	subhage kāmpīlavāsinīti tārpyeṇa vāsasādhvaryur mahiṣīm aśvaṃ ca pracchādayati
14.4.10	ut sakthyor gṛdaṃ dhehīti prajanane prajananaṃ saṃdadhāti
14.4.11	ambe ambāly ambika iti mahiṣī garhate
14.4.12	ūrdhvām enām ucchrayatād iti patnayo 'bhimedhante
14.4.13	trir mahiṣī garhate / triḥ patnayo 'bhimedhanta uttarayottarayarcā
14.4.14	dadhikrāvṇo akāriṣam iti sarvāḥ surabhimatīm ṛcaṃ vadanti
14.4.15	āpo hi ṣṭhā mayobhuva iti tisṛbhir mārjayante
14.4.16	gāyatrī triṣṭub iti dvābhyāṃ mahiṣī hiraṇmayībhiḥ sūcībhir aśvasyāsipathān kalpayati
14.4.17	uttarābhyāṃ dvābhyāṃ vāvātā rājatībhir uttarābhyāṃ dvābhyāṃ parivṛktī lohamayībhir āyasībhir vā tūṣṇīṃ tūparagomṛgayor asipathān kalpayanti
14.4.18	yavapiṣṭair godhūmāpiṣṭair vā pralimpanti
14.4.19	lomnām avicchedāyeti vijñāyate
14.4.20	kas tvā chyati kas tvā viśāstīty aśvasya tvacam āchyati
14.4.21	nāśvasya vapā vidyate
14.4.22	candraṃ nāma medaḥ / tad uddharati
14.4.23	uddharatītareṣāṃ paśūnām
14.4.24	śṛtāsu vapāsūttarata upariṣṭād agner vaitase kaṭe 'śvasya tūparasya gomṛgasyeti vapā āsādayati
14.4.25	dakṣiṇataḥ plakṣaśākhāsv itareṣāṃ paśūnām
14.4.26	ekadhā prājāpatyānāṃ vapābhiḥ pracarati
14.4.27	ekadhetareṣāṃ paśūnāṃ prājāpatyānāṃ candrasya vapayor medaso 'nubrūhi / prājāpatyānāṃ candrasya vapayor medasaḥ preṣyety aśvasya tūparasya gomṛgasyeti vapānāṃ saṃpreṣyati vapā medaḥ prasthitaṃ preṣyeti vā
14.4.28	viśveṣāṃ devānām usrāṇāṃ chāgānāṃ meṣāṇāṃ vapānāṃ medaso 'nubrūhi / viśveṣāṃ devānām usrāṇāṃ chāgānāṃ meṣāṇāṃ vapānāṃ medasaḥ preṣyetītareṣāṃ paśūnāṃ saṃpreṣyati / vapāṃ medaḥ preṣyeti vā
14.4.29	purastād vapānāṃ homāt svāhā devebhya iti pūrvaṃ mahimānaṃ juhoti yas te deveṣu mahimā saṃbabhūveti vā hutvā śeṣaṃ karoti
14.4.30	upariṣṭād vapānāṃ homād devebhyaḥ svāhety uttaraṃ yas te pṛthivyāṃ mahimā saṃbabhūveti vā hutvā śeṣaṃ karoti
14.4.31	atraiva mārjanam āmnātam
14.4.32	agreṇāhavanīyam abhito yūpam upaviśya hotā brahmā ca brahmodyaṃ vadato dakṣiṇato brahmottarato hotā / atha vā kiṃ svid āsīt pūrvacittir iti hotuḥ pṛṣṭhāni prajñātāni brāhmaṇe / brahmaṇo vijayaṃ saṃjñapayanti
14.4.33	prajāpataye 'śvasya tūparasya gomṛgasyāsthi loma ca tiryag asaṃbhindantaḥ sūkaraviśasaṃ viśasateti saṃpraiṣavat kurvanti
14.4.34	aśvasya lohitaṃ sviṣṭakṛdarthaṃ nidadhāti
14.4.35	gomṛgakaṇṭham aśvaśaphaṃ ca māhendrasya stotraṃ pratyabhiṣiñcati
14.4.36	hiraṇyagarbhaḥ samavartatāgra iti ṣaṭ prājāpatyān purastād abhiṣekasya juhoti
14.4.37	ṣaḍ upariṣṭāt saptamam ekeṣāṃ yaḥ prāṇata iti pūrvāsāṃ prathamā bhavati
14.4.38	prajāpatiś carati garbhe antar ajāyamāno bahudhā vijāyate / tasya dhīrāḥ parijānanti yoniṃ marīcīnāṃ padam icchanti vedhasaḥ // yo devebhya ātapati yo devānāṃ purohitaḥ / pūrvo yo devebhyo jāto namo rucāya brāhmaye / rucaṃ brāhmaṃ janayanto devā agre tad abruvan / yas tvaivaṃ brāhmaṇo vidyāt tasya devā asan vaśe / hrīś ca te lakṣmīś ca patnyāv ahorātre pārśve / nakṣatrāṇi rūpam aśvinau vyāttam / iṣṭaṃ maniṣāṇāmuṃ maniṣāṇa sarvaṃ maniṣāṇa // bhūto bhūteṣu carati praviṣṭaḥ sa bhūtānām adhipatir babhūva / tasya mṛtyau carati rājasūyaṃ sa rājā rājyam anumanyatām idam / prajāpata ity eṣā / taveme lokāḥ pradiśo diśaś ca parāvato nivata udvataś ca / prajāpate viśvasṛj jīvadhanva idaṃ no deva pratiharya havyam ity uttarāsām uttamā
14.4.39	ayaṃ puro bhuva iti pañcāśataṃ prāṇabhṛtaḥ purastād abhiṣekasya juhoti / prācī diśāṃ vasanta ṛtūnām iti pañcāśatam apānabhṛta upariṣṭāt
14.4.40	sahasraśīrṣā puruṣaḥ sahasrākṣaḥ sahasrapād iti puruṣeṇa nārāyaṇena śatātṛṇṇaṃ sauvarṇaṃ rukmaṃ yajamānasya śirasi nidadhāti
14.4.41	prajāpates tvā pṛthivyai bāhubhyām antarikṣasya hastābhyāṃ prajāpatiṃ sāmrājyāyābhiṣiñcāmīti mahimnor udrekeṇa parṇamayaiḥ pātraiḥ siṃhacarmaṇy adhyabhiṣiñcati
14.4.42	ṛṣabhacarmābhiṣicyāmānasyopariṣṭād dhārayanti
14.4.43	ūrdhvā asya samidho bhavantīti prājāpatyābhir āprībhir yajamānasya hastaṃ gṛhṇāti
14.4.44	mṛgo na bhīma iti vaimṛdhībhyāṃ mukhaṃ vimṛṣṭe
14.4.45	agninā devena pṛtanā jayāmīti jāgatān viṣṇukramān krāmati
14.4.46	madhuś ca mādhavaś ceti dvādaśāhutīr juhoti / trayodaśety ekeṣām / vasantāya svāhā grīṣmāya svāheti juhoti
14.4.47	havirāsādanaprabhṛtīni karmāṇi pratipadyate
14.4.48	uttarata upariṣṭād agner vaitase kaṭe 'śvaṃ tūparaṃ gomṛgam iti yathāṅgam anupūrvam // prāñcaḥ kalpayanti
14.4.49	pratīco vā dakṣiṇataḥ plakṣaśākhāsv itarān paśūn
14.4.50	nānākumbhīṣv ete paśavaḥ śrapyante / vapābhiḥ pracaraṇakalpo vyākhyātaḥ
14.4.51	kramair atyakramīd vājīti vaitasena kaṭenāśvaṃ tūparaṃ gomṛgam iti sarvahutaṃ juhoti
14.4.52	hutāya svāheti hutam abhijuhoti
14.4.53	ye 'śvasya hutasya gandham ājighranti
14.4.54	sarve te puṇyalokā bhavantīti vijñāyate
14.4.55	stegān daṃṣṭrābhyāṃ maṇḍūkāñ jambhyebhir ity ājyam avadānaṃ kṛtvā pratisaṃkhyāyāhutīr juhoti
14.4.56	grāmyān hutvāraṇye 'nuvākyaṃ juhoti dyāvāpṛthivīyaṃ hutvāśvastomīyaṃ juhoti
14.4.57	imā nu kaṃ bhuvanā sīṣadhemendraś ca viśve ca devāḥ / yajñaṃ ca nas tanuvaṃ ca prajāṃ cādityair indraḥ saha sīṣadhātu / ādityair indraḥ sagaṇo marudbhir asmabhyaṃ bheṣajākarat / agne tvaṃ no antama iti dvipadāṃ hutvāśvalohitena śṛtena sviṣṭakṛto juhoti
14.4.58	gomṛgakaṇṭhena prathamām āhutiṃ juhoti / aśvaśaphena dvitīyām / ayasmayena kamaṇḍalunā caruṇā vā tṛtīyām
14.4.59	patnīsaṃyājāntam ahaḥ saṃtiṣṭhate
14.5.1	śvo bhūte pratāyate sarvastomo 'tirātra uttamo bṛhatsāmā
14.5.2	paśukāla aikādaśinān vāyavyān paśūn upākaroti / prājāpatyam ṛṣabhaṃ tūparaṃ bahurūpaṃ dvādaśam upālambhyaṃ sarvebhyaḥ kāmebhyaḥ
14.5.3	avabhṛthena pracarite purastāt sviṣṭakṛtaḥ
14.5.4	ātreyaṃ khalatiṃ viklidhaṃ śuklaṃ piṅgalākṣaṃ śipiviṣṭaṃ tilakāvalam avabhṛtham abhyavanīya jumbukāya svāheti tasya mūrdhañ juhoti / cumbukāya svāhety ekeṣām / mṛtyave svāheti dvitīyām / bhrūṇahatyāyai svāheti tṛtīyām / brahmahatyāyai svāhety ekeṣām
14.5.5	tasmai śatamanoyuktaṃ ca dadāti
14.5.6	śate vānoyukte cety ekeṣām
14.5.7	saha puṇyakṛtaḥ pāpakṛtaś cāvabhṛtham avayanti
14.5.8	avabhṛthād udetya hastasaṃrabdhā grāmam āyanti
14.5.9	saurīr nava śvetā vaśā anūbandhyā bhavanti pañcadaśa vā / chagalaḥ kalmāṣaḥ kikidīvir vidīgaya iti trayas tvāṣṭrāḥ
14.5.10	pātnīvate saṃtiṣṭhate 'tirātraḥ
14.5.11	śvo bhūte tripaśunā paśubandhena bailve triviśākhe yūpe yajata āgneyam aindrāgnam āśvinam / tān paśūn ālabhate / apivā traitānāṃ prathamajam āśvinaṃ kālakābhrum aśvibhyāṃ madhyame viśālayūpe traitānāṃ madhyamajam ūrje dakṣiṇe viśālayūpe traitānām uttamajaṃ pṛthivyā uttare viśālayūpe
14.5.12	paśupuroḍāśaṃ nirupyāgnaye 'ṃhomuce 'ṣṭākapālam iti daśahaviṣaṃ mṛgāreṣṭiṃ nirvapati
14.5.13	agner manve prathamasya pracetasa iti yājyānuvākyā bhavanti
14.5.14	paśupuroḍāśānāṃ mṛgāreṣṭeś ca samānaṃ sviṣṭakṛdiḍam
14.5.15	śvo bhūte dvādaśa brahmaudanān anvahaṃ nirvapati / dvādaśābhir veṣṭibhir yajeta
14.5.16	tāsu dvādaśāni śatāny anvahaṃ dadāti
14.5.17	piśaṅgās trayo vāsantās iti yathartu yathādaivataṃ yathāsamāmnātam ṛtupaśubhir yajeta
14.5.18	saṃtiṣṭhate 'śvamedhaḥ
14.6.1	pañcāhaḥ puruṣamedhaḥ / rājā brāhmaṇo vā / yaḥ kāmayeta sarveṣāṃ bhūtānāṃ jaiṣṭhyaṃ śraiṣṭhyaṃ svārājyam ādhipatyaṃ gaccheyam iti / sa etena yajeta
14.6.2	tasyāśvamedhena kalpo vyākhyātaḥ
14.6.3	trayoviṃśatir dīkṣāḥ / dvādaśopasadaḥ / pañca sutyāḥ / ekādaśa yūpā ekādaśāgnīṣomīyā agniṣṭomaḥ prathamaha ukthyo dvitīyam atirātras tṛtīyam ukthyaś caturtham agniṣṭomaḥ pañcamam / madhyame 'hani pauruṣamedhikān paśūn upākaroti
14.6.4	deva savitaḥ / tat savitur viśvāni deva savitar iti puruṣān upākariṣyaṃs tisraḥ sāvitrīr juhoti
14.6.5	aikādaśinān upākṛtya puruṣān upākaroti
14.6.6	brahmaṇe brāhmaṇam ālabhata iti yathāsamāmnātam / teṣām aṣṭācatvāriṃśataṃ madhyama upākaroti
14.6.7	ekādaśaikādaśetareṣv avaśiṣṭān madhyame 'ṣṭau vā
14.6.8	uttamān agniyuktān puruṣān sahasraśīrṣā puruṣaḥ sahasrākṣaḥ saharsapād iti puruṣeṇa nārāyaṇena dakṣiṇato brahmābhiṣṭauti
14.6.9	paryagnikṛtān puruṣān udīco nītvotsṛjyājyena taddevatā āhutīr hutvāthaikādaśinīḥ saṃsthāpayanti
14.6.10	dakṣiṇākāle madhyamaṃ pratirāṣṭrasya yad anyad brāhmaṇād dikṣu cittād bhūmeḥ senābhyaś ca tat puruṣamedhe dadāti
14.6.11	yathāśvamedhe brāhmaṇo yajamānaḥ sarvavedasaṃ dadyāt
14.6.12	ekādaśa yūpā ekādaśānūbandhyā maitrāvaruṇī vaiśvadevī bārhaspatyā vā
14.6.13	traidhātavīyodavasānīyā tayeṣṭvā pṛthag araṇīṣv agnīn samārohyottaranārāyaṇenādityam upasthāya gṛheṣu pratyavasyed yān abhiprāpnuyāt tān yajñakratūn ārabheta
14.6.14	saṃtiṣṭhate puruṣamedhaḥ
14.6.15	sarvamedho daśarātraḥ / yaḥ kāmayeta sarvam idaṃ bhaveyam iti / sa etena yajeta / tasya puruṣamedhena kalpo vyākhyātaḥ
14.6.16	tristāvā vedir ekaśatavidho 'gnir agniṣṭut
14.6.17	agniṣṭomaḥ prathamahaḥ / sarvam āgneyaṃ kriyate
14.6.18	indrastud ukthyo dvitīyaṃ sarvam aindraṃ kriyate
14.6.19	sūryastud ukthyas tṛtīyaṃ sarvaṃ sauryaṃ kriyate
14.6.20	viśvedevastud ukthyaś caturthaṃ sarvaṃ vaiśvadevaṃ kriyate
14.6.21	āśvamedhikaṃ madhyamaṃ pañcamam / tasminn aśvaṃ medhyam ālabhate
14.6.22	pauruṣamedhikaṃ madhyamaṃ ṣaṣṭham / tasmin puruṣān medhyān ālabhate
14.6.23	aptoryāmaḥ saptamam / tasmin sarvān medhyān ālabhate
14.6.24	vapā vapāvatāṃ tvaca utkṛtyāvapānāṃ juhoti
14.6.25	saṃvṛścauṣadhivanaspatīn ārdrāñ śuṣkāṃś cānuprakiranti
14.6.26	prātaḥsavane sanneṣu nārāśaṃseṣu cānnamannaṃ juhoti
14.6.27	sarvaṃ juhoti sarvasyāptyai sarvasyāvaruddhyā ity evaṃ mādhyaṃdine savane tathā tṛtīyasavane huteṣu haviḥṣu triṇavam aṣṭamam / trayastriṃśaṃ navamam / viśvajit sarvapṛṣṭho 'tirātro daśamam
14.6.28	dakṣiṇākāle madhyamaṃ pratirāṣṭrasya yad anyad brāhmaṇād dikṣu vittāt tat sabhūmi puruṣavad dadāti / yathā puruṣamedhe yathā puruṣamedhe
15.1.1	śrutilakṣaṇaṃ prāyaścittaṃ vidhyaparādhe vidhīyate
15.1.2	ekasmin doṣe śrūyamāṇāni samabhyuccīyeran prāyaścittāny arthāntarasaṃyogāt
15.1.3	japo homa ijyā ca
15.1.4	doṣanirghātārthāni bhavanti
15.1.5	anantaraṃ doṣāt kartavyāni
15.1.6	nirhṛte punardoṣe kṛtsnaṃ karma
15.1.7	tasya nāvacanāt punaḥ prayogaḥ
15.1.8	tubhyaṃ tā aṅgirastamety anvāhitāgniḥ prayāsyañ juhuyāt
15.1.9	pṛthag araṇīṣv agnīn samārohya prayāti
15.1.10	yatra vaset tadaitām iṣṭiṃ saṃsthāpayet
15.1.11	yady anvāhitāgner āhavanīyo 'nugacched anv agnir uṣasām agram akhyad ity anyaṃ praṇīya yo agniṃ deva vītaye haviṣmāṃ ā vivāsati / tasmai pāvaka mṛḍaya svāheti sruvāhutiṃ juhoti
15.1.12	yaḥ kaścanānugacched etad eva prāyaścittam
15.1.13	mathitvā gārhapatyam
15.1.14	praṇayanavarjam āvarteta
15.1.15	yā prakṛtir dakṣiṇāgneḥ
15.1.16	bhūr ity upatiṣṭheta
15.1.17	manasā vratopāyanīyaṃ yajur japet
15.1.18	idaṃ ta ekaṃ para uta ekaṃ tṛtīyena jyotiṣā saṃviśasva / saṃveśanas tanuvai cārur edhi priye devānāṃ parame janitra ity anvāhitāgner agnim apakṣāyantam ā śamyāparāsāt saṃbharet
15.1.19	parastarāṃ śamyāparāsād apakṣāyantam anu prayāyānvavasāya yajeta
15.1.20	agnaye pathikṛte puroḍāśam aṣṭākapālaṃ nirvapet
15.1.21	patho 'ntikād barhir āharet
15.1.22	anaḍvān dakṣiṇā
15.1.23	śvo bhūte gṛheṣu pratyavasyet
15.1.24	yasya haviṣe vatsā apākṛtā dhayeyur vāyavyāṃ yavāgūṃ nirvapet
15.1.25	sā dohasthāne pratīyāt / anyatarasmād apākṛtā dhayeyuḥ
15.1.26	athottarasmai haviṣe vatsān apākṛtyopavaset
15.1.27	yasya sāyaṃ dugdhaṃ havir ārtim ārcchatīndrāya vrīhīn nirupyopavaset
15.1.28	yat prātaḥ syāt tac chṛtaṃ kuryāt
15.1.29	athottara aindraḥ puroḍāśo bhavati
15.1.30	prātardohenātra samavadāya pracarati
15.1.31	athottarasmai haviṣe vatsānapākṛtyopavaset
15.1.32	etad eva pratardohasyārtigatasya prāyaścittam
15.1.33	sāyaṃdohenātra samavadāya pracarati
15.1.34	athottarasmai haviṣe vatsān apākṛtyopavaset
15.1.35	yasya sāyaṃprātar dugdhaṃ havir ārtim ārcchaty aindraṃ pañcaśarāvam odanaṃ pacet
15.1.36	agniṃ prathamaṃ puroḍāśena yajeta
15.1.37	uttaram indraṃ pañcaśarāveṇa
15.1.38	athottarasmai haviṣe vatsān apākṛtyopavaset
15.1.39	yasya vratye 'han patny anālambhukā bhavati tām aparudhya yajeta
15.1.40	udakaśulbaṃ stṛṇīyāt
15.1.41	tām iṣṭvā trirātre snātām upahūyeta // amūham asmi sā tvaṃ dyaur ahaṃ pṛthivī tvaṃ sāmāham ṛk tvaṃ tāv ehi saṃbhavāva saha reto dadhāvahai puṃse putrāya vettavai rāyaspoṣāya suprajāstvāya suvīryāyeti / ardha evainām upahvayate saiva tataḥ prāyaścittiḥ
15.1.42	yadi sāṃnāyyam agnihotraṃ vā viṣyandeta / yadi vā kīṭo 'vapadyeta / madhyamena palāśaparṇenāntamena vodak paretya prājāpatyayarcā valmīkavapāyāṃ viṣyandamānam avanīya bhūr ity upatiṣṭheta
15.1.43	madhyamenaiva palāśaparṇena dyāvāpṛthivyayarcāntaḥparidhi kīṭāvapannam avanīya bhūr ity upatiṣṭheta
15.1.44	yadi sāṃnāyyam anyad āgamayet
15.1.45	yady agnihotram anyāṃ dugdhvā punar juhuyān mitro janān kalpayati prajānan mitro dādhāra pṛthivīm uta dyām / mitraḥ kṛṣṭīr animiṣābhicaṣṭe satyāya havyaṃ ghṛtavaj juhotety abhivṛṣṭam agnihotraṃ hutvānyāṃ dugdhvā punar juhuyāt
15.1.46	yadi pūrvasyām āhutyāṃ hutāyām uttarāhutiḥ skandet pūrvāṃ cottarayābhihutya yatra vettha vanaspate devānāṃ guhyā nāmāni / tatra havyāni gāmayeti vānaspatyayarcā samidham ādhāya tūṣṇīm eva punar juhuyāt
15.1.47	yadi pūrvasyām āhutyāṃ hutāyām āhavanīyo 'nugacched agnir dārau dārāv agnir iti vadann anantare śakale hiraṇye vā juhuyāt
15.1.48	yadi purā prayājebhyo bahiṣparidhy āhavanīyāt prācīnam aṅgāro nivartetādhvaryave ca yajamānāya cākaṃ syāt / yadi dakṣiṇā brahmaṇe ca yajamānāya cākaṃ syāt / yadi pratyag ghotre ca patniyai ca yajamānāya cākaṃ syāt / yady udaṅ agnīdhe ca paśubhyaś ca yajamānāya cākaṃ syāt / mā tamo mā yajñas taman mā yajamānas tan namas te astv āyate namo rudra parāyate namo yatra niṣīdasy adhvaryuṃ mā mā hiṃsīr yajamānaṃ mā hiṃsīr iti taṃ sruvasya budhnenābhividadhyāt // yadi prācīnaṃ nivartetaivam itarāsu dikṣu brahmāṇaṃ mā hiṃsīr yajamānaṃ mā hiṃsīr iti dakṣiṇato mantraṃ saṃnamati // hotāraṃ mā hiṃsīḥ patnīṃ mā hiṃsīr yajamānaṃ mā hiṃsīr iti paścāt / āgnīdhraṃ mā hiṃsīr yajamānasya paśūn mā hiṃsīr yajamānaṃ mā hiṃsīr ity uttarataḥ
15.1.49	sahasraśṛṅgo vṛṣabho jātavedāḥ stomapṛṣṭho ghṛtavān supratīkaḥ / mā no hāsīn metthito net tvā jahāma gopoṣaṃ no vīrapoṣaṃ ca yacchety enam agnau praharati
15.1.50	prahṛtya vābhijuhuyāt
15.1.51	yady āhitāgner agnir mathyamānaḥ kālasaṃnikarṣeṇa na jāyeta yatrānyaṃ paśyet tata āhṛtya vihṛtya hutvātvaramāṇaḥ punar manthet
15.1.52	anyam avindann ajāyā dakṣiṇe karṇe juhuyāt
15.1.53	ajasyety ekeṣām
15.1.54	ajasya tu tato nāśnīyāt
15.1.55	ajām avindan brāhmaṇasya dakṣiṇe haste juhuyāt
15.1.56	brāhmaṇaṃ tu vasatyai nāparundhyāt
15.1.57	brāhmaṇaṃ tv avindan darbhastambe juhuyāt
15.1.58	darbhāṃs tu nādhyāsīta
15.1.59	darbhānn avindann apsu juhuyāt
15.1.60	āpas tu na paricakṣītemā bhojanīyā imā abhojanīyā iti
15.1.61	apy abhojanīyasyaitaṃ saṃvatsaraṃ parigṛhṇīyād evāpaḥ
15.1.62	adbhis tu pādau na prakṣālayīta
15.1.63	saṃvatsarikāṇy etāni vratāni bhavanti
15.1.64	saṃvatsare 'gnaye vratapataye puroḍāśam aṣṭākapālaṃ nirvapet
15.1.65	agnaye kṣāmavate 'ṣṭākapālam / yady āhitāgner agnir gṛhān dahet
15.1.66	agnaye vivicaye 'ṣṭākapālaṃ yasyānyair agnibhir agnayaḥ saṃsṛjyeran mitho vā
15.1.67	agnaye vītaye 'ṣṭākapālaṃ yadi gārhapatyadakṣiṇāgnī saṃsṛjyeyātām
15.1.68	agnaye vipṛcaye 'ṣṭākapālaṃ yadi gārhapatyāhavanīyau / gārhapatyadakṣiṇāgnī ity ekeṣām
15.1.69	agnaye vratabhṛte 'ṣṭākapālaṃ yady abhyādāhyena
15.1.70	agnaye śucaye 'ṣṭākapālaṃ yadi śavāgninā // agnaye saṃkusukāyāṣṭākapālaṃ yadi sūtakāgninā
15.1.71	saṃkusuko vikusuko vikiro yaś ca viṣkiraḥ / māṣājyena naledhmena kravyādaṃ śamayāmasi / asmin vayaṃ saṃkusuke 'gnau riprāṇi mṛjmahe / abhūma yajñiyāḥ śuddhāḥ pra ṇa āyūṃṣi tāriṣad iti yājyānuvākye
15.1.72	agnaye 'psumate 'ṣṭākapālaṃ yadi vaidyutena
15.1.73	sarve saṃnipaterann agnaye vivicaye nirupyāgnaye śucaye nirvapati / vrātabhṛtīṃ tṛtīyām apsumatīṃ caturthīṃ kṣāmavatīm antataḥ parikramayet
15.1.74	vrātabhṛtīṃ dvitīyām eke samāmananti / vrātapatīm uttamām
15.1.75	garbhaṃ sravantam agadam akar agnir indras tvaṣṭā bṛhaspatiḥ / pṛthivyām avacuścotaitan nābhiprāpnoti nirṛtiṃ parācair ity agnihotrasthālīṃ sravantīm abhimantrayeta
15.1.76	yasya havir niruptaṃ purastāc candramā abhyudeti tredhā taṇḍulān vibhajed ye madhyamāḥ syus tān agnaye dātre puroḍāśam aṣṭākapālaṃ kuryād ye sthaviṣṭhās tān indrāya pradātre dadhaṃś caruṃ ye 'ṇiṣṭhās tān viṣṇave śipiviṣṭāya śṛte carum agnir evāsmai prajāṃ prajanayatīti
15.1.77	anirupte 'bhyudite
15.1.78	vyṛddhabhāgbhyo nirvapet
15.1.79	tathaikadeśe nirupte 'bhyudite vyṛddhabhāgbhyaḥ śeṣam
15.1.80	tām iṣṭiṃ saṃsthāpya vatsān apākṛtya śvaḥ sāṃnāyyena yajeta
15.1.81	agnaye pathikṛte puroḍāśam aṣṭākapālaṃ nirvaped yo darśapūrṇamāsayājī sann amāvāsyāṃ vā paurṇamāsīṃ vātipādayed iti
15.1.82	vi vā etasya yajñaś chidyate yasya yajñe pratate 'ntar etām iṣṭiṃ nirvapanti / ya evāsāv āgneyo 'ṣṭākapālo 'māvāsyāyāṃ paurṇamāsyāṃ tam evāgnaye pathikṛte kuryāt tenaiva panthāṃ punar evaiti na yajñaṃ vicchinattīti vijñāyate
15.1.83	pravṛttasya kālātinaye 'pravṛttasya vaiśvānary agnaye vratapataye puroḍāśam aṣṭākapālaṃ nirvapet
15.1.84	ya āhitāgniḥ sann avratyam iva caret / ya āhitāgniḥ pravased ity ekeṣām
15.1.85	agnaye vratabhṛte 'ṣṭākapālaṃ ya āhitāgnir ārtijam aśru kuryāt / vrātabhṛtīṃ pravāsa eke samāmananti / vrātapatīm aśrukarmaṇi
15.1.86	tvam agne vratabhṛc chucir devāṃ āsādayā iha / agne havyāya voḍhave // vratā nu bibhrad vratapā adābhyo yajā no devāṃ ajaraḥ suvīraḥ / dadhad ratnāni suvidāno agne gopāya no jīvase jātaveda iti yājyānuvākye
15.2.1	yasmād bhīṣā niṣīdasi tato no abhayaṃ kṛdhi / prajābhyaḥ sarvābhyo mṛḍa namo rudrāya mīḍhuṣa ity abhimantrayeta
15.2.2	yady agnihotry upasṛṣṭopasannā vā niṣīded udasthād devy aditir viśvarūpy āyur yajñapatāv adhāt / indrāya kṛṇvatī bhāgaṃ mitrāya varuṇāya ceti tām utthāpya dugdhvā brāhmaṇāya dadyāt
15.2.3	yasyānnaṃ nādyād api vaināṃ daṇḍena vipiṣyāvipiṣya votthāpyātman kurvīta sūyavasād bhagavatī hi bhūyā atho vayaṃ bhagavantaḥ syāma / addhi tṛṇam aghnye viśvadānīṃ piba śuddham udakam ācarantīti darbhastambam ālupya grāsayet
15.2.4	yadi duhyamānā vāśyeta yadi vā lohitaṃ duhīta vyutkrāmatety uktvā dakṣiṇāgniṃ pariśritya tasminn etaṃ śrapayitvā tasminn eva juhuyāt / tāṃ brāhmaṇāya dadyād yam anabhyāgamiṣyan manyeta
15.2.5	yad adya dugdhaṃ pṛthivīm asakta yad oṣadhīr apyasarad yad āpaḥ / payo gṛheṣu payo aghniyāsu payo vatseṣu payo astu tan mayīty enad abhimantrya yadi duhyamānaṃ skandet samudraṃ vaḥ prahiṇomīty etayādbhir upaninīya tad eva yādṛk kīdṛg ghutvānyāṃ dugdhvā punar juhuyāt
15.2.6	api vā tāṃ caiva duhyād anyāṃ vā yadi bhindyād anyāṃ sthālīṃ nirṇijyāthānyāṃ duhyād udakaṃ tv anuparāsicyam
15.2.7	yadi dugdhaṃ skanded yadi hriyamāṇaṃ yady adhiśrīyamāṇaṃ yady adhiśritaṃ yady udvāsyamānaṃ yady udvāsitam anyām abhiduhyāt
15.2.8	atha yady unnītaṃ skanded yadi dvir yadi trir na tad ādriyetety ekeṣām / caturtham unnīyamānaṃ skandet sthālyāṃ śeṣam ānīya tataś caturgṛhītaṃ gṛhītvā vāruṇīm ṛcam anūcya vāruṇyarcā juhuyāt
15.2.9	yady unnītaṃ skandet punar abhyunnīya hotavyam athājyena vāruṇīm ṛcam anūcya vāruṇyarcā juhuyāt
15.2.10	yady uddrutasya skanded yat tato hutvā punar eyād yajñaṃ vicchindyād yatra skandet taṃ niṣadya punar gṛhṇīyāt tad eva yādṛk kīdṛg ghutvānyāṃ dugdhvā punar juhuyāt
15.2.11	yadi prācīnaṃ hriyamāṇaṃ skandet prajāpater viśvabhṛti tanvāṃ hutam asīty abhimantrayāthājyena vāruṇīm ṛcam anūcya vāruṇyarcā juhuyāt
15.2.12	yadi puraḥ parāhṛtaṃ skanded anūddhṛtya punar abhyunnīya hotavyam athājyena vāruṇīm ṛcam anūcya vāruṇyarcā juhuyāt
15.2.13	yadi pura upasannam ahutaṃ skandet tad eva yādṛk kīdṛkca hutvānyāṃ dugdhvā punar juhuyāt
15.2.14	askān dyauḥ pṛthivīm askān ṛṣabho yuvā gāḥ / skannemā viśvā bhuvanā skanno yajñaḥ prajanayatu / askān ajani prājany ā skannāj jāyate vṛṣā / skannāt prajaniṣīmahīty agnihotraṃ skannam abhimantrayādbhir upaninayet
15.2.15	yadi sāyaṃ skanded ā hotoḥ prātar nāśnīyāt / yadi prātaḥ skanded ā hotoḥ sāyaṃ nāśnīyāt
15.2.16	divyā vā etam aśanir abhyavaiti yasyāgnihotraṃ śiriśirā bhavati / samoṣāmum iti brūyād yaṃ dviṣyāt
15.2.17	yasyāgnihotre 'dhiśrite śvāntarā dhāved gārhapatyād bhasmādāyedaṃ viṣṇur vicakrama iti vaiṣṇavyarcāhavanīyād dhvaṃsaṃyann uddraved etayaiva bhasmanā śunaḥ padam upavapati
15.2.18	yasyānāhṛtam agniṃ sūryo 'bhinimroced yatra dīpyamānaṃ parāpaśyet tata āhṛtyaitaṃ praviśānīti vaiṣa ādhīyate
15.2.19	iti dakṣiṇāgner anugatasyādhānakalpaḥ
15.2.20	yasyānuddhṛtam agniṃ sūryo 'bhinimrocet // agnihotraṃ pūrvaṃ hareyuḥ / athāgnim uddhareyuḥ / api vā darbheṇa hiraṇyaṃ prabadhya pūrvaḥ pratipadyetānvaṅ brāhmaṇa ārṣeyo bahuvid agnim uddharet / anvaṅṅ agnihotreṇānudraved agniṃ pratiṣṭhāpyāgnihotram upasādyātamitor aprāṇann āsitvā varaṃ dattvā hutvā bhūr bhuvaḥ suvar ity upatiṣṭheta vāruṇaṃ caruṃ nirvapet // doṣā vastor namaḥ svāheti juhuyāt
15.2.21	yadi sāyam agnihotrasyartumati nayet prātar vastar namaḥ svāheti juhuyāt
15.2.22	yadi prātar agnihotrasyartumati nayet kālasamāpanīyam etābhyāṃ mantrābhyāṃ hutvā nityam agnihotraṃ juhoti
15.2.23	sāyam agnihotram upasādya bhūr bhuvaḥ suvar iti purastāddhotor vadati hutvā ca prātar agnihotram upasādyātamitor aprāṇann āsitvā varaṃ dattvā hutvā bhūr bhuvaḥ suvar ity upatiṣṭhetānugamayaty āhavanīyam anv agnir uṣasām agram akhyad ity anyaṃ praṇīyehaiva kṣemyā edhi mā prahāsīn māmum āmuṣyāyaṇam ity upatiṣṭheta / maitraṃ caruṃ nirvapet
15.2.24	sauryam ekakapālam eke samāmananti
15.2.25	tasyāṃ saṃsthitāyām anaśnantau vāgyatāv etad ahar jāyāpatī agnim indhānāv āsāte
15.2.26	dvayoḥ payasā sāyam agnihotraṃ juhuyāt / pūrvam adhiśrityottaram ānayet
15.2.27	yasyānuddhṛtam agniṃ sūryo 'bhyudiyāc caturgṛhītam ājyaṃ gṛhītvā pūrvaḥ pratipadyetānvaṅ brāhmaṇa ārṣeyo bahuvid agnim uddharet / anvaṅṅ agnihotreṇānudraved agniṃ pratiṣṭhāpyāgnihotram upasādya // purastāt pratyaṅṅ āsīna uṣāḥ ketunā juṣatām ity etac caturgṛhītaṃ hutvā nityam agnihotraṃ juhuyāt
15.2.28	tasya sa eva homakalpaḥ sā prayaścittiḥ / yat prātar ṛtāv atīte
15.2.29	etāvan nānā / nātrānugamayaty āhavanīyam
15.2.30	yasyāhutam agnihotraṃ sūryo 'bhyudiyād unnīyātamitor apraṇann āsitvā hutvā bhūr ity upatiṣṭheta / varo dakṣiṇā
15.2.31	yady ante syād unnīya prāṅ udādravet sa upasādyātamitor āsīta yad ā tāmyed atha bhūḥ svāheti juhuyāt
15.2.32	yasya hoṣyāmīti pravṛtte hutam agnihotraṃ sūryo 'bhyudiyāddhutvā tad athotsādya punarādheya ity ekeṣām
15.2.33	yasyobhāv anugatau sūryo 'bhyudiyāt / apivāstam iyāt / yad ivāraṇyoḥ samārūḍho naśyet punarādheyam eva / tatra prāyaścittam
15.2.34	agnaye tanumate 'ṣṭākapālaṃ nirvaped yasyāgnihotraṃ vicchidyeta dvyahe tryahe vā
15.2.35	svayaṃ kṛṇvānaḥ sugam aprayāvaṃ tigmaśṛṅgo vṛṣabhaḥ śoṣucānaḥ / pratnaṃ sadhastham anupaśyamāna ā tantum agnir divyaṃ tatāna // tvaṃ nas tantur uta setur agne tvaṃ panthā bhavasi devayānaḥ / tvayāgne pṛṣṭhaṃ vayam āruhemāthā devaiḥ sadhamādaṃ mademeti yājyānuvākye
15.3.1	yasyāhavanīye 'nudvāte gārhapatya udvāyed āhavanīyam udvāpya gārhapatyasyāvakṣāṇāni saṃnidhāyetaḥ prathamaṃ jajñe agnir iti manthed āhavanīyaṃ praṇīyāgne samrāḍ iṣe rayyai ramasva sahase dyumnāyorje 'patyāya samrāḍ asi svarāḍ asi suṣadā sīda sārasvatau tvotsau samindhātām ity upasamindhe 'gnaye tapasvate janadvate pāvakavate 'ṣṭākapālaṃ nirvapet
15.3.2	āyāhi tapasā janeṣv agne pāvako arciṣā / upemāṃ suṣṭutiṃ mama // ā no yāhi tapasā janeṣv agne pāvaka dīyat / havyā deveṣu no dadhad iti yājyānuvākye
15.3.3	etad evāhavanīye 'nugate prāyaścittam / nātra gārhapatyam anugamayaty agnaye jyotiṣmate 'ṣṭākapālaṃ nirvapati
15.3.4	na tapasvate
15.3.5	yadi sāyam ahute 'gnihotre pūrvo 'gnir anugacched agnihotram adhiśrityonnīyety ekeṣām / agninā pūrveṇoddhṛtyāgnihotreṇānudraved yo brāhmaṇo bahuvit so 'gnim uddharet / yat punarādhānam ādāyī syāt tad dadyāt
15.3.6	yadi prātar ahute 'gnihotre 'paro 'gnir anugacched anugamayitvā pūrvaṃ mathitvāparam uddhṛtya juhuyāt
15.3.7	yadi tvareta pūrvam agnim anvavasāya tataḥ prāñcam uddhṛtya juhuyāt
15.3.8	jāmi tu tad yo 'sya pūrvo 'gnis tam aparaṃ karoti / anyatraivāvasāyāgniṃ mathitvoddhṛtya juhuyāt / śvo 'gnaye tapasvate janadvate pāvakavate 'ṣṭākapālaṃ nirvapet
15.3.9	yasyāparo 'gnir anugacched ity ekeṣām
15.3.10	na kālam avadhārayati / tato 'trāgniṃ mathitvoddhṛtyābhimantrayata itaḥ prathamaṃ jajñe agnir ity etayāgne samrāḍ iṣe rayyai ramasva sarase dyumnāyorje 'patyāya samrāḍ asi svarāḍ asi suṣadā sīda sārasvatau tvotsau prāvatām ity upasamindhe 'gnaye jyotiṣmate puroḍāśam aṣṭākapālaṃ nirvaped vāruṇaṃ yavamayaṃ carum
15.3.11	yasya pūrvo 'gnir anugacched ity ekeṣām / na kālam avadhārayati / tebhya evāvakṣāṇebhyo 'dhimanthitavyaḥ / atha yadi na tādṛśānīvāvakṣāṇāni syuḥ / bhasmanāraṇī saṃsparśya manthitavyaḥ svād evainaṃ yoner janayati // agnaye tapasvate janadvate pāvakavate 'ṣṭākapālaṃ nirvapet // yasyāgnir anugacched ity ekeṣām / na kālam avadhārayati / tebhya evāvakṣaṇebhyo 'dhimanthitavyo 'tha yadi śalkaidhastṛṇaidho vā syād bhasmanāraṇī saṃsparśya manthitavyaḥ svād evainaṃ yoner janayati / agnaye tapasvate janadvate pāvakavate 'ṣṭākapālaṃ nirvapet
15.3.12	anugateṣṭer vā sthāna etā āhutīr juhoti // mitrāya svāhā varuṇāya svāhā somāya svāhā sūryāya svāhāgnaye tapasvate janadvate pāvakavate svāhāgnaye śucaye svāhāgnaye jyotiṣmate svāhāgnaye vratapataye svāheti vyāhṛtibhir vihṛtābhiḥ samastābhiś ca
15.3.13	athaikeṣāṃ vijñāyate yadi prāg agnihotrakālād āhavanīyo 'nugacched anyaṃ praṇayet
15.3.14	yadi homakāle prāṇa udānam apyagād iti gārhapatye juhuyāt
15.3.15	yadi gārhapatya udānaḥ prāṇam apyagād ity āhavanīye
15.3.16	yadi dakṣiṇāgnir vyāna udānam apyagād iti gārhapatye
15.3.17	yadi sarve 'nugaccheyur agniṃ mathitvā yāṃ diśaṃ vāto vāyāt tāṃ diśam āhavanīyaṃ praṇīya vāyave svāheti juhuyāt
15.3.18	yadi nivāte 'nugaccheyur agniṃ mathitvā vihāraṃ sādhayitvāpareṇāhavanīyam upaviśya svayam agnihotraṃ pibet agnihotrapratyāmnāyo bhavatīti vijñāyate
15.3.19	yady astamite juhuyāt / punar evāstamite juhuyāt
15.3.20	yadi mahārātre juhuyāt / punar evoṣasi juhuyāt
15.3.21	agnaye 'gnivate puroḍāśam aṣṭākapālaṃ nirvaped yasyāgnāv agnim abhyuddhareyuḥ
15.3.22	bhavataṃ naḥ samanasāv ity abhimantrayeta
15.3.23	agnaye jyotiṣmate puroḍāśam aṣṭākapālaṃ nirvapet / yasyāgnir uddhṛto 'hute 'gnihotra udvāyed apara ādīpyānuddhṛtya ity āhus tat tathā na kāryaṃ yad bhāgadheyam abhipūrva uddhriyate kim aparo 'bhyuddhriyeteti tāny evāvakṣāṇāni saṃnidhāyetaḥ prathamaṃ jajñe agnir iti manthet
15.3.24	trayastriṃśat tantavo ye vitatnira iti juhuyāt
15.3.25	yadi kṛṣṇaśakunir dhvaṃsayann uparyupary agnihotram atīyate / yasyāgnihotre 'dhiśrite haviṣi vā nirupte puruṣaḥ śvā ratho 'no vāntarāgnī vīyāt // gaur varāha eḍako vā / tatrāpo 'nvatiṣicya gām anvatyāvartayet vardhatāṃ bhūtir dadhnā ghṛtena muñcatu yajño yajñapatim aṃhasaḥ svāheti
15.3.26	gārhapatyād bhasmādāyedaṃ viṣṇur vicakrama iti vaiṣṇavyarcāhavanīyād dhvaṃsayann uddraved etayaiva bhasmanā padam api vapati / vartma ca lopayet padaṃ ca
15.3.27	yady ano ratho vāntarāgnī vīyād ity ekeṣām / na kālam avadhārayati / anugamayaty āhavanīyaṃ yad agne pūrvaṃ prabhṛtaṃ padaṃ hi te sūryasya raśmīn anvātatāna / tatra rayiṣṭhām anusaṃbharaitaṃ saṃ naḥ sṛja sumatyā vājavatyā / tvam agne saprathā asi juṣṭo hotā vareṇyaḥ / tvayā yajñaṃ vitanvata ity anyaṃ praṇīyāgnaye pathikṛte puroḍāśam aṣṭākapālaṃ nirvapet / atho 'ntikād barhir āhared anaḍvān dakṣiṇā
15.3.28	etām eva nirvapet / stotre mūḍha etāṃ śastra etām
15.3.29	yasya vāgnibhir agnīn vyaveyur yo vā vyaveyāt
15.3.30	etāṃ jane pramītasya
15.3.31	tasyābhivānyavatsāyai payasā jane pramītasyāgnihotraṃ juhuyād yāvad asyāgnibhiḥ śarīrāṇi saṃsparśayeyuḥ / ya udañco darbhās tān dakṣiṇāgrān stṛṇāti / prācīnāvīty agnihotraṃ dohayaty adhastāt samidhaṃ dhārayati
15.3.32	upari hi devebhyo dhārayantīti vijñāyate
15.3.33	apo mṛnmayān abhyavaharanti
15.3.34	dadaty evāyasāni
15.3.35	brāhmaṇāya yajñāyudhāni dadyāt
15.3.36	amaiva putrasya dṛṣat
15.3.37	yady apramītaṃ pramīta iti śṛṇuyād agnaye surabhimate puroḍāśam aṣṭākapālaṃ nirvapet
15.3.38	yadi pūrvasyām āhutyāṃ hutāyāṃ yajamāno mriyeta dakṣiṇa uttarām āhutiṃ ninayet
15.3.39	bhasmotakaraṃ vā gamayet
15.4.1	yady ājyam anūtpūtaṃ skandec chindad deyaṃ varo deya ity ekeṣām / yady utpūyamānaṃ skandec chindat prāṇi dadyāt // yady utpūtaṃ citraṃ deyam
15.4.2	yad asya gṛhe puṣkalaṃ syāt tad dadyāt
15.4.3	yadi sruggataṃ bhūpataye svāheti tat prāñcaṃ prādeśaṃ nidadhyāt / bhuvanapataye svāheti dakṣiṇataḥ / bhūtānāṃ pataye svāheti pratyañcaṃ bhūtāya svāhety udañcam / bhūr bhuvaḥ suvar ity ūrdhvaṃ saṃ tvā siñcāmīti tat saṃsiñcaty abhimantrayate vā
15.4.4	yajñasya tvā pramayābhimayā pratimayonmayā parigṛhṇāmīti parigṛhṇāti
15.4.5	devāñ janam agan yajña ity ekeṣām anantaram ājyād vadati
15.4.6	bhūpataye svāhā bhuvanapataye svāhā bhūtānāṃ pataye svāheti skannam anumantrayeteti sarvahaviṣām anavayavena śrūyate
15.4.7	yadi kapālaṃ naśyed āśvinaṃ dvikapālaṃ nirvaped dyāvāpṛthivyam ekakapālam / bhārgavo hotā bhavati / ekahāyano dakṣiṇā
15.4.8	yadi bhidyeta gāyatryā tvā śatākṣarayā saṃdadhāmīti tat saṃdhāyābhinno gharma ity abhimantryāpo 'bhyāvahṛtyāthānyat kapālaṃ saṃskṛtya tad vā piṣṭvān yayā mṛdā karaṇīyayā kṛtvā gharmo devāṃ apyetv iti kapāleṣv apisṛjati // yadi prāg upadhānād bhidyeta
15.4.9	atha yady upahitānām etenaiva mantreṇopadadhyāt
15.4.10	vaiśvānaraṃ dvādaśakapālaṃ nirvaped yadi patnī saṃyājayan kapālam abhijuhuyāt
15.4.11	etām eva nirvapet putro jāta etām eva nirvaped yo darśapūrṇamāsayājī sann amāvāsyāṃ vā paurṇamāsīṃ vātipādayet
15.4.12	etām eva nirvaped yad aniṣṭvāgrayaṇena navasyāśnīyāt
15.4.13	ānīto vā eṣa devānāṃ ya āhitāgnir adanty asya devā annam / yad akṛtvāgrayaṇaṃ navāsyāśnīyād devebhyo bhāgaṃ pratikl̥ptam adyād ārtim ārchet
15.4.14	mārutaṃ trayodaśakapālaṃ nirvaped yasya putrau yamau jāyetāṃ gāvau vā
15.4.15	nirvīryatāṃ vai jātaḥ puruṣa āśāste 'paśutāṃ gauḥ
15.4.16	gāyatrī puronuvākyā bhavati / triṣṭug yājyā
15.4.17	vaiṣṇavaṃ trikapālam eke samāmananti
15.4.18	āgnāvaiṣṇavam ekādaśakapālaṃ nirvaped yasyānyam agniṣu yājayeyur yo vā yajeta
15.4.19	raudraṃ vāstumayaṃ caruṃ nirvaped yatra paśupatiḥ paśūñ chamayeta
15.4.20	etayā niṣādasthapatiṃ yājayet
15.4.21	kṛṣṇājinaṃ vā kūṭaṃ vākarṇo vā gardabho dakṣiṇā / hariṇo vā hariṇapṛṇākā vā śyāmākapātro vā / dve vākyāmbū śūrpe śayyāṃ vā / sā hi tasyeṣṭiḥ
15.4.22	yo brahmacārī striyam upeyāt sa gardabhaṃ paśum ālabheta
15.4.23	bhūmāv ekakapālaṃ paśupuroḍāśaṃ śrapayati
15.4.24	apsv avadānaiś careyuḥ
15.4.25	nairṛtaḥ prājāpatyo vā / rakṣodevata ity ekeṣām / yamadevata ity ekeṣām
15.4.26	yasya haviḥ kṣāyati taṃ yajñaṃ nirṛtir gṛhṇāti yadā taddhaviḥ saṃtiṣṭheta / atha tad eva haviḥ punar nirvapet
15.4.27	yajño yajñasya prāyaścittir yad ucchiṣṭaṃ syāt // tena saṃsthāpayet / yaṃ dviṣyāt tasmai tāṃ dakṣiṇāṃ dadyāt / tam eva nirṛtyā grāhayati
15.4.28	yathākathā ca kṣāyet prāyaścittim eva syāt
15.4.29	yadi vāvadānebhyo na prabhavet
15.4.30	yady aprattadaivataṃ havir vyāpadyetāthānyat taddaivataṃ havir abhyudāharet
15.4.31	tatra srugādānaprabhṛtayo mantrā āvarteran
15.4.32	yāvad ante vā vyāpadyeta
15.4.33	yadi tu prattadaivatam ājyena śeṣaṃ saṃsthāpayet
15.4.34	yasya sarvāṇi havīṃṣi // naśyeyur vā duṣyeyur vāpahareyur vājyena devatāḥ pratisaṃkhyāya yajeta
15.4.35	athānyām iṣṭim anulbaṇāṃ tanvīta / yajño hi yajñasya prāyaścittiḥ
15.4.36	apo vyāpannaṃ havir abhyavaharatīti vijñāyate
15.4.37	yad āryāṇām abhojanīyaṃ syān na tena yajeta
15.4.38	yaddhavir duḥśṛtaṃ yamadevatyaṃ tad yamam eva gacchatīti saṃsthāpya tad anvāhāryapacane catuḥśarāvam odanaṃ paktvā caturo brāhmaṇān bhojayet
15.4.39	teṣāṃ bhārgava ekaḥ prāśitṝṇāṃ syāt tebhyaḥ samāno varo deyaḥ / sā prāyaścittiḥ
15.4.40	yo 'dakṣiṇena yajñena yajeta / sa yajñaḥ prakṣāmo 'nāyur varā pratiṣṭhitā deyā sā prāyaścittiḥ
15.4.41	yady ādiṣṭāṃ dakṣiṇām antariyād urvarāṃ dadyāt sā prāyaścittiḥ
15.4.42	yady abhāgāṃ devatām āvāhayed ājyenaināṃ yathoḍhāṃ yajeta / purastād vā sviṣṭakṛtaḥ
15.4.43	yadi bhāginīṃ nāvāhayed yadopasmaret tad upotthāya manasāvāhayed yad vo devā atipādayānīty āhutiṃ juhuyāt
15.4.44	yasya havyaṃ niruptaṃ skanded ājyaṃ vā gṛhītaṃ citraṃ deyam / varo deya ity ekeṣām
15.4.45	yasyai devatāyai gṛhītam ahutaṃ skanded yad asya gṛhe puṣkalaṃ syāt tad dadyāt
15.4.46	yady āhutī viparihareyur mano jyotir juṣatām ity āhutiṃ juhuyāt
15.4.47	yasya devate avadāne vā yājyānuvākye vā viparihareyus tvaṃ no agne sa tvaṃ no agna ity etābhyāṃ saṃtatiṃ juhuyāt / sarvatrāntarite viparīte ca
15.4.48	yadi bahiṣparidhy āhutiṃ skanded āgnīdhraṃ brūyād etāṃ saṃkṛṣya juhudhīti / tāṃ so 'ñjalinā saṃkṛṣya juhuyān mā yajamāno riṣan mā patnī mā yajño mā yajñapatiḥ svāheti tasmai pūrṇapātraṃ dadyāt // sā prāyaścittiḥ
15.4.49	yadi puroḍāśa ud vā patet sa vā vijeta tam antarvedy āsādya kim utpatāsi kim utproṣṭhāḥ śāntaḥ śānter ihāgahi / aghoro yajñiyo bhūtvā sīda sadanaṃ svam ā sīda sadanaṃ svaṃ mā hiṃsīr deva preṣita ājyena tejasājyasva mā naḥ kiṃcana rīriṣo yogakṣemasya śāntyā asminn āsīda barhiṣīti tam etena yajuṣābhimantrayed abhi vāghārayet
15.4.50	bhūtvā prabhavati yajamāno yasyaitāṃ yajñe prāyaścittiṃ kurvanti
15.5.1	agniṃ naro dīdhitibhir araṇyor hastacyutī janayanta praśastam / dūredṛśaṃ gṛhapatim atharyum / agnināgniḥ samidhyate sapta te agne mano jyotir juṣatāṃ trayastriṃśad yan me manasaś chidraṃ yad vāco yac ca me hṛdaḥ / ayaṃ devo bṛhaspatiḥ saṃ tat siñcatu rādhasā / viśvakarmā havir idaṃ juṣāṇaḥ saṃtānair yajñaṃ sam imaṃ tanotu / yā vyuṣṭā uṣaso yāś ca yājyās tāḥ saṃdadhāmi haviṣā ghṛtena / ayāś cāgne / tvaṃ no agne / sa tvaṃ no agne / bhadraṃ karṇebhiḥ śṛṇuyāma devā bhadraṃ paśyemākṣabhir yajatrāḥ / sthirair aṅgais tuṣṭuvāṃsas tanūbhir vyaśema devahitaṃ yad āyuḥ / svasti na indro vṛddhaśravāḥ svasti naḥ pūṣā viśvavedāḥ svasti nas tārkṣyo ariṣṭenamiḥ svasti no bṛhaspatir dadhātu / pṛṣadaśvā marutaḥ pṛśnimātaraḥ śubhaṃyāvāno vidatheṣu jagmayaḥ / agnijihvā manavaḥ sūracakṣaso viśve no devā avasāgamann iha / śatam in nu śarado anti devā yatrā naś cakrā jarasaṃ tanūnām / putrāso yatra pitaro madanti mā no madhyā rīriṣatāyur gantoḥ / preddho agna ity eṣā / śrutkarṇāya kavaye medhyāya vacobhir nākam upayāmi śaṃsan / yato bhayam abhayaṃ tat kṛdhī no 'gne devānām ava heḍa yukṣva / agniṃ vo devam agnibhiḥ sajoṣā yaviṣṭhaṃ dūtam adhvare kṛṇudhvam / yo martyeṣu nidhruvir ṛtāvā tapurmūrdhā ghṛtānnaḥ pāvako ghṛtapratīko ghṛtayonir agnir ghṛtaiḥ samiddho ghṛtam asyānnam / ghṛtapruṣas tvā sarito vananti ghṛtaṃ pibant suyajā yakṣi devān / āyurdā agna imo agne sapta te agne mano jyotir juṣatāṃ trayastriṃśad yan me manasaś chidraṃ viśvakarmā yunajmi tvāgniṃ yunajmīndhānās tvā / agnir na īḍita īḍitavyair devaiḥ pārthivaiḥ pātu / vāyur na īḍita īḍitavyair devairāntarikṣaiḥ pātu sūryo na īḍita īḍitavyair devair divyaiḥ pātu / viṣṇur na īḍita īḍitavyair devair diśyaiḥ pātu / agnir yajurbhiḥ pūṣā svagākāreṇa ta imaṃ yajñam avantu te mām avantv anu va ārabhe 'nu mārabhadhvaṃ svāhety etais tribhir anuvākair avijñātaprāyaścitte some trayastriṃśatam āhutīr juhoti
15.5.2	trayastriṃśataṃ yajñatanūr āgnīdhre
15.5.3	pṛthivi bhūvari sinīvāly urandhra ācitte manas te bhuvo vivasta iti vasatīvarīṣu savanīyāsu vā viṣiktāsu saptāhutīr juhoti
15.5.4	somasyājyam asi haviṣo havir jyotiṣāṃ jyotir viśveṣām devānāṃ bhāgadheyī sthety abhimantrya saṃ vaḥ siñcantu marutaḥ sam indraḥ saṃ bṛhaspatiḥ / saṃ vo 'yam agniḥ siñcatv āyuṣā ca balena ca / sarvam āyur dadhātu me // māndā vāśāḥ / āpo bhadrāḥ / ād it paśyāmi / āpo hi ṣṭhā mayobhuvo yo vaḥ śivatamo rasas tasmā araṃ gamāma va ity etābhiḥ saptabhiḥ saṃsiñced abhi vā mantrayet
15.5.5	yadi prātaḥsavane purā homāt somo 'tiricyeta taṃ camaseṣv abhyunnayeyur upajuhuyur vā
15.5.6	hute 'tiriktasyāśayitvā stutaśastravantaṃ kuryuḥ sā prāyaścittiḥ
15.5.7	hotṛcamasamukhyāṃś camasān unnīya bṛhataḥ stotram upākaroti
15.5.8	gaur dhayati marutām iti dhayadvatīṣu stuvīran
15.5.9	asti somo ayaṃ suta iti vaitāsv aindrāvaiṣṇavībhir hotre stuyuḥ
15.5.10	aindrāvaiṣṇavaṃ hotānuśaṃsati
15.5.11	etad eva mādhyaṃdine savane 'tirikte prāyaścittam
15.5.12	baṇ mahāṃ asi sūryeti sauryeṣu bṛhatā gauravītena vā stuvīran / etad eva tṛtīyasavane 'tirikte prāyaścittam / vaiṣṇavīṣu śipiviṣṭavatīṣu bṛhatā gauravītena vā stuvīran
15.5.13	agniṣṭome somo 'tiricyetokthyaṃ kurvīta
15.5.14	yad ukthye ṣoḍaśinaṃ yadi ṣoḍaśiny atirātraṃ yady atiratre / dvirātraṃ yadi dvirātra ekastotram eva
15.5.15	tatra vaiṣṇavīṣu śipiviṣṭavatīṣu bṛhatā gauravītena vā stuvīran
15.5.16	yadi somau saṃsutau syātāṃ prathamāni catvāri saṃbhārayajūṃṣi hutvā mahati rātriyai prātaranuvākam upākuryāt / tasmin parihita ehi yajamānety ukte 'nvārabdhe yajamāne saṃveśāyopaveśāya gāyatriyā abhibhūtyai svāheti purastāt prātaḥsavanasya juhuyāt
15.5.17	uttarāṇi catvāri saṃbhārayajūṃṣi hutvā saṃveśāyopaveśāya triṣṭubho 'bhibhūtyai svāheti purastān mādhyaṃdinasya savanasya juhuyāt / uttarāṇi catvāri saṃbhārayajūṃṣi hutvā saṃveśāyopaveśāya jagatyā abhibhūtyai svāheti purastāt tṛtīyasavanasya juhuyāt / uttarāṇi catvāri saṃbhārayajūṃṣi hutvā saṃveśāyopaveśāyānuṣṭubho 'bhibhūtyai svāheti purastād anūbandhyāyā vapāyā juhuyāt / uttarāṇi catvāri saṃbhārayajūṃṣi hutvā saṃveśāyopaveśāya paṅktyā abhibhūtyai svāheti purastād udavasānīyāyā juhuyāt / samiddhe 'gnau hūyante prāṇāpānau mṛtyor mā pātaṃ prāṇāpānau mā mā hāsiṣṭam iti dve āhutī
15.5.18	purastāt pāśukāt sviṣṭakṛto juhoty etivatīḥ pratipado bhavanti / pretivanty ājyāni
15.5.19	marutvatīḥ pūṣanvatīr vā pratipado bhavanti
15.5.20	yady agniṣṭomaḥ somaḥ parastāt syād ukthyaṃ kurvīta / yady ukthyaḥ ṣoḍaśinam / yadi ṣoḍaśy atirātram / yady atirātro 'ptoryāmam / yady aptoryāmo dvirātram / yadi dvirātras trirātram / yadi trirātra ekastotram eva
15.5.21	abhijit kāryo 'bhijityai / viśvajit kāryo viśvasya jityai / sarvastomaḥ sarvapṛṣṭhaḥ sarvasyāptyai sarvasyāvaruddhyai / krośānukrośe kārye vasiṣṭhasya nihave ubhe bṛhadrathaṃtare kārye / sajanīyaṃ śasyaṃ vihavyaṃ śasyam agastyasya kayā śubhīyaṃ śasyam indrasya niṣkevalyaṃ tāni śaṃsed abhivartaṃ brahmasāma kuryāt / abhijitaṃ viśvajitaṃ vā yajñakratuṃ kuryād iti saṃpreṣyati
15.5.22	pūrvavat saṃsthāpyaḥ / abhiṣutyaṃ vā dakṣiṇābhir vā varṣīyāṃsam yajñakratuṃ kuryuḥ
15.5.23	yāvad rathān hy antarā giriṃ bhidvā nadī tāvatā saṃsavaḥ samānajanapade saṃsavo nānājanapade saṃsavo nāvidviṣāṇyoḥ saṃsavo vidyata ity ekeṣām
15.5.24	yadi dīkṣitānām upatāpaḥ syān mahān āgnīdhrīyam upasamādhāya brāhmaṇaṃ dakṣiṇato niṣādyaikaviṃśatiyavān darbhapuñjīlāṃś ca pūrṇapātre 'vadhāya brāhmaṇāya procyāpaḥ paribrūyāt --- jīvā nāma stha tā imam amuṃ jīvayata jīvikā nāma stha tā imam amuṃ jīvayata saṃjīvā nāma stha tā imam amuṃ saṃjīvayateti praibrūyāt
15.5.25	yā jātā oṣadhaya ity oṣadhisūktenaitābhir adbhir abhiṣiñcet
15.5.26	pāyayaty etāsām apāṃ prāṇāpānau ta upāṃsvantaryāmau pātām asau vyānaṃ ta upāṃśusavanaḥ pātu vācaṃ ma aindravāyavaḥ pātu dakṣakratū te maitrāvaruṇaḥ pātu cakṣuṣī te śukrāmanthinau pātāṃ śrotraṃ ta āśvinaḥ pātv ātmānaṃ ta āgrayaṇaḥ pātv aṅgāni ma ukthyaḥ pātv āyuṣ ṭe dhruvaḥ pātu vīryaṃ te 'tigrāhyāḥ pāntv asāv ity abhimṛśati
15.5.27	pratijapati prāṇāpānau ma upāṃśvantaryāmau pātāṃ vyānaṃ me upāṃśusavanaḥ pātu vācaṃ ma aindravāyavaḥ pātu dakṣakratū me maitrāvaruṇaḥ pātu cakṣuṣī me śukrāmanthinau pātāṃ śrotraṃ ma āśvinaḥ pātv ātmānaṃ ma āgrayaṇaḥ pātv aṅgāni ma ukthyaḥ pātu vāyur me dhruvaḥ pātu vīryaṃ me 'tigrāhyāḥ pāntv iti pratijapite puṣṭipatau puṣṭiṃ prāṇe prāṇam apāne 'pānaṃ vyāne vyānam udāna udānaṃ samāne samānaṃ vāci vācam asmai punar dhehīty āhutiṃ juhoti
15.5.28	na punar bheṣajaṃ karoti
15.5.29	yadi mriyeta prāg avabhṛthād agnyavabhṛthaṃ kuryuḥ
15.5.30	avabhṛthaṃ vā gamayitvodāhṛtyāvabhṛthād agnibhir abhisamāhāraṃ daheyuḥ
15.5.31	etāvad ekāhe
15.5.32	ahargaṇe tv āhara dahety uktvā dakṣiṇāgner aṅgāraṃ nirvartya nirmanthyena vā daheyuḥ
15.5.33	dakṣiṇasyāṃ vediśroṇyām asthikumbhaṃ nidadhāti
15.5.34	tisṛbhiḥ sārparājñībhir abhipratihṛtābhir udgātāraḥ stuvīran
15.5.35	itara ṛtvijo hotṛprathamāḥ prācīnāvītino yāmīr anubruvantaḥ sārparājñīnāṃ kīrtayanto dakṣiṇān keśapakṣān udgrathya savyān prasrasya dakṣiṇān ūrūn āghnānāḥ savyān ity ekeṣām
15.5.36	triḥ prasavyaṃ mārjālīyam anuparīyuḥ
15.5.37	aindravāyavāgrā grahā maitrāvaruṇāgrā vā mārjālīyanyante bhakṣān upaninīyuḥ
15.5.38	agna āyūṃṣi pavasa iti pratipadaṃ kurvīran
15.5.39	etāvad anāthe nāthavatas tu dagdhvāsthīny upanahya yas tasya svo nediṣṭhī syāt taṃ tasya sthāne dīkṣayitvā tena saha yajeran
15.5.40	saṃvatsare 'sthīni yājayeyuḥ / agniṣṭomaḥ somo rathaṃtaraṃ gauravītaṃ vā sāma saptadaśaḥ stomo vyākhyāte grahāgre stotre 'sthikumbham upanidadhāti
15.5.41	yāmena sāmnā stuvate / dvādaśaśataṃ dakṣiṇā
15.6.1	yadi satrāya dīkṣetāthāsya sāmyutthānaṃ jāyeta / somam apabhajya viśvajitātirātreṇa sarvastomena sarvapṛṣṭhena sarvavesasadakṣiṇena yajeta
15.6.2	kṛtāntāt karmāṇi pratipadyate
15.6.3	avalikhyokhāyās tair anyāṃ mṛdaṃ saṃskṛtya kuryāt
15.6.4	avalikhya paśuśirasāṃ tūṣṇīkeṣv āśleṣayet
15.6.5	praṇīta āhavanīye tūṣṇīm agniṃ harati
15.6.6	saṃcite 'gnāv uttiṣṭhato na sāmyutthāne 'gnicayanaṃ vidyate
15.6.7	prācīnam udīcīnaṃ vodavasāya vihāraṃ sādhayitvā sarvapṛṣṭyā yajeta / sarvakratubhya āgūryāśakyamāne yaṣṭum / traidhātavīyayā satre tu viśvajitātirātreṇa
15.6.8	yadi sunvatām āhavanīyo 'nugacched āgnīdhrāt praṇayeyur enaṃ yady āgnīdhro gārhapatyād yadi gārhapatyo mantheyur enam
15.6.9	yasmād dāror udvāyet tasyāraṇī kuryāt
15.6.10	kramuko bhavati
15.6.11	brahmaṇa udgātre hotre 'dhvaryave ca caturo varān dadyāt
15.6.12	yady akrītaṃ somam apahareyur anyaḥ kreyuḥ
15.6.13	yadi krītaṃ yo nediṣṭhī syāt tata āhṛtyābhiṣuṇuyāt
15.6.14	somāhārāya somavikrayiṇe vā kiṃcid dadyāt
15.6.15	yadi taṃ na vindeyuḥ pūtīkān abhiṣuṇuyāt / yadi na pūtīkān atha phālgunāni / yadi na phālgunāny athārjunāny athādārān / yadi nādārānyā eva kāścārdrā oṣadhīr āhṛtyābhiṣuṇuyāt
15.6.16	pratidhuk prātaḥsavane pūtīkāṃś ca / dadhi ca mādhyaṃdine savane pūtīkāṃś ca / śṛtaṃ ca tṛtīyasavane pūtīkāṃś ca
15.6.17	apivā pratidhuṣā prātaḥsavane sarvān somāc chrīṇāti / śṛtena mādhyaṃdine savane dadhnā tṛtīyasavane nītamiśreṇa
15.6.18	agniṣṭomaḥ somaḥ syād rathaṃtarasāmā
15.6.19	ekāṃ gāṃ dakṣiṇāṃ dadyāt tebhya eva
15.6.20	purā dvādaśyāḥ saṃvatsare vā / tasmā eva kratave punar dīkṣeta / tatra tad dadyāt pūrvasmin dāsyant syāt ta evainam ṛtvijo yājayeyuḥ
15.6.21	atha yadi sadohavirdhānāny abhidahyeran grahān adhvaryuḥ spāśayet / stotrāṇy udgātā / śastrāṇi hotā
15.6.22	anabhidagdhe some kṛtāntāt karmaṇi pratipadyeran
15.6.23	dagdhe tat prāyaścittaṃ yad apahṛte
15.6.24	pañcātra gā dakṣiṇā dadāti / pañca varān ity ekeṣām
15.6.25	yadi grāvā dīryeta dyutānasya mārutasya sāmnā stuvīran / brahmasāmnety ekeṣām
15.6.26	yadi prātaḥsavane kalaśo dīryeta vaiṣṇavīṣu śipiviṣṭavatīṣu stuvīran
15.6.27	yadi mādhyaṃdine dīryeta vaṣaṭkāranidhanaṃ sāma kuryuḥ / yadi tṛtīyasavana etad eva
15.6.28	yadi kalaśo dīryeta vaṣaṭkāranidhanaṃ brahmasāma kuryur ity ekeṣām / sarveṣām anavayavena śrūyate
15.6.29	asave svāhā vasave svāha vibhuve svāhā vivasvate svāhā gaṇaśriyai svāhā malimlucāya svāha śūṣāya svāheti saptāhutīr hutvendrasya graho 'sy agṛhīto grāhyo devānāṃ pūr asi taṃ tvā prapadye saha grahaiḥ saha paśubhiḥ sahartvigbhiḥ saha somyaiḥ saha sadasyaiḥ saha dākṣiṇeyaiḥ saha dakṣiṇābhiḥ saha yajñena saha yajñapatinā praviśāni saha yan me asti tenety abhimantrya
15.6.30	saveśāya tvopaveśāya tvety anusavanaṃ dīrṇe juhoti
15.6.31	yadi sarvaiḥ paryāyair astutam abhivyuccheta ṣaḍbhir hotre stuyuḥ / tisṛbhistisṛbhir itarebhyaḥ
15.6.32	yadi dvābhyāṃ paryāyabhyām astutam abhivyuccheddhotre maitrāvaruṇāya cānyatarasya stuyuḥ / brāhmaṇācchaṃsine 'cchāvākāya cānyatarasya
15.6.33	yady ekena pañcadaśabhir hotre stuyuḥ / tisṛbhistirṣbhir itarebhyaḥ
15.6.34	agne vivasvad uṣasa ity āśvinasya pratipadaṃ kurvīran
15.6.35	yasyāśvine śasyamāne sūryo nodiyāt / sarvā api dāśatayyaḥ śaṃset / sauryaṃ paśuṃ bahurūpam upākuryāt / yasyāśvine śasyamāne sūryo nāvirbhavatīti vijñāyate
15.6.36	yadi samanvārabdhānāṃ sarpatām udgātāpacchidyeta / yajñena yajamāno vyṛdhyetādakṣiṇaḥ sa yajñakratuḥ saṃsthāpyo 'thānya āhṛtyaḥ
15.6.37	tatra tad dadyād yat pūrvasmin dāsyan syāt
15.6.38	ta evainam ṛtvijo yājayeyuḥ / atha yadi prastotāpacchidyeta yajñasya śiro 'pacchidyeta brahmaṇe varaṃ dattvā
15.6.39	sa eva punar vartavyaḥ
15.6.40	atha yadi pratihartāpacchidyeta paśubhir yajamāno vyṛdhyeta / punar yajñe sarvavedasaṃ dadyāt
15.6.41	yugapadapacchinnayor udgātuḥ prāyaścittaṃ kuryāt / pratihartuḥ sarvaprāyaścittaṃ juhuyāt
15.6.42	pūrvāparāpacchede yo jaghanyaḥ sarvaprāyaścittaṃ kuryāt
15.6.43	yady udgātā jaghnyo 'pacchidyeta punar yajñe sarvavedasaṃ dadyāt
15.6.44	yady ārbhave pavamāne 'pacchidyeta sarvaprāyaścittaṃ juhuyāt
15.7.1	yadi soma upadasyet suvarṇaṃ hiraṇyaṃ dvaidhaṃ vibhajyārdham ṛjīṣe 'ntardhāyāpo 'vanayed ardham abhyunnīya grahaiḥ pracaret
15.7.2	brahmaṇa udgātre hotre 'dhvaryave ca caturo varān dadyāt
15.7.3	yady āgrayaṇaḥ skanded upa vā dasyed itaragrahebhyo nigṛhṇīyāt / yadītare grahāḥ skandeyur upa vā dasyeyur āgrayaṇān nigṛhṇīyāt / anyāñ chukrād dhruvāc ca
15.7.4	droṇakalaśān nigṛhṇātīti sarvagrahāṇāṃ skannānām upadastānāṃ veti vijñāyate
15.7.5	yadi dhruvaḥ skanded āyurdā asi dhruva āyur me dehīti varcodā asi dhurva varco me dehīti tanūpā asi dhruva tanvaṃ me pāhīty abhimantrya varaṃ dadāti
15.7.6	yady upadasyet suvarṇaṃ hiraṇyaṃ traidhaṃ vibhajya svāhā diva āpyāyasveti prathamam avadhāyāpyāyayati
15.7.7	svāhāntarikṣādāpyāyasveti dvitīyam / svāhā pṛthivyā āpyāyasveti tṛtīyam
15.7.8	adhvaro yajño 'yam astu devā oṣadhībhyaḥ paśubhyo no dhanāya viśvasmai bhūtāyādhvaro 'si sa pinvasva ghṛtavad deva yajñasya dhruvā dyaur dhruvā pṛthivī dhruvaṃ viśvam idaṃ jagat / dhruvā ha parvatā ime dhruvo rājā viśām ayam // ihaivaidhi mā vyathiṣṭāḥ parvata ivāvicācaliḥ / indra iveha dhruvas tiṣṭheha rāṣṭram u dhāraya / abhitiṣṭha pṛtanyato 'dhare santu śatravaḥ / indra iva vṛtrahā tiṣṭhāpaḥ kṣetrāṇi saṃjayan // indra enam adīdharad dhruvaṃ dhruveṇa haviṣā / tasmai devā adhibruvann ayaṃ ca brahmaṇaspatir iti catasṛbhir abhimantrya varaṃ dadāti
15.7.9	yadi nārāśaṃsaṃ skanded yam adhvaryur uttaraṃ grahaṃ gṛhṇīyāt / taṃ vaṣaṭkārānuvaṣaṭkṛte hutvāpyāyasva madintameti tasmād enam āpyāyayati tenainaṃ bhakṣavantaṃ karoti
15.7.10	devāñ janam agan yajña iti prātaḥsavane somaṃ skannam abhimantrayeta / gandharvāñ janam agan yajña iti mādhyaṃdine / pitṝñ janam agan yajña iti tṛtīyasavane / apa oṣadhīr vanaspatīñ janam agan yajña iti naktam / dyāvāpṛthivī janam agan yajña iti / tiroahniyān some somam abhigṛhya nidadhāti
15.7.11	pṛṣadājyaṃ skanded yady athānyad dadhi pṛṣadājyaṃ gṛhītvā drapsaś caskanda mano jyotir juṣatām iti saṃhitābhyām ekāhutiṃ juhoti
15.7.12	yady ṛtugrahaiḥ pracarantau muhyeyātāṃ visṛṣṭadhenāḥ sarito ghṛtaścuto vasanto grīṣmo madhumati varṣāḥ śaraddhemanta ṛtavo mayobhuva udapruṣo nabhasī saṃvasāthām / ā naḥ prajāṃ janayatu prajāpatir dhātā dadātu parivatsaro naḥ / saṃvatsara ṛtubhiś cākrapāṇo mayi puṣṭiṃ puṣṭipatir dadhātu // ā devānāṃ tvam agne vratapā asi yad vo vayaṃ pramināma vratāni / madhuś ca mādhavaś ca vāsantikāv ṛtū / imaṃ yajñam avantu te mām avantv anu va ārabhe 'nu mārabhadhvaṃ svāhety etaiḥ saha daśabhir ṛgyajurbhir daśāhutīr juhoti / pratyāhuti varaṃ dadāti
15.7.13	yadi somaḥ skanded brahman somo 'skān iti brahmaṇa āvedya yatra skandet tad apo ninīyābhūd devaḥ savitā vandyo nu na idānīm ahna upavācyo nṛbhiḥ / vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhad ity abhimantrya hiraṇyagarbhaḥ samavartatāgra iti juhuyāt
15.7.14	yadi camasam abhakṣitaṃ stotreṇābhyupākuryāt
15.7.15	indur hinvānam avāgad indor ubhayoḥ somāḥ sāma sṛkṣata divyāś ca pārthivāś ca tasya ta indrapītasya madhumata upahūtasyopahūto bhakṣayāmīty abhivṛṣṭasya somasya bhakṣayati
15.7.16	yadi dīkṣato 'vakired apsv agna ity eṣā / tapo ṣv agne antarāṃ amitrān // yo naḥ sanutyo abhidāsad agne yo antaro mitramaho 'vanuṣyāt / tam ajarebhir vṛṣabhis tapa svais tapā tapasva tapasā tapiṣṭha // sa smā kṛṇotu ketum ā naktaṃ cid dūra āsate / pāvako yad vanaspatīn prāsmā minoty ajaraḥ / nahi te agne tanuvai krūraṃ cakāra martyaḥ / kapir babhasti tejanaṃ svaṃ jarāyu gaur iva / meṣa iva yad upa ca vi ca śarvarī yad apsuragroruparasya khādati / śīrṣṇā giro vakṣasā vakṣaṇāṃ jayann aṃśūn babhasti haritebhir āsabhir ity etaiḥ saha daśabhir ṛgyajurbhir daśāhutīr juhoti / pratyāhuti varān dadāti
15.7.17	yad devā devaheḍanam iti vā daśāhutīr hutvā pavamānaḥ suvarjana ity etenānuvākenābhiṣiñcet
15.7.18	yadi hutāhutau somau saṃsṛjeyātām antaḥparidhy āhavanīyād aṅgāraṃ nirvartya yajñasya hi stha ṛtviyāv indrāgnī cetanasya ca hutāhutasya tṛpyatam ahutasya hutasya ca hutasya cāhutasya cāhutasya hutasya cendrāgnī asya somasya vītaṃ pibataṃ juṣethāṃ svāheti hutāhutau somau juhuyāt
15.7.19	mā no dhvariṣuḥ pitaro mota vīrān mā naḥ sabandhur uta vānyabandhuḥ / mā no duścakṣā aghaśaṃsa īśatāhuto 'yaṃ yajñam apyetu devā iti hutāhutau somau bhakṣayati
15.7.20	mā yajamānaṃ tamo vidan martvijo mā imāḥ prajāḥ / mā yaḥ somam imaṃ pibāt saṃsṛṣṭam ubhayaṃ kṛtam iti bhakṣayantam abhimantrayate
15.7.21	saptartvijaḥ sapta sadāṃsy eṣāṃ daśa kṣipo aśvinā pañca vājāḥ / prāṇo vyāno 'pāno mana ākūtam agniḥ svāhākṛtaṃ havir adantu devāḥ // prajāpate na tvad etān iti bhakṣaṃ vyāpannam uttarārdhapūrvārdha uparave 'vanayet
15.7.22	dakṣiṇārdhapūrvardhe vā
15.7.23	skannā dyauḥ skannā pṛthivī skannaṃ viśvam idaṃ jagat / skannādo viśvā bhūtāni praskannāj jāyatāṃ haviḥ // iha gāvaḥ prajāyadhvam ihāśvā iha pūruṣāḥ // iho sahasradakṣiṇo rāyaspoṣo niṣīdatu // ayaṃ yajño vardhatāṃ gobhir aśvair iyaṃ vediḥ svapatyā suvīrā / idaṃ barhir ati barhīṃṣy anyemaṃ yajñaṃ viśve avantu devāḥ // payasvatīroṣadhaya ity etābhiḥ pṛṣadājyaṃ skannam abhimantryāpo 'bhyavahṛtya pātraṃ nirṇijya punar niṣṭapya nidadhāti / tasmin hiraṇyaṃ śatamānam avadhāyaikam iṣe viṣṇus tvānvetv iti vaiṣṇavyarcāthānyad dadhi pṛṣadājyaṃ gṛhītvā drapsaś caskandety abhimṛśyāśvenāvaghrāpya sādayati
15.7.24	yad apāmṛkṣac chakunir mukhena nirṛte tava / agniṣ ṭat sarvaṃ śundhatu havyavāḍ ghṛtasūdana iti śakunyavamṛṣṭaṃ tasyaitad eva prāyaścittaṃ nirlikhyate 'tra pātram
15.7.25	yad avālikṣac chvapān mukhena nirṛte tava / agniṣ ṭat sarvaṃ śundhatu havyavāḍ ghṛtasūdana iti śvāpadāvalīḍham abhimantrayate / tasyaitad eva prāyaścittam / abhyavaharaṇādi pūrvavat / nātra pātraṃ prayujyate
15.8.1	yad asya pāre rajasa iti juhuyāt / yadi paśur upākṛto vepeta niṣīded vāśyetocchrayet palāyetā kāmasaṃjñapane ca / yasmād bhīṣāvepiṣṭhās tato no abhayaṃ kṛdhi / prajābhyaḥ sarvābhyo mṛḍa namo rudrāya mīḍuṣa iti dvitīyāṃ vepāmāne
15.8.2	yasmād bhīṣā nyaṣada iti dvitīyāṃ niṣaṇṇe
15.8.3	ud usra tiṣṭha pratitiṣṭha mā riṣo memaṃ yajñaṃ yajamānaṃ ca rīriṣaḥ / suvarge loke yajamānaṃ hi dhehi śaṃ na edhi dvipade śaṃ catuṣpada ity usram utthāpayet
15.8.4	uc chāgeti cchāgam / un meṣeti meṣam / ūrdhva ū ṣu ṇa ūtaya iti dvitīyām / ūrdhvo naḥ pāhy aṃhaso ni ketunā viśvaṃ sam atriṇaṃ daha / kṛdhī na ūrdhvāṃ carathāya jīvase vidā deveṣu no duva iti tṛtīyām
15.8.5	yasmād bhīṣāvāśiṣṭhā iti dvitīyāṃ vāśyamāne yasmād bhīṣā samutkraṃsthā iti dvitīyām ucchrayati
15.8.6	yasmād bhīṣāpalāyiṣṭhā iti dvitīyāṃ palāyite 'nāgacchaty anyaṃ tadrūpaṃ tadvarṇaṃ tadvayasaṃ tajjātīyaṃ taddaivatam upākṛtya tena saṃsthāpayet
15.8.7	tajjātīye 'vidyamāne ajā avayo gāva ity anyonyasya pratinidhayo bhavanti
15.8.8	teṣv avidyamāneṣv ājyena śeṣaṃ saṃsthāpayet
15.8.9	yasmād bhīṣā samajñāsthā iti dvitīyām akāmasaṃjñapane
15.8.10	ya idam akas tasmai svāheti sarvottamāṃ juhoti
15.8.11	na vā uv etan mriyase / āśānāṃ tvā viśvā āśāḥ / āpo hi ṣṭhā mayobhuva iti catasṛbhiḥ paśuṃ vyāpannam abhimantryāpo 'bhyavahṛtyānyaṃ tadrūpaṃ tadvarṇaṃ tadvayasaṃ tajjātīyaṃ taddaivatam upākṛtya tena saṃsthāpayet / tajjātīye 'vidyamāne // palāyite vyākhyātam
15.8.12	ukhāṃ sravantīm agadām akarmāgnir hotā pṛthivy antarikṣaṃ dyaur yataś cyutad agnāv eva tan na tat prāpnoti nirṛtiṃ parācair iti paśūkhāṃ sravantīm abhimantrayeta
15.8.13	yāvanti paśor avadānāni na vindeyus tāvat kṛtva ājyasyāvadyeta
15.8.14	ye paśuṃ vimathnīran yas tān kāmayetārtim ārcheyur iti kuvid aṅgeti namovṛktivatyarcāgnīdhre juhuyāt / āhavanīye śāmitre vā nirūḍhapaśubandhe
15.8.15	yady aṣṭāpadīty anubudhyeran dhātā rātiḥ sūryo deva iti dvābhyāṃ gārhapatye juhoti
15.8.16	yasyās te harito garbha ity abhimantryāvartana vartayeti pradakṣiṇaṃ garbham āvartayati
15.8.17	vi te bhinadmi takarīm ity antarā śroṇī garbhaṃ niṣkhidati
15.8.18	bahiste astu bāl ity āśayād garbhaṃ nirasyorudrapso viśvarūpa indur iti rasāya pātram upayacchati / śūlena paśuśrapaṇe nihatya garbhaṃ śrapayati
15.8.19	paśupuroḍāśaṃ nirupya bhaktī dyāvāpṛthivīyaṃ garbhapuroḍāśaṃ nirvapati
15.8.20	paśor avadānāny avadāya garbhasya purastān nābhyā anyad avadyed upariṣṭād anyad avadāya daivateṣv avadadhāti
15.8.21	rasaṃ traidhaṃ karoti / daivateṣu sauviṣṭakṛteṣv aiḍeṣu ca
15.8.22	ekapadī dvipadīti vaṣaṭkṛte juhoti
15.8.23	vaṣaṭkṛte viṣṇo pra tat te adya śipiviṣṭa nāmety anyatarayā garbhasya dakṣiṇapūrvaṃ sakthiṃ juhoti
15.8.24	dakṣiṇākāle 'ṣṭāprūḍḍhiraṇyaṃ dakṣiṇā / tṛtīye 'ntarakośa uṣṇīṣeṇāviṣṭitaṃ bhavati / tad dadāti / vibalān kośān karoti
15.8.25	maruto yasya hi kṣaye yajñair vā yajñavāhasa ity anyatarayā paśuśrapaṇe garbhaṃ juhoti
15.8.26	garbhapuroḍāśaṃ ca na svāhākaroti
15.8.27	api vā mahī dyauḥ pṛthivī ca na iti paśuśrapaṇasya śīte bhasmani garbham upohati
15.8.28	garbhapuroḍāśaṃ
15.8.29	etaṃ yuvānaṃ pari vo dadāmīti // pañcabhir abhimantrya
15.8.30	yasyānapravṛtto yūpo virohet tasmiṃs tvāṣṭraṃ sāṇḍaṃ lomaśaṃ piṅgalaṃ bahurūpaṃ savanīyasyopalambhyaṃ kuryāt trayastriṃśat tantavo ye vitatnira iti juhuyāt
15.8.31	yadi kṛṣṇaśakunir dhvaṃsayann uparyupari sadohavirdhānāny atipated bhaya utpanne śakye yaṣṭuṃ sarvebhyo havirbhyaḥ somebhyaś ca droṇakalaśe samavadāya ye devā yeṣām idaṃ bhāgadheyaṃ babhūva yeṣāṃ prayājā utānūyājāḥ / indrajyeṣṭhebhyo varuṇarājabhyo 'gnihotṛbhyo devebhyaḥ svāhety āhutiṃ juhoti
15.8.32	abhaye punar yajeta
15.8.33	yady ṛkto yajñabhreṣa ṛcched bhūr iti gārhapatye juhuyāt / yadi yajuṣṭo bhuva iti dakṣiṇāgnau / yadi sāmataḥ suvar ity āhavanīye / yadi sarvataḥ sarvābhir ekām āhavanīye brahmā vā juhuyāt
15.8.34	manasā vā dhyāyet
15.8.35	audumbarī naśyed bhajyeta vānyāṃ pracchidyorg asy ūrjaṃ mayi dhehi śriyo tiṣṭha pratiṣṭhitā divaṃ stabdhāntarikṣaṃ ca pṛthivyāṃ ca dṛḍhā bhava dhamitrī dharitrī janitrīty ucchrayati
15.8.36	adhvaryur yajamāno brahmā vocchrayati
15.8.37	saṃmitāṃ nityena yajuṣābhimantrayate
15.8.38	yadi havirdhāne padyeyātāṃ dakṣiṇām adhvaryur udgṛhṇīyāt pratiprasthātopastabhnuyāt / uttaraṃ pratiprasthātodgṛhṇīyād adhvaryur upastabhnuyāt
15.8.39	vaiṣṇavyopastabhnutaḥ / vaiṣṇavyopaminute / āśvinyā saṃmṛśataḥ
15.8.40	agne vājasya gomata iti tisṛbhir uṣṇigbhir adhvaryur āgnīdhre juhoti / kakudbhiḥ pratiprasthātā // bhadro no agnir āhuto bhadrā rātiḥ subhaga bhadro adhvaraḥ / bhadrā uta praśastayaḥ / bhadrā uta praśastayo bhadraṃ manaḥ kṛṇuṣva vṛtratūrye / yenā samatsu sāsahaḥ / yenā samatsu sāsaho 'va sthirā tanuhi bhūri śardhatām / vanemā te abhiṣṭibhir ity etā āmnātā bhavanti
15.8.41	śiro yajñasya pratidhīyatām amṛtaṃ devatāmayaṃ vaiṣṇavyā kriyatāṃ śira āśvinyā pratidhīyatām iti caturgṛhītaṃ pañcagṛhītaṃ vā gṛhītvā samānau homau juhutaḥ
15.8.42	yady āgniky ukhāmā bhidyeta saṃkṛṣya punaḥ kuryāt
15.8.43	yadi pakvā bhidyeta tair eva kapālaiḥ supiṣṭair anyāṃ mṛdaṃ saṃsṛjya kuryāt
15.8.44	yasyāgnir ukhya udvāyed āhavanīyaṃ praṇīya sa eva punaḥ parīdhyaḥ
15.8.45	kṛṣṇaṃ vāso deyam / kṛṣṇā dhenuḥ kṛṣṇo vā gauḥ śatamānaṃ ca hiraṇyam
15.8.46	yat pūrvasminn ahany uttarasmā ahne yajñāyajñiyaṃ prati vasatīvarīr gṛhṇāti / tenāhar abhyāsajati / tena yajñaṃ saṃtanoti
15.8.47	yat pūrvasminn ahany uttarasmā ahne stotryam anurūpaṃ kṛtvā śaṃsati / tenāhar abhyāsajati / tena yajñaṃ saṃtanoti / yad atipreṣyati tenāhar abhyāsajati tena yajñaṃ saṃtanotīti
15.8.48	eteṣām ekasminn akriyamāṇe namo brahmaṇe namo astv agnaye namaḥ pṛthivyai nama oṣadhībhyaḥ / namo vāce namo vācaspataye namo viṣṇave bṛhate karomi svāhety etat prāyaścittaṃ juhuyād etat prāyaścittaṃ juhuyāt
16.1.1	dvādaśāhena praiva jāyate
16.1.2	jyaiṣṭhyam aśnute sa hy enam anubhavati
16.1.3	ahīnaḥ satraṃ ca
16.1.4	tasyāgnikalpo vyākhyātaḥ
16.1.5	gataśriyaś chandasā yajeran
16.1.6	yaṃ kāmayeta cchandasā yajate so 'smai kāmaḥ samṛdhyate / yajate yajanta iti codanaṃ yo 'tapasvī syād asaṃśliṣṭo 'sya yajñaḥ syāt tapasvī syād yajñam eva tat saṃśleṣayatīti vijñāyate
16.1.7	pīvā dīkṣate / kṛśo yajate
16.1.8	kāmyā vidyād aṣṭācatvāriṃśataṃ krāmayati
16.1.9	pañcadaśa dīkṣerann ardhamāsāyatanāḥ
16.1.10	saptadaśa prajākāmāḥ
16.1.11	ekaviṃśatiṃ rukkāmāḥ / trayoviṃśatiṃ pratiṣṭhākāmāḥ / caturviṃśatiṃ brahmavarcasakāmāḥ / triṃśataṃ māsāyatanāḥ / trayastriṃśatam ojaskāmāḥ / catvāriṃśatam indriyakāmāḥ / catuścatvāriṃśataṃ vīryakāmāḥ / aṣṭācatvāriṃśataṃ paśukāmāḥ
16.1.12	aparimitaṃ dīkṣerann ity antato vadanti
16.1.13	te 'py ahīnasya yājamāne sthāninaḥ
16.1.14	brāhmaṇā ṛtvijo dīkṣitānām adīkṣitānām ahīnasya tena yājayanti
16.1.15	tasmād dvādaśāhena na yājyaṃ pāpmano vyāvṛttyā iti
16.1.16	ya evaṃ vidvān dvādaśāhena yajate
16.1.17	yajamāna ṛdhnoti
16.1.18	ya evaṃ vidvān dvādaśāhena pratigṛhṇāti
16.1.19	ṛtvijo yajamānaṃ cādhikṛtya vadati
16.1.20	brāhmaṇānāṃ tu satram ato dīkṣitānāṃ saptadaśānām āsata upayanti
16.1.21	codanā sarva iṣṭaprathamayajñā gṛhapatir vā
16.1.22	sarve yājamānam ārtvijyenāvipratiṣiddhaṃ kuryuḥ
16.1.23	gṛhapatiḥ parārthāni yathā yūpāñjanam ṛtuyājyām ity evaṃrūpāṇi dharmapratiṣedhe bhūyasāṃ dharmo 'nugrahyate gṛhapater vā
16.1.24	gṛhapater eva sāmidhenīkalpeneti kurvīran
16.1.25	tvaṃ varuṇa iti vasiṣṭharājanyānāṃ sāmidhenīparidhānīyā / ājuhotetītareṣāṃ gotrāṇām
16.1.26	nārāśaṃso dvitīyaḥ prayājo vasiṣṭhaśunakānām / tanūnapād itareṣāṃ gotrāṇām
16.1.27	sāvitrāṇi hoṣyantaḥ saṃnivaperan hutvā vinivaperan
16.1.28	paśubhir yakṣyamāṇāḥ saṃnivaperann iṣṭvā nivaperan gṛhapatir vāraṇyoḥ saṃnivaperan
16.1.29	ya ito 'gnir janiṣyate sa naḥ sarveṣāṃ yad anena yajñena jeṣyāmo 'nena paśubandhena tan naḥ saha saha naḥ sādhutulyā ya evaṃ pāpaṃ karavat tasyaiva tad ity uktam
16.1.30	gṛhaptiḥ samāropayate / svayam itare gṛhapatir vā
16.1.31	sarveṣām
16.1.32	śiśire dīkṣante / vasanta uttiṣṭhata iti vijñāyate
16.1.33	śiśiro vai tasya prāyaṇaṃ vasanta udayanam
16.1.34	ṛdhnuvante ya evaṃ vidvāṃsaḥ śiśire dīkṣante vasanta uttiṣṭhantīti vijñāyate
16.1.35	ṣaṭsu vyuṣṭāsv āpūryamāṇapakṣasya ceṣyamāṇā dīkṣeran
16.1.36	saṃvādaṃ saṃnivapanaṃ kṛtvā dīkṣaṇīyāprabhṛtīni karmāṇi kurvate / ya ito 'gnir janiṣyate sa naḥ sarveṣāṃ yad anena yajñena jeṣyāmo 'nena satreṇeti // atra saṃvāde brūyur adhvaryur gṛhapatiṃ dīkṣayitvā madhyataḥ kāriṇo dīkṣayati hotāraṃ brahmāṇam udgātāram / pratiprasthātādhvaryuṃ dīkṣayitvārdhino dīkṣayati maitrāvaruṇaṃ brāhmaṇācchaṃsinaṃ stotāram / neṣṭā pratiprasthātāraṃ dīkṣayitvā tṛtīyino dīkṣayati / acchāvākam āgnīdhraṃ pratihartāram / unnetā neṣṭāraṃ dīkṣayitvā pādino dīkṣayati grāvastutaṃ potāraṃ subrahmaṇyam / tatas taṃ pratiprasthātā dīkṣayati / anyo vā dīkṣito brāhmaṇa evam anupūrvaṃ dīkṣeran / nātantrībhāvād ekaikam apavargayati / anyagotravyavāyāt / samānagotrāṇām ārṣeyāṇām abhyāvartate / patnīnām ekasthāne patnīr dīkṣayanti / tāsāṃ yājamānair dharmā vyākhyātāḥ
16.1.37	anvahaṃ dīkṣām eke samāmananti
16.1.38	dvyahe tryaha iti krāmayati ā dvādaśāhāt
16.1.39	upasatsu trayodaśo dīkṣeta / tena brāhmaṇā bhavitavyam upadīkṣamāṇā agnīn upavapan nyupyātmasaṃskāreṇa prakrāmed dvādaśa dīkṣāḥ
16.1.40	na sanīhārasaṃśāsanaṃ satrabhūte vidyate
16.1.41	ṣoḍaśī somavikrayaṇī
16.1.42	dvādaśāhāyāptaṃ rājānaṃ krīṇāti
16.1.43	dvādaśopasadaḥ
16.1.44	anūpasadam agniṃ cinoti
16.1.45	dvyaham ekaikā citiḥ
16.1.46	caturaham uttamā
16.1.47	ā trirātraṃ catustanāni vratāni bhavanti
16.1.48	evaṃ tristanāni dvistanāni ekastanāni
16.1.49	bhūyo vratam icchan dadhna ekaṃ sruvam abhyunnayeta
16.1.50	ekaviṃśatiśchadi sadaḥ
16.1.51	saṃtṛṇṇe adhiṣavaṇaphalake
16.2.1	vyākhyāta ekayūpaḥ
16.2.2	yadi yūpaikādaśinī syād anvaham ekaikaṃ yūpaṃ saṃminuyāt sarvān vā
16.2.3	aupavasathye 'hany anvahaṃ mīyamāneṣv aharahar upaśayo 'bhyāvarteta // agniṣṭha evodayanīye paśum upākuryāt
16.2.4	śvo bhūte pratāyate jyotiṣṭomaḥ
16.2.5	vaiśvānaro 'tirātraḥ upāvaharaṇakāle yāvān ekāhāyāptas tāvantaṃ rājānam anyasmin vāsasy upanahyopāvaharati
16.2.6	pratyupanahyetaraṃ nidadhāti
16.2.7	evam aharahaḥ kriyate / anvahaṃ yogavimokṣaṇe
16.2.8	prathame 'hani yunakti / uttame vimuñcatīty ekeṣām
16.2.9	prāyaṇīyodayanīyayor atirātrayor daśame cāhni pṛśniprāṇagrahān gṛhṇāty abhiṣavamāṇena prākṛtasya yajurmānasya prathamena mantreṇa mītvā vāyur asi prāṇo nāmeti daśabhir mantrair daśa pṛśnimānāni mimīte
16.2.10	uttareṇottareṇa yajurmānena mītvāyaṃ puro bhuva iti daśabhir mantrair daśa prāṇagrahamānāni mimīte
16.2.11	uttarottare yajurmānena vyatiṣajati
16.2.12	aindravāyavāgrau prāyaṇīyodayanīyāv atirātrau daśamaṃ cāhaḥ / athetareṣāṃ navānām aindravāyavāgraṃ prathamam ahar atha śukrāgram athāgrayaṇāgram evaṃ tryanīkās triḥ parivartante samūḍhaṃ chandasi
16.2.13	atha vyūḍhaṃ chandasy aindravāyavāgrau prāyaṇīyodayanīyāv atirātrāv athetareṣāṃ daśānām aindravāyavāgraṃ prathamam ahaḥ / atha śukrāgram atha dve āgrayaṇāgre / athaindravāyavāgram atha dve śukrāgre / athāgrayaṇāgram atha dve aindra
16.2.14	tatra bhakṣamantrāḥ pavamānābhimantraṇāni ca yenayena cchandasā nigadāś ca tasya sthāne tābhiḥ saṃnameta vyūhena vyākhyātam
16.2.15	evam uttareṣu pṛṣṭhyāheṣu trīn atigrāhyān gṛhṇāti / āgneyam ekaviṃśe / aindraṃ triṇave / sauryaṃ trayastriṃśe
16.2.16	pūrvasmiṃs tryahe vājasaneyinaḥ samāmananti / yatra gauravītaṃ sāma tatra sarvān pūrṇān grahān gṛhṇīyāt
16.2.17	atha paśukl̥ptir āgneyaṃ prāyaṇīyo 'tirātra ālabhante śvo bhūte sārasvatīṃ meṣīm / evaṃ hi vihatān aikādaśinān anvaham ālabhanta āgneyam udayanīye sauryaṃ brahmavarcasakāmānām
16.2.18	dakṣiṇākāle 'nvahaṃ dvādaśa śatāny ahīnabhūte dadāti
16.2.19	satre tu dākṣiṇau homau hutvedam ahaṃ māṃ kalyāṇyai kīrtyai svargāya lokāya dakṣiṇāṃ nayāmīti yajamānāḥ kṛṣṇājināni dhūnvanta udañco dakṣiṇāpathenātiyanti
16.2.20	evam aharahaḥ kriyate
16.2.21	uttame 'hani kṛṣṇaviṣāṇāḥ prāsyanti
16.2.22	sakhyāni visṛjante
16.2.23	pūrvasminn ahany uttarasmā ahne yajñāyajñīyaṃ prati vasatīvarīr gṛhṇāti
16.2.24	pūrvasminn ahany uttarasmā ahne stotrīyam anurūpaṃ kṛtvā śaṃsati
16.3.1	vartamāne 'tirātre payāṃsi viśāsti
16.3.2	śvaḥsutyām indrāgnibhyāṃ viśvebhyo devebhyo brāhmaṇebhyaḥ somapebhyaḥ somaṃ prabrūtād iti maitrāvaruṇenocyamāne svam agāraṃ praviśyāgnīdhraḥ śvaḥsutyām indrāgnibhyāṃ viśvebhyo devebhyo brāhmaṇebhyaḥ somapebhyaḥ somaṃ prabravīmi brahman vācaṃ yaccha subrahmaṇya subrahmaṇyām āhvayeti saṃpreṣyati
16.3.3	adyasutyām etasminn ahani brūyāl lupyeta vā śvaḥsutyām itareṣu
16.3.4	patnīsaṃyājāntam ahaḥ saṃtiṣṭhate
16.3.5	saṃsthite brahmā vācaṃ visṛjate
16.3.6	pariharanty udakaṃ patnībhyaḥ
16.3.7	haranti samiddhārāḥ
16.3.8	pratyetyāhavanīye samidho 'bhyādadhati
16.3.9	evam aharahaḥ kriyeran
16.3.10	tasminn ahani pṛṣṭhyaḥ ṣaḍahaḥ
16.3.11	trivṛd agniṣṭomo rathaṃtarasāmā
16.3.12	rathaśabdena māhendrasya stotram upākaroti
16.3.13	upākaraṇamantrasya śabdo vikāraḥ
16.3.14	pañcadaśa ukthyo bṛhatsāmā
16.3.15	dundubhiśabdena māhendrasya stotram upākaroti
16.3.16	yadi stanayitnur bhavati sa eva syād upākaraṇamantrasya śabdo vikāraḥ
16.3.17	saptadaśa ukthyo vairūpasāmā
16.3.18	ādhāvena māhendrastotram upākaroti
16.3.19	barhiṣo vikāras tasminn upākṛte prastuta udgātādhāvena dhunute
16.3.20	ekaviṃśaḥ ṣoḍaśī vairājasāmā
16.3.21	nyūṅkhaṃ bhavati haviṣkṛtāśrutapratyāśruteṣu pratigare nyūṅkhati
16.3.22	araṇībhyāṃ māhendrasya stotram upākaroti barhiṣo vikāraḥ
16.3.23	tasminn upākṛte prastute
16.3.24	udgātā dakṣiṇam ūrum avakābhir avacchādya tatrāraṇī saṃnidhāyāgniṃ manthati
16.3.25	jātam udgātābhihiṃkṛtya prastotre prayacchati
16.3.26	prastotādhvaryave
16.3.27	taṃ so 'greṇa dhiṣṇiyān paryāhṛtyāhavanīye 'nuprahṛtya preddho agne dīdihīti virājābhijuhoti
16.3.28	triṇava ukthyaḥ śākvarasāmā
16.3.29	adbhir avakāvās tābhir māhendrasya stotram upākaroti / barhiṣo vikāras tasminn upākṛte prastute
16.3.30	tisraḥ saharṣabhā gāvo 'greṇa sado 'pareṇāgnīdhram udīcīnaṃ dakṣiṇāpathenātikramayanti
16.3.31	trayastriṃśa ukthyo raivatasāmā
16.3.32	nyūṅkham etad ahar bhavati
16.3.33	svayam ṛtuyājaṃ bhavati
16.3.34	adhvaryū yajatam ity ucyamāne havirdhāne praviśyādhvaryuḥ praiṣottarayarcā yajati ṛguttareṇa vā praiṣeṇa
16.3.35	aśvinā pibataṃ sutaṃ dīdyagnī śucivratā / ṛtunā yajñavāhasā / ṛtunā somaṃ pibataṃ vauṣaḍ iti yady avyūḍhaḥ
16.3.36	vyūḍhe tv arvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanam / pṛṅktaṃ havīṃṣi madhunā hi kaṃ gatam athā somaṃ pibataṃ vājinīvasū / ṛtunā somaṃ pibataṃ vauṣaḍ iti tasya pracaritaṃ marutvatīyair bhavati
16.3.37	yat prāṅ māhendrāt tasmin kṛte pratiprasthātāpareṇāgnīdhram udīcīṃ tantiṃ vitatya tasyāṃ vatsān badhnāti
16.3.38	dakṣiṇena mārjālīyaṃ mātṝr uparundhanti
16.3.39	barhiḥsthāne 'dbhir dūrvāvāstābhir māhendrasya stotram upākaroti / barhiṣo vikāraḥ
16.3.40	tasminn upākṛte prastute vatsān pramucya mātṛbhiḥ saṃsṛjyodīcīras tasya dakṣiṇāpathena saṃcāryamānā ativitsanti saṃtiṣṭhate pṛṣṭhyaḥ ṣaḍahaḥ
16.4.1	saṃsthite pṛṣṭhye ṣaḍahe / ghṛtaṃ madhu vā prāśnanti
16.4.2	anvaham ukthyās trayaś chandomāḥ
16.4.3	caturviṃśaś catuścatvāriṃśo 'ṣṭācatvāriṃśaś caturviṃśam avivākyam // daśamam ahar agniṣṭomaḥ somo rathaṃtarasāmā
16.4.4	nātra kaścana kasmaica no vyāhate
16.4.5	ye bāhyā dṛśīkavaḥ syus te vibrūyur yadi tatra na vindeyur antaḥsadasād vyucyam
16.4.6	yadi tatra na vindeyur gṛhapatinā vyucyam
16.4.7	gṛhapatim ānuṣṭubham uktvā tad brūyāt
16.4.8	yasminn upahvayaty etāv api vā tenaiva sahānuṣṭubhaṃ saṃpādayet // dvayor etad ahaḥ samidha āharanti
16.4.9	nityā audumbarīś ca
16.4.10	abhyādadhati nityāḥ
16.4.11	uttareṇāhavanīyam audumbarīr upasādayanti
16.4.12	amūr yā upa sūrye yābhir vā sūryaḥ saha / tā no hinvanty adhvaram iha ratir iha rantir iha ramadhvam iha rantir iha ramatir iha ramadhvam iha vo ramatiḥ / upasṛjaṃ dharuṇam iti dvābhyāṃ gārhapatye juhoti
16.4.13	ayaṃ sahasramānavo dṛśaḥ kavīnāṃ matir jyotir vidharmā dadhruḥ samīcīr uṣasaḥ samairayad arepasaḥ samokasaḥ saretasaḥ sacetasaḥ svaramanyumantaś cidākor ity aticchandasarcāhavanīyam upatiṣṭhante
16.4.14	prājāpatyāya manograhāya saṃprasarpanti
16.4.15	prasṛpteṣv anayā tvā pātreṇeti pṛthivīṃ manasā dhyāyan prajāpataye manave juṣṭaṃ gṛhṇāmīti prājāpatyaṃ manograhaṃ gṛhṇāti / yathārūpam ākāśāt / tārtīyasavanikād vā somāt pariśāyayed yāvān ekasmai camasagaṇāyāptaḥ
16.4.16	tasmād vopāṃśupātreṇa gṛhṇīyāddhotṛcamasamukhyāṃś camasān unnayati
16.4.17	stutaśastre bhavataḥ
16.4.18	tasya sarvaṃ manasā kriyate
16.4.19	manasā stotram upākaroti
16.4.20	manasā prastauti
16.4.21	manasodgāyati
16.4.22	manasā pratiharati
16.4.23	manasā tisṛṇāṃ sārparājñīnāṃ ṣaṭkṛtvaḥ pratigṛhṇāti
16.4.24	yady ardharcaśaḥ śaṃsati navakṛtvo yadi paccha oṃ hotar iti daśahotuḥ pratigaraḥ / tatheti caturhotuḥ / om iti pañcahotuḥ / tatheti ṣaḍḍhotuḥ / arātsma hotar iti saptahotuḥ
16.4.25	manasāśrutapratyāśrute yājyā saṃpraiṣo vaṣaṭkāro bhakṣamantraś ca
16.4.26	hutvā haranti bhakṣante yat samīkṣante sasamupahavadharmā bhavanti / gṛhapatiṃ paryupaviśya pṛcchanti
16.4.27	yad daśahotāraḥ satram āsata / kena te gṛhapatinārdhnuvan / kena prajā asṛjantety adhvaryuḥ pṛcchati
16.4.28	prajāpatinā vai te gṛhapatinārdhnuvan tena prajā asṛjanteti gṛhapatiḥ pratyāha
16.4.29	yac caturhotāraḥ satram āsata kena te gṛhapatinārdhnuvan kenauṣadhīr asṛjanteti brahmā pṛcchati / somena vai te gṛhapatinārdhnuvan tenauṣadhīr asṛjanteti gṛhapatiḥ pratyāha
16.4.30	yat pañcahotāraḥ satram āsata kena te gṛhapatinārdhnuvan kenaibhyo lokebhyo 'surān prāṇudanta / kenaiṣāṃ paśūn avṛñjateti hotā pṛcchati / agninā vai te gṛhapatinārdhnuvan tenaibhyo lokebhyo 'surān prāṇudanta tenaiṣāṃ paśūn avṛñjateti gṛhapatiḥ pratyāha
16.4.31	yat ṣaḍḍhotāraḥ satram āsata kene te gṛhapatinārdhnuvan kenartūn akalpayanteti hotṛkāḥ pṛcchanti / dhātrā vai te gṛhapatinārdhnuvan tenartūn akalpayanteti gṛhapatiḥ pratyāha
16.4.32	yat saptahotāraḥ satram āsata kena te gṛhapatinārdhnuvan kena suvar āyan kenemāṃl lokān samatanvann ity udgātā pṛcchati / aryamṇā te gṛhapatinārdhnuvan tena suvar āyan tenemāṃl lokān samatanvann iti gṛhapatiḥ pratyāha
16.4.33	prajāpatiṃ parivadanti
16.4.34	akuśalo 'yaṃ prajāpatir yo daṃśamaśakān saṃsṛjed yaḥ stenān iti
16.4.35	api vā prajāpatiparivādānāṃ mantrān adhīyate yad araṇyāni prajāpatiḥ puraś ca sasṛje girīn // kartāgniś ca tad bhadraṃ yad bhadraṃ tan ma ā suva // yad ūṣā tamasā yuktvā dine tekṣṇiṣṭham ātapat / ambhaś cātyati gharmaś ca tathā tat te prajāpatiḥ // yat stenān yad vṛkān daṃśān maśakān yad adyāśavaḥ / tad u te vṛjinaṃ teṣāṃ tad viṣaṃ tena te 'mṛtam // prajāpatiṃ daśamam ahar bhajadhvaṃ matiṃ kavīnām ṛṣabhaṃ janānām / suṣukṣitiṃ sudraviṇaṃ dadhāno vipāpmā loke nidadhāti devayum ity etaiḥ parivadeyuḥ
16.4.36	atha varaṃ vṛṇate
16.4.37	ado no 'stv iti yatkāmā bhavanti
16.5.1	api vā yad evaitad bhūr bhuvaḥ suvaḥ suprajāḥ prajayā bhūyāsaṃ suvīro vīraiḥ suvarcā varcasā supoṣaḥ poṣair iti tena caiṣāṃ sarve kāmā avaruddhā bhavanti
16.5.2	yathādhiṣṇiyaṃ patnīr vyāsādya dvārau saṃvṛtyāthaibhyo vācam upākaroti
16.5.3	iha dhṛtir iha vidhṛtir iha rantir iha ramatir ity audumbarīṃ pariṣvajanta udarair ivopaspṛśantaḥ samanvārabhyaudumbarīm āsate yuvaṃ tam indrāparvatā puroyudhā yo naḥ pṛtanyād apa taṃtam iddhataṃ vajreṇa taṃ tam iddhataṃ / dūre ca tāṃ yac chatsad gahanaṃ yad inakṣad asmākaṃ śatrūn pari śūra viśvato darmā darṣiṣṭha viśvata iti samanvārabdhā sarvān uttarasya havirdhānasya dakṣiṇaiḥ pāṇibhiḥ kaṭāṃs tejanībhir vā tiṣṭhamānā atiyanti // prāñca īṣad gatvā vāg aitu vāg vāg aitu vāg upaitu vāk samaitūpamaitu vāg bhūr bhuvaḥ suvar iti pañca vacāṃsi vyāharanti
16.5.4	adhivṛkṣasūrye subrahmaṇyayā vācaṃ visṛjante
16.5.5	audumbariḥ samidha abhyādadhāti
16.5.6	śvo bhūta udayanīyaḥ sa vyākhyātarūpaḥ
16.5.7	prāyaṇīya udayanīyo nātrāhīnasaṃtayo vidyante
16.5.8	pūrvasminn ahany uttarasmā ahne yajñāyajñīyaṃ prati vasatīvarīr gṛhṇāti
16.5.9	etā ahīnasaṃtatayo bhavanti
16.5.10	uto tāny eva dīkṣitavasanāni paridhāya pracareyuḥ
16.5.11	vapanakāle saśikhāni satrabhūte vāpayante
16.5.12	udavasānīyeṣv anyān ṛtvijo vṛtvā tān vā jyotiṣṭomenāgniṣṭomena pṛṣṭhaśamanīyena sahasradakṣiṇena sarvavedasadakṣiṇena vā nānā yajeran
16.5.13	saṃtiṣṭhate dvādaśāhaḥ
16.5.14	gavāmayanena prajāpatiṃ bhūmānaṃ gacchanty eṣu lokeṣu pratitiṣṭhanti
16.5.15	tasya dvādaśāhena satrabhūtena kalpo vyākhyātaḥ
16.5.16	caturahe purastāt paurṇamāsyai dīkṣeran
16.5.17	māghyāś caitryā vā
16.5.18	prāyaṇīyo 'tirātraś caturviṃśa ukthya ārambhaṇīyas trivṛddhā te śaye dve ahanī bhavataḥ / jyotir agniṣṭomo rathaṃtarasāmā gaur ukthyo bṛhatsāmā āyur ukthyo rathaṃtarasāmā gaur ukthyo bṛhatsāmāyur ukthyo rathaṃtarasāmā jyotir agniṣṭomo bṛhatsāmeti
16.5.19	abhiplavaḥ ṣaḍahaḥ
16.5.20	evaṃ vihitāś catvāro 'bhiplavāḥ
16.5.21	pṛṣṭhyaḥ ṣaḍahaḥ samāsaḥ
16.5.22	sadvitīyaḥ satṛtīyaḥ sacaturthaḥ sapañcamaḥ saṃbhāryaḥ ṣaṣṭhaḥ
16.5.23	trayo 'bhiplavāḥ
16.5.24	pṛṣṭhyaḥ ṣaḍahaḥ
16.5.25	abhijittrayaḥ svarasāmāna ukthyā agniṣṭomā vā
16.5.26	pare dve śaye ahanī
16.5.27	iti ṣaṇmāsāḥ
16.5.28	madhye viṣūvānekaviṃśo 'gniṣṭomo mahādivākīrtyaḥ
16.5.29	ādityavrataṃ vāsāmānam
16.5.30	sāmodita āditye prātaranuvākamupākaroti
16.5.31	divākīrtyametadaharbhavati
16.5.32	āvṛtta uttaraḥ pakṣastrayaḥ svarasāmānaḥ
16.5.33	viśvajit
16.5.34	catvāri śayāni / trayastriṃśārambhaṇaḥ ṣaṣṭhyaḥ ṣaḍahaḥ
16.5.35	catvāro 'bhiplavāḥ pratyañcaḥ sa māsaḥ
16.5.36	sadvitīyaḥ satṛtīyaḥ sacaturthaḥ sapañcamaḥ
16.5.37	saṃbhārya uttamo dvāv abhiplavau
16.5.38	gauś cāyuś ca dve ahanī
16.5.39	dvādaśāhasya dvādaśāhāni
16.5.40	mahāvratam udayanīyaś cātirātra iti
16.6.1	dvādaśamāsāḥ śāṭhyāyanakam
16.6.2	ubhayataḥ saṃbhārya uttaraḥ pakṣas tāṇḍakam
16.6.3	upariṣṭād viśvajitaḥ / pṛṣṭhyaḥ ṣaḍahas trayo 'bhiplavā iti dvyūno māsa uttame saṃbhārye catvāro 'bhiplavā gauś cāyuś ca dve ahanī dvādaśāhasya daśāhāni mahāvratodayanībhyāṃ dvyūno māsaḥ pūryate / atha ha bhāllāvike pūrvasmin pakṣe purastāt prathamāt pṛṣṭhyād abhijid agniṣṭomaḥ / uttarasmin pakṣa upariṣṭād uttamāt pṛṣṭhyād viśvajitaḥ pṛṣṭhyaḥ ṣaḍaha āyurukthyaḥ sa ekasthāne gaur bhavati / samānam itarac chāṭyāyanakena // athaikeṣāṃ vijñāyate saṃvatsare sakṛt pṛṣṭhāny upayanti / dvādaśāhīne daśarātre / tatra pṛṣṭhyānāṃ sthāne 'bhiplavāḥ ṣaḍahā ūrdhvaṃ dvādaśāhīyāt / daśarātrān mahāvratam upayanti
16.6.4	śvo bhūte pratāyate pañcaviṃśo 'gniṣṭomo mahāvratasāmā
16.6.5	yat prāṅ māhendrāt
16.6.6	tasmin kṛte pratiprasthātā mahāvrataśilpāni vyāyātayati
16.6.7	daśa vīṇādaṇḍasyātimathitāni bhavanti
16.6.8	ekaikasminn atimathite daśadaśa tantūn pravayati
16.6.9	sa vāṇaḥ śatatantur bhavati
16.6.10	adhyadhi hotṛṣadanaṃ pleṅkhaṃ hotre prabadhnanti
16.6.11	audumbarīm āsandīm udgātra upanidadhāti
16.6.12	kūrcaphalake adhvaryave
16.6.13	hotrakā upagātāraś ca kūrceṣv āsate
16.6.14	nikalpante sarvaśilpāni
16.6.15	taṃ saṃnayati vāk satyaṃ mano bhadraṃ tan no bhadram ā no bhadram iti triparvayotkaṭaśalākayā veṇuparvaṇā vetasaśākhyā vā vādayitvā bāṇena śatatantunā māhendrasya stotram upākaroti
16.6.16	barhiṣo vikāraḥ
16.6.17	tam udgātā vādayitvā prastotre prayacchati
16.6.18	prastotādhvaryave
16.6.19	tam adhvaryur anyasmai
16.6.20	taṃ so 'greṇa sadaso dakṣiṇe dvārbāhau prativādayann āste
16.6.21	upagāyanti patnyo 'pāghāṭalikās tālukavīṇāḥ kāṇḍavīṇāḥ piccholā alābukapiśīrṣṇya iti
16.6.22	vādayantyaḥ saṃpravadanti / sarvaśilpe tṛtīye
16.6.23	puṃścalur brahmacārī cottarasyāṃ vediśroṇyāṃ saṃvartete
16.6.24	māgadhaḥ puṃścaluś ca dakṣiṇasyāṃ vediśroṇyāṃ pariśrayete
16.6.25	dundubhīn samāghnanti / dikṣu prabandhān
16.6.26	sraktiṣeva mahāvedeḥ
16.6.27	apareṇāgnīdhram ardham antarvedy ardhaṃ bahirvedi jānudaghnam avaṭaṃ khātvārdreṇa carmaṇābhivitatya śaṅkubhiḥ pariṇihatya bhūmidundubhiḥ pucchakāṇḍena bhūmidundubhim āghnanti
16.6.28	apareṇāgnīdhraṃ śūdrāryau carmakartre vyāyacchete
16.6.29	śvetam ārdraṃ parimaṇḍalaṃ bhavati
16.6.30	antarvedi brāhmaṇas tiṣṭhati / bahirvedi śūdraḥ
16.6.31	ime 'rātsur ime sabhūtam akrann iti brāhmaṇo brūyāt // ima udvāsīkāriṇa ime durbhūtam akrann iti śūdraḥ
16.6.32	taṃ brāhmaṇaḥ saṃjityāgnīdhre carmādhyasyati
16.6.33	agreṇāgnīdhraṃ kaṭasaṃghāte // tejanisaṃghāte vā / vitatyocchritaṃ lambayati
16.6.34	agreṇāhavanīyaṃ ratheṣu rājaputrāḥ kavacinaḥ saṃnahya vyathanārthaṃ carmānu parivartante
16.6.35	teṣām ekaikaṃ saṃśāsti
16.6.36	māparātsīr mātivyātsīr iti
16.6.37	tat te viddhānātipātayanti
16.6.38	udañco 'parimitam avakāśaṃ yātvā pratyāyāya vimuñcanti
16.6.39	aṣṭau dāsakumārya udakumbhāñ chīrṣann adhi nidhāya triḥ pradakṣiṇaṃ mārjālīyaṃ dhiṣṇiyaṃ parinṛtyantīḥ pariyanti dakṣiṇān pado nighnatīr idaṃmadhu gāyantyo vāg veda bhillukā sainān gāyatu prāṇasya vādite semān gītā yajamānān ihāvatv iti
16.6.40	bhillukāṃ dve gāyataḥ / vāg veda hiṃbinīti dve vāg veda hastāvārām iti dve saṃvatsaragāthā dve etāḥ saṃvatsaragāthā bhavanti
16.6.41	gāva eva surabhayo gāvo gulgulugandhayaḥ / gāvo ghṛtasya mātaras tā iha santu bhūyasīḥ // nanu gāvo maṅkīrasya gaṅgāyā udakaṃ papuḥ / papuḥ sarasvatīṃ nadīṃ prācīś cojjagāhire / imā vayaṃ plavāmahe śamyāḥ prataratām iva / nikīrya tubhyaṃ madhya ākarśye karśyo yathā / yadā bhaṅgyaśvinau vadata ṛtaparṇaka yo 'vadhīḥ / āviṣkṛtasya dūṣaṇam ubhayor akutaḥ kṛtasya ca // yadā rākhāṭyau vadato grāmyamaṅkīradāśakau / kṣeme vṛddhe grāmeṇānaḍvāṃs tapyate vahan // idaṃ kalmāṣyo apipann idaṃ somo asūyata / idaṃ hiraṇyaiḥ khīlā āvāyan sāsthibhañjanam // haimahā idaṃ madhu hilluhillv aham ahar mimīti hastāvārāś ca sarvāsv anuṣajante
16.6.42	tatraivodakumbhān upaninīya yathārthaṃ gacchanti
16.6.43	māhendrastotram anughoṣāḥ śāmyanti
16.6.44	stutam anuśāmyate
16.6.45	kūrcayoḥ phalakayor vā tiṣṭhann adhvaryuḥ pratigṛṇāti
16.6.46	saṃtiṣṭhate mahāvratam
16.7.1	śvo bhūta udayanīyaḥ sa vyākhyātaḥ
16.7.2	yaḥ prāyaṇīyaḥ sa udayanīyaḥ
16.7.3	triṣu paraḥsāmasu trīn atigrāhyān gṛhṇāti
16.7.4	upayāmagṛhīto 'sy adbhyas tvauṣadhībhyo juṣṭaṃ gṛhṇāmīti prathame 'hani gṛhṇāti / upayāmagṛhīto 'sy oṣadhībhyas tvā prajābhyo juṣṭaṃ gṛhṇāmīti dvitīya upayāmagṛhīto 'si prajābhyas tvā prajāpataye juṣṭaṃ gṛhṇāmīty etān evāvṛttān arvāksāmasu gṛhṇīyāt
16.7.5	tān ubhayān ūrdhvān apravṛttāṃś ca viṣuvaty ud u tyaṃ jātavedasam iti teṣāṃ madhye sauryaṃ saptamaṃ madhyamaṃ gṛhṇāti
16.7.6	vācaspatiṃ viśvakarmāṇam ūtaya iti viśvajiti vaiśvakarmāṇam / mahīm ūṣu mātaram ity aparedyur ādityaṃ te ca vyatyāsamā mahāvratāt tāv ubhau saha mahāvrate gṛhyete
16.7.7	trayastriṃśad etad ahar atigrāhyā gṛhyante
16.7.8	prākṛtair vā vaikṛtāny abhyasyet / vaikṛtair vā prākṛtān daśāgneyān gṛhṇīyāt
16.7.9	daśaindrān daśa sauryān vaiśvakarmaṇādityagrahau prājāpatyaṃ ca
16.7.10	pañcapātram atigrāhyāyatane pratidiśaṃ catvāri pātrāṇi nihitāni bhavanti
16.7.11	madhye pañcamam
16.7.12	indram id gāthina ity anudrutyopayāmagṛhīto 'sīndrāya tvārkavate juṣṭaṃ gṛhṇāmīti pūrvārdhe gṛhṇāti / eṣa te yonir indrāya tvārkavata iti sādayati
16.7.13	samānau sarvatra grahaṇasādanau
16.7.14	abhi tvā śūra nonuma iti dakṣiṇārdhe / tvām iddhi havāmaha iti paścārdhe
16.7.15	imā nu kaṃ bhuvanā sīṣadhemety uttarārdhe // tad id āsu bhuvaneṣu jyeṣṭhaṃ yato jajña ugras tveṣanṛmṇaḥ / sadyo jajñāno niriṇāti śatrūn anu yaṃ viśve madanty ūmā iti madhyame
16.7.16	tān ekasmin pātre samavanīya tve kratum api vṛñjanti viśva ity anudrutyopayāmagṛhīto 'si prajāpataye tvā juṣṭaṃ gṛhṇāmīti madhyame pātre gṛhṇāty eṣa te yoniḥ prajāpataye tveti sādayati
16.7.17	yan nānā juhuyād ātmano 'ṅgāni vicchindyāt / samānīyāhutīḥ saṃrundhyāt tad anu yajamānāḥ saṃrundheran / stokā evātmānaṃ pratyānīya hotavyāḥ pratyaṅgāni dadhāti nāhutīḥ saṃruṇaddhi iti hutvā harati bhakṣam
16.7.18	taṃ bhakṣayati mahas te bhakṣayāmi garbhaṃ te bhakṣayāmi bhujaṃ te bhakṣayāmi bhuktis te bhakṣayāmi sarvaṃ te bhakṣayāmi sarvasyāptyai sarvasyāvaruddhyā iti
16.7.19	tryanīkāṃ vyākhyāsyāmaḥ
16.7.20	teṣāṃ prākṛtair atigrāhyaiḥ kalpo vyākhyātaḥ
16.7.21	aindravāyavāgraṃ prathamam ahar atha śukrāgram athāgrayaṇāgram
16.7.22	evaṃ tryanīkāḥ parivartanta ita ūrdhvaṃ prāgviṣuvata ūrdhvaṃ viṣuvata āvṛttāvṛtteṣu
16.7.23	śukrāgro viṣuvān ity ātreyaḥ / yathādṛṣṭam iti vādarāyaṇaḥ
16.8.1	atha paśukl̥ptiḥ
16.8.2	āgneyaṃ prāyaṇīye 'tirātra ālabhante / śvo bhūte sārasvatīṃ meṣīm
16.8.3	evaṃ vihitānaikādaśinān anvaham ālabhante
16.8.4	samityasamitya punaḥpunar ekādaśinīm abhyāvarayanti
16.8.5	teṣām evam upākurvatāṃ dvādaśāhasya saptadaśa ukthye dvātriṃśatam ekādaśinyo 'pavṛjyante
16.8.6	navāhāny atiricyante
16.8.7	teṣu gavyān atiriktapaśūn
16.8.8	vaiṣṇavaṃ vāmanam ekaviṃśe / aindrāgnaṃ triṇave / vaiśvadevaṃ trayastriṃśe / dyāvāpṛthivyāṃ dhenuṃ prathame chandome / tasyā eva vāyavyaṃ vatsaṃ madhyame / ādityām avivaśām uttame maitrāvaruṇīm avivākye / prājāpatyam ṛṣabhaṃ tūparam mahāvrate / āgneyam udayanīya iti pāliṅgāyanikān
16.8.9	atha kāṭhakā aikādásinān prativibhajyāprativibhajya vā prāyaṇīyodayanīyayor ālabhante
16.8.10	āgneyam antardhau rathaṃtarapṛṣṭheṣv aindraṃ bṛhatpṛṣṭheṣu
16.8.11	apivāgnendraṃ rathaṃtarapṛṣṭheṣv aindrāgnaṃ bṛhatpṛṣṭheṣu
16.8.12	sauryaṃ viṣuvaty upālabhante 'tha gavyān atiriktapaśūn
16.8.13	śitipṛṣṭhaṃ bārhaspatyaṃ trayastriṃśe / dyāvāpṛthivyāṃ dhenuṃ prathame chandome / tasyā eva vatsaṃ vāyavyaṃ madhyame / vāce pṛśnim uttame / maitrāvaruṇamavivākye / vaiśvakarmaṇam ṛṣabhaṃ tūparaṃ mahāvrata iti vājasaneyakam
16.8.14	āgneyam agniṣṭoma ālabhante / aindrāgnam ukthye dvitīyam aindraṃ vṛṣṇiṃ ṣoḍaśini tṛtīyaṃ sārasvatīṃ meṣīm atirātre caturthīm ity ekeṣāṃ te yadi prabhavaḥ paśavaḥ syur evam evāharahar ālabheran
16.8.15	yadi paśvekādaśinyeyur āgneyam eva prathame 'hann ālabherann athetarān anūco yathāpūrvaṃ vāruṇaṃ pettvam uttamaṃ yūnam aparyave teṣv āgneyam eva prathame 'hann ālabherann athetarān anūco yathāpūrvaṃ vāruṇaṃ petvam uttamaṃ tair eva viparyāsam īyuḥ
16.8.16	utsargiṇāmayanaṃ vyākhyāsyāmaḥ
16.8.17	gavāmayanena vyākhyātam
16.8.18	saṃvatsarasya paurṇamāsīm amāvāsyām utsṛjeyuḥ
16.8.19	tān vopeyād vā notsṛjeyus tad eva śvaḥ kuryuḥ / ante 'māvāsyāṃ paurṇamāsīṃ votsṛjeyuḥ / antamasyāhnas trivṛd bahiṣpavamānaṃ vāyo śukro ayāmi ta etam u tyaṃ daśa kṣipa iti
16.8.20	yad ahar utsṛjeyus tad ahar iṣṭiṃ nirvapeyus ta āgneyamarutvatīyapuroḍāśau nirupyete aindrāvaiṣṇavā aindrābārhaspatyā aindrāvaiśvadevā vādhvarakalpā vā
16.8.21	teṣāṃ ye puroḍāśinas ta upavasanti / ye sāṃnāyinas ta etad ahar vatsān apākurvanti / paśuś ca
16.8.22	prājāpatyaḥ payāṃsi ca
16.8.23	yathā vaiśyas tathā tām asyendrāya vasumata indrāya harivata indrāya bṛhaspativate viśvadevyāvate puroḍāśāḥ / aṣṭāv ekādaśa dvādaśa kapālā ānupūrvyeṇa savanakāla vyākhyātāś ca
16.8.24	utsṛṣṭāra iti te vatsān apākurvanti
16.8.25	prātaḥ paśum ālabhante tasya vapayā pracaranti / tato vaiśvadevo dvādaśakapālaḥ / vaiśvadevaś carus tṛtīyasavanaḥ saṃtiṣṭhate / pṛṣadājyena carite patnīḥ saṃyājayanti patnīḥ saṃyājayanti
17.1.1	sarvakratūnāṃ prakṛtir agniṣṭomaḥ
17.1.2	nikāyināṃ tu prathamaḥ sarvatra
17.1.3	yathādiṣṭaṃ vā
17.1.4	jyotir gaur āyur iti trikadrukāḥ
17.1.5	prathamo 'gniṣṭoma ukthyo vā
17.1.6	sarve
17.1.7	jyotiṣi sahasraṃ dadātīti
17.1.8	śyaitaniyamād bṛhatpṛṣṭho gaur bhrātṛvyavataḥ / āyuḥ svargakāmasya / agniṣṭomaḥ sabhrātṛvyavataḥ / viśvajid agniṣṭomaḥ sarvastomaḥ sarvapṛṣṭhyaḥ śraiṣṭhyakāmasya / sahasraṃ dakṣiṇāḥ / sarvavedasaṃ vā yāvatīr vā kratoḥ stotriyāḥ
17.1.9	sarvavedase jyeṣṭhaṃ putram apabhajya saṃvido viparyāceta
17.1.10	dakṣiṇākāle sarvasvaṃ dadāti
17.1.11	yad anyad brāhmaṇānāṃ dikṣu vittād bhūmeḥ senābhyaś ca
17.1.12	uttamāṃ dakṣiṇāṃ nītvodavasāya vā dakṣiṇenaudumbarīṃ prāṅ niṣadya brūyād yan me 'da ṛṇaṃ yad adas tat sarvaṃ dadāmīti
17.1.13	udavasāya rohiṇīṃ vatsacchavīṃ sakarṇapucchāṃ sakhurāṃ sakhurīkām avācyatāṃ paridhatta / uṣṇīṣeṇa śiro veṣṭayata ādatta audumbaraṃ camasam / audumbarīṃ cābhrim / khādirīṃ vaiṇavīṃ vā / kalmāṣīṃ suṣirām asuṣirāṃ vobhayataḥkṣṇū / tām anyatarataḥkṣṇū / tāṃ vā mūlabhakṣo vā phalabhakṣo vāraṇye tisra udumbare vasataḥ / khanitreṇa jīvato mūlaṃ parikhāyaudumbare pātre 'vadhāyānyonyam apyādayato mṛnmayena pibato niṣāde tisro vaiśye tisro rājanye tisro brahmaṇa ity ekeṣām
17.1.14	saṃvatsaraṃ dvādaśāhaṃ vā na yācen na dīyamānaṃ pratyācakṣate
17.1.15	indrasyābhijid agniṣṭomo 'nabhijitasyābhijityai / ubhe bṛhadrathaṃtare bhavataḥ / parokṣapṛṣṭhe vā
17.1.16	bṛhat tu hotuḥ paśavaś caikādaśaikayūpe
17.1.17	sahasradakṣiṇā varāṇāṃ vā dvādaśaśatam
17.1.18	sarvajitāgniṣṭomena sarvapṛṣṭhena sarvam āpnoti sarvaṃ jayati
17.1.19	annādaś ca bhavati
17.1.20	tasya mahāvrataṃ pṛṣṭhyam arkyaṃ śasyate
17.1.21	sahasraṃ dakṣiṇā / viṃśatir vāṣṭāviṃśatīnām
17.1.22	catvāraḥ sāhasrāḥ
17.1.23	jyotir agniṣṭomo rathaṃtarasāmā / sahasrāṇāṃ prathamaḥ / prāṇeṣv annādye ca pratitiṣṭhati / gaur ukthyo bṛhatsāmā dvitīyaḥ / paśuṣu pratitiṣṭhati / sarvajyotir agniṣṭoma ubhyasāmā tṛtīyaḥ / sarvasyāptyai sarvasyāvaruddhyai / trirātrasaṃmito 'gniṣṭomo rathaṃtarabṛhatsāmobhayasāmā vā caturthaḥ / trirātrasya phalam avāpnoti
17.1.24	catvāraḥ sādyaskrāḥ
17.1.25	teṣāṃ viśeṣaḥ
17.1.26	rathaṃtarasāmā bṛhatsāmobhayasāmā vā prathamaḥ / tasmin kāmāḥ somāhāre prādhānye spardhāyāṃ bhrātṛvyavatas titīrṣā // svargaḥ paśavo vā
17.1.27	pūrvedyur āgneyaḥ saumyo bārhaspatyaś ca paśavaḥ
17.1.28	tadālabha etāsāṃ devatānām ānupūrvyeṇāgneyo 'ṣṭākapālaś carū cetarau
17.1.29	dhārayaty āhavanīyam
17.1.30	vyāghārayaty uttaravedim
17.1.31	sarpiṣmad aśanam
17.1.32	hiraṇyaṃ mukhe 'nvāsyāntarau priyāyai bhāryāyai brahmacārī śete
17.1.33	iṣṭyā yakṣye / ṛtvijaḥ samārūḍha bhavanti
17.1.34	tān nidhāya śvo bhūte sarvadiśo 'śvarathā sakṣīradṛtayaḥ somapravākā vidhāvanti
17.1.35	tebhyo yan navanītam udīyāt tad ājye 'vanayet
17.1.36	yo jane caturyujā prācyāṃ diśi yugyakrośotsargeṇetarāsu prasavyaṃ sthūriṇāṃ tataḥ parikramayed aśvatarī ratho vaikapradakṣiṇaṃ yojanādīni vā krośāny aśvarathena pradakṣiṇam
17.1.37	vyākhyāta utsargaḥ
17.1.38	trivatsaḥ sāṇḍaḥ somakrayaṇaḥ
17.1.39	upasatsu triḥ saṃmīlet
17.1.40	saṃmīlya vā pracaret
17.1.41	yavorvarā vediḥ
17.1.42	yavānīṃ khala uttaravediḥ
17.1.43	ārohaṇe havirdhāne
17.1.44	vimitaṃ sadaḥ
17.1.45	sphyo yūpaḥ sphyāgraḥ khalevālīti vā
17.1.46	agnīṣomīyakāle 'gnīṣomīyam ekādaśakapālaṃ nirvapati / ījānasya gṛhād vasatīvarīr gṛhṇāti
17.1.47	savanīyakāle saha paśūn ālabhate
17.1.48	agnīṣomīyaṃ savanīyam anūbandhyāṃ ca
17.1.49	agnīṣomīyasya sthāne 'gnīṣomīya ekādaśakapālo 'nūbandhyāyāḥ sthāne maitrāvaruṇyābhikṣayā yajeta
17.1.50	sadaśvaḥ śveto dakṣiṇā
17.1.51	tam āṅgirasāya bhrātṛvyāya vā dadyāt
17.1.52	dveṣyaṃ vā brāhmaṇaṃ vṛtvā tasmā aśvaṃ śvetaṃ rukmapratiyuktaṃ dadyāt
17.1.53	saṃvatsaraṃ noparyupaviśet / na māṃsam aśnīyāt / na striyaṃ nāvapadyeta / na pādāv avanenijīta nāñjīta nābhyañjīta / sā dikṣā / yadi saṃvatsaraṃ nodāśaṃsīta / dvādaśāham
17.2.1	dvitīyasyaikaviṃśatim agniṣṭomasāma kṛtvāmayāvinaṃ yājayed etenānnādyakāmaṃ prajākāmaṃ paśukāmaṃ vā
17.2.2	tisṛbhistisṛbhir āvartate
17.2.3	tṛtīyasya caturthasyāṣṭādaśāv uttarau pavamānau vā
17.2.4	parokṣapṛṣṭhau vā caturaṣṭādaśaḥ / pañcamo hotur ājyam aṣṭādaśāv uttarau pavamānau / hotuḥ pṛṣṭhaṃ parikrīś caturviṃśabahiṣpavamānaḥ svargakāmā bhavanti
17.2.5	hīnānujāvaro 'nukriyā / tasya caturviṃśāv uttarau pavamānau
17.2.6	aśvasādaḥ somapravākaḥ
17.2.7	dadhidrutiś ca trikrośe 'ntataḥ prāha
17.2.8	strīgauḥ somakrayaṇīḥ
17.2.9	prakṣṇutāgro yūpaḥ
17.2.10	saṃmīlanaṃ vedir havirdhāne 'gnīṣomīyo vasatīvarīr dakṣiṇā ca
17.2.11	prathamena samānaṃ cātra dveṣyasya varaṇam
17.2.12	yadyat svārājyena sadyaḥ svārājyaṃ gacchati
17.2.13	agner agniṣṭomena sarvam annādyam avarundhe
17.2.14	prajāpater ekatriko 'gniṣṭomaḥ / prajāpatim āpnoti
17.2.15	bhrātṛvyepsāyām anukriyau paśvālambho bhojanaṃ hiraṇyānvasanaṃ śayyāvanayanam / prathamena samānaṃ sadaḥ
17.2.16	somapravāko dadhidratiś ca
17.2.17	atrāśvipadaṃ paraṃ madhye krośa ṛtvijo virahitā bhavanti
17.2.18	ta enaṃ prātar upasametya prajāpatir godhūmorvarā vedir godhūmānāṃ khala uttaravedir ārohaṇe havirdhāne vimitaṃ sadaḥ / sphyo yūpaḥ sphyāgraḥ khalevālī vā / vaḍavā śvetā dakṣiṇā / brahmaṇe deyā / yathāprakṛtītarebhyaḥ parikriyā caturviṃśatistotrīyeṇa bhrātṛvyāya procya yajeta / viśvajicchilpena sarvastomena sarvān kāmān avāpnoti
17.2.19	śyenenābhicaran yajeta
17.2.20	rathau havirdhāne
17.2.21	tailvako bādhako vā sphyāgro yūpaḥ
17.2.22	śāvanabhye adhiṣavaṇaphalake bhavataḥ
17.2.23	agnaye rudravate lohitaḥ paśuḥ
17.2.24	sādayaty upāṃśv antaryāmau
17.2.25	śaramayaṃ barhiḥ
17.2.26	vaibhīdaka idhmaḥ
17.2.27	lohitoṣṇīṣā lohitavasanā nivītā ṛtvijaḥ pracaranti
17.2.28	navanavadakṣiṇāḥ karṇā baṇḍāḥ kūṭāḥ
17.2.29	tāṃ dakṣiṇākāle kaṇṭakair vitudeyuḥ
17.2.30	trayo vācastomās teṣāṃ dvāv agniṣṭomau / sarvastomo 'tirātra uttamaḥ / tasmin sarvā ṛcaḥ sarvāṇi sāmāni sarvāṇi yajūṃṣi prayujyeran
17.2.31	vrātyānāṃ pravāso vrātyastomāḥ
17.2.32	trivṛto 'gniṣṭomo rathaṃtarasāmāna ukthyā dviṣatīḥ ṣoḍaśīḥ sarveṣām
17.2.33	uṣṇīṣaṃ pratodo jyāhroḍo ratho vipathaḥ phalakāstīrṇo 'śvo 'śvataraś ca yugyau kṛṣṇaṃ vāsaḥ kṛṣṇavalakṣe ajine rājato niṣkaḥ
17.2.34	tad gṛhapateḥ
17.2.35	balūkāntāni dāmatūṣāṇītareṣām
17.2.36	dve dāmanī dve upānahau
17.2.37	dviṣaṃhitāny ajināni
17.2.38	trayastriṃśatātrayastriṃśatā gṛhapatim upasamāyanti
17.2.39	tā dakṣiṇā bhavanti
17.2.40	api vā ṣaṭṣaṣṭir gāvo dakṣiṇā bhavanti
17.2.41	atho khalv āhur yad evaiṣāṃ saṃpāditaṃ syāt tad dadyus taddhi vrātyadhanam iti vijñāyate
17.2.42	ṣaṭṣoḍaśī ninditānām / dviṣoḍaśī kaniṣṭhānām / ūrdhvastomo jyeṣṭhānām / catuṣṣoḍaśī sarveṣām
17.2.43	ādityānāṃ prayatir ukthyo nākasadāṃ prathamaḥ
17.2.44	vyāvṛttiṃ pāpmanā bhrātṛvyeṇa gacchanti
17.2.45	agniṣṭomā itare aṅgirasāṃ dvitīyaḥ / sādhyānāṃ tṛtīyaḥ / marutāṃ caturthenaujo vīryam āpnoti / trayastriṃśaḥ pañcama ity eke / prājāpatyaḥ pañcamaḥ / prajākāmo 'bhibhavā bhrātṛvyam abhibhavati / vinuttyā bhrātṛvyaṃ vinudate
17.2.46	citistomaḥ prajananakāmaḥ
17.2.47	gāyatreṇokthyena rathaṃtarasāmnā brāhmaṇaḥ purodhākāmo yajet / dvau gāyatrau pūrvo brāhmaṇasya
17.2.48	uttaraḥ kṣatriyasya
17.2.49	tejo brahmavarcasaṃ brāhmaṇasya pūrveṇa kṣatriyasyottareṇogramavyathaṃ na tu bahupaśū bhavataḥ
17.2.50	trivṛtāgniṣṭutāgniṣṭomenāpūto yajeta
17.2.51	āgneyyaḥ purorucaḥ / āgneyī subrahmaṇyā
17.2.52	āgneyīṣu stuvate 'jāṃ hiraṇyaṃ ca dakṣiṇā
17.2.53	etam eva catuḥṣṭomaṃ kṛtvā śrotriyo 'kṣahataḥ strīhataḥ kāmahataś caraṇahato vā yajeta
17.2.54	aśvaḥ śyāvo dakṣiṇā
17.2.55	sa brahmaṇe deyaḥ
17.2.56	yathāprakṛtītarebhyaḥ
17.2.57	etasyaiva vāyavyāsu pañcadaśam agniṣṭomasāma kṛtvāmayāvinaṃ yājayet / annādyakāmaṃ prajākāmaṃ paśukāmaṃ vā
17.2.58	etasyaiva revatīṣu vāravantīyam agniṣṭomasāma kṛtvā brahmavarcasakāmam / etasyaiva śakvarīṣu vāravantīyam agniṣṭomasāma kṛtvā paśukāmam / etam eva catuḥṣṭomaṃ kṛtvā grāmakāmaḥ / apravargyā bhavantīty eke / trivṛtāgniṣṭutā brahmavarcasakāmaḥ / pañcadaśenāgniṣṭutā vīryakāmaḥ
17.2.59	saptadaśenāgniṣṭutāgniṣṭomena yajñavibhraṣṭo yajeta / yasmin vā yajñakratau vibhraṃśet
17.2.60	trivṛd avādyaṃ vadataḥ
17.2.61	pañcadaśo 'nihatyasya nighnataḥ
17.2.62	saptadaśo 'nāśānnasya bhojane prāśyaikaviṃśo janaṃ yato gāndhārakaliṅgamāgadhān pāraskarān sauvīrān vā
17.2.63	triṇavenaujaskāmaḥ
17.2.64	pañcadaśena vīryakāmaḥ / saptadaśena prajākamaḥ / ekaviṃśena pratiṣṭhākāmaḥ / trayastriṃśena svargakāmaḥ
17.2.65	apivā jyotiṣṭoma eva / agniṣṭome sarvān kāmān kāmayet
17.3.1	trivṛtāgniṣṭomenāniruktenānnādyakāmo yajeta
17.3.2	aniruktaṃ prātaḥsavanam ity eke
17.3.3	aśvaḥ śveto dakṣiṇā / sa brahmaṇe deyaḥ
17.3.4	bṛhaspatisavo dvitīyaḥ
17.3.5	brāhmaṇo brahmavarcasakāmaḥ purodhākāmo vā yajeta / yaṃ vā sthāpatyāyābhiṣiñceyuḥ
17.3.6	parisrajī hotā bhavati
17.3.7	aruṇo mirmiras triśukraḥ
17.3.8	bṛhaspate juṣasva na iti bārhaspatyam atigrāhyaṃ gṛhṇāti
17.3.9	bārhaspatyaḥ paśur upālambhyaḥ
17.3.10	prātaḥsavane sanneṣu nārāśaṃseṣv ekādaśa dakṣiṇā vyādiśati
17.3.11	ājyena mādhyaṃdine savane 'gnim anvārabdhaṃ kṛṣṇājine 'bhiṣiñcati / yathāgnicityāyāṃ śukrāmanthinor vā saṃsrāveṇa
17.3.12	aśvadvādaśa mādhyaṃdine savane tā ubhayīr upākaroti / dvādaśa tṛtīyasavane
17.3.13	tā vaśāyām upākaroti
17.3.14	apivāṣṭau prātaḥsavana ekādaśa mādhyaṃdine savane dvādaśa tṛtīyasavane / aśvaṃ tṛtīyaśo 'nusavanaṃ dadyād ity ekeṣām / sarvā mādhyaṃdine savana ity eke
17.3.15	manasetarayoḥ savanayor na vā manasā ca na
17.3.16	trivṛto 'gniṣṭomasyeṣuṃ vikṛtiṃ kṛtvābhicaran yajeta
17.3.17	samānam itarac chyenena
17.3.18	trivṛto 'gniṣṭomaḥ
17.3.19	śunaskarṇastomaḥ / sarvasvāraḥ
17.3.20	maraṇakāmo yajeta yaḥ kāmayetānāmayatāṃ svargaṃ lokam iyām iti vijñāyate
17.3.21	yāmyaḥ paśuḥ śukaharita upālambhyaḥ
17.3.22	kṛtānnaṃ dakṣiṇā
17.3.23	ārbhave stūyamāne dakṣiṇenaudumbarīm ahatena vāsasā pattodaśena prāvṛtya dakṣiṇāśirāḥ saṃviśati brāhmaṇāḥ samāpayatam etaṃ yajñam iti // yajñasaṃsthām anu saṃtiṣṭhate
17.3.24	pṛthag araṇīṣv agnīn samārohyottaranārāyaṇenādityam upasthāyāraṇyam abhipraiti / yadi grāme vivaset pṛthag araṇīṣv agnīn samārohyottaranārāyaṇenādityam upasthāya gṛheṣu pratyavasyet / yady anabhiprāpnuyāt tān yajñakratūn āha / tena bhūr ukthyo rathaṃtarasāmā / bhūtikāmo yajeta / dhenur dakṣiṇā
17.3.25	akṣayyaṃ ha vai sukṛtaṃ cāturmāsyayājinaḥ
17.3.26	trivṛd agniṣṭomo vaiśvadevasya loke
17.3.27	vaiśvadevaḥ paśuḥ / bārhaspatyānūbandhyā
17.3.28	na yūpaṃ minvanti
17.3.29	nottaravedim upavapanti
17.3.30	paridhau paśuṃ niyuñjanti / ulmuke barhiṣi vā / uttareṣu viminvanti / yūpān uttaravedim upavapanti
17.3.31	tataś caturṣu māseṣu varuṇapraghāsānāṃ loke trirātro 'gniṣṭoma ukthyo 'tirātraḥ / mārutaḥ paśuḥ / vāruṇo dvitīyaḥ / maitrāvaruṇy anūbandhyā
17.3.32	tataś caturṣu māseṣu sākamedhānāṃ loke trirātro 'gniṣṭoma utkhyo 'tirātraḥ
17.3.33	āgneyaḥ paśur aindrāgno dvitīyaḥ / aikādaśinās tṛtīye prājāpatyo vā saury anūbandhyā
17.3.34	tataś caturṣu māseṣu śunāsīrīyasya loke catuḥṣṭomo 'gniṣṭomaḥ / vāyavyaḥ paśur āśviny anūbandhyā
17.3.35	sarvatrāhataṃ vāso vasāno 'vabhṛthād udetya kratvantarāleṣu / nānṛtaṃ vadati / na māṃsam aśnāti / na striyam upaiti / noparyāste / jugupsetānṛtāt / prāṅ śete / na madhv aśnāti / nāñjīta / nābhyañjīta / ṛtau jāyām upeyāt
17.4.1	pañcāśad vaiśvadevasya dakṣiṇāḥ / śataṃ varuṇapraghāseṣu / adhyardhaśataṃ sākamedheṣu / dvādaśaśataṃ śunāsīrīye
17.4.2	yathartujā vā yathāsvaṃ cāturmāsyeṣu
17.4.3	vatsāṃs tṛtīyasavane saha mātṛbhiḥ
17.4.4	upahavyenāgniṣṭomena rathaṃtarasāmnā bṛhatsāmnobhayasāmnā vāmayāvinaṃ yājayed etenānnādyakāmaṃ prajākāmaṃ paśukāmaṃ vāśvaḥ śyāvo dakṣiṇā / sa brahmaṇe deyaḥ
17.4.5	yathāprakṛtītarebhyaḥ
17.4.6	ṛtapeyenāgniṣṭomena bṛhatsāmnā brāhmaṇaḥ svargakāmaḥ
17.4.7	ṣaḍ dīkṣāḥ / ṣaḍ upasadaḥ / ghṛtavrato bhavati
17.4.8	yāvad idaṃ prathamam aṅgulikāṇḍaṃ tāvat krīte some vratam
17.4.9	uttareṇottarakāṇḍena vratam upaiti
17.4.10	naktam agnim abhyāvṛtyāste / divādityam
17.4.11	ṛtam uktvā prasarpanti / ṛtaṃ vadanto bhakṣayanti
17.4.12	audumbaraś camasaś catuḥsraktiḥ somasya pūrṇaḥ sagotrāya priyāya brahmaṇe deyaḥ
17.4.13	yathāprakṛtītarebhyaḥ
17.4.14	bahuhiraṇyenāgniṣṭomenānaḍuho lokam āpnoti / jyotiṣmato lokāñ jayati
17.4.15	dvādaśamānaṃ hiraṇyaṃ dīkṣaṇīyāyāṃ dadāti / dvis tāvat prāyaṇīyāyām
17.4.16	evam ata ūrdhvaṃ dviguṇābhyāsenātithyāyām upasatsu pravargyeṣv agnīṣomīyasya vapāyāṃ hutāyām agnīṣomīye savanīyasya hutāyāṃ vapāyāṃ savanīye prātaḥsavane
17.4.17	sanneṣu nārāśaṃseṣv avabhṛtheṣṭāv udayanīyāyām anūbandhyāvapāyāṃ hutāyām anūbandhyāyām udavasānīyāyām antataḥ
17.4.18	trivṛtāgniṣṭutāgniṣṭomena rathaṃtarasāmnā brāhmaṇo brahmavarcasakāmaḥ
17.4.19	pañcadaśenendrastutenendrastomenokthyena bṛhatsāmnā rājanyo vīryakāmaḥ
17.4.20	saptadaśenāgniṣṭutāgniṣṭomena kaṇvarathaṃtarasāmnā vaiśyaḥ paśukāmaḥ
17.4.21	pratidhuṣā prātaḥsavane sarvānt somāñ cchrīṇāti / śṛtena mādhyaṃdine savane / dadhnā tṛtīyasavane
17.4.22	nītamiśreṇa vā
17.4.23	tīvrasutokthyena rathaṃtarasāmnā bṛhatsāmnobhayasāmnā vā somavāminaṃ yājayet
17.4.24	somātipavitaṃ yājayed rājānam aparuddhaṃ grāmakāmaṃ prajākāmaṃ paśukāmaṃ śriyā pratyavarūḍham abhicaran yajetābhicaryamāṇo yajeta
17.4.25	pratidhuṣā prātaḥsavane sarvān somāñ chrīṇāti / śṛtena mādhyaṃdine savane / dadhnā tṛtīyasavane / nītamiśreṇa vā
17.4.26	śṛtam āśire duhanti
17.4.27	śṛtam āśireṇābhivānyavatsā duhanti
17.4.28	tā dakṣiṇā bhavanti
17.4.29	adhicamasān unnayanti
17.4.30	avajighranty ṛtvijo na bhakṣayanti
17.4.31	tān acchāvākasya stotre bhakṣayanti
17.4.32	brahmaṇi hotrakā upahavam icchante
17.4.33	yajamāna ṛtvija ubhāv adhvaryū sarve camasādhvaryavo 'cchāvākāya pratigṛṇanti
17.4.34	prācy ekādaśinī saṃmīyate
17.4.35	yāvad yūpaṃ vedim uddhanti
17.4.36	vaḍavā śvetā dakṣiṇā / sā brahmaṇe deyā
17.4.37	yathāprakṛtītarebhyaḥ
17.4.38	marutstomena rājapurohitau sāyujyam
17.4.39	athaiṣa rāṭ / yo rājyam āśaṃsamāno na labheta sa etena yajeta
17.5.1	virājānnādyakāmaḥ / svarājā pratiṣṭhākamaḥ / bahu pratigṛhya yo garagīr iva manyeta sa punaḥstomena / anāśyānnasya vā bhuktvā / ayājyaṃ vā yājayitvety eke / yo laghur ivāpratiṣṭhitaḥ syāt sa etena / ekaviṃśenaupacchadena prajākāma ity eke
17.5.2	aupacchadena pratiṣṭhākāmaḥ
17.5.3	ekaikayā stotriyayopagāyate
17.5.4	gandharvāpsaraso mādayantām iti prātaḥsavane 'dhastāt pūtabhṛtaḥ pāṃsūn upāsyati
17.5.5	gandharvā devā mādayantām iti mādhyaṃdine savane / gandharvāḥ pitaro mādayantām iti tṛtīyasavane
17.5.6	apadhvaṃsata ity ācakṣate
17.5.7	punastomena bahu pratigṛhya yo garagīr iva manyetābhiśasyamānasya bhūtvaiteṣām
17.5.8	gotamacatuṣṭomābhyāṃ paśukāmaḥ
17.5.9	ukthyaḥ ṣoḍaśimān uttaraḥ
17.5.10	napuṃsakapaśū iva bhavataḥ
17.5.11	udbhidbalabhidbhyāṃ paśukāmaḥ
17.5.12	udbhideṣṭvā saṃvatsare balabhidā yajeta
17.5.13	āgneyenāṣṭākapālenāntarālaṃ pratipadyate
17.5.14	ubhayatra gāyatrīḥ saṃpūrṇā dakṣiṇā dadāti
17.5.15	aṣṭau pūrvasminn aṣṭā uttarasmin
17.5.16	apacitikāmo 'pacitibhyām
17.5.17	ubhayasāmānau bhavataḥ
17.5.18	pakṣibhyāṃ sāgnicityābhyāṃ yaḥ kāmayeta pakṣī jyotiṣmataḥ svargāṃl lokān anusaṃcareyam iti
17.5.19	ṛṣabheṇāgniṣṭomena rājanyaṃ vīryakāmam
17.5.20	ṛṣābho dakṣiṇā
17.5.21	gosavenokthyena bṛhadrathaṃtarasāmnā svārājyakāmaḥ
17.5.22	ayutaṃ dakṣiṇā
17.5.23	dakṣiṇenāhavanīyam anuddhate vedyai pratidhuṣā māhendrastotraṃ pratyabhiṣicyate // revaj jātaḥ sahasā vṛddhaḥ kṣatrāṇāṃ kṣatrabhṛttamo vayodhāḥ / mahān mahitve tastabhānaḥ kṣatre rāṣṭre ca jāgṛhi / prajāpates tvā parameṣṭhinaḥ svārājyenābhiṣiñcāmīti
17.5.24	gosaveneṣṭvā saṃvatsaraṃ dvādaśāhaṃ vā govrato bhavati
17.5.25	upa mātaram iyād upa svasāram upa sagotrām upa nigāyodakaṃ pibati tṛṇāni vā cchinatti
17.5.26	yatrayatrainaṃ viṣṭhā vindet tatratatra vitiṣṭhito 'pavagāhaṃ gaurīva siṣam
17.5.27	marutāṃ stomenāparimitāṃ puṣṭiṃ puṣyati
17.5.28	etena trīn yājayet
17.5.29	indrastomenokthyena rathaṃtarasāmnā bṛhatsāmnobhayasāmnā vā tena dvau yājayet
17.5.30	ṛṣabheṇāgniṣṭomena bṛhatsāmnā brāhmaṇo 'dhipatiḥ samānānāṃ bhavati
17.5.31	indrāgnyoḥ kulāyena rājapurohitāv ubhāv ekasyāṃ yājayet
17.5.32	tejo brahmavarcasaṃ prāvaruddhyai viśaṃ rājā praviśati
17.5.33	vighanena vi pāpmānaṃ bhrātṛvyaṃ hate / tena sarvā mṛdho vihate
17.5.34	saṃdaṃśena bhrātṛvyavān vajreṇa ṣoḍaśinābhicarañ śyenena vyākhyātaḥ
17.5.35	trayodaśarātras trirātro varddhikāmaḥ
17.5.36	sarvastomena bubhūṣan
17.5.37	aptoryāmeṇa paśukāmaḥ
17.5.38	yasmāt paśavaḥ prapreva bhraṃśerann iti
17.5.39	ekādaśināḥ paśavo bhavanti
17.5.40	navasaptadaśena prajākāmaḥ
17.5.41	viṣuvatā jyeṣṭho jyaiṣṭhineyo jyaiṣṭhyam āpnoti
17.5.42	goṣṭomena bhrātṛvyavatā
17.5.43	āyuṣā svargakāmaḥ
17.5.44	abhijitā paśukāmaḥ
17.5.45	viśvajitā grāmakāmaḥ
17.5.46	trivṛtā brahmavarcasakāmaḥ
17.5.47	pañcadaśena vīryakāmaḥ
17.5.48	saptadaśena prajākāmaḥ
17.5.49	ekaviṃśena pratiṣṭhākāmaḥ
17.6.1	dvirātraprabhṛtaya upariṣṭādatirātrā ahīnā ekādaśarātrāt
17.6.2	teṣāṃ dvādaśāhenāhīnabhūtena kalpo vyākhyātaḥ
17.6.3	dvirātrasya trirātrasya catūrātrasya pañcarātrasya saptarātrasya navarātrasyottamam aindravāyavāgram / śukrāgraṃ vā
17.6.4	dvirātrasyottare 'han ṣoḍaśinaṃ gṛhṇāti
17.6.5	madhyame trirātrasya catūrātraprabhṛtiṣu nānāhīneṣu
17.6.6	āṅgirasena yaḥ puṇye 'hīna iva syāt sa etena yajeta
17.6.7	tasya jyotiṣṭomo 'gniṣṭomaḥ pūrvam ahar bhavati
17.6.8	sarvastomo 'tirātra uttaram
17.6.9	gāyatraṃ pūrve 'han sāma bhavati / traiṣṭubham uttare
17.6.10	rathaṃtaraṃ pūrve 'han sāma bhavati
17.6.11	bṛhad uttare
17.6.12	vaikhānasaṃ pūrve 'han sāma bhavati ṣoḍaśy uttare
17.6.13	haviṣman nidhanaṃ pūrvam ahar bhavati / haviṣkṛn nidhanam uttaram
17.6.14	amāvāsyāyāṃ pūrvam ahar yajanīya uttaram
17.6.15	kāpivanena yaṃ kāmaṃ kāmayeta tametenābhyaśnute
17.6.16	tasya jyotiṣṭomo 'gniṣṭomaḥ pūrvam ahar bhavati / atirātra uttaram
17.6.17	caitrarathena sarvam annādyam avarundhe
17.6.18	tasya trivṛtpañcadaśo 'gniṣṭomaḥ pūrvam ahar āyuratirātra uttaram
17.6.19	gargatrirātreṇa vasūn rudrān ādityān abhyārohati
17.6.20	eṣu lokeṣu pratitiṣṭhati
17.6.21	agniṣṭoma ukthyo 'tirātras tryahāni rathaṃtaraṃ vāmadevyaṃ bṛhad iti pṛṣṭhāni
17.6.22	āgnāvaiṣṇava ekādaśakapālaḥ sārasvataś carur bārhaspatyaś carur iti // dīkṣaṇīyā traidhātavīyā vā
17.6.23	babhrur aruṇā rohiṇī piṅgākṣy ekahāyanī somakrayaṇī
17.6.24	sahasraṃ dakṣiṇā prathame 'haṃs trīṇi ca śatāni nayet / trayastriṃśataṃ caivaṃ dvitīye tṛtīye ca sahasryātiricyate / dvirūpā rohiṇy ubhayataeny anyataenī vā
17.6.25	tāṃ prathame 'hani nayet / uttame vottamā
17.6.26	prathame 'hani deyas tvam agne sahasram ānayod balasyābhi nas tvam / sa naḥ sahasram ānaya prajayā paśubhiḥ saha punar māviśatād rayir iti // ud bhṛṣṭis tam anumantrayate / vehad dvitīye tvam apām oṣadhīnāṃ rasena rasinī babhuditha / sā mā sahasra ābhaja prajayā paśubhiḥ saha punar mā viśatād rayir iti vehataṃ vāmanas tṛtīye pratiṣṭhāsi sahasrasya vaiṣṇavo vāmanas tvam / sa naḥ sahasram ādhehi prajayā paśubhiḥ saha punar mā viśatād rayir iti
17.6.27	vāmanaṃ taṃ jyeṣṭhad yathainaṃ sahasram utsṛjati
17.6.28	yat tenaikāṃ prativaraṃ pratyutsṛjeyus tādarkasahasrayājī punaḥ sahasraṃ prajāyate
17.6.29	tām uttareṇāgnīdhraṃ paryāṇīyāhavanīyasyānte droṇakalaśam avaghrāpayet
17.6.30	dakṣiṇena vā vediṃ nītvāntarā yūpam āhavanīyaṃ cāvasthāpyāgnīdhrahavirdhānayor vājighra kalaśam iti droṇakalaśam avaghrāpayet
17.6.31	udīcīm āgnīdhram ānīya tasyāṃ tārpyam adhyasya purastāt pratīcyāṃ tiṣṭhantyām ubhā jigyathur iti āgnīdhre juhoti / tasmiṃs tārpye 'dhiṣṇiyānāṃ rūpaṃ vigrathitaṃ bhavati
17.6.32	pratīcīṃ sadasaḥ sraktim ānīyeḍe ranta iti tasyā dakṣiṇe karṇe japati
17.6.33	tām utsṛjya vijñānam upaiti yady apuruṣābhivītā prācīyād arātsīd ayaṃ yajamānaḥ // kalyāṇaṃ lokam ajaiṣīd iti vidyāt / yadi dakṣiṇā kṣipre 'smāl lokāt preṣyatīti vidyāt / yadi pratīcī bahudhānyo bhaviṣyatīti vidyāt / yady udīcī śreyān asmiṃl loke bhaviṣyatīti vidyāt
17.6.34	tām agnīdhe vā brahmaṇe vā hotre vādhvaryave vā dadyāt
17.6.35	dvau vodgātārau kurvīta yataro nāśrāvayet tasmai dadyāt / dve vā tṛtīye brahmaṇe dadyāt / tṛtīyam agnīdhe
17.6.36	sā mā suvargaṃ lokaṃ gamaya sā mā jyotiṣmantaṃ lokaṃ gamaya sā mā sarvān puṇyāṃl lokān gamaya sā mā pratiṣṭhāṃ gamaya prajayā paśubhiḥ saha punar mā viśatād rayir ity abhimantrya dadātīti
17.6.37	tāṃ pratigṛhṇīyād ekāsi na sahasram ekāṃ tvāṃ bhūtāṃ pratigṛhṇāmi na sahasram ekā mā bhūtāviśa mā sahasraṃ syonāsi suṣadā suśevā syonā māviśa suṣadā māviśa suśevā māviśeti
17.6.38	tām anyayā gavā niṣkrīya yajamānasya goṣṭheṣv apisṛjati
17.6.39	yās tisras triṃśaty adhi tām upasamāhṛtya daśa prathame 'hany āśire duhanti / viṃśatiṃ dvitīye triṃśataṃ tṛtīye
17.6.40	kṛtānnaṃ prathame 'hani deyam / hiraṇyaṃ gaur vāsa iti dvitīye / ano ratho 'śvo hastī puruṣa iti tṛtīye
17.6.41	ya ārṣeyo vidvāṃs tasmai prathame 'hani dadyāt / yo 'nārṣeyo vidvāṃs tasmai dvitīye / ya ārṣeyo 'vidvāṃs tasmai tṛtīye
17.6.42	dakṣiṇā nayan nyūnā daśato nayed yasmā ekāṃ gāṃ ditset trayodaśabhyo daśatam upasamākuryād yasmai pañcabhyas tebhyo daśataṃ yasmai tisras tribhyas tebhyo daśatam anekasmai vaikāṃ yasmai pañca dvābhyāṃ tābhyāṃ daśatam evam ā śatād ā vā sahasrāt sahasreti kiṃcid dadyāt
17.6.43	yadi dadyād anūbandhyāvapāyāṃ hutāyāṃ dadyād udavasānīyāyāṃ veṣṭvottamāṃ dakṣiṇāṃ nītvodavasāya vā
17.6.44	śabali samudro 'si viśvavyacā brahmā devānāṃ prathamajā ṛtasyānnam asi śukram asi jyotir asi tejo 'sy amṛtam asi tāṃ tvā vidma śabali dīdyānāṃ tasyās te pṛthivī pādo 'ntarikṣaṃ pādo dyauḥ pādaḥ samudraḥ pādaḥ parorajās te pañcamaḥ pāda eṣāsi śabaliḥ sā na iṣam ūrjaṃ dhukṣva vasor dhārāṃ śabali prajātāṃ śraviṣṭhāvratam upageṣaṃ svāheti śabalihomaṃ juhoti
17.6.45	nityaḥ kāmyo vā
17.7.1	baidatrirātreṇa yo rājyam āśaṃsamāno na labheta sa etena yajeta
17.7.2	tasya trayas trivṛto 'tirātrāḥ sarve ṣoḍaśimanto rathaṃtaraṃ vāmadevyaṃ bṛhad iti pṛṣṭhāni gargatrirātreṇottareṣāṃ trayāṇām ahāni vyākhyātāni
17.7.3	chandomapavamānena paśukāmaḥ
17.7.4	antarvasūnāṃ paśūn āpnoti
17.7.5	parākeṇa svargakāmaḥ
17.7.6	atreś caturviṃśaś catūrātraś catvāro 'sya vīrā ājāyante suhotā sūdgātā svadhvaryuḥ susabheyaḥ
17.7.7	agniṣṭomaḥ prathamam ahaḥ
17.7.8	ukthyo madhyamo 'tirātraś caturviṃśāḥ pavamānā udyantastomā evam itareṣāṃ trayāṇām ahāni vyākhyātāni
17.7.9	jāmadagnyena / pūrvān poṣān puṣyanti
17.7.10	puroḍāśinya upasado bhavanti / āgneya ekakapāla āśvino dvikapālo vaiṣṇavas trikapālaḥ saumyaś catuṣkapālaḥ / sāvitraḥ pañcakapālaḥ / dhātraḥ ṣaṭkapālaḥ / mārutaḥ saptakapālaḥ / bārhaspatyo 'ṣṭākapālaḥ / maitro navakapālaḥ / vāruṇo daśakapālaḥ aindra ekādaśakapālaḥ / vaiśvadevo dvādaśakapālaḥ // darvihomā bhavanti / agne ver hotraṃ ver adhvaram ā pitaraṃ vaiśvānaram avase 'kar indrāya devebhyo juṣatāṃ haviḥ svāhā // devāv aśvinā madhukaśayādyāsmi yajñaṃ yajamānāya mimikṣatam // deva viṣṇav urv adyemaṃ yajñaṃ yajamānāyānuvikramasva // deva soma retodhā adyāsmin yajñe yajamānāyaidhi // deva savitaḥ suṣāvitram adyāsmin yajñe yajamānāyānusuvasva / deva dhātaḥ sudhātādyāsmin yajñe yajamānāyaidhi / devā grāvāṇo madhumatīm adyāsmin yajñe yajamānāya vācaṃ vadata / devy adite 'nv adyemaṃ yajñaṃ yajamānāyaidhi / devy adite svādityam adyāsmin yajñe yajamānāya sunavasva / devy anumate 'nv adyemaṃ yajñaṃ yajamānāya manyasva / divyā āpo 'tra namyadhvam adyāsmin yajñe yajamānāya / sadaḥ sadaḥ prajāvān ṛbhur juṣāṇaḥ / devendrendriyam adyāsmin yajñe yajamānāyaidhi / deva tvaṣṭaḥ suretodhā adyāsmin yajñe yajamānāyaidhi / iti pratinigadya homāḥ / indrāya devebhyo juṣatāṃ haviḥ svāheti sarvatrānuṣajati
17.7.11	vasiṣṭhasya saṃsarpaḥ / yaḥ puṇyo 'hīna iva syāt sa etena yajeta
17.7.12	viśvāmitrasya saṃjayo bhrātṛvyavān yajeta
17.7.13	saṃvatsarasya pañcāhena praiva jāyate
17.7.14	pra sahasraṃ paśūn āpnoti
17.7.15	vācaḥ pravaditā bhavati
17.7.16	trivṛd agniṣṭomaḥ pañcadaśa ukthyaḥ / sapatadaśa ukthyaḥ / pañcaviṃśo 'gniṣṭomo mahāvratavān
17.7.17	viśvajit sarvapṛṣṭho 'tirātraḥ
17.7.18	abhyāsaṅgyena
17.7.19	yaṃ kāmaṃ kāmayate tam abhyaśnute 'gniṣṭomas traya utkhyo 'tirātraḥ / trivṛtī dve savane pañcadaśam ekaṃ pañcadaśe dve savane saptadaśam ekaṃ saptadaśe dve savane ekaviṃśam ekam ekaviṃśe dve savane triṇavam ekaṃ triṇave dve savane trayastriṃśam anyam
17.7.20	pañcaśāradīyena bahor bhūyān bhavati
17.7.21	anusaṃvatsaraṃ paśubandhena yajeta
17.7.22	saptadaśa pṛśnīr ukṣṇaḥ pañcavarṣān ānayanti saptadaśa pṛśnīr vatsatarīs trivatsā apravītāḥ
17.7.23	tān prokṣitān paryagnikṛtān itarān ālabhante
17.7.24	itarān utsṛjanti
17.7.25	tataḥ saṃvatsare navanītapṛśnīr aruṇā ānayantītarāṃś caivokṣṇas tān prokṣitān paryagnikṛtān itarān ālabhante / pretarān sṛjanti
17.7.26	tataḥ saṃvatsare piśaṅgīḥ sāraṅgīr ānayanti / tāṃś caivokṣṇas tān prokṣitān paryagnikṛtān itarān ālabhante / pretarān sṛjanti
17.7.27	tataḥ saṃvatsare rājīvā ānayanti / tāṃś caivokṣṇas tān prokṣitān paryagnikṛtān itarān ālabhante / pretarān sṛjanti
17.7.28	pañcame varṣe somā bhavanti / trivṛd agniṣṭomaḥ / pañcadaśa ukthyaḥ / saptadaśa ukthyaḥ / pañcadaśo 'gniṣṭomaḥ / saptadaśo 'tirātraḥ / pūrvāṃ paurṇamāsīm utthānaṃ saṃpādayed eta ukṣāṇaḥ savanīyā bhavanti / ajo 'gnīṣomīyo 'nvahaṃs trīṃstrīn ālabhate evam evottareṇaindramārutā ukṣāṇo mārutyo vatsataryaḥ
17.7.29	yady ukṣṇo rudro 'bhimanyetāgnaye rudravate puroḍāśam aṣṭākapālaṃ nirupyāthānyam upākuryāt / yady apsu mriyetāponaptrīyaṃ carum / yady avasīden nairṛtaṃ carum / yadi saṃśīryeta bhaumam ekakapālam / yadi śvabhraṃ pated vaiṣṇavaṃ trikapālam / yadi śloṇaḥ kūṭo vā bārhaspatyaṃ carum / yady andhaḥ kāṇo vā sauryam ekakapālam / yadi prasahānayeyur indrāya prasahvana ekādaśakapālam / yadi senāyā abhītvarīṃ vindec chārdūlo vā hanyād indrāya yajata ekādaśakapālam / yadi naśyed vāyavyaṃ carum / yady annena mṛtyunā prājāpatyaṃ dvādaśakapālam
17.7.30	mahāvrate spardhamānas trivṛd agniṣṭomaḥ / gaur ukthyo mahāvrataṃ gaur ukthya āyur atirātraḥ
17.8.1	sādhyānāṃ ṣaḍahena suvargakāmaḥ
17.8.2	pṛṣṭhyaḥ ṣaḍahaḥ
17.8.3	bṛhadrathaṃtarābhyāṃ yanti
17.8.4	āśvatthī havirdhānaṃ cāgnīdhraṃ ca bhavataḥ
17.8.5	cakrīvatī bhavataḥ
17.8.6	ulūkhalabudhno yūpo bhavati
17.8.7	prāñco yānti
17.8.8	sarasvatyā yānti / ākrośanto yānti
17.8.9	yadā daśaśataṃ kurvanty athaikam utthānam
17.8.10	yadā śataṃ sahasraṃ kurvanty athaikam utthānam
17.8.11	yadaiṣāṃ pramīyeta / yadā vā jīyeran / athaikam utthānam
17.8.12	ṛtūnāṃ ṣaḍahena suvargakāmaḥ
17.8.13	pṛṣṭhyaḥ ṣaḍahena
17.8.14	devānām upariṣṭāt trikadrukeṇa sarvam āyur eti vasīyān bhavati
17.8.15	trivṛd agniṣṭomaḥ pañcadaśa ukthyaḥ saptadaśa ukthya āyur gaur jyotir atirātraḥ satrasaṃmitenānnādyaṃ prajāṃ paśūn ojo vīryam āpnoti / abhyāsaṅgyaḥ pañcāho viśvajid atirātraḥ
17.8.16	kausurubindena saptarātreṇa paśavas tān evāvarundhe / pañca pṛṣṭhāhāni / pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
17.8.17	saptarṣīṇām ṛddhikāmaḥ
17.8.18	pṛṣṭhyaḥ ṣaḍahas trayastriṃśaṃ mahāvratam atirātre
17.8.19	prājāpatyas tṛtīyaḥ prajākāmaḥ
17.8.20	pṛṣṭhyaḥ ṣaḍahaḥ prājāpatyas trayastriṃśaṃ mahāvratam atirātre
17.8.21	pṛṣṭhyāvalambena pratiṣṭhākāmaḥ / pṛṣṭhyaḥ ṣaḍahaḥ pṛṣṭhyāvalambyas trayastriṃśaṃ mahāvratam atirātre
17.8.22	chandomapavamānena paśukāmaḥ / pṛṣṭhyaḥ ṣaḍahaś chandomapavamānaṃ mahāvratam atirātre
17.8.23	janakaḥ saptarātreṇa puruṣakāmaḥ
17.8.24	tasya catvāri trivṛnty ahāny agniṣṭomamukhāni / viśvajin mahāvratamatirātre / aindreṇa saptarātreṇātyanyā prajā bhavati / ojiṣṭho bhavati / trivṛd agniṣṭomaḥ pañcadaśa ukthyaḥ / saptadaśa ukthyo 'bhijid agniṣṭomaḥ / sarvastomo 'tirātraḥ
17.8.25	aṣṭarātreṇa brahmavarcasakāmaḥ / pṛṣṭhyaḥ ṣaḍahaḥ pañcaviṃśo 'gniṣṭomo mahāvratavān viśvajit sarvapṛṣṭho 'tirātraḥ
17.8.26	trayo navarātrā āyuṣkāmo yajeta
17.8.27	pṛṣṭhyaḥ ṣaḍaho gauś cāyuś ca dve ahanī viśvajid atirātraḥ
17.8.28	dvitīyena brahmavarcasakāmo jyotir gaur āyus tryaho 'bhyāsaṅgyaḥ pañcāho viśvajid atirātraḥ
17.8.29	śalalīpiśaṅgena / yaṃ kāmaṃ kāmayeta tam abhyaśnute jyotir gaur āyus tryaho jyotir gaur āyus tryaha āyur gaur āyur atirātraḥ
17.8.30	catvāro daśarātrāḥ
17.8.31	daśarātrāya dīkṣiṣyamāṇo daśahotāraṃ juhoti
17.8.32	bhuvata indrasya trikakud daśarātro yaḥ kāmayeta trikakud eva samānānāṃ syām iti / sa etena yajeta
17.8.33	trivṛdagniṣṭud agniṣṭomaḥ / pañcadaśa ukthyas trivṛd agniṣṭomaḥ saptadaśo 'gniṣṭoma ekaviṃśa ukthyaḥ / saptadaśo 'gniṣṭomas triṇavo 'gniṣṭomas trayastriṃśa ukthyas triṇavo 'gniṣṭomaḥ / viśvajit sarvapṛṣṭho 'tirātraḥ
17.8.34	pura itarā abhicaryamāṇo yajeta / trivṛd agniṣṭomo jyotir agniṣṭomas trivṛd agniṣṭomo jyotir ukthyo gaur ukthya āyur ukthyo 'bhijid agniṣṭomo viśvajid agniṣṭomaḥ sarvajid agniṣṭomaḥ sarvastomo 'tirātraḥ
17.8.35	kausurubindo daśarātraḥ / yaḥ kāmayeta sarvam idaṃ bhaveyam iti / sa etena yajeta / tasya trayas trivṛto 'gniṣṭomās trayaḥ pañcadaśā ukthyā / trayaḥ saptadaśā ukthyā atirātraḥ
17.8.36	pauṇḍarīka ekādaśarātraḥ / ayutaṃ dakṣiṇā / aśvasahasram eke / daśa dakṣiṇāḥ / sarvām ṛddhim ṛdhnoti / parameṣṭhitāṃ gacchati / abhyāsaṅgyaḥ pañcāhaḥ ṣaḍahaḥ syād ahnas trayastriṃśaṃ dve savane ṣaṭtriṃśatam antyaś catuṣṭomo 'gniṣṭomas trayaś chandomā viśvajit sarvapṛṣṭho 'tirātraḥ / anvahaṃ daśa sahasrāṇi dadyāt / aśvasahasram uttame 'hany aśvasahasram uttame 'hani
18.1.1	dvādaśāhaprajādīni satrāṇi
18.1.2	yāni purastāt saṃvatsarād gavāmayanaprakṛtīny uttarāṇy ubhayato'tirātrāṇi satrāṇi
18.1.3	upariṣṭād atirātras tṛtīyaḥ pañcadaśa ukthyaḥ
18.1.4	tathā kuṇḍapāyināmayanam
18.1.5	teṣāṃ dvādaśāhena kalpo vyākhyātaḥ
18.1.6	ṛtūnām ekādaśarātreṇa prajāṃ sṛjante prajām avarundhate prajāṃ vindante prajāvanto bhavanti
18.1.7	jyotir atirātraḥ
18.1.8	pṛṣṭhyaḥ ṣaḍahaḥ
18.1.9	trayaś chandomāḥ
18.1.10	atirātraḥ
18.1.11	dvau trayodaśarātrau
18.1.12	yaṃ kāmaṃ kāmayante tam abhyaśnuvate
18.1.13	atirātraḥ pṛṣṭhyaḥ ṣaḍahaḥ sarvastomo 'tirātraś catvāraś chanomā atirātraḥ
18.1.14	dvitīyaṃ brahmavarcasakāmā upeyuḥ
18.1.15	atirātro dvādaśāhasya daśāhāni mahāvratam atirātraḥ
18.1.16	trayaś caturdaśarātrāḥ / yaṃ kāmaṃ kāmayante tam abhyaśnuvate / atirātraḥ pṛṣṭhyaḥ ṣaḍaha āvṛttaḥ pṛṣṭhyaḥ ṣaḍaho 'tirātraḥ / sarvām ṛddhim ṛdhnuvanti ya etā upayanty atirātraḥ / pṛṣṭhyaḥ ṣaḍahaḥ pṛṣṭhyaḥ ṣaḍahas trayastriṃśārambhaṇo 'tirātro dvitīyaṃ brahmavarcasakāmā upeyuḥ / atirātro jyotir gaur āyus tryahaḥ pṛṣṭhyaḥ ṣaḍaha āyur gaur jyotir atirātras tṛtīyaṃ pratiṣṭhākāmā upeyuḥ / atirātro gauś cāyuś ca dve ahanī dvādaśāhasya daśāhāny atirātraḥ
18.1.17	catvāraḥ pañcadaśarātrāḥ
18.1.18	devatvaṃ gacchanti
18.1.19	amāvāsyāyāṃ prāyaṇīyo 'ṣṭamyāṃ mahāvratam / paurṇamāsyām udayanīya itarathā yuktaṃ vopeyuḥ // atirātraḥ pṛṣṭhyaḥ ṣaḍaho mahāvrataṃ pṛṣṭhyaḥ ṣaḍahas trayastriṃśārambhaṇo 'tirātraḥ
18.1.20	dvitīyaṃ yāṃs talpa udake vivāhe vā mīmāṃseran / atirātro jyotir gaur āyus tryahaḥ pṛṣṭhyaḥ ṣaḍaho mahāvratam āyur gaur jyotir atirātraḥ / tṛtīyaṃ pratiṣṭhākāmā upeyuḥ / trivṛd agniṣṭomo jyotir gaur āyus tryaho dvādaśāhasya daśāhāny atirātraḥ / caturthaṃ svargakāmā upeyuḥ / atirātro jyotir gaur āyus tryaho dvádaśāhasya daśāhāny atirātraḥ / aindreṇa ṣoḍaśarātreṇa sarvābhijitīr vijāyanto 'bhipūrvam annādyam āyanti / etā eva samahāvratāḥ
18.1.21	saptadaśarātram annādyakāmā upeyuḥ / atirātro jyotir gaur jyotir gaur āyuḥ pañcāhaḥ / dvādaśāhasya daśāhāny atirātraḥ
18.1.22	aṣṭādaśarātraṃ brahmavarcasakāmā upeyuḥ / atirātro 'bhiplavaḥ ṣaḍaho dvādaśāhasya daśāhāny atirātraḥ
18.1.23	ekānnaviṃśatirātreṇa / sarveṣāṃ paśūnām ādhipatyaṃ gacchanti / etā eva samahāvratāḥ
18.1.24	viṃśatirātreṇa brahmavarcasino 'nnādā bhavanti / ya etā upayanti / atirātro gauś cāyuś ca dve ahanī / abhiplavaḥ ṣaḍaho dvādaśāhasya daśāhāny atirātraḥ
18.1.25	dvāv ekaviṃśatirātrau / yaṃ kāmaṃ kāmayante tam abhyaśnuvate / sarvām ṛddhim ṛdhnuvanti / vasīyāṃso bhavanti / ya etā upayanty atirātraḥ pṛṣṭhyaḥ ṣaḍahas trayaḥ svarasāmāno divākīrtyam ahas trayaḥ svarasāmānaḥ pṛṣṭhyaḥ ṣaḍahas trayastriṃśāramṇo 'tirātro nidāgha upayanti saumāpauṣṇaṃ paśum ālabhante / manor ṛcaḥ sāmidhenyo bhavanti
18.1.26	dvitīyenobhayor lokayor ṛdhnuvanti / asmiṃś cāmuṣmiṃś ca / ya etā upayanty atirātro 'bhiplavaḥ ṣaḍaho 'bhiplavaḥ ṣaḍaho 'tirātraḥ
18.1.27	dvāviṃśatirātraṃ brahmavarcasakāmā upeyuḥ / atirātro jyotir gaur āyus tryaho 'bhiplavaḥ / ṣaḍaho dvādaśāhasya daśāhāni mahāvrataṃ cātirātraḥ
18.1.28	trayoviṃśatirātraṃ pratiṣṭhākāmā upeyur iti / atirātro jyotir gaurāyuḥ pañcāho 'bhiplavaḥ / ṣaḍaho dvādaśāhasya daśāhāny atirātraḥ
18.1.29	dvau caturviṃśatirātrau / yaṃ kāmaṃ kāmayante tam abhyaśnuvate / sarvām ṛddhim ṛdhnuvanti / vasīyāṃso bhavanti / ya etā upayanty atirātro dvāv abhiplavau / dvādaśāhasya daśāhāny atirātraḥ
18.2.1	saṃsadā caturviṃśatirātreṇa svarge loke sīdanti / ya etā upayanty atirātraś caturviṃśa ukthya ārambhaṇīyas trivṛd vā pṛṣṭhyaḥ stomaḥ ṣaḍahaḥ / atha trayastriṃśam ahar niruktam uktam upahavyasya tantre kl̥ptaṃ tasya kaṇvarathaṃtara mādhyaṃdine savane yat trayastriṃśam ahar niruktaṃ triṇavaṃ dve ekaviṃśe triṇavaṃ trayastriṃśam ahar niruktaṃ pṛṣṭhyaḥ stomaḥ ṣaḍahaḥ pratyaṅ trivṛd ahar niruktaṃ jyotir vaiśvānaro 'tirātraḥ
18.2.2	pañcaviṃśatirātram annādyakāmā upeyuḥ / atirātro dvāv abhiplavau / dvādaśāhasya daśāhāni mahāvrataṃ cātirātraś ca
18.2.3	ṣaḍviṃśatirātraṃ svargakāmā upeyuḥ / atirātro gauś cāyuś ca dve ahanī dvāv abhiplavau / dvādaśāhasya daśāhāny atirātraḥ
18.2.4	saptaviṃśatirātreṇādityalokaṃ jayanti etā eva samahāvratāḥ
18.2.5	aṣṭāviṃśatirātraṃ brahmavarcasakāmā upeyuḥ / atirātro jyotir gaur āyus tryaho dvāv abhiplavau / dvādaśāhasya daśāhāni mahāvrataṃ cātirātraś ca
18.2.6	ekānnaviṃśadrātraṃ śrīkāmā upeyuḥ / atirātro jyotir gaur āyur gaur āyuḥ pañcāho dvāv abhiplavau dvādaśāhasya daśāhāny atirātraḥ
18.2.7	triṃśadrātram annādyakāmā upeyuḥ / atirātras trayo 'bhiplavā dvādaśāhasya daśāhāny atirātraḥ
18.2.8	ekatriṃśadrātreṇābhipūrvam annādyam āpnuvanty etā eva samahāvratāḥ
18.2.9	dvātriṃśadrātraṃ brahmavarcasakāmā upeyuḥ / atirātro gauś cāyuś ca dve ahanī / trayo 'bhiplavāḥ / dvādaśāhasya daśāhāny atirātraḥ
18.2.10	trayastriṃśadrātram ṛddhikāmā upeyuḥ / atirātras trayaḥ pañcāhā viśvajid atirātras trayaḥ pañcāhā atirātraḥ / dvitīyena yāvadvayena satreṇarddhim āpnuvanti / tāvatā samṛddhir atirātro 'bhiplavaḥ ṣaḍaho 'tirātro 'bhiplavaḥ ṣaḍaho 'tirātro 'bhiplavaḥ / ṣaḍaho dvādaśāhasya daśāhāni mahāvrataṃ cātirātraś ca / tṛtīyaṃ pratiṣṭhākāmā upeyuḥ / atirātrastrayaḥ pañcāhā viśvājidatirātra ekaḥ pañcāho dvādaśāhasya daśāhānyatirātraḥ
18.2.11	catustriṃśadrātraṃ brahmavarcasakāmā upeyuḥ / atirātro jyotir gaur āyus trayahas tryaho 'bhiplavāḥ / dvādaśāhasya daśāhāni mahāvrataṃ cātirātraś ca
18.2.12	pañcatriṃśadrātreṇa saṃvatsarād āmuṣmād ādityād annādyam avarundhate / ya etā upayanti / atirātro jyotir gaur āyur gaur āyuḥ pañcāhas trayo 'bhiplavāḥ / dvādaśāhasya daśāhāny atirātraḥ
18.2.13	ṣaṭtriṃśadrātraṃ svargakāmā upeyuḥ / atirātraś catvāro 'bhiplavāḥ / dvādaśāhasya daśāhāny atirātraḥ
18.2.14	saptatriṃśadrātreṇādityaṃ lokaṃ jayanty etā eva samahāvratāḥ
18.2.15	aṣṭatriṃśadrātreṇa brahmavarcasakāmā upeyuḥ / atirātro gauś cāyuś ca dve ahanī / catvāro 'bhiplavāḥ / dvādaśāhasya daśāhāny atirātraḥ
18.2.16	ekonacatvāriṃśadrātreṇa sarveṣāṃ paśūnām ādhipatyaṃ gacchanti / prajākāmā upeyur atirātro jyotir gaur āyus tryahaś catvāro 'bhiplavā dvādaśāhasya daśāhāny atirātraḥ
18.2.17	catvāriṃśadrātreṇa paramāyāṃ virāji pratiṣṭhāṃ gacchanti / etā eva samahāvratāḥ
18.3.1	vidhṛtir ekasmān na pañcāśo vipāpmanā bhrātṛvyeṇāvartante / ya etā upayanty atirātras trayas trivṛto 'gniṣṭomā atirātro daśa pañcadaśā ukthyāḥ ṣoḍaśimad daśamam ahar atirātro dvādasá saptadaśā ukthyā atirātraḥ pṛṣṭhyaḥ ṣaḍaho 'tirātro dvādaśaikaviṃśā ukthyā atirātro 'yam atirātraḥ
18.3.2	dvitīyo 'yam evaiteṣāṃ śrīr bhavati / mitraś ca varuṇaś ca dhātā cāryamā cāṃśaś ca bhagaś cendraś ca vivasvāṃś cety etāsāṃ devatānām ṛddhim ṛdhnuvanti / vasīyāṃso bhavanti / ya etā upayanty atirātraḥ / dvāv abhiplavau / goāyuṣī dvaudvāv abhiplavāv abhijic ca viśvajic cātirātrāv eko 'bhiplavaḥ sarvastomo navasaptadaśāś cātirātrā dvādaśāhasya daśāhāni mahāvrataś cātirātraś ca
18.3.3	āñjanābhyañjanīyas tṛtīyo yāṃ na jānīyur yadā vāñjate 'bhi vāñjate śubham evātman dadhate jānanty enān gaulgulavena prātaḥsavane / saugandhikena mādhyaṃdine savane / pautudāraveṇa tṛtīyasavane / ya etā upayanty atirātraś catvāro 'bhiplavāḥ sarvastomo 'tirātro navarātragarbhaś ca dvāv abhiplavau dvādaśāhasya daśāhāny atirātro navarātragarbhaś caturthaḥ / saṃvatsarasaṃmitā saṃvatsarasya prasavaṃ gacchanti ya etā upayanty atirātraś caturviṃśa ukthyaś cārambhaṇīyās trivṛdvau dvāv abhiplavau pṛṣṭhyaḥ ṣaḍaho 'bhijit trayaḥ svarasāmāno divākīrtyam ahas trayaḥ svarasāmāno viśvajid eko 'bhiplavaḥ pratyaṅgo āyuṣī dvādaśāhasya daśāhāni mahāvrataṃ cātirātraś ca // savituḥ kakuhaḥ pañcamaḥ sarvasya prasavaṃ gacchanti / ya etā upayanty atirātras trīṇi trivṛnty ahāny agniṣṭomamukhaḥ ṣaḍaho 'dhi yāni trīṇi trivṛnty ahāny agniṣṭomāv abhita ukthyaṃ madhye tathaiva nava pañcadaśāni nava saptadaśāni navaikaviṃśāni dvādaśāhāni mahāvrataṃ cātirātraś ca / ṛtūnāṃ ṣaṣṭhaṃ pratiṣṭhākāmā upeyuḥ / atirātraś catvāro 'bhiplavā mahāvratam / dvāv abhiplavau dvādaśāhasya daśāhāny atirātram / indrāgnyoḥ saptamo 'tyanyāḥ prajā bhavanty ojiṣṭhā bhavanti / ya etā upayanty atirātraḥ / ṣaḍ abhiplavā mahāvrataṃ dvāv abhiplavau dvādaśāhasya daśāhāny atirātraḥ
18.3.4	ekaṣaṣṭirātreṇa yaṃ kāmaṃ kāmayante tam abhyaśnuvate sarvām ṛddhim ṛdhnuvanti vasīyāṃso bhavanti / ya etā upayanti atirātraś caturviṃśa ukthya ārambhaṇīyas trivṛd vā trayo 'bhiplavāḥ pṛṣṭhyaḥ ṣaḍaho 'bhijit trayaḥ svarasāmāno divākīrtyam ahas trayaḥ svarasāmāno 'bhijit trayas triṃśārambhaṇaḥ pṛṣṭhyaḥ ṣaḍaha eko 'bhiplavaḥ pratyaṅgo āyuṣī dvādaśāhasya daśāhāni mahāvrataṃ cātirātraś ca
18.3.5	devānāṃ śatarātreṇa devatvaṃ gacchanti / ya etā upayanty atirātro jyotir gaur āyus tryahaś caturdaśābhiplavāḥ dvādaśāhasya daśāhāni mahāvrataṃ cātirātraś cābhiprayantaḥ samānatra vā tiṣṭhanto 'bhiṣunvanti
18.3.6	ādityānāmayanenaiṣu lokeṣu pratitiṣṭhanti
18.3.7	gavāmayanena vyākhyātam
18.3.8	sarve 'bhiplavā māsāṃ madhye pṛṣṭhyaḥ pañcadaśās trivṛto 'bhiplavāḥ
18.3.9	abhijitaḥ sthāne trivṛd bṛhaspatisavaḥ
18.3.10	viśvajitaḥ sthāne pañcadaśa indrastomaḥ
18.3.11	pṛṣṭhābhiplavāv upetya vyūḍhā agniṣṭomās trivṛta udbhidbalabhidbhyām iti / ūno māsa uttame saṃbhārye 'bhiplavati / yāṃ madhye ṣaṣṭhyaḥ ṣaḍaha ūrdhvaṃ goāyuṣī
18.3.12	chandomā daśarātraḥ
18.3.13	pratyaṅṅ aṣṭācatvāriṃśaṃ catuścatvāriṃśaṃ ṣaṭtriṃśaṃ dvātriṃśaṃ triṃśaṃ dve aṣṭāviṃśe pañcaviṃśaṃ caturviṃśam avivākyaṃ daśamaṃ mahāvratam udayanīyaś cātirātra iti
18.3.14	aṅgirasāmayanaṃ svargakāmā upeyuḥ
18.3.15	ādityānāmayanena vyākhyātam
18.3.16	sarve 'bhiplavā māsāḥ purastāt pṛṣṭhyāḥ prāg viṣuvata upariṣṭāt pṛṣṭhyā ūrdhvaṃ viṣuvataś chandomā daśarātraḥ / ūrdhvaṃstomaḥ pañcaviṃśaṃ dve aṣṭāviṃśe triṃśaṃ dvātriṃśaṃ ṣaṭtriṃśaṃ catvāriṃśam aṣṭācatvāriṃśaṃ catuścatvāriṃśam aṣṭācatvāriṃśaṃ caturviṃśam avivākyaṃ daśamaṃ mahāvratam udayanīyaṃ cātirātra iti
18.3.17	dṛtivātavatorayanena yaṃ kāṃ kāmayante tam abhyaśnuvate sarvām ṛddhim ṛdhnuvanti vasīyāṃso bhavanti / ya etā upayanty atirātraḥ
18.4.1	trivṛtā māsaṃ pañcadaśena māsaṃ saptadaśena māsam ekaviṃśena māsaṃ triṇavena māsaṃ trayastriṃśena māsam / eta evottare māsās trayastriṃśārambhaṇas trivṛd uttamā atirātraḥ
18.4.2	kuṇḍapāyināmayane māsaṃ dīkṣitāḥ
18.4.3	rājānaṃ krītvopanahya dvādaśabhir upasadbhiś caritvā haviryajñamāsair yajante
18.4.4	māsam agnihotraṃ juhvati
18.4.5	māsaṃ darśapūrṇamāsābhyāṃ yajante
18.4.6	māsaṃ vaiśvadevena māsaṃ varuṇapraghāsair māsaṃ sākamedhaiḥ māsaṃ śunāsīrīyeṇa / trivṛtā māsaṃ pañcadaśena māsam ekaviṃśena māsaṃ triṇavena māsam aṣṭādaśa trayastriṃśāny ahāni dvādaśāhasya daśāhāni mahāvrataṃ cātirātraś ca
18.4.7	sarveṇa yajñena yajante
18.4.8	sarve bhavanti
18.4.9	atsarukaiś camasair bhakṣayanti
18.4.10	yo hotā so 'dhvaryuḥ sa potā ya udgātā / sa neṣṭā so 'cchāvāko yo maitrāvaruṇaḥ sa brahmā / sa pratihartā / yaḥ prastotā sa brāhmaṇācchaṃsī sa grāvastud yaḥ pratiprasthātā so 'gnīt sa unnetā gṛhapatir gṛhapatiḥ subrahmaṇyaḥ subrahmaṇyaḥ
18.4.11	tapasvināmayane saṃvatsaraṃ dīkṣāḥ / saṃvatsaram upasadaḥ / saṃvatsaraṃ sutyāḥ
18.4.12	prajāpater dvādaśasaṃvatsaraṃ prajayā paśubhir jāyante
18.4.13	ya etad upayanti trayas trivṛtaḥ saṃvatsarās trayaḥ pañcadaśās trayaḥ saptadaśās traya ekaviṃśāḥ
18.4.14	etad eva naimiṣīyāṇāṃ svargakāmā upeyuḥ / nava trivṛtaḥ saṃvatsarā nava pañcadaśā nava saptadaśā navaikaviṃśāḥ śākyānāṃ ṣaṭtriṃśat saṃvatsaraṃ tarasapuroḍāśam agastyagṛhapatikam
18.4.15	kāpyādhvaryavaṃ saṃsthite saṃsthite 'hani gṛhapatir mṛgayāṃ prayāti
18.4.16	sa yān mṛgān hanti / teṣāṃ tarasāḥ puroḍāśā bhavanti
18.4.17	nava trivṛtaḥ saṃvatsarā nava pañcadaśā nava saptadaśā navaikaviṃśāḥ
18.4.18	etena ha vai śākyo gauravītiḥ sarvām ṛddhim ṛdhnot sarvām ṛddhimṛ dhnuvanti / vasīyāṃso bhavanti / ya etad upayanti
18.4.19	pañcaviṃśatis trivṛtaḥ saṃvatsarāḥ pañcaviṃśatiḥ pañcadaśāḥ pañcaviṃśatiḥ saptadaśāḥ pañcaviṃśatir ekaviṃśāḥ
18.4.20	agneḥ sahasrasādhyena sarvasya prasavaṃ gacchanti / ya etad upayanty atirātraḥ sahasranāmāni trivṛto 'gniṣṭomo 'tirātraḥ
18.4.21	trīṇi sārasvatāni
18.4.22	mitrāvaruṇayoḥ prathamam / indrāgnyor dvitīyam / aryamṇas tṛtīyam
18.4.23	sarasvatyā upamajjakena dīkṣante
18.4.24	amāvāsyāyāṃ prāyaṇīyam ahas tad ahar vatsān apākurvanti
18.4.25	saṃsthite 'tirātre sāṃnāyyena yajante
18.4.26	tasmin saṃsthite 'dhvaryuḥ śamyāṃ parāsyati
18.4.27	sā yatra nipatati tad gārhapatyaḥ / tataḥ ṣaṭtriṃśatprakrameṣv āhavanīyam
18.4.28	cakrīvanti sadohavirdhānāny āgnīdhraś ca
18.4.29	ulūkhalabudhno yūpaḥ prakṛṣya upopta eva
18.4.30	noparavān khananti
18.4.31	ta etam āpūryamāṇapakṣam amāvāsyena yajanti
18.4.32	paurṇamāsyāṃ goṣṭoma ukthyo rathaṃtarasāmā
18.4.33	tasmin saṃsthite paurṇamāsena yajante
18.4.34	ta etam aparapakṣaṃ paurṇamāsena yajanti
18.4.35	amāvāsyāyām āyuṣṭoma ukthyo bṛhatsāmaivaṃ viparyāsayanti
18.4.36	sarasvatyā dakṣiṇena tīreṇākrośanto yānti
18.4.37	dṛṣadvatyā apyaye 'ponaptrīyaṃ caruṃ nirupyātiyanti
18.4.38	gavāṃ daśasu śate varṣabham utsṛjanti
18.4.39	yadā daśaśataṃ kurvanty athaikam utthānam / yadā śataṃ sahasraṃ kurvanty athaikam utthānam / yadaiṣāṃ gṛhapatir mriyate 'thaikam utthānam / yadā vā sarvaṃ jyāniṃ jīyanty athaikam utthānam / yadā plakṣaṃ prasravaṇaṃ prāpnuvanty athaikam utthānam / plakṣaṃ prasravaṇaṃ prāpyāgnaye kāmāyeṣṭiṃ nirvapanti
18.4.40	tasyām aśvāṃ puruṣīṃ ca dhenuke dattvā kārapacavaṃ prati yamunāvabhṛtham abhyavayanti
18.4.41	devamanuṣyebhyas tiro bhavanti
18.4.42	dvitīye 'tirātre jyotir gaur āyur ayanaṃ viśvajidabhijitā manuṣyebhyas tiro bhavanti
18.4.43	dvitīye 'tirātre jyotir gaur āyur ayanaṃ viśvajidabhijitāvindrakukṣī / aty anyāḥ prajā bhavanti
18.4.44	ojiṣṭhā bhavanti
18.4.45	tṛtīye 'tirātras trivṛt pañcadaśam apare goāyuṣī indrakukṣī
18.4.46	aryamṇaḥ panthānaṃ yanti // devayānaṃ panthānaṃ gacchanti
18.4.47	dārṣadvate saṃvatsaraṃ brāhmaṇasya gā rakṣet
18.4.48	saṃvatsaraṃ vyarṇe naitandhave 'gnim indhīta
18.4.49	saṃvatsare pariṇahyāgnīn ādadhīta
18.4.50	dṛṣadvatyā dakṣiṇena tīreṇāgneyenāṣṭākapālena śamyāparāsā
18.4.51	triḥ plakṣaṃ prati yamunām avabhṛtham abhyavayanti
18.4.52	tad eva manuṣyebhyas tiro bhavati
18.4.53	turāyaṇena sarvām ṛddhim ṛdhnuvanti
18.4.54	parameṣṭhitāṃ gacchanti
18.4.55	āgneyo 'ṣṭākapāla aindrāgna ekādaśakapālo vaiśvadevaṃ carum
18.4.56	dīkṣitaḥ kṛṣṇājinaṃ pratimuñcate
18.4.57	mānuṣīm eva tena samṛddhim ṛdhnoti
18.4.58	yat tapas tapyate daivīṃ tena havirucchiṣṭavrato bhavati
18.4.59	saṃvatsaram aharahar iṣṭibhir yajate
18.4.60	savanakalpo bhavati
18.4.61	sarvasatreṇāpa punarmṛtyuṃ jayati
18.4.62	ādityānām ivaiṣāṃ prakāśo bhavati
18.4.63	atirātrāv agniṣṭomaṃ madhye
18.4.64	sarvo daśadaśī saṃvatsaro dvādaśo viṣuvān
18.4.65	trisaṃvatsaraṃ gavāmayanam ādityānām aṅgirasām / prajāpatiṃ bhūmānaṃ gacchanty abhi svargaṃ lokaṃ jayanty eṣu lokeṣu pratitiṣṭhanti
18.4.66	prajāpateḥ sahasrasaṃvatsareṇa prajāpater ṛddhim ṛdhnuvanti
18.4.67	ya etad upayanty atirātraḥ sahasraṃ saṃvatsarāṃs trivṛto 'gniṣṭomo atirātraḥ
18.4.68	viśvasṛjāṃ sahasrasaṃvatsaraṃ viśvam enān anusṛjate / ya etad upayanti pañcapañcāśatas trivṛtaḥ saṃvatsarāḥ pañcapañcāśataḥ pañcadaśāḥ pañcapañcāśataḥ saptadaśāḥ pañcapañcāśata ekaviṃśāḥ / viśvasṛjāṃ sahasrasaṃvatsaram / viśvam enān anusṛjate / ya etad upayanti / tatra śloko viśvasṛjaḥ prathamāḥ satram āsata sahasrasamaṃ prasutena yantaḥ / tato ha jajñe bhuvanasya gopā hiraṇmayaḥ śakunir brahmanāmeti / tatra brahmaṇaḥ sāyujyaṃ salokatām yanti ya etad upayanti ya etad upayanti
21.0.1	devā yo apsu mahima iṣavaḥ sa idam āpaḥ pravahata yat kiṃca duritaṃ mayi / yac cāham abhidudroha yac ca śepa udākṛtam // bhūḥ prapadye bhuvaḥ prapadye suvaḥ prapadye bhūr bhuvaḥ suvaḥ prapadye satyaṃ prapadya ṛtaṃ prapadye 'mṛtaṃ prapadye prajāpateḥ priyāṃ tanuvam anārtāṃ prapadye gāyatrīṃ prapadye triṣṭubhaṃ prapadye jagatīṃ prapadye 'nuṣṭubhaṃ prapadye paṅktiṃ prapadye chandobhiś chādaye chanobhiś channo 'smīdam ahaṃ pañcadaśena vajreṇa dviṣantaṃ bhrātṛvyam avakrāmāmi yo 'smān dveṣṭi yaṃ ca vayaṃ dviṣmaḥ / daśahotā bhūr bhuvaḥ suvaḥ / hiṃ namo mātre pṛthivyai // indram anvārabhāmahe hotṛvarye purohitam / yenāyann uttamaṃ suvar devā aṅgiraso divam // ṣaṣṭiś cādhvaryo navatiś ca pāśā adhvaryum agnim antarā viyattāḥ / sinanti pākam ati dhīra ety ṛtasya panthām anvemi hotā
21.0.2	caturhotā pañcahotā ṣaḍḍhotā saptahotā // samudraṃ māvapadam ādityasyāvṛtam anvāvarte / ṣaṇ morvīr aṃhasas pāntu dyauś ca pṛthivī cāhaś ca rātriś ca kṛṣiś ca vṛṣṭiś ca tviṣiś cāpacitiś cāpaś cauṣadhayaś ca / nirastaḥ paravasuḥ / ye naḥ sapatnā apa te bhavantv indrāgnibhyām avabādhāmahe tān / vasavo rudrā ādityā uparispṛśaṃ mograṃ cettāram adhirājam akran / un nivata ud udvataś ca geṣaṃ pātaṃ mā dyāvāpṛthivī adyāhnaḥ / sīda hotaḥ sva u loke cikitvān sādayo yajñaṃ sukṛtasya yonau / devāvīr devān haviṣā yajāsy agne bṛhad yajamāne vayodhāḥ / ni hotā hotṛṣadane vidānas tveṣo dīdivāṃ asadat sudakṣaḥ / adabdhavratapatir vasiṣṭhaḥ sahasraṃbharaḥ śucijihvo agniḥ // lokakṛtau lokaṃ me kṛṇutaṃ mā mā saṃtāptam eṣa vāṃ lokaḥ / pra me brūta bhāgadheyaṃ yathā vo yena pathā havyamā vo vahāmi juṣṭām adya devebhyo vācam udyāsaṃ juṣṭāṃ brahmabhyo juṣṭāṃ nārāśaṃsāya // vāg ojaḥ saha ojo mayi prāṇāpānau / vāg vaṣaṭkāra namas te astu mā mā hiṃsīḥ
21.1.1	darśapūrṇamāsayor hautraṃ vyākhyāsyāmaḥ
21.1.2	kl̥pte hotṛṣadane devā yo apsu mahima ity apa ācāmati
21.1.3	yajñopavītyācānto vihāram abhyetyāntareṇa vedyutkarau bhūḥ prapadye bhuvaḥ prapadya iti pratipadyate / uttareṇa vedim avasthāya chandobhiś chādaye chandobhiś channo 'smīti japati
21.1.4	dakṣiṇena pādenottarāṃ vediśroṇīm avakrāmatīdam ahaṃ pañcadaśena vajreṇeti
21.1.5	atra tiṣṭhan sāmidhenīr anvāha
21.1.6	āvṛtasyaitāni vāco niyamyāni bhavanti
21.1.7	sāmidhenīsaṃpraiṣādadhyā paridhānīyāyāḥ puronuvākyāsaṃpraiṣādadhyā praṇavādyājyāsaṃpraiṣādadhyā vaṣaṭkārān nigadam ārabhyāsamāpter hṛdayadeśe 'ñjaliṃ kṛtvānubrūyād yajec ca
21.1.8	athādhvaryuḥ saṃpreṣyaty agnaye samidhyamānāyānubrūhīti brahman sāmidhenīr anuvakṣyāmīti brahmāṇam āmantrayate / brahmann anuvakṣyāmīti vā / prasava ukte daśahotāraṃ vyākhyāya vyāhṛtīr japitvā him iti trir hiṃ karoti
21.1.9	pra vo vājā abhidyava iti pañcadaśa sāmidhenīr anvāha madhyamasvareṇeti vijñāyate
21.1.10	yat krauñcam anvāhāsuraṃ tad yan mandraṃ mānuṣaṃ tad yad antarā tat sadevam antarānūcyaṃ sadevatvāya
21.1.11	triḥ prathamām anvāha trir uttamām anavānaṃ tā evaṃ pañcadaś asaṃpadyante
21.1.12	api vānuvacane'nuvacane 'pānity uttame 'nuvacane 'gna āyāhi vītaya ity etasyā ardharce 'pānity evam itarāsu pūrvasyāś cottaram uttarasyāś ca pūrvam ardharcau saṃdadhāti
21.1.13	sarveṣv ṛganteṣu praṇavaṃ dadhāti
21.1.14	oṃkāram udāttam ṛcā saṃhitam ūnam athavā pūrṇam om ity ūnam o3m iti pūrṇaṃ pūrṇam evāvasānīyaṃ yad ṛcy uttamaṃ chandomānaṃ tad apohya tasya sthāne yat pūrṇaṃ chandomānaṃ tasya vyañjanaṃ na tal lupyate
21.1.15	taṃ tvā samidbhir aṅgira ity etāṃ sāmidhenīṃ trir vigṛhṇāti / samiddho agna iti
21.1.16	so 'vadhyāyikaṃ padaṃ pratiṣidya dadhāti / tathā srugādāpana uttamaṃ nasyām āhopahūteḍopahūteḍetīḍāyām / śaṃ no astu dvipade śaṃ catuṣpad iti śaṃyuvāke / yac cānyat prakṛtāv evaṃjātīyaṃ syāt tad eva tatra niyamyeta
21.1.17	ājuhota duvasyatety uttarayā paridadhāti
21.1.18	tvaṃ varuṇa iti vasiṣṭharājanyānām
21.1.19	jagatyā vaiśyasya
21.1.20	yadi kāmayeta brahmavarcasam astv iti gāyatriyā paridadhyāt
21.2.1	trīṃs tṛcān anubrūyād brāhmaṇasya / trīṃs tṛcān anubrūyād rājanyasya / trīṃs tṛcān anubrūyād vaiśyasyeti vijñāyate
21.2.2	pāñcadaśyena vikalperan
21.2.3	vaiśyasya sāptadaśyena / tasya pṛṭhupājavatyau dhāyye purastāt samiddhavatyāḥ
21.2.4	ekaviṃśatim anubrūyād iti brāhmaṇavyākhyātāḥ kāmyāḥ sāmidhenīkalpās teṣāṃ pāñcadaśyena dharmā vyākhyātāḥ
21.2.5	bahuyājina iti gāyatrītriṣṭubjagatīṣu sarvartusomayājī bahuyājī bhavatīti vijñāyate
21.2.6	aparimitam anubrūyād iti / ūrdhvam aṣṭācatvāriṃśataṃ parimāṇeṣu yāthākāmyante 'dhīyīran / yāsāṃ tu vikṛtau dhāyyāśabdena vidhānaṃ bhavati yathāpṛthupājavatyau dhāyye / anumatyau dhāyye / uṣṇikkakubhau dhāyye / mānavī ṛcau dhāyye kuryād iti purastāt samiddhavatyā āgamayed gāyatrīr āgneyīr āgamayet tathāgamayed yathā prathamottamayor āvṛttyā saṃkhyā pūryeta
21.2.7	uttame 'nuvacane 'gne mahāṃ asi brāhmaṇa bhāratety atrāpāniti
21.2.8	atha pravaraṃ pravṛṇite / yathā yajamānasyārṣeyaṃ saha pareṇa trīnanantarānamuto 'rvāca ityāmantraṇena bhārgavavāsiṣṭheti vijñāyate
21.2.9	ekaṃ vṛṇīte dvau vṛṇīte trīn vṛṇīte na caturo vṛṇīte na pañcāni pravṛṇīta iti kṛtsnasya pravarasya sthāne mānavety eva brūyād ity ekeṣām
21.2.10	atha nivido dadhāti // deveddho manviddha iti pratipadyate / sapta padāny uktvāpāniti
21.2.11	atha catvāry atha catvāri
21.2.12	devatā āvāhayaty agnim agna āvaha somam āvahāgnim āvaha prajāpatim āvahāgnīṣomāv āvahety agnīṣomīye puroḍāśa iti paurṇamāsyām
21.2.13	nāmāvāsyāyām upāṃśuyājo vidyate
21.2.14	ūrdhvam āgneyasyāvāhanād indrāgnī āvahety asaṃnayata indram āvaheti saṃnayata indrayājino mahendram āvaheti mahendrayājino devāṃ ājyapāṃ āvaheti samānam ubhayatra
21.2.15	varaṇaṃ pratyūrdhvajñum upaviśati
21.2.16	ūrdhvajñur āsīno vṛṇīta iti hetur vijñāyate
21.2.17	yatrābhijānāty asau mānuṣa iti tad upotthāya namo mātre pṛthivyā iti pṛthivīm abhimṛśati
21.2.18	caturhotrāraṃ pañcahotāraṃ ṣaḍḍhotāraṃ saptahotāram iti japitvendram anvārabhāmaha iti dakṣiṇena hastenādhvaryum anvārabhate
21.2.19	savyena tūṣṇīm āgnīdhram
21.2.20	ṣaṣṭiś cādhvaryo navatiś ca pāśā ity antareṇāhavanīyam adhvaryuṃ ca pratyaṅṅ etya samudraṃ māvapadam ādityasyāvṛtam anvāvarta iti pradakṣiṇam anvāvartate
21.2.21	ṣaṇ morvīr aṃhasas pāntu tveti japitvā hotṛṣadanaṃ prāpya nirastaḥ parāvasur iti hotṛṣadanāt tṛṇaṃ nirasyāpa upaspṛśya ye naḥ sapatnā apa te bhavantv iti hotṛṣadanam avabādhate 'bhyukṣya hotṛṣadanam un nivata ud udvataś ca geṣam iti / upaviśati sīda hotar iti ca
21.2.22	ni hotā hotṛṣadana ity āsīno japati
21.2.23	lokakṛtau lokaṃ me kṛṇutam iti gārhapatyāhavanīyau samīkṣate
21.2.24	pra me brūta bhāgadheyam iti devatā upatiṣṭhate
21.2.25	tataḥ srucāv ādāpayaty agnir hotā vettv agnir hotraṃ vettv iti
21.2.26	mandreṇa sthānena prāg ājyabhāgābhyām / madhyamena pradhānāni / uttamena sviṣṭakṛtprabhṛti
21.2.27	samidho yajeti saṃpreṣite samidho agna ājyasya viyantv iti yajati / tanūnapād agna ājyasya vettv iti dvitīyam / narāśaṃso dvitīyaḥ prayājo vasiṣṭhaśunakānāṃ narāśaṃso agna ājyasya vettv itīḍo agna ājyasya viyantv iti tṛtīyam / barhir agna ājyasya vettv iti caturthaṃ svāhāgniṃ svāhā somaṃ svāhāmum iti cottame prayāje yathoktadevatā upalakṣayati
21.2.28	athājyabhāgābhyāṃ pracarati
21.2.29	tayor yājyāpuronuvākye
21.2.30	yājyaiva prayājānūyājeṣu
21.2.31	teṣāṃ pracarya sarvāsu puronuvākyāsu praṇavaṃ dadhāti sa vyākhyātaḥ
21.2.32	atha yājyāyā yad ṛcy uttamaṃ chandomānaṃ tenodāttenābhisaṃdadhad vauṣaḍ iti vaṣaṭkaroti
21.2.33	tatraitad ekāraikārau yājyānte bhavataḥ / āikāraṃ tatra kuryād yatraukāraukārāv āukāraṃ tatra kuryāt / ity atra pragrahebhyo 'tha yatra kavargaprathamā yājyānte syus tṛtīyaṃ svavargīyaṃ makāre paravanna ṅakāraṇakāranakāreṣu vikāraḥ
21.2.34	atha yatrāvarṇopadho visarjanīyaḥ / ākāraṃ dīrghaṃ rathate 'nusarepham ivarṇopadha īkāram uvarṇopadha ūkāraṃ vaṣaṭkāro yājyāntāḥ plutāḥ svarāvyañjanāntāyāḥ pūrvo brūhi praiṣyoṃkārau śrauṣaḍ ity avasāne vīhīti ca vaha ā ca vaha ye yajāmahe paraṃ ca / na svaṃ mahimānam āvahety āśrāvayośrāvaya ghorā ye iti vibhāṣā , īdṛgayaṇety ubhayataḥ plāvanaṃ vyākāraṇam / sarvatra na plāvayen na ca śrūyata iti kāśakṛtsnasya
21.2.35	cekitāno yathālakṣaṇaṃ tu pravacanaśeṣo 'bhilakṣaṇaṃ brūhīti puronuvākyāsaṃpraiṣo yajeti yājyāsaṃpraiṣo ye yajāmaha iti prativacanaḥ
21.2.36	ye yajāmahe 'mum iti yathādevatam upalakṣya vyāhṛtīr japitvā yājyānte vaṣaṭkaroti
21.2.37	vaṣaḍ ity eke samāmananti / vauṣaḍ ity eke / vāṣaḍ ity eke / vaṣāḍ ity eke
21.2.38	saṃtatam ṛcā vaṣaṭkarotīti vijñāyate
21.2.39	balīya ṛcā vaṣaṭkarotīti vijñāyate
21.2.40	yaṃ kāmayeta pāpīyānt syād iti nīcaistarāṃ tasya yājyāyā vaṣaṭkuryāt
21.2.41	yaṃ kāmayeta na pāpīyān na kṣeyān iti samaṃ tasya yājyāyā vaṣaṭkuryāt
21.2.42	yaṃ kāmayeta vasīyāñ chreyānt syād ity uccaistarāṃ tasya yājyāyā vaṣaṭkuryāt
21.2.43	apagūrya vaṣaṭkaroti stṛtyā ity uccair vā śabdasaṃyogāt
21.2.44	yaṃ kāmayeta pramāyukaḥ syād iti tasyoccair apagūrya niṣkhidanti vaṣaṭkuryād ity uccaiḥ krauñcam iva vaṣaṭkuryāt svargakāmasyeti vijñāyate
21.2.45	vaṣaṭkṛtyavaṣaṭkṛtya prāṇyāpānya nimiṣet / vāg ojaḥ saha ojo vāg vaṣaṭkāro namas te astu mā mā hiṃsīr iti prayuktaṃ vaṣaṭkāram anumantrayate
21.2.46	agnir vṛtrāṇi jaṅghanad ity āgneyasyājyabhāgasya puronuvākyā / tvaṃ somāsi satpatir iti somasya vṛdhanvatī / amāvāsyāyām agniḥ pratnena janmanety āgneyasya / soma gīrbhiṣ ṭvā vayam iti saumyasya / samānī yājye ājyabhāgau juṣāṇā yājyāv eke samāmananti // ṛgyājyāv eke / samāviṣāv eke / amūham ity uttaram āheti vijñāyate
21.2.47	atha pradhānānāṃ yājyānuvākyā agnir mūrdhā bhuva ity āgneyasya prajāpate savedasety upāṃśuyājasya
21.2.48	agnīṣomā yuvam ity agnīṣomīyasyendrāgnī rocanād iva śnathad vṛtram ity aindrāgnasyaindra sānasiṃ rayiṃ prasasāhiṣa ity aindrasya mahāṃ indro ya ojasā mahāṃ indro nṛvad iti māhendrasya
21.2.49	piprīhi devāṃ uśato yaviṣṭha iti sviṣṭakṛtaḥ puronuvākyā ye yajāmahe 'gniṃ sviṣṭakṛtam āyāḍ amuṣyāyāḍ amuṣyeti yathoktadevatā upalakṣyāgne yad adya viśo adhvarasya hotar iti yajati
21.2.50	gāyatryau vā saṃyājye brahmavarcasakāmasya kuryāt / triṣṭubhau vīryakāmasya / jagatyau paśukāmasyānuṣṭubhau pratiṣṭhākāmasya paṅktyau yajñakāmasya virājāv annakāmasyeti vijñāyate
21.2.51	aṅguliparvaṇī avaghrāyāpa upaspṛśati
21.2.52	athāsyādhvaryur antareṇāṅguṣṭhaprādeśanīṃ ca lepād upastṛṇāti svayaṃ hotā madhyato dvir ādatte 'dhvaryur vānyataral lepena cābhighārite vinigṛhṇāti cāṅgulibhiḥ
21.2.53	vijñāyate ca na prasṛtaṃ hastaṃ dhārayed yat prasṛtaṃ hastaṃ dhārayet prabhraṃśukā asmān paśavaḥ syuḥ
21.2.54	abhinigṛhyevāsītātheḍām upahvayate
21.2.55	mukhena saṃmitopahūtaṃ rathaṃtaram ity upāṃśūktvopahūtāṃ ho ity ata uccair itarat
21.2.56	yaṃ kāmayetāpaśuḥ syād iti parācīṃ tasyeḍām upahvayate / yaṃ kāmayeta paśumān syād iti pratīcīṃ tasyeḍām upahvayata / iḍopahūtopahūteḍeti tat pratīcyopahūyamānāyām
21.2.57	avāntareḍāṃ prāśnāti vācaspataye tvā hutaṃ prāśnāmi sadasaspataye tvā hutaṃ prāśnāmīti
21.2.58	caturdhā karṇikānāṃ hotṛbhāgaṃ prāśnāti pṛthivyai bhāgo 'sīti
21.2.59	anvāhāryaṃ pratigṛhya pratyetyānūyājādi pratipadyate
21.2.60	nānūyājeṣu ye yajāmahaṃ karoti
21.2.61	vyāhṛtibhir eva pratipadyate
21.2.62	devān yajeti saṃpreṣite // devaṃ barhir vasuvane vasudheyasya vettv iti yajati / devo narāśaṃso vasuvane vasudheyasya vettu iti dvitīyam / devo agniḥ sviṣṭakṛd ity anavānam uttamam anūyājaṃ yajaty amatsate vā samata iti vijñāyate
21.2.63	sūktā brūhīti saṃpreṣita idaṃ dyāvāpṛthivī bhadram abhūd iti sūktavākaṃ pratipadyate / sūktavāke yathoktadevatā upalakṣayati / upāṃśuyāje juṣatāvīvṛdhetākṛtety upāṃśūccair itarat
21.2.64	āśāste 'yaṃ yajamāno 'sāv iti yajamānasya nāmanī gṛhṇāti / tṛtīyaṃ somayājinaḥ
21.2.65	śaṃyor brūhīti saṃpreṣite tac chaṃ yor āvṛṇīmaha iti śaṃyuvākaṃ pratipadyate
21.2.66	uktvā śaṃyuvākaṃ haviḥśeṣān prāśnāti
21.2.67	patnīsaṃyājeṣu vedam ādāya pratyaṅṅ etyāpareṇa gārhapatyam upaviśya patnīḥ saṃyājayati / upāṃśudhvānena vāpyāyasva saṃ ta iti somasyeha tvaṣṭāram agriyaṃ tan nas turīpam iti tvaṣṭū rākām ahaṃ yās te rāka iti rākāyāḥ sinīvāli yā supāṇir iti sinīvālyāḥ kuhūm ahaṃ kuhūr devānām iti kuhvoḥ / devānāṃ patnīr uśatīr avantu na uta gnā viyantu devapatnīr iti devānāṃ patnīnām agnir hotā gṛhapatir vayam u tvā gṛhapate janānām ity agner gṛhapateḥ
21.2.68	akte aṅguliparvaṇī avaghrāyāpa upaspṛśati
21.2.69	ājyeḍām upahvayate yathā samāmnātaḥ
21.2.70	ūrdhvaṃ piṣṭalepaphalīkaraṇahomābhyāṃ vedo 'si vittir asīti vedaṃ patnyai prayacchati
21.2.71	vedo 'si vedase tvā vedo me vindeti vā
21.2.72	ghṛtavantaṃ kulāyinam iti vedaṃ hotā stṛṇann eti gārhapatyāt saṃtatam āhavanīyāt
21.2.73	yathetaṃ pratiniṣkrāmati
21.2.74	saṃtiṣṭhate darśapūrṇamāsayor hautram
21.3.1	pravarān vyākhyāsyāmaḥ
21.3.2	ārṣeyaṃ vṛṇīte bandhor eva naity atho saṃtatyā iti vijñāyate
21.3.3	na devair manuṣyair ārṣeyaṃ vṛṇīta ṛṣibhir evārṣeyaṃ vṛṇīta iti vijñāyate
21.3.4	ārṣeyam anvācaṣṭa ṛṣiṇā hi devāḥ puruṣam anubadhyanta iti vijñāyate
21.3.5	yo vā anyaḥ sann anyasyārṣeyaṃ vṛṇīte sa vā asya tad ṛṣir iṣṭaṃ vītaṃ vṛṅkta iti vijñāyate
21.3.6	ekaṃ vṛṇīte dvau vṛṇīte trīn vṛṇīte na caturo vṛṇīte na pañcātiprvṛṇīta iti vijñāyate
21.3.7	bhṛgūn evāgre vyākhyāsyāmaḥ // jāmadagnyā vatsās teṣāṃ pañcārṣeyo bhārgavacyāvanāpnavānaurvajāmadagnyeti jamadagnivad urvavad apnavānavac cyavanavad bhṛguvad iti tryārṣeyam u haike bhārgavaurvajāmadagnyeti jamadagnivad urvavad bhṛguvad ity eṣa evāvikṛto jāmālyaitiśāyanavirohitamāṇḍavyāvaṭamaṇḍubaidaretavāhaprācīnayogyānām athārṣṭiṣeṇānāṃ pañcārṣeyo bhārgavacyāvanāpnavānārṣṭiṣeṇānupety anūpavad ṛṣṭiṣeṇavad apnavānavac cyavanavad bhṛguvad iti / tryārṣeyam u haike bhārgavārṣṭiṣeṇānūpety anūpavad ṛṣṭiṣeṇavad bhṛguvad iti // atha vītahavyā yāskavādhūlamaunamaukarajātavāhās teṣāṃ tryārṣeyo bhārgavavaitahavyasāvedaseti savedovad vītahavyavad bhṛguvad iti // atha vainyāḥ pārthās teṣāṃ tryārṣeyo bhārgavavainyapārtheti pṛthuvad venavad bhṛguvad iti // atha gārtsamadāḥ śunakās teṣām ekārṣeyo gārtsamadeti hotā gṛtsamadavad ity adhvaryuḥ / atha vādhryaśvā mitrayuvas teṣām ekārṣeyo vāghryaśveti hotā vaghryaśvavad ity adhvaryuḥ
21.3.8	itīme bhṛgavo vyākhyātāḥ
21.3.9	athāto 'ṅgirasām ayāsyā gautamās teṣāṃ tryārṣeya āṅgirasāyāsyagautameti gotamavad ayāsyavad aṅgirovad iti / athaitathyā gautamās teṣāṃ tryārṣeya āṅgirasautathyagautameti gotamavad utathyavad aṅgirovad iti / athauśijā gautamās teṣāṃ tryārṣeya āṅgirasauśijakākṣīvateti kakṣīvad vaduśijavad aṅgirovad iti / atha vāmadevā gautamās teṣāṃ tryarṣeya āṅgirasavāmadevabārhadutkheti bṛhadukthavad vāmadevavad aṅgirovad iti
21.3.10	atha bharadvājānāṃ tryārṣeya āṅgirasabārhaspatyabhāradvājeti bharadvājavad bṛhaspativad aṅgirovad iti / eṣa evāvikṛtastuthyāgniveśyaurjayānānāṃ sarveṣāṃ ca stambhastambaśabdānām / atharkṣāṇāṃ pañcārṣeya āṅgirasabārhaspatyabhāradvājavāndanamātavacaseti matavacovad vandanavad bharadvājavad bṛhaspativad aṅgirovad iti / tryārṣeyam u haika āṅgirasavāndanamātavacaseti / matavacovad vandanavad aṅgirovad iti / atha dvyāmuṣyāyaṇānāṃ kulānāṃ yathā śauṅgaśaiśirayo bharadvājāḥ śuṅgāḥ katāḥ śaiśirayas teṣāṃ pañcārṣeya āṅgirasabārhaspatyadbharadvājakātyākṣilety akṣilavat katavad bharadvājavad bṛhaspativad aṅgirovad iti tryārṣeyam u haika āṅgirasakātyākṣilety akṣilavat katavad aṅgirovad iti // atha gargāṇāṃ tryārṣeya āṅgirasagārgyaśainyeti śinivad gargavad aṅgirovad iti / bhāradvājam u haike 'ṅgirasaḥ sthāne bhāradvājagārgyaśainyeti śinivad gargavad bharadvājavad iti / atha kapīnāṃ tryārṣeya āṅgirasamāhayyavaurukṣayyety urukṣayyavan mahayyuvad aṅgirovad iti tarasvāṃs tilo viduḥ śāluḥ patañjalir bhūyasīr dadvakīr jalandūḥ / kaper aṣṭavidhāḥ prajāḥ
21.3.11	athātrīṇāṃ tryārṣeya ātreyārcanānasaśyāvāśveti śvāvāśvavad arcanānasavad atrivad iti / atha gaviṣṭhirāṇāṃ tryārṣeya ātreyārcanānasagāviṣṭhireti gaviṣṭhiravad arcanānasavad atrivad iti / eṣa evāvikṛto vāmarathyasumaṅgalabījavāpānām
21.3.12	atha viśvāmitrāṇāṃ devarātāścikitakālabavamanutantubabhruyajñavalkaulontyermaribṛhadagnisāṃśityavārakitārakāyaṇaśālāvatās teṣāṃ tryārṣeyo vaiśvāmitradaivarātaudaleti udalavad devarātavad viśvāmitravad iti / atha śraumatakāmakāyanās teṣāṃ tryārṣeyo vaiśvāmitramādhucchandasadhānaṃjayyeti dhanaṃjayavan madhucchandovad viśvāmitravad iti / athāṣṭakā lohitās teṣāṃ dvyārṣeyo vaiśvāmitrāṣṭaketi / aṣṭakavad viśvāmitravad iti / atha pūraṇāḥ pāridhāpayantyas teṣāṃ dvyārṣeyo vaiśvāmitrapauraṇeti / pūraṇavad viśvāmitravad iti / atha katās teṣāṃ tryārṣeyo vaiśvāmitrakātyākṣileti / akṣilavat katavad viśvāmitravad iti / athāghamarṣaṇāḥ kuśikās teṣāṃ tryārṣeyo vaiśvāmitrāghamarṣaṇakauśiketi / kuśikavad aghamarṣaṇavad viśvāmitravad iti
21.3.13	atha kaśyapānāṃ tryārṣeyaḥ kāśyapāvatsāranaidhruveti nidhrubavad avatsāravat kaśyapavad ity eṣa evāvikṛto dhaumyābhiṣeṇyamāṭharāṇām / atha rebhāṇāṃ tryārṣeyaḥ kāśyapāvatsāraraibhyeti / rebhavad avatsāravat kaśyapavad iti // atha śaṇḍilānāṃ dvyārṣeyo daivalāsiteti / asitavad devalavad iti / tryārṣeyam u haike kāśyapadaivalāsiteti / asitavad devalavat kaśyapavad iti / dvyārṣeyās tv evaṃ nyāyena
21.3.14	ekārṣeyā vāsiṣṭhā anyatropamanyuparāśarakuṇḍinebhyo vāsiṣṭheti hotā vasiṣṭhavad ity adhvaryuḥ / athopamanyūnāṃ tryārṣeyo vāsiṣṭhaindrapramadābharadvaso iti / ābharadvasuvad indrapramadavad vasiṣṭhavad iti / atha parāśarāṇāṃ tryārṣeyo vāsiṣṭhaśāktyaparārāśaryeti / parāśaravac chaktivad vasiṣṭhavad iti / atha kuṇḍinānāṃ tryārṣeyo vāsiṣṭhamaitrāvaruṇakauṇḍinyeti / kuṇḍinavan mitrāvaruṇavad vasiṣṭhavad iti / atha saṃkṛtipūtimāṣataṇḍināṃ tryārṣeyaḥ śāktyasāṃkṛtyagaurivīteti / gurivītavat saṃkṛtivac chaktivad iti
21.3.15	athāgastīnām ekārṣeya āgastyeti hotāgastivad ity adhvaryuḥ / tryārṣeyam u haike āgastyadārḍhyacyutaidhmavāheti / idhmavāhavad dṛḍhacyutavad agastivad iti
21.3.16	atha kṣatriyāṇāṃ tryārṣeyo mānavaiḍapaurūravaseti / purūravovad iḍavad manuvad iti / atha yadi ha sārṣāḥ pravṛṇīrann eka evaiṣāṃ pravaro yady u vai pṛthak pravṛṇīran yeṣām u ha mantrakṛto na syuḥ sapurohitapravarās te / atha yeṣāṃ syur apurohitapravarās te sapurohitapravarās tv evaṃ nyāyenaikārṣeyā viśo vātsapreti hotā vatsapravad ity adhvaryuḥ
21.3.17	athānājñātabandhoḥ purohitapravareṇācāryapravareṇa vā
21.3.18	atha ha tāṇḍina ekārṣeyaṃ sārvavarṇikaṃ samāmananti mānaveti hotā manuvad ity adhvaryuḥ / mānavyo hi prajā iti hi brāhmaṇam iti hi brāhmaṇam
22.1.1	kāmyaiḥ paśubhir amāvāsyāṃ paurṇamāsīṃ vā saṃsthāpya yajeta / te brāhmaṇavyākhyātāḥ
22.1.2	teṣāṃ nirūḍhapaśubandhena kalpo vyākhyātaḥ
22.1.3	sarveṣv ābhicārikeṣu śaramayaṃ barhir vaibhītaka idhmo lohitoṣṇīṣā lohitavasanā nivītā ṛtvijaḥ pracaranti
22.1.4	vāyavyaṃ śvetam ālabheta bhūtikāma iti yathāsamāmnātam
22.1.5	teṣām āvāpikeṣu sthāneṣu yathādevataṃ ṣaḍ ṛco nidadhāti pīvo'nnāṃ rayivṛdhaḥ sumedhā iti / etāni yathārūpaṃ yathādevatam āmnātāni bhavanti
22.1.6	malhā iti maṇilā ity arthaḥ
22.1.7	viṣama ālabheteti viṣamaṃ devayajanam adhyavasyati paśuṃ vā viṣama ālabheta
22.1.8	paryāriṇīti parihāsūr bhavati
22.1.9	sphyo yūpa iti sphyākṛtiyūpa āgnyāgāriko vā
22.1.10	tvāṣṭraṃ vaḍavam iti yaṃ pumāṃsaṃ santam ārohanti
22.1.11	apāṃ cauṣadhīnāṃ ca saṃdhāv iti prāvṛṣi śaratpratipattau vā / api vāpāṃ cauṣadhīnāṃ ca saṃdhau
22.1.12	viśākho yūpa iti yad ūrdhvaṃ raśanāyās tad viśākhaṃ yad vopary ubhe śākhe aṣṭāśrī sacasāle syātām
22.1.13	ṛṣabhe goṣu jīrṇe yūnaḥ karṇam ājapet piśaṅgarūpas tan nas turīpam iti
22.1.14	athainaṃ goṣv apisṛjaty etaṃ yuvānam iti
22.1.15	jīrṇam ālabhate // prājāpatyam aindraṃ tvāṣṭraṃ vā namo mahimna ity upākaraṇe 'nuvartayate
22.1.16	tṛtīyayā vapāṃ juhoti / caturthyā haviḥ / pañcamyā sauviṣṭakṛtam
22.1.17	āgneyam aṣṭākapālaṃ nirupyājāṃ vaśām ālabhate
22.1.18	vāyavyam ālabheta bhūtikāma ity uktāni daivatāni
22.1.19	ajāṃ vaśām ālabhamāna ā vāyo bhūṣeti vāyavyā yopākaroti
22.1.20	ākūtyai tvā kāmāya tveti paryagnau kriyāmāṇe 'pāvyāni juhoti
22.1.21	tvaṃ turīyā vaśinī vaśāsīty udīcīṃ nīyamānām anumantrayate
22.1.22	ajāsi rayiṣṭheti nihanyamānām
22.1.23	tantuṃ tanvann iti vapāṃ juhoti
22.1.24	anulbaṇaṃ vayateti haviḥ
22.1.25	manaso havir asīti haviḥśeṣān prāśnanti
22.1.26	sā vā eṣā trayāṇām evāvaruddheti vijñāyate
22.1.27	tasyai vā etasyā ekam evādevayajanaṃ yad ālabdhāyām abhro bhavati
22.1.28	yad ālabdhāyām abhraḥ syād apsu vā praveśayet sarvāṃ vā prāśnīyāt
22.1.29	jayābhyātānān rāṣṭrabhṛta iti brāhmaṇavyākhyātāḥ
22.1.30	cittaṃ ca svāhā cittiś ca svāheti jayāñ juhoti / cittāya svāhā cittaye svāheti vā
22.1.31	agnir bhūtānām adhipatiḥ sa māvatv ity abhyātānān asmin brahmann asmin kṣatra ity abhyātāneṣv anuṣajati / pitaraḥ pitāmahā iti prācīnāvītī juhoty upatiṣṭhate vartāṣāḍ ṛtadhāmeti rāṣṭrabhṛtaḥ / paryāyam anudrutya tasmai svāheti pūrvāmāhutiṃ juhoti / tābhyaḥ svāhety uttarām
22.2.1	kāmyābhir iṣṭibhir amāvāsyāṃ paurṇamāsīṃ vā saṃsthāpya yajeta / tā brāhmaṇavyākhyātāḥ
22.2.2	sadyaskālā upāṃśutantrā yathāprakṛti caikā dakṣiṇāḥ sāṃnāyyavatyas tu dvyahakālāḥ
22.2.3	samidhyamānavatīṃ samiddhavatīṃ cāntareṇa pṛthupājavatyau dhāyye
22.2.4	anupadāv ājyabhāgau yatkāmeṣṭis tatpravādau syātāṃ tadarthatvāt taddevatau prākṛtau vānādeśe prakṛtiḥ pratyetavyā tvāṃ citraśravastamety anuṣṭubhau saṃyājye
22.2.5	purastāllakṣmā puronuvākyopariṣṭāllakṣmā yājyaitad vā viparītam
22.2.6	aindrāgnam ekādaśakapālaṃ nirvaped iti tāsām ubhā vām indrāgnī iti catasro yājyānuvākyā dve pūrvāsāṃ tisṛṇāṃ dve uttarāsām evam ata ūrdhvaṃ karmātireke samaśaḥ prativibhajya pūrvāpūrvāsām uttarottarāsāṃ mantrātireke 'vaśiṣṭā vikalpārthā upahomā vā
22.2.7	pauṣṇaṃ caruṃ nirvaped vayam u tvā pathaspata iti pūrvā puronuvākyottarā yājyaivam ata ūrdhvaṃ pūrvayottarā pratiṣṭhā
22.2.8	kṣitrapatyaṃ caruṃ nirvapet kṣaitrapatyasya kṣetrasya patineti
22.2.9	agnaye pathikṛte puroḍāśam aṣṭākapālaṃ nirvaped iti pravṛttasya kālātinaye pravṛtte vaiśvānary agne nayā devānām iti yājyānuvākye yad vāhiṣṭham iti saṃyājye / anaḍvān dakṣiṇā / agnaye vratapataye puroḍāśam aṣṭākapālaṃ nirvapet / tvam agne vratapā asīti yājyānuvākye
22.2.10	agnaye rakṣoghne puroḍāśam aṣṭākapālaṃ nivaped yaṃ rakṣāṃsi sacerann iti / amāvāsyāyāṃ niśi pariśritya nirvapet / kṛṇuṣva pājaḥ prasitim iti pañcadaśa sāmidhenīr anvāha nityayā paridadhāti / ayā te agne samidhā vidhemeti yājyānuvākye / pare saṃyājye
22.2.11	agnaye rudravate puroḍāśam aṣṭākapālaṃ nivaped abhicarann iti / śaramayaṃ barhir vaibhītaka idhmo lohitoṣṇīṣā lohitavasanā nivītā ṛtvijaḥ pracaranti / sarvāsv abhicaraṇikāsv evam // tvam agne rudra iti yājyānuvākye
22.2.12	agnaye surabhimate puroḍāśam aṣṭākapālaṃ nirvaped yasya gāvo vā puruṣā vā pramīyeran yo vā bibhīyād eṣā veti / agnaye surabhimate 'gnir hotā sādhvīm akar devavītim iti svayaṃ yajamāno yājyānuvākye kurvīta
22.2.13	agnaye kṣāmavata iti tisraḥ kṣāmavatyas tāsām akrandad agnir iti yājyānuvākye
22.2.14	agnaye kāmāyety aṣṭau / tāsāṃ tubhyaṃ tā aṅgiras tam etyānupūrveṇa yājyānuvākyāḥ
22.2.15	annavate 'nnādāyānnapatya ity etāsām ukṣānnāya vaśānnāya vadmā hīti yājyānuvākye
22.2.16	agnaye pavamānāyeti trir havir agna āyūṃṣi pavasa iti yājyānuvākyāḥ
22.2.17	agnaye putravata iti dvir havir yas tvā hṛdā kīriṇā yasmai tvam iti yājyānuvākyāḥ
22.2.18	agnaye rasavate 'jakṣīre carum ity etāsām agne raseneti yājyānuvākyāḥ
22.2.19	vaiśvānaraṃ dvādaśakapālam iti trihaviḥ patanīyena karmaṇā kṛtenābhiśasyamānasya dvādaśa vaiśvānaryas tāsāṃ vaiśvānaro na ūtyety aṣṭau yājyānuvākyā dvedve tisṛṇām ava te heḍo varuṇeti vāruṇasya dadhikrāvṇo akāriṣam iti dadhikrāvṇaḥ
22.2.20	udvāsaneṣṭāv āgneyasyāgnir mūrdhā bhuva iti yājyānuvākye
22.2.21	vaiśvānaraṃ dvādaśakapālaṃ nirvapen mārutaṃ saptakapālaṃ grāmakāmaḥ
22.2.22	āhavanīye vaiśvānaram adhiśrayati / gārhapatye mārutam
22.2.23	alaṃkṛtya vaiśvānaram āsādayati / anūcyamānāsu sāmidhenīṣu māruto maruto yaddha va iti yājyānuvākye
22.2.24	ādityaṃ caruṃ saṃgrāmam upaprayāsyann ity aditir na uruṣyatu mahīm ū ṣu mātaram iti yājyānuvākye
22.2.25	vaiśvānaraṃ dvādaśakapālaṃ nirvaped āyatanaṃ gatveti yatra yuyutsamānā bhavanti
22.2.26	vaiśvānaraṃ dvādaśakapālaṃ nirvapet sanim eṣyan yayā rajjvottamāṃ gām ajet tāṃ bhrātṛvyāya prahiṇuyād iti bhrātṛvyagavīṃ vābhidadhyād goṣṭhe vā nyaset
22.3.1	aindraṃ caruṃ nirvapet paśukāma ity etasyānuvākasyeṣṭīnāṃ yājyānuvākyā indraṃ vo viśvatas parīty eṣo 'nuvākaḥ
22.3.2	indrāyānvṛjava ity anvaha māsā iti
22.3.3	indrāṇyai caruṃ nirvaped yasya senāsaṃśiteva syāddhṛtevety artho balbajān idhma upasaṃnahya sahedhmenābhyādadhyād uttamā dhāyyā / revatī puronuvākyā bhavati śakvarī yājyā pro ṣv asmai puroratham iti
22.3.4	āgnāvaiṣṇavam ekādaśakapālaṃ nirvaped abhicarant sarasvaty ājyabhāgety ājyahavir ity atho bārhaspatyaś carur iti trir havir dvedve puronuvākye kuryāt / agnāviṣṇū sajoṣasāgnāviṣṇū ity āgnāvaiṣṇavaṃ syāt / pra ṇo devy ā no divaḥ pāvīravī kanyeti sārasvatasya / bṛhaspate juṣasva na iti bārhaspatyasya
22.3.5	etayaiva yajetābhicaryamāṇa āgnāvaiṣṇavo 'yaṃ yajño nopanamed āgnāvaiṣṇavo ghṛte caruś cakṣuṣkāmasyāgnāviṣṇū agnāviṣṇū ity eva yājyānuvākye
22.3.6	maitrāvaruṇam ekakapālaṃ nirvaped ā no mitrāvaruṇeti maitrāvaruṇasya
22.3.7	tiṣyāpūrṇamāse somāraudro brahmavarcasakāmasya pariśrite yājayanti / śvetāya śvetavatsāyai dugdhaṃ mathitam ājyaṃ bhavati / ājyaṃ prokṣaṇam ājyena mārjayante tūṣṇīkena / prokṣaṇamārjane / mānavī ṛcau dhāyye kuryāt / makṣū devavata ity etāsām dve / pañca somāraudrīyaṃ somārudreti sarvāsāṃ yājyānuvākye
22.3.8	yadi bibhīyād duścarmā bhaviṣyāmīti somāpauṣṇaṃ caruṃ nirvapet somāpūṣaṇemau devāv iti yājyānuvākye
22.3.9	somāraudre jyogāmayāvinaḥ // hotānaḍvāhaṃ dakṣiṇāṃ dadāti / somāraudraṃ caruṃ nirvaped yaḥ kāmayeta sve 'smā āyatane bhrātṛvyaṃ janayeyam iti bhrātṛvyakṣetre yajeta / vediṃ parigṛhya dakṣiṇam ardham uddhatya tad evārdhena barhiṣa stṛṇīyād ardham idhmasyābhyādadhyāt
22.3.10	aindram ekādaśakapālaṃ nirvapen mārutaṃ saptakapālaṃ grāmakāmaḥ
22.3.11	āhavanīya aindram adhiśrayati / gārhapatye mārutam
22.3.12	alaṃkṛtyaindram āsādayati anūcyamānāsu sāmidhenīṣu mārutam
22.3.13	indraṃ vo viśvatas parīndraṃ naro maruto yaddha va iti yājyānuvākyāḥ
22.3.14	etām eva nirvaped yaḥ kāmayeta kṣatrāya ca viśe ca samadaṃ dadhyām ity aindrasyāvadyan brūyād indrāyānubrūhīty aindrī puronuvākyāśrāvya brūyāt mārutī yājyā mārutasyāvadyan brūyān marudbhyo 'nubrūhi mārutī puronuvākyāśrāvya brūyād indraṃ yaja aindrī yājyā
22.3.15	etām eva nirvaped yaḥ kāmayeta kalperann iti yathādevatam avadāya yathādevataṃ yajeta
22.3.16	aindram ekādaśakapālaṃ nirvaped vaiśvadevaṃ dvādaśakapālaṃ grāmakāma iti
22.3.17	aindrasya pūrvam avadānam avadāya vaiśvadevasyāvadyed upariṣṭād uttaram aindrasyedrāya viśvebhyo devebhyo 'nubrūhīndraṃ viśvāndevān yajeti saṃpreṣyati bhareṣv indram iti yājyānuvākye
22.3.18	upādhāyyapūrvayaṃ vāso dakṣiṇā
22.3.19	dviguṇān saṃjñānyāṃ saṃgacchadhvaṃ samāno mantraḥ samānī vaḥ saṃjñānaṃ naḥ saṃjñānaṃ me iti pañca homāṣṭikāḥ / atra dhūnutha dyāṃ pravepayanti parvatān ity upahomau ṭīkājī dviguṇaṃ jī tu prayāṇe citrāntam ity ekeṣāṃ mārutasya priyā vo nāma huve turāṇām iti
22.3.20	saṃjñānye samavadāya pracared agnaye vasumate somāya rudravata indrāya marutvate varuṇāyādityavate 'nubrūhy agniṃ vasumantaṃ somaṃ rudravantam indraṃ marutvantaṃ varuṇam ādityavantaṃ yajeti saṃpreṣyati / agniḥ prathamo vasubhir iti yājyānuvākye / nānā vā pracaryāḥ samānī yājyānuvākye uttare saṃyājye
22.3.21	ādityebhyo bhuvadvadbhyaś carum iti yajño devānāṃ pratyetīti yājyānuvākye
22.3.22	aparuddho vāparudhyamāno vādhyadhārayadvatīṃ nirupyās te yāvad enaṃ nāparundhyur dhārayanta ādityāsa iti yājyānuvākye
22.3.23	aparudhyamāno 'dite 'numanyasveti
22.3.24	aparoddhaḥ padam ādāya gacchati
22.3.25	yāṃ janatāṃ gacched yas tatra mukhyapravādo bhavati
22.3.26	tasya gṛhād vrīhīn āharec chuklāṃś ca kṛṣṇāṃś ca / vicinuyād ye śuklāḥ syus tam ādityaṃ caruṃ nirvapet
22.3.27	ye kṛṣṇās tān kṛṣṇājina upanahya prajñātān nidhāyopapreta marutaḥ sudānava enā viśpatinābhy amuṃ rājānam iti yajamānam abhyeti satyāśīr iti padaikadeśaṃ yajamānasyottare vāsasi nivapatīha mana ity urasi śeṣam tyān nu kṣatriyān iti yājyānuvākye
22.3.28	yadi nāvagacched imam aham ādityebhyo bhāgaṃ nirvapāmy amuṣmād amuṣyai viśo 'vagantor ity aparoddhur nāma gṛhṇāti tasyaiva viśaḥ
22.3.29	yadi nāvagacched āśvatthān mayūkhānt sapta madhyameṣāyām upahanyād idam aham ādityān badhnāmīti trīn prācaś catura udīcaḥ
22.3.30	yadi nāvagacched etam evādityaṃ caruṃ nirvaped idhme 'pi mayūkhān saṃnahyed anavagataḥ
22.3.31	kṛṣṇānāṃ vāruṇaṃ caruṃ nirvapati / anavagato vādityaṃ nirupya vāruṇaṃ nirvaped imaṃ me varuṇa tat tvā yāmīti yājyānuvākye / tvaṃ no agna iti saṃyājye
22.4.1	prājāpatyāṃ śatakṛṣṇalāṃ nirvaped āyuṣkāmaḥ
22.4.2	śataṃ hiraṇyakṛṣṇalāni kākiṇyā māṣeṇa vā saṃmitāni / auṣadhakalpo yat prāg avahananāt tat kṛtvā pavitrāntarhita ājya āvapati / dharmamātraṃ śrapaṇam / pracaraṇakāle 'ṣṭau devatāyā avadyati / catvāri sviṣṭkṛti / dve prāśitre 'ṣṭāv iḍāyām / caturdhākaraṇakāle sarvāṇi prāśitre samopyaikadhā brahmaṇa upaharati / tāni brahmā bhakṣayati / bhakṣāya nayatītareṣām
22.4.3	sauryaṃ caruṃ nirvaped adhastād upariṣṭāc ca rukmābhyāṃ parigṛhyāsādayati / tasya prayājeprayāje kṛṣṇalaṃ juhoti / apohya rukmau caruṇā pracarati / ud u tyaṃ citram iti yājyānuvākye / etāveva rukmau dakṣiṇā
22.4.4	āgneyam aṣṭākapālaṃ nirvaped iti trihaviḥ sa pratnavad iti yājyānuvākyāḥ
22.4.5	saumendraṃ śyāmākaṃ caruṃ nirvapet somavāminaḥ somātipavitasyardūdareṇāpāntam iti yājyānuvākye
22.4.6	agnaye dātra iti trir havis teṣāṃ prājāpatyaṃ saṃsṛṣṭahavis tṛtīyam / dadhi madhu ghṛtam āpo dhānā iti dadhi madhu ghṛtam āpas taṇḍulā ity eteṣām ājyavikāro madhūdake saṃsṛṣṭe mukhye svādharmyabhūyastvād ājyavikāro balīyān agne dā dāśuṣe rayim ity āgneyasya / mā no mardhīr ā tū bharety aindrasya / ghṛtaṃ na pūtam ubhe iti prājāpatyasya
22.4.7	yajñavibhraṣṭasyāgneyādīni trīṇy upakramyāśaknuvan yajñavibhraṣṭaḥ / āgneyasya ca saumyasya caindre samāśleṣayed iti saṃhitāni havīṃṣy adhiśrayatīty arthaḥ / lepau vāsmin samāśelṣayet / sa pratnavad iti yājyānuvākyāḥ
22.4.8	dvāv agnīṣomīyau / nānātantrāv agnīṣomā savedaseti yājyānuvākyāḥ
22.4.9	somāya vājine śyāmākasyāpyāyasva saṃ ta iti
22.4.10	brāhmaṇaspatyasya gaṇānāṃ tvā gaṇapatiṃ havāmaha iti
22.4.11	tāṃ yaḥ kāmayeta brahman viśaṃ vināśayeyam iti // sarvaṃ brāhmaṇaspatyaṃ bhavati / maruto yaddha va iti yājyānuvākye
22.4.12	aryamṇe caruṃ nirvapet suvargakāmo 'ryamāyāti ye te iti
22.4.13	yo rājanya ānujāvaraḥ syāt tasmā etam aindram ānuṣūkam ekādaśakapālaṃ nirvaped aindrasyānuṣūkasya budhnād agram iti
22.4.14	yo brāhmaṇa ānujāvaraḥ syāt tasmā etaṃ bārhaspatyam ānuṣūkaṃ caruṃ nirvapet / bārhaspatyasya pra yo jajña iti
22.4.15	pāpayakṣmagṛhītasyādityaś carur amāvāsyāyāṃ navonavas yam ādityā iti yājyānuvākye
22.4.16	tridhātuṃ nirvaped indrāya rājñe ity ekādaśasūttāneṣu kapāleṣv adhiśrayati paritapanāntaṃ kṛtvā tasminn uttaraṃ jyāyāṃsam adhiśrayati / yathāśṛtān alaṃkṛtya sādayati / pracaraṇakāle madhyāt prathamāṃ devatāṃ yajati / dakṣiṇārdhād dvitīyām uttarārdhāt tṛtīyāṃ sarveṣām abhigamayann avadyati / acchaṃbaṭkāraṃ yāvatā hi na prāpnuyāt tāvatā ca vaṣaṭkuryāt / prācyāṃ diśi tvam indrāsi rājeti tisra ṛco vyatyāsam anvāha / prathamām anūcya madhyamayā yajet / madhyamām anūcyottamayā yajet / uttamām anūcya prathamayā yajet / evaṃ sarvā anuvākyāḥ sarvā yājyā bhavanti
22.4.17	sarvapṛṣṭhāṃ nirvaped indrāya rāthaṃtarāyeti dvādaśasūttāneṣu kapāleṣv adhiśrayati / pracaraṇakāle pūrvārdhāt prathamāṃ devatāṃ yajati / evam itarāḥ pradakṣiṇaṃ samantaṃ paryavadyatīti vijñāyate / abhi tvā śūra nonuma iti ṣaḍ ṛco vyatyāsam anvāha vijñāyate ca na bṛhatyā vaṣaṭ kruyād yad bṛhatyā vaṣaṭ kruyād na taṃ chandāṃsi gamayed anuvākyāyāś catvāry akṣarāṇi na yājyāyām adhyūhya yajaty anuṣṭubhaṃ ca vā etat paṅktiṃ ca saṃpādayanti manyāmahe // indrāya rāthaṃtarāyānubrūhīty ukte abhi tvā śūra nonumo 'dugdhā iva dhenavaḥ / īśānam asya jagataḥ suvardṛśam īśānam om ity anūcyendra tasthuṣas tvām iddhi havāmahe iti yajatīndrāya bārhatāyānubrūhīty ukte tvām iddhi havāmahe sātā vājasya kāravaḥ / tvāṃ vṛtreṣv indra satpatiṃ naras tvāṃ kāṣṭhom ity anūcya svarvato 'bhi tvā śūra nonuma iti yajati / indrāya vairūpāyānubrūhīty ukte yad dyāva ity anūcya pibā somam iti yajati / indrāya vairājāyānubrūhīty ukte pibā somam ity anūcya yad dyāva iti yajati / indrāya śākvarāyānubrūhīty ukte revatīr na ity anūcya pro ṣv asmai puroratham iti yajati / indrāya raivatāyānubrūhīty ukte pro ṣv asmai puroratham ity anūcya revatīr na iti yajati / aśvarṣabho vṛṣṇibastaḥ sā dakṣiṇā
22.4.18	vṛṣatvāyaitayaiva yajetābhiśasyamānaḥ
22.4.19	cakṣuṣkāmasyāgneyādīni trīṇy ud agne śucayas tava vi jyotiṣod u tyaṃ citram iti yājyānuvākyāḥ / samānī āgneyābhyāṃ caturdhākaraṇakāle sauryās trīn piṇḍān kṛtvod u tyaṃ jātavedasaṃ sapta tvā harito rathe citraṃ devānām iti pratimantraṃ piṇḍān yajamānāya prayacchati / tān yajamānaḥ prāśnāti
22.4.20	vaiśvadevīṃ sāṃgrahaṇīṃ nirvaped grāmakāma iti / pṛṣatyāḥ pṛṣadvatsāyai dugdhe vatsāyai caruṃ ghṛta ity ekeṣām / dhruvo 'si dhruvo 'haṃ sajāteṣu bhūyāsam iti paridhīn paridadhāti / viśve devā viśve devā iti yājyānuvākye / āmanamasyāmanasya devā ity āmane tisra āhutīr juhoti / aprakṛtānām anirdiṣṭakālānāṃ karmaṇāṃ pradhānān antaryam ity ātreyaḥ / antamāgantūnīti bādarāyaṇaḥ
22.5.1	yo jyogāmayāvī syād yo vā kāmayeta sarvam āyur iti / tasmā etām iṣṭiṃ nirvapet / āgneyādīni pañca pātrasaṃsādanakāle khādiraṃ catuḥsraktipātraṃ prayunakti / sauvarṇaṃ ca pravṛttaṃ śatamānasya kṛtam / atho khalu yāvatīḥ samā eṣyanmanyeta tāvanmānaṃ syād iti vijñāyate
22.5.2	yan navam ait tan navanītam abhavad ity ājyam avekṣyājyagrahaṇakāle tūṣṇīm āditaḥ khādire caturgṛhītaṃ gṛhītvāthetarāsu gṛhṇāti / sādanakāla uttareṇa dhruvāṃ sādayati / tasmin pravṛttam avadadhāti / āyuṣ ṭa āyurdā agna āpyāyasva saṃ te 'va te heḍa ud uttamaṃ pra ṇo devy ā no divo 'gnāviṣṇū agnāviṣṇū iti ājyānuvākyāḥ
22.5.3	aśvinoḥ prāṇo 'sīti catura upahomāñ juhoti
22.5.4	yat khādira ājyaṃ tad agreṇāhavanīyaṃ paryāhṛtya dakṣiṇenāhavanīyam antarvedi nidadhāti
22.5.5	tad yajamāno 'vekṣate ghṛtasya dhārām amṛtasya panthām iti
22.5.6	athāsya brahmā dakṣiṇaṃ hastaṃ gṛhṇāti / brahmaṇa itara ṛtvijo hastam anvārabhya yajamānaṃ paryāhuḥ pāvamānena tvā stomeneti
22.5.7	athaitad yajamāno hiraṇyād ghṛtaṃ niṣpibatīmam agna āyuṣe varcase kṛdhīti niṣpibantam abhimantrayate
22.5.8	uddhṛtya pravṛttaṃ prakṣālya dakṣiṇe karṇe yajamānaḥ pradakṣiṇam ābadhnāti / āyur asi viśvāyur asīti
22.5.9	athāsyādhvaryur dakṣiṇaṃ hastaṃ sāṅguṣṭhaṃ gṛhṇāty agnir āyuṣmān iti ṣaḍbhiḥ paryāyaiḥ
22.5.10	sviṣṭakṛtprabhṛti // siddhaṃ saṃtiṣṭhate
22.5.11	ṛtvijo 'śvapratigrahe vāruṇī / yāvato 'śvān pratigṛhṇīyāt tāvato vāruṇāṃś catuṣkapālān nirvaped ekam atiriktam imaṃ me varuṇa tat tvā yāmīti yājyānuvākye
22.5.12	yady aparaṃ pratigrāhī syāt sauryam ekakapālaṃ nirvapet / ud u tyaṃ citram iti yājyānuvākye
22.5.13	apo 'vabhṛtham avaiti sāmavarjam anūyājāntam / imaṃ me varuṇa tat tvā yāmīti yājyānuvākye
22.5.14	aponaptrīyaṃ caruṃ punar etya nirvaped apāṃ napāt sam anyā yantīti yājyānuvākye
22.5.15	pāpmagṛhītasyaindrāvaruṇam ekakapālaṃ nirvapet
22.5.16	aindrāvaruṇīṃ payasyāntaṃ payasyāyām avadhāya pracchādyāsādayati
22.5.17	athāsmāt payasyāṃ pratidiśaṃ vyūhati yā vām indrāvaruṇā yatavyā tanūr ity etair eva punaḥ samūhaty amuktam iti mantrānt saṃnamati
22.5.18	indrāvaruṇā yuvam adhvarāya ā no mitrāvaruṇā pra bāhavā iti yājyānuvākye
22.5.19	yo vām indrāvaruṇāv iti payasyāyā upahomāḥ
22.5.20	agnaye pravata iti trihaviḥ praprāyam agnir iti yājyānuvākyāḥ
22.5.21	indrāyāṃhomuca iti trīṇy aṃhomuce viveṣa yan mā vi na indrendra kṣatram indriyāṇi śatakrato 'nu te dāyīti yājyānuvākyāḥ
22.5.22	agnaye saṃvargāya puroḍāśam aṣṭākapālaṃ nivapet / taṃ śṛtam āsannam etena yajuṣābhimṛśed ojo 'si saho 'sīti / yukṣvā hi devahūtamān iti pañcadaśa sāmidhenīr anvāha nityayā paridadhāti / kuvit su na iti yājyānuvākye / uttare saṃyājye
22.5.23	prājāpatyo gārmutaś caruḥ prajākāmasya prajāpate sa veda putra iti yājyānuvākye
22.5.24	somāpūṣṇeti somāpauṣṇasya
22.5.25	citrāpūrṇamāse nirvapet paśukāmasyāgneyādīni saptāgninā rayim aśnavad iti yājyānuvākyāḥ / agne gobhir na āgahīty upahomāḥ
22.5.26	puṣkaleṣu nakṣatreṣūdavasāya
22.6.1	kārīryā vṛṣṭikāmo yajeta
22.6.2	agnīn anvādhāya dakṣiṇenāhavanīyaṃ mārutam asi marutām oja iti kṛṣṇaṃ vāsaḥ kṛṣṇatūṣaṃ yajamānaḥ paridhatte / apa upaspṛśya
22.6.3	ramayata marutaḥ śyenamāyinam iti paścādvātaṃ pratimīvati purovātam eva janayaty ehi vāteti / kṛṣṇo 'śvaḥ purastāt pratyaṅmukho 'vasthito bhavati
22.6.4	tam etena vāsasābhipinaṣṭy abhikrandayati yadi kranded vidhūnuyāc chakṛn mūtraṃ vā kuryād varṣiṣyatīti vidyāt
22.6.5	purovāto varṣann ity aṣṭau vātanāmāni hutvāntarvedi kṛṣṇājinaṃ prācīnagrīvam uttaralomāstṛṇāti
22.6.6	tasmin kharjūrasaktūn karīrasaktūn nidadhāti mandā vāśā iti kṛṣṇamadhuṣā saṃyutya tisraḥ piṇḍīḥ kṛtvā puṣkarapalāśeṣūpaveṣṭya vṛṣṇo aśvasya saṃdānam asīti kṛṣṇenāśvadāmnopanahyati
22.6.7	utkare prāgīṣaṃ trigavaṃ tricchadir anapasthitaṃ bhavati / devā vasavyā iti tasyottame chadiṣi kṛṣṇājinam ābadhnāti
22.6.8	ahorātrāvasaktaṃ bhavati
22.6.9	yadi varṣet piṇḍīr eva juhuyāt
22.6.10	yadi na varṣed devāḥ śarmaṇyā iti madhyama ābadhnāti / ahorātrāvasaktaṃ bhavati / yadi varṣet piṇḍīr eva juhuyāt / yadi na varṣed devāḥ sapītaya iti jaghanya ābadhnāti / ahorātrāvasaktaṃ bhavati / yadi varṣet piṇḍīr eva juhuyāt / yadi na varṣec cvo bhūte trīṇi dhāmacchadādīni kṛṣṇānāṃ vrīhīṇāṃ nirvapati
22.6.11	tāny āsādyottarataḥ kṛṣṇājinam āsādayati
22.6.12	tvaṃ tyā cid acyuteti yājyānuvākyāḥ
22.6.13	divā cit tamaḥ kṛṇvantīty etābhiḥ piṇḍīr juhoti
22.6.14	athāsāṃ dhūmam udyantam anumantrayate 'sitavarṇā haraya iti
22.6.15	utkare kṛṣṇām āmapakvāṃ sthālīm adbhiḥ pūrayati sṛjā vṛṣṭim iti
22.6.16	yadi bhidyeta varṣiṣyeteti vidyāt
22.6.17	anasa upastambhane śaṅkau vā kṛṣṇāvir baddhā bhavaty abjā asīti tasyām aśvavijñānam upaiti
22.6.18	utkare varṣāhustambaṃ pratiṣṭhāpyonnambhaya pṛthivīm iti varṣāhvāṃ juhoti
22.6.19	tam āhavanīye 'nuprahṛtya hiraṇyakeśo rajaso visāra iti dhūmam udyantam anumantrayate
22.6.20	ye devā divibhāgā ity utkare kṛṣṇājinam avadhunoti
22.6.21	aurvabhṛguvac chucim iti saṃyājye
22.6.22	kṛṣṇaṃ vāsaḥ kṛṣṇo 'śvaḥ kṛṣṇāvir dakṣiṇā
22.6.23	atha sarvakārīry āgneya evāṣṭākapālo 'nupasargas tasyopahomā vātanāmāni yābhiḥ kṛṣṇājinam ābadhnāti yābhiḥ piṇḍīr juhoti yābhyāṃ ca dhūmam udyantam anumantrayate
22.6.24	pūrvavat tridhātum adhiśrayati
22.6.25	yavamayas tu madhyaḥ / aindrāvaiṣṇavaṃ havir bhavati
22.6.26	pra so agna ity uṣṇihakakubhau dhāyye / agne trī te vājinā trī ṣadhastheti trivatsyā paridadhāti / saṃ vāṃ karmaṇobhā jigyathur iti yājyānuvākye / uttare saṃyājye
22.6.27	hiraṇyaṃ tārpyaṃ dhenur iti dakṣiṇā
22.6.28	aindrābārhaspatyaṃ caruṃ nirvaped rājanye jāte idaṃ vām āsye havir iti yājyānuvākye / hiraṇyaṃ dāma dakṣiṇā dakṣiṇā
23.1.1	athātaḥ kaukilīṃ vyākhyāsyāmaḥ
23.1.2	tasyāḥ pūrvavatkalpaḥ
23.1.3	nirvapaṇakāla aindraṃ paśum ālabheta
23.1.4	ṛṣabho dakṣiṇā
23.1.5	ādityaṃ carum / vatsaḥ
23.1.6	purastād eva kālāyasena kālānuśātanena kālena tasareṇa pakṣmaṇā vrīhiyavāśyāmākān krītvā kṣaume vāsasy upanaddhān vrīhīṃs tokmāni kurvanti / yavān īṣadupataptān
23.1.7	cūrṇāni tāni dadhnodaśvitā vā saṃsṛjya darbhaiḥ paritaṃ vāsya nidadhāti
23.1.8	sa māsaraḥ / teṣām eva sthūlacūrṇāni saṃsrāveṇābhiṣiktāni sa nagnahuḥ / śyāmākān saktūn kṛtvā surāyāḥ saṃdhānakāle tokmair māsareṇa nagnahunā ca surāṃ saṃsṛjya saktūnāṃ tṛtīyena parikīrya parīto ṣiñcatā sutam ity ekasyā gor dugdhena pariṣiñcati
23.1.9	apareṇa tṛtīyena parikīryaitayaiva dvayor dugdhena pariṣiñcaty apareṇa tṛtīyena parikīryaitayaiva tisṛṇāṃ dugdhena pariṣiñcati tisro rātrīḥ saṃsṛṣṭāvasati
23.1.10	avaṭasthāne kārottaram eke samāmananti
23.1.11	baidalaś carmaṇā naddho bhavati
23.1.12	tasmin baidalaṃ śuṇḍāmukham avadadhāti
23.1.13	tasya bilaṃ carmaṇā pariṇaddhaṃ bhavati
23.1.14	tasmin yad āsravati sā prisrud bhavati
23.1.15	pātrasaṃsādanakāle 'śvibhyāṃ sarasvatyā indrāya sutrāmṇe trīṇi pātrāṇi prayunakti
23.1.16	trayān saktūn yavagodhūmānām upavākāsaktūṃś ca śyenapatre vāle droṇe vā
23.1.17	ajāvilomnām adhvaryoḥ pavitraṃ bhavati
23.1.18	goaśvānāṃ pratiprasthātuḥ
23.1.19	ājyaṃ nirupyādhvaryur droṇe prabhūtaṃ payo nirvapati
23.1.20	mantravad ity āśmarathyaḥ / tūṣṇīm ity ālekhanaḥ
23.1.21	ājyam utpūya vālena paya utpunāti
23.1.22	prāṅ somo atidruta iti somavāminaḥ / pratyaṅ somo atidruta iti somātipavitasya
23.1.23	brahma kṣatraṃ pavata iti surāṃ pratiprasthātā
23.1.24	pāśukāny ājyāni gṛhītvādhvaryuḥ payograhān gṛhṇāti
23.1.25	kuvid aṅgeti sarveṣām ekā purorug ekā puronuvākyaikaḥ praiṣa ekā yājyopayāmagṛhīto 'sy aśvibhyāṃ tvā juṣṭaṃ gṛhṇāmīti gṛhītvā yavasaktubhiḥ śrītvā pavitreṇa parimṛjyaiṣa te yonis tejase tveti sādayitvopayāmagṛhīto 'si sarasvatyai tvā juṣṭaṃ gṛhṇāmīti gṛhītvā godhūmasaktubhiḥ śrītvā pavitreṇa parimṛjyaiṣa te yonir vīryāya tveti sādayitvopayāmagṛhīto śīndrāya tvā sutrāmṇe juṣṭaṃ gṛhṇāmīti gṛhītvopavākāsaktubhiḥ śrītvā pavitreṇa parimṛjyaiṣa te yonir balāya tveti sādayitvottarair yathāliṅgam upatiṣṭhate
23.1.26	surāyāṃ vāla ānīyamānāyāṃ dhārāyāḥ pratiprasthātā surāgrahān gṛhṇāti nānā hi vāṃ devahitaṃ sadaḥ kṛtam iti sarveṣām ekā purorug ekā puronuvākyaikaḥ pariṣa ekā yājyā / upayāmagṛhīto 'sy āśvinaṃ tejo 'śvibhyāṃ tvā juṣṭaṃ gṛhṇāmīti gṛhītvā pavitreṇa parimṛjyaiṣa te yonir modāya tveti sādayati / upayāmagṛhīto 'si sārasvataṃ vīryaṃ sarasvatyai tvā juṣṭaṃ gṛhṇāmīti gṛhītvā pavitreṇa parimṛjyaiṣa te yonir ānandāya tveti sādayati / upayāmagṛhīto 'sy aindraṃ balam indrāya tvā sutrāmṇe juṣṭaṃ gṛhṇāmīti gṛhītvā pavitreṇa parimṛjyaiṣa te yonir mahase tveti sādayati / surāvac chrayaṇāni
23.1.27	sannān anuvākaśeṣeṇādhvaryur yajamānaś copatiṣṭhate / uttareṇa cānuvākena
23.1.28	pūrvavat paśūn upākaroti
23.1.29	bārhaspatyavarjaṃ samānam ā paryagnikaraṇāt
23.1.30	madhyame paryagnikaraṇaparyāya ulmukaikadeśaṃ khare nyupyopasamādadhāti
23.1.31	śeṣeṇa paryagni kṛtvaitad eva paśuśrapaṇārthaṃ praṇayati
23.1.32	hutāsu vapāsu catvāriṃśad gā dakṣiṇā dadāti / anuśiśuṃ ca vaḍavām
23.1.33	atra vā grahān gṛhṇīyuḥ
23.1.34	uktaḥ saṃpraiṣaḥ
23.1.35	sarva āhavanīye hūyerann ity āśmarathyaḥ // dakṣiṇe 'gnau surāgrahā ity ālekhanaḥ
23.1.36	surāvantam iti payograhāñ juhoti / yas te rasaḥ saṃbhṛta iti surāgrahān
23.1.37	tūṣṇīm anuvaṣaṭkṛte hutvā yam aśvinā namucer ity āśvinam adhvaryur bhakṣayati
23.1.38	yad atra riptam iti sārasvataṃ pratiprasthātāgnīdhraś ca
23.1.39	idaṃ havir ity aindraṃ brahmā yajamānaś ca
23.1.40	vyākhyātā surāyāḥ pratipattiḥ
23.1.41	dakṣiṇenāhavanīyaṃ payaḥśeṣaṃ pitṛpitāmahaprapitāmahebhyo dadāti pitṛbhyaḥ svadhāvibhyaḥ svadhā nama iti
23.1.42	punantu mā pitaraḥ somyāsa ity upatiṣṭhate
23.1.43	athāhutīr juhutaḥ / ye samānā ity adhvaryuḥ / ye sajātā iti pratiprasthātā
23.1.44	manotākāle pṛthakpātreṣu paśūnāṃ yūṣāṇi nidadhāti
23.1.45	purastāt sviṣṭakṛtaḥ śṛṅgaśaphair upahomāñ juhoti
23.1.46	aṣṭāvaṣṭāv ekaikasya kuṣṭhikaśaphāḥ
23.1.47	āśvinasya yūṣeṇa kuṣṭhikāṃ śaphaṃ ca pūrayitvā sīsena tantram ity aṣṭarcena pratimantraṃ dvābhyāṃdvābhyāṃ kuṣṭhikāśaphābhyāṃ juhuyāt / uttamāyāṃ śṛṅge anuṣajati / hutvāhutvā sveṣv abhiṣecanapātreṣu saṃpātān avanīyāhavanīye kuṣṭhikaśaphān pravidhyati / evam uttareṇāṣṭarcena sārasvatasya / sarveṇānuvākenaindrasya
23.1.48	audumbary āsandy aratnimātraśīrṣaṇy ānūcyā nābhidaghnapādā mauñjavivānā mitro 'si varuṇo 'sīti tāṃ yajamānāyatane pratiṣṭhāpayati
23.1.49	āsādanopaveśanābhimantraṇāni rājasūyavat
23.1.50	tasyāṃ prāṅmukham āsīnaṃ pratyaṅmukhas tiṣṭhann āśvinasaṃpātair abhiṣiñcati / devasya tvā savituḥ prasave 'śvinor bāhubhyāṃ pūṣṇo hastābhyām aśvinor bhaiṣajyena tejase brahmavarcasenābhiṣiñcāmīti
23.1.51	evam uttareṇa mantreṇa sārasvatasya / uttamenaindrasya
23.1.52	ko 'si katamo 'sīti pāṇī saṃmṛśyādhvaryur vyāhṛtīr japitvātra rājasūyavan maṅgalyanāmna āhūya śiro me śrīr iti yathāliṅgam aṅgāni saṃmṛśya jaṅghābhyāṃ padbhyām iti pratyavaruhya prati kṣatre pratitiṣṭhāmi rāṣṭra iti japitvā trayā devā ity āhutīr hutvā lomāni prayatir mameti yathāliṅgam aṅgāni saṃmṛśate
23.1.53	sviṣṭakṛtprabhṛti samānam āvabhṛthāt
23.1.54	yad devā devaheḍanam ity avabhṛthe pañcāhutīr juhotīty āśmarathyaḥ / āhavanīye hūyerann ity ālekhanaḥ
23.1.55	avabhṛtha nicaṅkuṇety avabhṛthaṃ yajamāno 'bhimantrya sumitrā na āpo drupadād iven mumucāna ity āplutyod vayaṃ tamasas parīty ādityam upasthāya pratiyuto varuṇasya pāśa ity udakāntaṃ pratyasyati
23.1.56	paśuvat samidha upasthānaṃ ca
23.1.57	samāvavartīty upasthāya bhūḥ svāhety āhutiṃ hutvā pūrvavatpitṛyajñaḥ
23.1.58	indrāya vayodhase paśum ālabheta / ṛṣabho dakṣiṇā
23.1.59	ādityaṃ carum / dhenuḥ / vijñāyate ca vatsaṃ pūrvasyāṃ dadāti / mātaram uttarasyā
23.1.60	saṃtiṣṭhate kaukilī
23.1.61	tayā svargakāmo yajeta
23.2.1	sāvitraṃ svargakāmaś cinvīta
23.2.2	paśubandhe cīyate
23.2.3	ceṣyamāṇa upakalpayate pañcāśītiśataṃ hiraṇyeṣṭakā yāvad uttamam aṅguliparu tāvatīḥ śarkarā vābhyaktāś catasraḥ svayamātṛṇṇā aparimitā lokaṃpṛṇāḥ
23.2.4	ṣaḍḍhotāram ity etadādi pāśukam karma pratipadyate
23.2.5	veditṛtīye yajeta iti vijñāyate
23.2.6	prāg uttarasmāt parigrahāt kṛtvottaravedideśasya madhye śaṅkuṃ nihatya sarvataḥ parimaṇḍalaṃ rathacakramātraṃ sāvitraṃ parilikhya samūlaṃ haritaṃ darbhastambam āhṛtya madhye 'gner nikhāya juhvāṃ pañcagṛhītaṃ gṛhītvā sajūr abdo 'yāvabhir iti darbhastambe pañcāhutīr hutvoddhatyāvokṣya vyāghāraṇāntām uttaravediṃ kṛtvā lekhāyā abhyantaraṃ nava parimaṇḍalā lekhā likhitvā sikatābhir avakīrya darbhaiḥ pracchādya dadhnā madhumiśreṇa śarkarābhir iti bāhyāṃ lekhāṃ saṃpūrya vasati
23.2.7	hute 'gnihotre prajāpatis tvā sādayatu tayā devatayāṅgirasvad dhruvā sīdety uttaravedim abhimṛśya mayi gṛhṇāmi yo no agnir iti dvābhyām ātmann agniṃ gṛhītvā yās te agne samidha iti svayaṃcityābhimṛśyāgner bhasmāsīti sikatā nivapati / saṃjñānam ity ūṣān
23.2.8	tān nivapan yad adaś candramasi kṛṣṇaṃ tad ihāstv iti manasā dhyāyati
23.2.9	saṃ yā vaḥ priyās tanuva ity ūṣān sikatāś ca saṃsṛjya citaḥ stha paricita ity aparimitābhiḥ śarkarābhiḥ pariśrityāpyāyasva sametu ta iti sikatā vyūhati
23.2.10	na lekhāḥ saṃlobhanati
23.2.11	abhyantaraṃ jaghanārdha udapātram upadadhāti vāk tvā samudra upadadhāmi suprajāvaniṃ rāyaspoṣavaniṃ mahyaṃ vājināyeti
23.2.12	navamyāṃ bāhyāyāṃ lekhāyāṃ pañcadaśa pūrvapakṣasyāhāny upadadhāti // saṃjñānaṃ vijñānam iti
23.2.13	teṣām antarāleṣv eteṣām ahnāṃ pañcadaśa muhūrtān upadadhāti citraḥ ketur iti
23.2.14	athāntarasyāṃ pañcadaśa pūrvapakṣasya rātrīr upadadhāti darśā dṛṣṭeti
23.2.15	tāsām antarāleṣv etāsāṃ rātrīṇāṃ pañcadaśa muhūrtān upadadhāti dātā pradāteti
23.2.16	athāntarasyāṃ pañcadaśāparapakṣasyāhāny upadadhāti prastutaṃ viṣṭutam iti
23.2.17	teṣām antarāleṣv eteṣām ahnāṃ pañcadaśa muhūrtān upadadhāti savitā prasaviteti
23.2.18	athāntarasyāṃ pañcadaśāparapakṣasya rātrīr upadadhāti sutā sunvatīti
23.2.19	tāsām antarāleṣv etāsām rātrīṇāṃ pañcadaśa muhūrtān upadadhāty abhiśāstānumanteti
23.2.20	athāntarasyāṃ dvādaśa pūrvapakṣān upadadhāti pavitraṃ pavayiṣyann iti
23.2.21	athāntarasyām dvādaśāparapakṣān upadadhāti sahasvān sahīyān iti
23.2.22	athāntarasyāṃ trayodaśa māsanāmāny upadadhāty aruṇo 'ruṇarajā iti
23.2.23	atha sikatā upadadhāty ejatkā jovatkā iti
23.2.24	athāntarasyāṃ pañcadaśa muhūrtān upadadhātīdānīṃ tadānīm iti
23.2.25	athāntarasyāṃ ṣaḍ yajñakratūṃs trīṇi caturnāmany upadadhāty agniṣṭoma ukthyo 'gnir ṛtur iti
23.2.26	atha nābhyāṃ catvāri saṃvatsaranāmāny upadadhāti prajāpatiḥ saṃvatsaro mahān ka iti
23.2.27	catasraḥ svayamātṛṇṇā dikṣūpadadhāti bhūr agniṃ ca pṛthivīṃ ca māṃ ceti
23.2.28	lokaṃ pṛṇeti lokaṃpṛṇā upadadhāti
23.2.29	cātvālāt purīṣam āhṛtya pṛṣṭo divīti vaiśvānaryarcā citāv anuvyūhati
23.2.30	sā citir bhavati
23.2.31	ārohaṇaṃ japati / avarohaṇaṃ japati
23.2.32	upasthānenopatiṣṭhate tvam eva tvāṃ vettha yo 'si so 'sīti
23.2.33	sāhasravat karoti
23.2.34	dhenūḥ kṛtvā yajamānaḥ saṃhāravihārābhyām upatiṣṭhate saṃvatsaro 'si parivatsaro 'sīti
23.2.35	uttarata uttamāyām iṣṭakāyām arkaparṇenājākṣīraṃ juhoti
23.2.36	tvam agne rudra iti śatarudrīyasya rūpam asaṃcare paśūnām arkaparṇa udasyati valmīkavapāyāṃ vāvadadhāti
23.2.37	jaghanenāgniṃ prāṅmukha upaviśya saṃcitokthyena hotānuśaṃsati bhūr bhuvaḥ svar ity anuvākena
23.2.38	agnipraṇayanādi pāśukaṃ karma pratipadyate samānam ātimuktībhyaḥ
23.2.39	atimuktīr hutvā caturgṛhītaṃ juhoti tvam agne rudra iti śatarudrīyasya rūpam
23.2.40	aparaṃ caturgṛhītam agnāviṣṇū iti vasor dhārāyāḥ / aparaṃ caturgṛhītam annapata ity annahomaḥ / aparaṃ caturgṛhītaṃ sapta te agne samidhaḥ sapta jihvā iti viśvaprīḥ / aparaṃ caturgṛhītam // vasūnāṃ tvādhītena rudrāṇām ūrmyādityānāṃ tejasā viśveṣāṃ devānāṃ kratunā marutām emnā juhomi svāheti
23.2.41	tāsāṃ saṃsrāveṇa yajamāno mukhaṃ vimṛṣṭe rājñī virājñīty anuvākena
23.2.42	athaikaviṃśatim āhutīr juhoty asave svāhā vasave svāhety anuvākena pratimantram
23.2.43	barhiṣaḥ saṃbharaṇādi pāśukaṃ karma pratipadyate / samānam ā vapāyā homāt
23.2.44	hutāyāṃ vapāyām anviṣṭakaṃ paṣṭhauhīr dakṣiṇā dadāti
23.2.45	yady etāvatīr dakṣiṇā notsaheta manthān etāvataḥ / pāyayed brāhmaṇān / odanān vāśayet
23.2.46	tena haivāsya sa kāma upāpto bhavati
23.2.47	yat prāṅ manotāyās tat kṛtvaudumbarapātreṇa yūṣṇo mṛtyave grahaṃ gṛhṇāti vipaścite pavamānāyeti grahaṇasādanau / nāciketa eva mṛtyugraha ity eke
23.2.48	tasya sviṣṭakṛtam anu homaḥ
23.2.49	hoṣyann apa upaspṛśed vidyud asi vidya me pāpmānam iti / atha juhoty apa mṛtyum apa kṣudham iti
23.2.50	atha hutvopaspṛśed vṛṣṭir asi vṛśca me pāpmānam iti / tasyeḍām anu bhakṣaḥ / bhakṣayati bhakṣo 'sy amṛtabhakṣa iti / bhakṣayitvā prāṇanivahān ātman pratiṣṭhāpayate mandrābhibhūtir ity anuvākaśeṣeṇa / samānam ata ūrdhvaṃ pāśukaṃ karma / saṃtiṣṭhate sāvitraḥ
23.3.1	etena nāciketo vyākhyātaḥ / nātra lekhā bhavanti / ekaviṃśatir hiraṇyeṣṭakāḥ śarkarā vābhyaktā upadhānakāle nābhyām evopadhīyante caturaśraṃ parimaṇḍalaṃ vā loko 'si svargo 'sīty anuvākena pratimantram
23.3.2	taṃ hy eke paśubandha evottaravedyāṃ cinvata iti brāhmaṇavyākhyātāḥ kāmyā vikārāḥ
23.3.3	tān anukramiṣyāmaḥ
23.3.4	paśubandhe some satre sahasre sarvavedase vā yatra vā bhūyiṣṭhā āhutayo hūyeraṃs tatra cetavyaḥ
23.3.5	satre pratiṣṭhāṃ prajāṃ paśūn svargam ṛddhim īpsan yathāvakāśaṃ yathāsamāmnātam
23.3.6	sarvatra purastād upakramaḥ pradakṣiṇam uttarato 'pavargaḥ
23.3.7	paśukāmaḥ pāṅktam eva cinvīta / pañcapañca pratidiśam ekāṃ madhye
23.3.8	jyaiṣṭhyam īpsan yaśaḥ prajāṃ vā trivṛtam eva / sapta purastāt tisro dakṣiṇataḥ sapta paścāt tisra uttarata ekāṃ madhye
23.3.9	jyaiṣṭhyakāmo madhyāt prakramyordhvāṃ rītiṃ pratipādayet
23.3.10	svargakāmaḥ paścāt prakramya prācīṃ rītiṃ pratipādayet
23.3.11	sa yadīcchet tejasvī yaśasvī brahmavarcasī syām iti prāg dakṣiṇebhyaḥ prāṅ ā hotur dhiṣṇyād utsarped yeyaṃ prāgād yaśasvatī sā mā prorṇotu tejasā yaśasā brahmavarcaseneti
23.3.12	atha yadīcched bhūyiṣṭhaṃ me śraddadhīran bhūyiṣṭhā dakṣiṇā nayeyur iti dakṣiṇāsu nīyamānāsu prācy ehi prācy ehīti
23.3.13	prācī juṣāṇā vetv ājyasya svāheti sruveṇopahatyāhavanīye juhuyāt
23.3.14	svayamātṛṇṇādi samānam uttaram
23.3.15	saṃtiṣṭhate nāciketaḥ
23.3.16	etena cāturhotro vyākhyātaḥ
23.3.17	yāvatpadaṃ hiraṇyeṣṭakāḥ śarkarā vābhyaktāḥ
23.3.18	upadhānakāle 'greṇa darbhastambaṃ daśahotāraṃ pratimantram udañcam upadadhāti / hṛdayaṃ grahaṃ catvāri padāni saṃbhārāṇāṃ dve patnīnām
23.3.19	evaṃ dakṣiṇataḥ prāñcaṃ caturhotāram / paścād udañcaṃ pañcahotāram / uttarataḥ prāñcaṃ ṣaḍḍhotāram / upariṣṭāt prāñcaṃ saptahotāram / pañcātra padāni saṃbhārāṇām avaśiṣṭāni ca patnīnām
23.3.20	svayamātṛṇṇādi samānam uttaram
23.3.21	saṃtiṣṭhate cāturhotraḥ
23.3.22	etena vaiśvasṛjo vyākhyātaḥ
23.3.23	yāvan mantraṃ hiraṇyeṣṭakā yāvad uttamam aṅguliparu tāvatīḥ śarkarā vābhyaktāś catasraḥ svayamātṛṇṇāḥ
23.3.24	upadhānakāle 'greṇottaranābhiṃ yac cāmṛtaṃ yac ca martyam ity etais tribhir anuvākair triḥ pradakṣiṇam uttaravediṃ paricinoti
23.3.25	tisro vā citayas tribhir anuvākaiḥ
23.3.26	ṛcāṃ prācī mahatīti saṃcitokthyena hotānuśaṃsati
23.3.27	svayamātṛṇṇādi samānam uttaram / śatarātre sārasvateṣu rātrisatreṣu śatarātrānteṣu mahāvrateṣu triṣu ca sārasvateṣu satreṣu kāṭhakacāturmāsyeṣu sādhyānāṃ ṣaḍahavarjiteṣu viśvasṛjāmayane prajāpater anyatrānuśaṃsanāt
23.3.28	sahasrasaṃvatsarayoś ca vaiśvasṛjo 'gnir niyataḥ
23.3.29	abhiprayāyaṃ ced abhicinuyur uttaravedideśam etair mantrair abhimṛśet / yo 'sya supriyaḥ suvicita iva syāt tasmai vaiśvasṛjam / tṛtīye vā paryāye
23.3.30	sāvitranāciketacāturhotravaiśvasṛjāruṇaketukān samasya saumye 'py adhvare cinvate
23.3.31	sāvitraḥ prathamā citiḥ / lokaṃpṛṇā dvitīyā / nāciketas tṛtīyā / lokaṃpṛṇā caturthī / cāturhotra uttamā pañcamī / vaiśvasṛjaḥ ṣaṣṭhī / āruṇaketukaḥ saptamī
23.3.32	savanīyayūṣṇo mṛtyave grahaṃ gṛhṇāti
23.3.33	etān agnīn pṛthak samāsena vā cinvāna ubhayīr dakṣiṇā dadāti kratudakṣiṇā yathāsamāmnātam agnidakṣināś ceti / kratudakṣiṇāḥ sarveṣām agnidakṣiṇāś cetur yadanuktaṃ mantrabrāhmaṇe tat prasiddham / atra pṛthag aprayujya na samasyante
23.3.34	agniṃ citvā sautrāmaṇyā yajeta / maitrāvaruṇyā vāmikṣayā
23.3.35	āruṇaketuko brāhmaṇavyākhyātaḥ
23.3.36	divaḥśyenībhir anvahaṃ svargakāmo yajeta / apādyābhiś ca / tā brāhmaṇavyākhyātāḥ
23.4.1	atha savānāṃ vyākhyāto bṛhaspatisavaḥ
23.4.2	vaiśyaḥ puṣṭikāma āgneyādīni sapta havīṃṣi nirvapati
23.4.3	pṛśniḥ paṣṭhauhī māruty ālabhyate tasyāḥ purastāt sviṣṭakṛto yajamānāyatana ṛṣabhacarma prācīnagrīvam uttaralomāstṛṇāti / tasminn āsīnaṃ dadhnābhiṣiñcati
23.4.4	brāhmaṇo brahmavarcasakāma āgneyādīny aṣṭau havīṃṣi nirvapati purastāt sviṣṭakṛto hiraṇyena ghṛtam utpūya tena kṛṣṇājina āsīnam abhiṣiñcati
23.4.5	atha somasavaḥ / yat kiṃca rājasūyam ṛte somaṃ tat sarvaṃ bhavati
23.4.6	maitrābārhaspatyaṃ saṃsthāpya saumīṃ sūtavaśām ālabhate
23.4.7	tasyāḥ purastāt sviṣṭakṛto 'ṣāḍhaṃ yutsu pṛtanāsu paprim iti saumyarcādbhir abhiṣiñcati
23.4.8	śeṣaṃ saṃsthāpya saṃsṛpāṃ havir diśām aveṣṭyā dvipaśunā paśubandhena sātyadūtānāṃ havirbhiḥ prayujām iti yajeta
23.4.9	pṛthisavena paśukāmaḥ / yat kiṃca rājasūyam anuttaravedikaṃ tat sarvaṃ bhavati
23.4.10	maitrābārhaspatyasya purastāt sviṣṭakṛto ye me pañcāśatam iti nārāśaṃsyarcādbhir abhiṣiñcati
23.4.11	samānam uttaraṃ pūrveṇa paśubandhavarjam
23.4.12	vyākhyāto gosavaḥ
23.4.13	odanasavenānnādyakāmo rohiṇyāṃ yajeta
23.4.14	upavyuṣaṃ śrapayati
23.4.15	darvihomo bhavati
23.4.16	udita āditye siṃhe vyāghra iti catasra āhutīr odanāddhutvā
23.4.17	rāḍ asi virāḍ asīty etaiḥ pratimantraṃ manthān kalpayanti / ājyamanthaṃ brāhmaṇaḥ payomanthaṃ rājanyo dadhimanthaṃ vaiśya udamanthaṃ śūdraḥ
23.4.18	indrāya tvā tejasvate tejasvantaṃ śrīṇāmīti / brāhmaṇaḥ saktubhir ājyaṃ śrītvā tejo 'sīty abhimantrya tat te prayacchāmīti yajamānāya prayacchati
23.4.19	tejasvad astu me mukham iti pratigṛhya bhakṣayati
23.4.20	evam itareṣām uttarottaraśrayaṇo 'bhimantraṇaḥ pradāno bhakṣaṇaś ca yathāliṅgam
23.4.21	sarvān yajamāno bhakṣayitvā hiraṇyaṃ brāhmaṇāya dadāti / tisṛdhanvaṃ rājanyāya / aṣṭrāṃ vaiśyāya / māṣakamaṇḍaluṃ śūdrāya
23.4.22	hiraṇyaṃ yajamānāyābadhnāty āyur asi viśvāyur asīty ābadhyamāne japati
23.4.23	odanaśeṣaṃ yajamānaḥ prāśnāti
23.4.24	imam agna āyuṣe varcase kṛdhīti prāśnantam abhimantrayate
23.4.25	apāṃ grahān gṛhṇanti ye manthān kalpayanty apāṃ yo dravaṇe rasa ity etaiḥ pratimantram
23.4.26	tair enaṃ saṃsṛṣṭair abhiṣiñcati yato vāto manojavā iti
23.4.27	samudra ivāsi gahmanety enam abhimantryāthainaṃ tribhir darbhapuñjīlaiḥ pavayati / avabhṛthapratyāmnāyo bhavatīti vijñāyate
23.4.28	agreṇāhavanīyaṃ ratho 'vasthito bhavati
23.4.29	abhi prehīti taṃ yajamāno 'bhyeti
23.4.30	ātiṣṭha mitravardhana ity ārohantam abhimantrayate
23.4.31	aṅkau nyaṅkāv iti rathacakre abhimṛśati / pakṣasī vā
23.4.32	ātiṣṭha vṛtrahann iti pañcabhir ārūḍham
23.4.33	didṛkṣeṇyo darśanīyo bhavati / ya etena yajata iti vijñāyate
23.4.34	saṃtiṣṭhata odanasavaḥ
23.4.35	vyākhyātaḥ pañcaśāradīyaḥ
23.4.36	tathāgniṣṭut
23.4.37	tasya purorucaḥ / asyājarāso 'gna āyūṃṣi pavasa ity aindravāyavasya / dvitīyā maitrāvaruṇasya / tṛtīyāśvinasya / caturthī pañcamī ca śukrāmanthinoḥ ṣaṣṭhy āgrayaṇasya / anyām āgneyīm ukthyasya niyunakti / nityā dhruvasya / niyunakty aindrāgnavaiśvadevayoḥ / agniśriya iti tisro marutvatīyānām / śrudhi śrutkarṇety uttarā māhendrasya / viśveṣām aditir iti tisra ādityagrahasya / uttamā sāvitrasya
23.4.38	niyunakti vaiśvadevasya / nityā pātnīvatasya / niyunakti hāriyojanasya
23.4.39	indrastutendrastomenokthyenendriyakāmo vīryakāmo vā yajeta / aindriyaḥ purorucas tiṣṭhā harī kasya vṛṣety aindravāyavasya / tṛtīyā maitrāvaruṇasya / caturthy āśvinasya / pañcamī ṣaṣṭhī ca śukrāmanthinoḥ / saptamy āgrayaṇasya / nityokthyasya / niyunakti dhruvaindrāgnavaiśvadevānām / nityā marutvatīyamāhendrāṇām / ā no viśvābhir ūtibhir iti tisra ādityagrahasya / uttamā sāvitrasya
23.4.40	niyunakti vaiśvadevapātnīvatayoḥ / nityā hāriyojanasya / vyākhyāto 'ptoryāmaḥ
23.4.41	rājābhiṣekṣyamāṇo janapadeṣu samaveteṣu dvayoḥ puṇyāhayoḥ pūrvasmin sthaṇḍilaṃ kalpayitvāgnim upasamādhāya saṃparistīrya vasati
23.4.42	udita āditye ye keśino narte brahmaṇa iti dve āhutī hutvā rāḍ asi virāḍ asīti yajamānāyatana audumbarīm āsandīṃ pratiṣṭhāpayati
23.4.43	tāṃ rājārohati
23.4.44	āroha proṣṭham ity ārohantam abhimantrayate
23.4.45	atra varaṃ dadāti
23.4.46	tasyām āsīnaḥ keśān vāpayate yenāvapat savitā kṣureṇeti
23.4.47	mā te keśān iti keśān prakīryamāṇān anumantrayate
23.4.48	tān samopya darbhastambe nidadhāti tebhyo nidhānam iti
23.4.49	athainam ājyamiśreṇa payasānakti / balaṃ te bāhuvor iti bāhū / yat sīmantam iti śiraḥ / vyāghro 'yam agnāv iti saptāhutīr hutvā dyaur asi pṛthivy asīti yajamānāyatane śārdūlacarma prācīnagrīvam uttaralomāstṛṇāti / tasmin rājopaviśati
23.4.50	vyāghro vaiyāghra ity āsīnam abhimantrayate
23.4.51	athainaṃ tokmāvāstābhir dūrvāvāstābhir vādbhir abhiṣiñcati yā divyā āpa iti pratipadyā pāṅktāt
23.4.52	aruṇaṃ tvā vṛkam ity enam abhimantrya
23.4.53	pra bāhaveti bāhū prasārya
23.4.54	indrasya te vīryakṛta ity upāvaharati
23.4.55	agreṇāgniṃ ratho 'vasthito bhavati / abhi prehīti taṃ rājābhyeti
23.4.56	ātiṣṭha vṛtrahantama ity ārohantam abhimantrayate
23.4.57	aṅkau nyaṅkāv iti rathacakre abhimṛśati / pakṣasī vā
23.4.58	namas ta ṛṣa iti purohitam abhimantrayate
23.4.59	tiṣṭhā ratha iti sārathim
23.4.60	ā raśmīn iti raśmīn ālabhate
23.4.61	ātiṣṭha vṛtrahann iti ṣaḍbhir ārūḍham
23.4.62	pari mā senyā iti dve vācayitvā
23.4.63	uttarābhis tisṛbhir abhimantrya
23.4.64	ud asāv etv ity ādityam udīkṣayati
23.4.65	annavatām iti janapadān anuvīkṣate
23.4.66	saṃtiṣṭhate rājābhiṣekaḥ
23.4.67	vyākhyāto vighanaḥ
23.4.68	saṃtiṣṭhante savāḥ savāḥ
24.1.1	pravargyaṃ saṃbhariṣyann amāvāsyāyaṃ paurṇamāsyām āpūryamāṇapakṣe vā puṇye nakṣatre tūṣṇīṃ kāṇṭakīṃ samidham ādhāya yuñjate mana iti caturgṛhītaṃ juhoti
24.1.2	na dīkṣitasya juhuyāt kāṇṭakīm evaitayā samidham ādadhyād yajur eva vā vaded ity eke
24.1.3	devasya tvety abhrim ādatte khādirīm audumbarīṃ vaiṇavīṃ vaikaṅkatīṃ vā pūrvavat pramāṇām abhrir asi nārir asīty abhimantrayate
24.1.4	uttiṣṭha brahmaṇaspata iti brahmāṇam āmantrayate / upottiṣṭhati brahmobhāv uttaram ardharcaṃ japataḥ
24.1.5	praitu brahmaṇaspatir iti prāñco 'śvaprathamā gacchanti yatra saṃbhārān vechyanto gacchanti purastād evāsyaite pariśrite 'bhyudāhṛtā bhavantīti vijñāyate
24.1.6	agreṇāhavanīyaṃ mṛtkhanaḥ pūrvaḥpūrva itara uttareṇa mṛtkhanaṃ kṛṣṇājinaṃ prācīnagrīvam uttaralomāstīrya devī dyāvāpṛthivī iti dyāvāpṛthivī abhimantrayate mṛtkhanaṃ vardhyāsam iti mṛtkhane 'bhriyā praharati makhasya śira ity apādāya makhāya tveti harati makhasya tvā śīrṣṇa iti kṛṣṇājine nivapati
24.1.7	evaṃ dvitīyaṃ ca tṛtīyaṃ ca harati
24.1.8	tūṣṇīṃ caturthaṃ yāvatīṃ mṛdaṃ pravargyapātrebhya āptāṃ manyate
24.1.9	evam itarebhyaḥ
24.1.10	iyaty agra āsīr iti varāhavihatam abhimantrayate devīr vamrīr iti valmīkavapām indrasyaujo 'sīti pūtikān agnijā asi prajāpate reta iti kṛṣṇājinalomāny ajalomāni ca saṃsṛṣṭāni saṃbhṛtyāyur dhehi prāṇaṃ dhehīty etair aśvenāvaghrāpya madhu tvā madhulā karotv ity ajayā puṃchagalayābhidogdhi
24.1.11	abhidohanam eke pūrvaṃ samāmananti
24.1.12	bahava āryāḥ parigṛhya haranty uttareṇa vihāraṃ pariśrita uddhate 'vokṣite sikatopāpte nidadhati
24.1.13	madhu tvā madhulā karotv iti madantīr upasṛjyaitair evokhāsaṃsarjanaiḥ saṃsṛjati yat kiṃca pravargya udakakṛtyaṃ madantībhir eva tat kriyata ity atyantapradeśo nainaṃ strī prekṣate na śūdro na kurvann abhiprāṇity apahāya mukham anabhiprāṇan veṇunā karoti
24.1.14	na pravargyam ādityaṃ ca vyaveyād yatra kvaca viprakrānte pravargya ādityo 'stam iyāt kṛtāntād eva viramec chvo bhūte śeṣaṃ samāpnuyāt
24.1.15	saṃplonmāya mṛdaṃ makhasya śiro 'sīti piṇḍaṃ karoti yajñasya pade stha ity aṅguṣṭhābhyāṃ nigṛhya gāyatreṇa tvā chandasā karomīti tribhiś chandobhir mahāvīraṃ karoti vāyavyaprakāraṃ tryuddhiṃ pañcoddhim aparimitoddhiṃ vā
24.1.16	makhasya rāsnāsīti madhyadeśa upabilaṃ rāsnāṃ karoty aditis te bilaṃ gṛhṇātv iti veṇuparvaṇā bilaṃ karoti yāvad daivatāya sauviṣṭakṛtāyāgnihotrāya bhakṣāyāptaṃ manyate
24.1.17	sūryasya harasā śrāyety uttarataḥ sikatāsu pratiṣṭhāpya makho 'sīty abhimantrayate makhāya tveti vaivam itarāv api vā gāyatreṇeti prathamaṃ traiṣṭubheneti dvitīyaṃ jāgateneti tṛtīyaṃ tūṣṇīm itarāṇi
24.1.18	etasyā eva mṛdo dogdhre yathā srug adaṇḍaivaṃ hastyoṣṭhye varṣīya ādhvaryavaṃ hrasīyaḥ pratiprasthānam ājyasthālīṃ rauhiṇyakapale ca parimaṇḍale gharmeṣṭakāṃ kulāyinīṃ ca yadi sāgnicityo bhavati
24.1.19	gārhapatye 'śvaśakṛnty upasamādhāya vṛṣṇe aśvasya niṣpad asīti prathamakṛtaṃ mahāvīraṃ śaphābhyāṃ parigṛhya dhūpayaty evam itarau tūṣṇīm itarāṇi śaphābhyām evāta ūrdhvaṃ mahāvīrān ādatte
24.1.20	agreṇa gārhapatyam avaṭaṃ khātvā lohitapacanīyaiḥ saṃbhārair avastīrya deva puraścara saghyāsaṃ tveti teṣu prathamakṛtaṃ mahāvīram upāvaharaty evam itarau tūṣṇīm itarāṇy anvavadhāya lohitapacanīyaiḥ saṃbhāraiḥ pracchādya gārhapatye muñjapralavān ādīpyārciṣe tvā śociṣe tvety etaiḥ pratimantraṃ pratidiśam upoṣati sarvaiḥ sarvataḥ
24.1.21	abhīmaṃ mahinā divam ity etābhyāṃ pacyamānāny upacarati pakveṣu siddhyai tveti dhṛṣṭī ādāya devas tvā savitodvapatv iti prathamakṛtaṃ mahāvīram udvāsyāpadyamānaḥ pṛthivyām āśā diśa āpṛṇety uttarataḥ sikatāsu pratiṣṭhāpayaty evam itarau tūṣṇīm itarāṇy udvāsya
24.1.22	sūryasya tvā cakṣuṣānvīkṣa ity anuvīkṣata idam aham amum āmuṣyāyaṇaṃ viśā paśubhir brahmavarcasena paryūhāmīti triḥ pradakṣiṇaṃ sikatābhiḥ paryūhati viśeti rājanyasya paśubhir iti vaiśyasya gāyatreṇa tvā chandasācchṛṇadmīty etair ajakṣīreṇācchṛṇatti tribhistribhir ekaikaṃ sarvair evaikaikaṃ tān kṛṣṇājina upanahya deva puraścara saghyāsaṃ tvety āsajaty upariṣṭātkāla eṣa mantro bhavatīti vijñāyate
24.2.1	pravargyeṇa pracariṣyantaḥ saṃvṛṇvanti dvārāṇi pariśrayanti patnyāḥ
24.2.2	paścāddhotopaviśati purastād adhvaryur dakṣiṇato brahmā yajamānaś ca dakṣiṇataḥpaścāt prastotottarata āgnīdhraḥ pratiprasthātā ca
24.2.3	madantībhir upaspṛśya prathamenānuvākena śāntiṃ kṛtvottareṇa vihāraṃ muñjapralavān saṃstīrya deva puraścara saghyāsaṃ tveti teṣu prathamakṛtaṃ mahāvīram upāvaharaty evam itarau tūṣṇīm itarāṇi
24.2.4	atraiva sarvaṃ parigharmyaṃ saṃpādayaty audumbarāṇi vyākhyāsyāmaḥ samrāḍāsandīm agreṇa yathā rājāsandīṃ rājāsandīṃ varṣīyasīm eke samāmananti samrāḍāsandīm eke mauñjībhī rajjubhir ekasarābhir vyūtāṃ ca
24.2.5	catasraḥ srucas tāsāṃ dve aniṣṭabdhe te rauhiṇahavanyau niṣṭabdhayor varṣīyasy upayamanī prokṣaṇīdhānyanyā sruvau dhṛṣṭī śaphau mahāvīrasaṃmitāvraskau methī trīn mayūkhān ṣaṭ śakalāṃs trayodaśa vaikaṅkatān paridhīn kāṇṭakīṃ ca samidhaṃ vaiṇavāni gharmendhanāni khādirāṇi pālāśāny audumbarāṇy arkamayāni śamīmayāni vā
24.2.6	trīṇi kārṣṇājināni dhavitrāṇi śuklakṛṣṇalomāni teṣāṃ vaiṇavā bāhumātrā daṇḍā bhavanty audumbarā vā rajatasuvarṇau rukmau pṛthakśatamānau mauñjāni vyākhyāsyāmo dvau vedau tayor anyataraḥ parivāsino 'bhidhānī nidāne catvāri viśākhadāmāni pralavāṃś cāpraviśīrṇāgrān kharebhyaḥ sikatā rauhiṇayoḥ piṣṭāny aphalīkṛtānāṃ mauñje pavitre darbhamaye vā tūṣṇīm ājyaṃ prokṣaṇīś ca saṃskṛtya
24.2.7	brahman pravargyeṇa pracariṣyāmo hotar gharmam abhiṣṭuhy agnīd rauhiṇau puroḍāśāv adhiśraya pratiprasthātar vihara prastotaḥ sāmāni gāyeti saṃpreṣyati
24.2.8	brahmā yajuryuktaṃ sāmabhir āktakhaṃ tvety anudrutyom indravantaḥ pracarateti prasauti prasūto yamāya tvā makhāya tveti sarvaṃ paridharmaṃ triḥ prokṣati
24.2.9	prokṣitāni pratiprasthātā vyāyātayatīti vijñāyata etasmin kāla āgnīdhras tūṣṇīm upacaritau rauhiṇau puroḍāśāv adhiśrayati
24.2.10	samrāḍāsandīm agreṇāhavanīyaṃ paryāhṛtya purastād rājāsandyā nidadhāti tasyāṃ kṛṣṇājinaṃ prācīnagrīvam uttaralomāstīrya deva puraścara saghyāsaṃ tveti tasminn itarau mahāvīrau prāñcāv upaśayau nidadhāti tāv apracaraṇīyau bhavato methīṃ mayūkhān viśākhadāmānīty ādāyāgreṇa hotāraṃ dakṣiṇātikramya dakṣiṇayā dvāropanirvṛtya dakṣiṇena methīṃ nihanti hotuḥ samīkṣāyā etasyā eva pūrvasyā dvāryāyā dakṣiṇato vatsasya śaṅkum etasyā evāparasyā dvāryāyā dakṣiṇato 'jāyā uttarato 'bhyantaraṃ barkarasya teṣu viśākhadāmāni vyāyātayati tān evam eva vyātitāni bhavanty odvāsanāt
24.2.11	tair enān kāle badhnanty uttareṇa gārhapatyāhavanīyau kharāv upanivapaty uttarapūrvam avāntaradeśaṃ pratyucchiṣṭakharaṃ bāhyato niṣecanavantam uttareṇāhavanīyaṃ śakalān upasādayati kāṇṭakīṃ samidham
24.3.1	ādāya mahāvīraṃ deva puraścara saṃghyāsaṃ tvety aparivāsitena vedena saṃmārṣṭi prāṇāya svāhā vyānāya svāheti sruveṇāhavanīye sapta prāṇāhutīr juhoty ekādaśa vottamasya śeṣeṇa devas tvā savitā madhvānaktv iti mahāvīram anakti taṃ nidhāyānyasmai vā pradāya pṛthivīṃ tapasas trāyasvety aparasmin khare rājataṃ rukmaṃ nidhāya dvayān muñjapralavān ādāyārcir asīti dakṣiṇeṣām agrāṇi gārhapatya ādīpayati śocir asīti teṣām agrair uttareṣāṃ mūlāni jyotir asīti teṣāṃ mūlair dakṣiṇeṣāṃ mūlāni tapo 'sīti teṣāṃ mūlair uttareṣām agrāṇi tān vyatyastān upari rukme nidhāya
24.3.2	saṃsīdasveti teṣu mahāvīraṃ sādayaty añjantīty ājyenānakty abhimantrayate vānādhṛṣyā purastād ity etaiḥ pratimantraṃ pratidiśam asaṃspṛśan yajamāno mahāvīraṃ prāñcaṃ prādeśaṃ dhārayati manor aśvāsi bhūriputrety uttarataḥ pṛthivīm abhimṛśati
24.3.3	siddhyai tveti dhṛṣṭī ādāyādhvaryuḥ pratiprasthātā ca tapo ṣv agna iti gārhapatyād udīco 'ṅgārān niruhya citaḥ stha paricita iti pradakṣiṇam aṅgārair mahāvīraṃ paryuhya vaikaṅkataiḥ paridhibhiḥ paridhatto mā asīti prāñcāv adhvaryur nidadhāti / pramā asīty udañcau pratiprasthātā / evam eva pūrveṇādhvaryur uttareṇa pratiprasthātā / antarikṣasyāntardhir asīty adhvaryur eva trayodaśaṃ dakṣiṇato nidadhāti
24.3.4	mahāvīra ājyam ānīya divaṃ tapasas trāyasvety upariṣṭāt sauvarṇena rukmeṇāpidhāyābhir gīrbhir iti tisṛbhir upatiṣṭhate dhavitrāṇy ādatte gāyatram asīti prathamaṃ traiṣṭubham asīti dvitīyaṃ jāgatam asīti tṛtīyaṃ tair enam ūrdhvaṃ tribhir dhūnoti madhu madhv iti teṣām ekam agnīdhe prayacchaty ekaṃ pratiprasthātre ta āgnīdhraprathamās triḥ pradakṣiṇam ūrdhvaṃ dhūnvanto mahāvīraṃ pariyanti madhu madhv iti praṇavena saṃrādhayantīti vijñāyate
24.3.5	yathālokam upaviśya samañjata indhānā āsate prajvalite rukmam apādatta iti vijñāyate
24.3.6	yābhir vartikāṃ grasitām amuñcatam ity ucyamāne daśa prācīr daśa bhāsi dakṣiṇety etam anuvākaṃ yajamānaṃ vācayaty apnasvatīm aśvinā vācam asme ity ucyamāne rucito gharma ity upottiṣṭhann āha yathetaṃ trir anabhidhūnvantaḥ pratipariyanti
24.3.7	tasmin kāle pratiprasthātā pratyetya dhavitrāṇy ādāyāgreṇāhavanīyaṃ paryāhṛtya samrāḍāsandyāṃ nidadhāti svāhā tvā sūryasya raśmibhya iti prātaḥ svāhā tvā nakṣatrebhya iti sāyaṃ yathālokam upotthāyāpaśyaṃ gopām iti sarva ṛtvijo yajamānaś cādhīyanto mahāvīram avekṣante tvaṣṭīmatī te sapeyeti pariśrite pratiprasthātā patnīṃ vācayati
24.4.1	agnīd rauhiṇau puroḍāśāv āsādayeti saṃpreṣyaty agniṣṭubdhayor āgnīdhra upastīryābhighārayati tau rauhiṇau puroḍāśāv āsādayati dakṣiṇaṃ paridhisaṃdhim anv ekam uttaram anv itaram atraiva śṛtaṃ dadhy āsādayati
24.4.2	devasya tveti raśanām ādāyādityai rāsnāsīty abhimantrya pūrvayā dvāropaniṣkramyādhvaryur gharmadugham āhvayatīḍa ehy adita ehi sarasvaty ehīti trir upāṃśv asāv ehy asāv ehīti trir uccair yathānāmā bhavati yathetaṃ pratyetyābhidhānīṃ nidāne dogdhre cādāyādhvaryur āgnīdhraḥ pratiprasthātā ca dakṣiṇayā dvāropanirhṛtya
24.4.3	adityā uṣṇīṣam asīty adhvaryur gharmadugham abhidadhāti vāyur asy aiḍa iti vatsaṃ pūṣā tvopāvasṛjatv iti vatsam upasṛjati yas te stanaḥ śaśaya ity adhvaryur gharmadugham abhimantrayata usra gharmaṃ śiṃṣeti vatsaṃ nidāya bṛhaspatis tvopasīdatv ity upasīdati dānavaḥ stha perava iti stanānt saṃmṛśaty aśvibhyāṃ pinvasva sarasvatyai pinvasvety etair varṣīyasi dogdhre dogdhi tūṣṇīṃ pratiprasthātā hrasīyasy ajām
24.4.4	agnīdhe payasī pradāya yathetaṃ pratyetya śaphāv adhvaryur ādatte gāyatro 'sīti prathamaṃ traiṣṭubho 'sīti dvitīyaṃ jāgatam asīty upayamanaṃ pratiprasthātopadrava payasā godhug ity ucyamāna āgnīdhraḥ pūrvaḥ pratipadyate sahorjo bhāgenopa mehīti payasī pratīkṣata āhriyamāṇe pratīkṣata indrāśvinā madhunaḥ sāraghasyeti
24.4.5	mahāvīre gopaya ānayati svāhā tvā sūryasya raśmaya ity udyantam ūṣmāṇam anumantrayate madhu havir asīty ajāpayaḥ pratiprasthātājāpaya eke pūrvaṃ samāmananti
24.4.6	dyāvāpṛthivībhyāṃ tvā parigṛhṇāmīti śaphābhyāṃ mahāvīraṃ parigṛhṇāti vedena pramṛjyāntarikṣeṇa tvopayacchāmīty upayamanena pratiprasthātopayacchati devānāṃ tvā pitṝṇām anumato bhartuṃ śakeyam ity ādāyopottiṣṭhati
24.4.7	tejo 'si tejo 'nuprehīti harati samudrāya tvā vātāya svāheti gacchanevānavānaṃ pañca vātanāmāni vyācaṣṭe 'pānyāgnaye tvā vasumate svāheti pañcottarāṇy avaśiṣṭā vikalpārthāḥ
24.4.8	etasmin kāle pratiprasthātā dakṣiṇaṃ rauhiṇaṃ juhoty ahar jyotir iti prātā rātrir jyotir iti sāyam apareṇāhavanīyaṃ dakṣiṇātikramya viśvā āśā dakṣiṇasad iti brahmāṇam īkṣate viśvān devān ayāḍ iheti hotāraṃ svāhākṛtasya gharmasyeti gharmam āśrāvya pratyāśrāvite gharmasya yajeti saṃpreṣyati
24.4.9	uttamayā vācā pracarati svāhāgnaye yajñiyāyeti vaṣaṭkṛte juhoti svāhendrā vaṣaḍ ity anuvaṣaṭkṛte gharmam apātam aśvineti hutaṃ gharmam upatiṣṭhate
24.4.10	namo dive namaḥ pṛthivyā ity anuvākaśeṣeṇa yajamāna upary agnau dhāryamāṇaṃ pratiprasthātā śṛtadadhnābhipūrayatīṣe pīpihīti vikṣarantam anumantrayate diśo 'ntaḥparidhy anuprahāvayati
24.4.11	tviṣyai tveti purastād dyumnāya tveti dakṣiṇata indriyāya tveti paścād bhūtyai tvety uttarataḥ pratyākramyopayamane śeṣam ānīya pūrvasmin khare rājataṃ rukmaṃ nidhāya dharmāsīti tasmin mahāvīraṃ sādayati net tvā vātaḥ skandayād ity abhicarataḥ
24.5.1	śakalān upayamane samajya pūṣṇe śarase svāhety etaiḥ pratimantram āhavanīye 'bhyādadhāti ṣaṣṭhaṃ sarveṣu lepeṣv aṅktvā rudrāya rudrahotre svāhety uttarayā dvārānanvīkṣamāṇo nirasyāpa upaspṛśed etasmin kāle pratiprasthātottaraṃ puroḍāśaṃ juhoti yathāpurastāt
24.5.2	adhvaryuḥ kāṇṭakīṃ samidham ādadhāty apīparo māhno rātriyai mā pāhīti sāyam apīparo mā rātriyā ahno mā pāhīti prātaḥ
24.5.3	śeṣād upayamanenāgnihotraṃ juhoty agnir jyotir jyotir agniḥ svāheti sāyaṃ sūryo jyotir jyotiḥ sūryaḥ svāheti prātar vyāhṛtyā vobhayatra śeṣaṃ samupahūya sarve bhakṣayanty asāv upahvayasveti karmanāmadheyenāmantraṇa upahūta iti prativacano hotā prathamo bhakṣayati yajamāna uttamo 'pi vā yajamāna evāvaghreṇetare hutaṃ havir madhu havir iti bhakṣayitvopayamanaṃ pratiprasthātre prayacchati tad ucchiṣṭakhare prakṣālyāntarvedi nidadhāti tasmin rukmāv avadhāya madantīr ānīyāpo hi ṣṭhā mayobhuva iti tisṛbhir mārjayante ninīyāpa upayamane sarvaṃ parigharmyaṃ samavadhāya
24.5.4	gharmāyotsādyamānāyānubrūhīti saṃpreṣyaty utsādyamānāyānubrūhīti vā yasmint sapta vāsavā ity ucyamāne 'greṇāhavanīyaṃ paryāhṛtya samrāḍāsandyāṃ nidadhāti
24.5.5	yathā dhavitrāṇy addhi tṛṇam aghnye viśvadānīm ity ucyamāne gām utsṛjaty etasmin kāla uttamenānuvākena śāntiṃ kurvanti
24.5.6	evaṃ trirātraṃ sāyaṃprātaḥ pravargyeṇa pracaranti ṣaṭkṛtvas tryupasatke dvādaśakṛtvaḥ ṣaḍupasatke caturviṃśatikṛtvo dvādaśopasatke
24.5.7	teneṣṭvā saṃvatsaraṃ na māṃsam aśnīyān na rāmām upeyān na mṛnmayena piben nāsya rāma ucchiṣṭaṃ pibet
24.5.8	agniṣṭome pravṛṇakti nokthye pravṛñjyād viśvajiti sarvapṛṣṭhe pravṛṇakti na prathamayajñe pravṛñjyāt pravṛñjyād vā durbrāhmaṇasya pravṛñjyād brahmavarcasakāmasya yo 'nūcānaḥ śrotriyas tasya kāmaṃ pravṛñjyāt
24.6.1	pravargyam udvāsayiṣyann ajām agnīdhe dadāti paṣṭhauhīṃ brahmaṇe dhenuṃ hotre rukmāv adhvaryave
24.6.2	samopyāparaṃ kharaṃ pūrvasminn upavyūhati methīṃ mayūkhān viśākhadāmāni cādāyāpareṇāhavanīyaṃ paryāhṛtya samrāḍāsandyāṃ nidadhāti samrāḍāsandīm agreṇāhavanīyaṃ nidhāyaudumbaryāṃ sruci caturgṛhītaṃ gṛhītvā gharma yā te divi śug ity āsyadaghne juhoti gharma yā te 'ntarikṣe śug iti nābhidaghne gharma yā te pṛthivyāṃ śug iti jānudaghne
24.6.3	etasmin kāle pratiprasthātāhatena vāsasā pariśrite patnīm udānayaty anu no 'dyānumatir anv id anumata ity upaniṣkrāmanty anuharanti kharau dakṣiṇata ucchiṣṭakharam agreṇa prāgvaṃśaṃ samrāḍāsandīṃ pratiṣṭhāpya prastotaḥ sāma gāyeti saṃpreṣyati saha patnyā triḥ sarvasāmno nidhanam upayanti madhyadeśe dvitīyaṃ prāpya tṛtīyaṃ sarvatra saṃpreṣyati
24.6.4	apareṇottaravediṃ nidhāya prastotar vārṣāhāraṃ sāma gāyeṣṭāhotrīyaṃ sāma gāyeti saṃpreṣyatīṣṭāhotrīyasya sarve sāmno nidhanam upayanti na vārṣāhārasya
24.6.5	yady upariṣṭāt pariṣiñced atra vārṣāhāraṃ codayet
24.6.6	udakumbham ādāya valgur asi śaṃyudhāyā iti triḥ pradakṣiṇam uttaravediṃ pariṣiñcan paryeti
24.6.7	catuḥsraktir nābhir ṛtasyety uttaravedyāṃ kharāv upanivapaty apa dveṣo apa hvara iti mārjālīyadeśa ucchiṣṭakharaṃ pāṇī prakṣālyottaravedyāṃ hiraṇyaṃ nidhāya deva puraścara saghyāsaṃ tveti tasmin pracaraṇīyaṃ mahāvīram upāvaharaty evam itarau dakṣiṇottarau vā tūṣṇīm itarāṇy ādityasyaiva rūpaṃ karoti
24.6.8	mahīnāṃ payo 'sīti pracaraṇīya ājyam ānayati vanaspatīnām oṣadhīnāṃ rasa iti madhu vājinaṃ tvā vājino 'vanayāma iti dadhy evam itarayoḥ
24.6.9	api vājyena prathame madhu dvitīye dadhi tṛtīye
24.6.10	gharmaitat te 'nnam etat purīṣam iti dadhnā madhumiśreṇa yāni pātrāṇy āsecanavanti tāni saṃpūrayaty abhyukṣatītarāṇy ariktatāyā iti vijñāyate
24.6.11	atha yadi puruṣākṛtiṃ cikīrṣet samānam eteṣām upāvaharaṇaṃ tac chiro bhavati tasminn enam apracchinnāgraṃ prāñcaṃ nidadhāti śikhāyai rūpam
24.6.12	abhito dogdhre karṇayoḥ prokṣaṇīdhānīṃ mukhasya nāsikayoḥ srucāv akṣṇor hiraṇyaśakalāv ājyasruvāv ājyasthālīṃ grīvāṇāṃ dhṛṣṭī jatrūṇām abhitaḥ śaphāv aṃsayor abhito rauhiṇahavaṇyau bāhvor methīṃ pṛṣṭhīnām abhito dhavitre pārśvayor madhye tṛtīyam uraso 'bhriṃ śroṇyor abhito mayūkhau sakthyor madhye tṛtīyaṃ meḍhrasya rauhiṇakapāle pāṣṇyor madhya upayamanam udarasya tasmin sarvaṃ rajjumayam avadadhāty āntrāṇāṃ rauhiṇapiṣṭalepena pradhvaṃsayati majjāṃ vedaṃ visrasyānuprakirati snāyūnām avakābhir dhūpatṛṇair iti pracchādayati māṃsasya dadhnā madhumiśreṇāvokṣati lohitasya kṛṣṇājinena prācīnagrīveṇottaralomnā prorṇoti tvaco lomnā samrāḍāsandīṃ visrasyopariṣṭān nidadhāti samrājyarūpaṃ karoti
24.6.13	uttaravedyām udvāsayet tejaskāmasyottaravedyām udvāsayed annakāmasyeti puro vā paścād vodvāsayed apāṃ madhya udvāsayed iti nadīdvīpaṃ bruvate yadi nadīdvīpa udvāsayen na pariṣiñcen nātra vārṣāhāraṃ codayet
24.6.14	yady abhicared idam aham amuṣyāmuṣyāyaṇasya śucā prāṇam api dahāmīti yaṃ dviṣyād yatra sa syāt tasyāṃ diśy udumbaraśākhāyām udvāsayet
24.6.15	yatra darbhā upadīkasaṃtatāḥ syus tad udvāsayed vṛṣṭikāmasyottaravedyāṃ nityakalpaṃ bruvate nainam udvāsitaṃ vayāṃsi paryāsīran nāgnipraṇayanāt
24.6.16	athainam upatiṣṭhante rantir nāmāsi divyo gandharva ity acikradad vṛṣā harir iti yajamānaḥ sumitrā na iti mārjayitvod vayaṃ tamasas parīty ādityam upasthāyānavekṣamāṇāḥ pratyetyod u tyaṃ citram iti dvābhyāṃ gārhapatya āhutīr hutvemam ū ṣu tyam asmabhyam ity āhavanīyam upatiṣṭhate gārhapatyaṃ vā
24.7.1	yadi gharmaḥ skanded askān dyauḥ pṛthivīm ity āhutī juhuyāt
24.7.2	yadi gharmeṇa caratsu purastād vidyud āpated yā purastād vidyud āpatad ity āhutiṃ juhoty evam itarāsu dikṣu yathā liṅgam
24.7.3	prāṇāya svāhā pūṣṇe svāhety anuvākābhyām anājñātaprāyaścitte gharme caturdaśāhutīr juhoty aṣṭhādaśety ekeṣām
24.7.4	ud asya śuṣmād iti gharmeṣṭakām upadadhāti yās te agna ārdrā yonaya iti kulāyinīm agnir asi vaiśvānaro 'sīty aiḍakī citiḥ
24.7.5	yadi gharmeṇa caratsu mahāvīraḥ padyeta bhūr bhuvaḥ suvar ity enam abhimantryordhva ū ṣu ṇa ūtaya iti dvābhyām utthāpayed yadi bhidyeta vidhuṃ dadrāṇam iti saṃdadhyād yad ṛte cid abhiśriṣa ity āśleṣayed yad anyan māṃsān māṣebhyaś ca
24.7.6	yadi gharmam atiparīyur na vā pratiparīyuḥ punar ūrjā saha rayyeti dvābhyāṃ pratiparīyuḥ
24.7.7	mā no gharma vyathito vivyatho na iti gharme vyathite 'ṣṭāv āhutīr juhoti
24.7.8	api vā gharmam eva vyathitam etāsāṃ catasṛbhir upatiṣṭhate
24.7.9	yadi gharmeṇa caratsv ādityo 'stam iyād ud vayaṃ tamasas parīty aparasyāṃ dvāri darbheṇa hiraṇyaṃ prabadhyod u tyaṃ citram iti dvābhyām upasthāya pracarec chvo bhūte vayaḥ suparṇā ity udyantam ādityam upatiṣṭhate
24.7.10	yadi gharmadhug dohakāle nāgacched anyāṃ duhīta
24.7.11	yadi na duhīta dṛtiṃ stanaṃ kṛtvā pinvayet
24.7.12	yadi dadhi syād bārhaspatyaṃ śaṃset
24.7.13	yadi paya āśvinaṃ sodarkam
24.7.14	yady etāṃ vayo 'bhiniṣīded aindriyarcā juhuyāt
24.7.15	yadi saṃvatsaraṃ vāyavyarcā juhuyāt
24.7.16	yady upaviśed vāruṇyarcā
24.7.17	yadi naśyed dhātur ṛgbhyām
24.7.18	āgnivāruṇyarcety ekeṣām
24.7.19	yady ud vā patet saṃ vā vijeta śārdūlo vā hanyād arkakṣīrasyājākṣīra āścotya pracaret
24.7.20	athātaḥ sutyāyāṃ pravṛñjanasyaiva mīmāṃsā
24.7.21	yadā purastād āruṇyaṃ syād atha pravṛjya upakāśam upavyuṣaṃ purodayam udite saṃgave stute vā mādhyaṃdine pavamāna āgnīdhrāgāre pravṛjyaḥ sakṛd eva pravṛjya ekaṃ hi śira iti vijñāyate tad etad aupasadaiḥ pravṛñjanair vikalperan bhūr bhuvaḥ suvar ity anuvākena // adhigharmaṃ bhakṣayanti
24.7.22	yās te agne ghorās tanuva iti ghorās tanvo yaṃ dviṣyāt tam etābhir anvīkṣeta dhuniś ca dhvāntaś cety araṇye 'nuvākyo gaṇo 'horātre tvodīrayatām ity anudrutya khaṭ phaṭ jahi
24.7.23	yadi gharmeṇa carann ekasṛko vāśyeta vi gā indra vicaran spāśayasvety enam abhimantryāthāsmā ubhayata ādīptam ulmukaṃ tāṃ diśaṃ prati nirasyaty agne agninā saṃvadasvety apa upaspṛśyāthainam upatiṣṭhate sakṛt te agne nama ity anuvākaśeṣeṇa
24.7.24	evaṃ gṛdhraḥ sālāvṛkī bhayaiḍaka ulūko dīrghamukhī bhūtopasṛṣṭaḥ śakunir asṛṅmukho yad etad yadīṣita itthād ulūka āpaptad dīrghamukhi yad etad bhūtāni prasārya sakthyāv ity etair yathārūpaṃ vyākhyātam ulmukanirasanam upasthānaṃ ca
24.7.25	api vā sārvatrikāṇy evaitāni syuḥ
24.7.26	yadi gharmadhuk krimiṇā syād atriṇā tvā krime hanmīty etenānuvākenāsyāḥ krimīn hanyād api vā sārvatrikam evaitat syāt
24.7.27	yady abhicared āharāvadyety etenānuvākena lohitaṃ juhuyāt
24.7.28	yady enam abhijihīrṣed dvādaśarātram upoṣito gatvainam abhivyāhared brahmaṇā tvā śapāmīty etenānuvākenottuda śimijāvarīty etenānuvākena yaṃ dviṣyāt tasya goṣṭhaṃ gatvā svajā nāmauṣadhis tāṃ nidadhyād api vā goṣṭhasya dakṣiṇāṃ dvārasthūṇāṃ vicālayed ayajñasaṃyuktaḥ kalpaḥ
24.7.29	yady udgātā puruṣaḥ sāma na gāyed adhvaryur eva gāyed bhūr bhuvaḥ suvar ity anuvākena
24.7.30	atha brahmatvaṃ gamanasaṃyukteṣu dakṣiṇā gacchati sthānasaṃyukteṣv āste
24.8.1	avāntaradīkṣāṃ vyākhyāsyāmaḥ
24.8.2	udagayana āpūryamāṇapakṣe puṇye nakṣatre 'parāhṇe keśaśmaśrūṇi vāpayitvā prācīm udīcīṃ vā diśam upaniṣkramya khile 'cchadirdarśe 'gnim upasamādhāya saṃparistīrya catasra audumbarīḥ samidha ārdrā apracchinnāgrāḥ prādeśamātrīr ghṛtānvaktā abhyādhāpayati pṛthivī samid ity etaiḥ pratimantram
24.8.3	agne vratapate vrataṃ cariṣyāmīty etair yathārūpaṃ devatā upatiṣṭhate
24.8.4	athainaṃ sarveṣām anuvākānāṃ prabhṛtīr abhivyāhārayati / prathamottamayor vā
24.8.5	uttamenānuvākena śāntiṃ kṛtvā tataḥ saṃmīlya vācaṃ yacchati
24.8.6	athāsyāhatena vāsasā pradakṣiṇaṃ saṃmukhaṃ śiro veṣṭayitvāstamite grāmaṃ prapādayati
24.8.7	vāgayata etāṃ rātriṃ tiṣṭhaty āste vā
24.8.8	śvo būte prācīm udīcīṃ vā diśam upaniṣkramya khile 'cchadirdarśe 'gnim upasamādhāya saṃparistrīrya vayaḥ suparṇā iti mukhaṃ viveṣṭya ya udagāt tac cakṣur ity ādityam upatiṣṭhate 'thainaṃ ṣaṭtayam abhividarśayati / saptatayam ity eke / agnim ādityam udakumbham aśmānaṃ hiraṇyaṃ vatsaṃ mahānagnāṃ saptamīm
24.8.9	trīṇy ādito 'bhividarśyottarāṇy abhividarśayati
24.8.10	athaitad vāso gurave dattvā vayaḥ suparṇā ity ādityam upatiṣṭhate
24.8.11	athāsya brahmacaryam adhi
24.8.12	nitye
24.8.13	na naktaṃ bhuñjīta
24.8.14	yadi bhuñjītavājvalitam
24.8.15	na mṛnmayaṃ prati dhayīta
24.8.16	na striyā na śūdreṇa saṃbhāṣeta
24.8.17	na cchatraṃ nopānahau dhārayet
24.8.18	na cakrīvad ārohet
24.8.19	na gatāsum īkṣeta / na snāyāt
24.8.20	na samājam īkṣeta
24.8.21	nāpapātram
24.8.22	na harmyāṇi
24.8.23	na śavānnaṃ bhuñjīta
24.8.24	nāñjīta nābhyañjīta
24.8.25	aṣṭamīṃ parvaṇi copavased vāgyataḥ
24.8.26	naiva saṃviśet
24.8.27	saṃvatsaram etad vrataṃ caret
24.8.28	etasminn eva saṃvatsare 'dhīyīta
24.8.29	punar yāvad adhyayanam etad vrataṃ caret
24.8.30	saṃvatsare paryavete prācīm udīcīṃ vā diśam upaniṣkramya khile 'cchadirdarśe 'gnim upasamādhāya saṃparistīrya pūrvavad visṛjya madantīr upaspṛśya prathamenānuvākena śāntiṃ kṛtvā dyauḥ samid ity āvṛttair mantraiḥ samidho 'bhyādhāyāditya vratapata ity āvṛttair devatā upatiṣṭhate
24.8.31	uttamenānuvākena śāntiṃ kṛtvā gurave varaṃ dattvā keśaśmaśrūṇi vāpayate
24.8.32	athāsya svādhyāyam adhi nitye
24.8.33	nānutsṛṣṭādhyāyo 'dhīyīta
24.8.34	na naktam
24.8.35	nābhidoṣam abrahmacaryam āpadya na dataḥ prakṣālya na māṃsaṃ bhakṣayitvā na keśān pravidhya na keśaśmaśrulomanakhāni vāpayitvā na sragvī
24.8.36	nākto nābhyakto nārdro 'nārdre nānapavṛṣṭe nābhre na cchāyāyāṃ na paryāvṛtta āditye na haritayavān prekṣamāṇo na grāmyasya paśor ante nāraṇyasya nāpām ante
24.8.37	nāśṛtam utpatitaṃ na lohitaṃ dṛṣṭvā / na harmyāṇi na śarīrāṇi na śavaṃ nāpapātram
24.8.38	adhyeṣyamāṇaḥ prācīm udīcīṃ vā diśam upaniṣkramya khile 'cchadirdarśe 'gnim upasamādhāya saṃparistīrya madantīr upaspṛśya prathamenānuvākena śāntiṃ kṛtvāpareṇāgniṃ darbheṣv āsīno darbhān dhārayamāṇaḥ parācīnam adhīyīta
24.8.39	varaṃ vā dattvaupāsane
24.8.40	adhyeṣyamāṇo nānyā vāco vadet
24.8.41	adhyeṣyamāṇo madantīr upaspṛśya prathamenānuvākena śāntiṃ kṛtvādhīyīta / adhītya cottamenaivaṃ karmasu yatra kvaca śāntikṛtaṃ paśyet punar eva śāntiṃ kṛtvādhīyīta
24.8.42	na pravargyāyopaniṣkramyāpraviśyānyad adhīyītānyad adhīyīta
