#Text:Āśvalāyanaśrautasūtra
#Edition:Vidyaratna 1874
#Data entry:M. Tokunaga
#Notes:Text of edition restored by O. Hellwig



1.1.1	athaitasya samāmnāyasya vitāne yogāpattiṃ vakṣyāmaḥ
1.1.2	agnyādheyaprabhṛtīny āha vaitānikāni
1.1.3	darśapūrṇamāsau tu pūrvaṃ vyākhyāsyāmas tantrasya tatrāmnātatvāt
1.1.4	darśapūrṇamāsayor haviḥsv āsanneṣu hotāmantritaḥ prāgudag āhavanīyād avasthāya prāṅmukho yajñopavīty ācamya dakṣiṇāvṛd vihāraṃ prapadyate pūrveṇotkaram apareṇa praṇītāḥ
1.1.5	idhmam apareṇāpraṇīte
1.1.6	cātvālaṃ cātvālavatsu
1.1.7	etat tīrtham ity ācakṣate
1.1.8	tasya nityāḥ prāñcaś ceṣṭāḥ
1.1.9	aṅkadhāraṇā ca
1.1.10	yajñopavītaśauce ca
1.1.11	vihārād avyāvṛttiś ca tatra cet karma
1.1.12	ekāṅgavacane dakṣiṇaṃ pratīyāt
1.1.13	anādeśe
1.1.14	karmacodanāyāṃ hotāram
1.1.15	dadātīti yajamānam
1.1.16	juhoti japatīti prāyaścitte brahmāṇam
1.1.17	ṛcaṃ pādagrahaṇe
1.1.18	sūktaṃ sūktādau hīne pāde
1.1.19	adhike tṛcaṃ sarvatra
1.1.20	japānumantraṇāpyāyanopasthānāny upāṃśu
1.1.21	mantrāś ca karmakaraṇāḥ
1.1.22	prasaṅgād apavādo balīyān
1.1.23	prapadyābhihṛtatareṇa pādena vediśroṇyottarayā pārṣṇīṃ samāṃ nidhāya prapadena barhir ākramya saṃhatau pāṇī dhārayann ākāśavaty aṅgulī hṛdayasaṃmitāv aṅkasammitau vā dyāvāpṛthivyoḥ saṃdhim īkṣamāṇaḥ
1.1.24	etaddhotuḥ sthānam
1.1.25	āsanaṃ vā sarvatraivaṃbhūtaḥ
1.1.26	vacanād anyat
1.1.27	preṣito japati
1.2.1	namaḥ pravaktre nama upadraṣṭre namo 'nukhyātre ka idam anuvakṣyati sa idam anuvakṣyati ṣaṇ morvīr amhasas pāntu dyauś ca pṛthivī cāhaś ca rātriś cāpaś cauṣadhayaś ca vāk samasthitayajñaḥ sādhu chandāṃsi prapadye 'ham eva mām amum iti svaṃ nāma ādiśeta bhūte bhaviṣyati jāte janiṣyamāṇa ābhajāmy apāvyaṃ vāco aśāntiṃ vahety aṅgulyagrāṇy avakṛṣya jātavedo ramayā paśūn mayīti pratisaṃdadhyāt varma me dyāvāpṛthivī varmāgnir varma sūryo varma me santu tiraścikās tad adya vācaḥ prathamaṃ masīyeti
1.2.2	samāpya sāmidhenīr anvāha
1.2.3	him3 iti hiṃkṛtya bhūr bhuvaḥ svar om iti japati
1.2.4	eṣo 'bhihiṃkāraḥ
1.2.5	bhūr bhuvaḥ svar ity eva japitvā kautso hiṃkaroti
1.2.6	na ca pūrvaṃ japaṃ japati
1.2.7	atha sāmidhenyaḥ pra vo vājā abhidyavo 'gna ā yāhi vītaye gṛṇāna īḍenyo namasyas tiro 'gniṃ dūtaṃ vṛṇīmahe samidhyamāno adhvare samiddho agna āhuteti dve
1.2.8	tā ekaśruti saṃtatam anubrūyāt
1.2.9	udāttānudāttasvaritānāṃ paraḥ saṃnikarṣa aikaśrutyam
1.2.10	svarādim ṛgantam oṃkāraṃ trimātraṃ makārāntaṃ kṛtvottarasyā ardharce 'vasyet / tat saṃtatam
1.2.11	etadavasānam
1.2.12	uttarādānam avipramohe
1.2.13	samāptau praṇavenāvasānam
1.2.14	caturmātro 'vasāne
1.2.15	tasyāntāpattiḥ
1.2.16	sparśeṣu svavargyam uttamam
1.2.17	antasthāsu tāṃ tām anunāsikām
1.2.18	rephoṣmasv anusvāram
1.2.19	triḥ prathamottame anvāhādhyardhakāram
1.2.20	adhyardhām uktvāvasyed atha dve
1.2.21	dve prathamam uttamasyām athādhyardhām
1.2.22	tāḥ pañcadaśābhyastābhiḥ
1.2.23	etena śastrayājyānigadānuvacanābhiṣṭavanasaṃstavanāni
1.2.24	na tv anyatrādhyardhakāram / na japaḥ prāg abhihiṃkārāt / nābhihiṃkārābhyāsāv abahuṣu prakṛtyā
1.2.25	nāvacchedādau
1.2.26	śastreṣv eva hotrakāṇām abhihiṃkāraḥ
1.2.27	sāmidhenīnām uttamena praṇavenāgne mahāṁ asi brāhmaṇabhārateti nigade 'vasāya
1.3.1	yajamānasyārṣeyān pravṛṇīte yāvantaḥ syuḥ
1.3.2	paraṃ paraṃ prathamam
1.3.3	paurohityān rājaviśām
1.3.4	rājarṣīn vā rājñām
1.3.5	sarveṣāṃ mānaveti saṃśaye
1.3.6	deveddho manviddha ṛṣiṣṭuto viprānumaditaḥ kaviśasto brahmasaṃśito ghṛtāhavanaḥ praṇīr yajñānāṃ rathīr adhvarāṇām atūrto hotā tūrṇir havyavāḍ ity avasāyāspātraṃ juhūr devānāṃ camaso devapāno 'rāṁ iva agne nemir devāṃs tvaṃ paribhūr asy āvaha devān yajamānāyeti pratipadya devatā dvitīyayā vibhaktyādeśam ādeśam āvahety āvāhayaty ādiṃ plāvayan
1.3.7	agna āvaha iti tu prathamadevatām
1.3.8	agniṃ somam ity ājyabhāgau
1.3.9	agnim agnīṣomāv iti paurṇamāsyām
1.3.10	agnīṣomayoḥ sthāna indrāgnī amāvāsyāyām asaṃnayataḥ
1.3.11	indraṃ mahendraṃ vā saṃnayataḥ
1.3.12	antareṇa haviṣī viṣṇum upāṃśv aitareyiṇaḥ
1.3.13	agnīṣomīyaṃ paurṇamāsyāṃ vaiṣṇavam amāvāsyāyām eke naike kaṃcana
1.3.14	anyeṣām apy upāṃśūnām āvaha svāhāyāṭ priyā dhāmānīdaṃ havir maho jyāya ity uccaiḥ
1.3.15	ye 'nye tadvacanāḥ parokṣās tān upāṃśūccair vā
1.3.16	pratyakṣam upāṃśu
1.3.17	praticodanam āvāhanam
1.3.18	sarvā ādiśya sakṛd ekapradānāḥ
1.3.19	tathetareṣu nigameṣv ekām iva saṃstuyāt
1.3.20	samānāṃ devatāṃ samānārthām
1.3.21	avyavahitāṃ sakṛn nigameṣu
1.3.22	oḍhāsv āvāpikāsu devān ājyapān āvahāgniṃ hotrāyāvaha svaṃ mahimānam āvahāvaha jātavedaḥ sujayāyajety āvāhya yathāsthitam ūrdhvajānur upaviśyodag veder vyūhya tṛṇāni bhūmau prādeśaṃ kuryād aditir mātāsyāntarikṣān mā chetsīr idam aham agninā devena devatayā trivṛtā stomena rathantareṇa sāmnā gāyatreṇa chandasāgniṣṭomena yajñena vaṣaṭkāreṇa vajreṇa yo asmān dveṣṭi yaṃ ca vayaṃ dviṣmas taṃ hanmīti
1.3.23	āśrāvayiṣyantam anumantrayetāśrāvaya yajñaṃ deveṣv āśrāvaya māṃ manuṣyeṣu kīrtyai yaśase brahmavarcasāyeti / pravṛṇānaṃ deva savitar etaṃ tvā vṛṇute 'gniṃ hotrāya saha pitrā vaiśvānareṇa dyāvāpṛthivī māṃ pātām agnir hotāhaṃ mānuṣa iti / mānuṣa ity adhvaryoḥ śrutvod āyuṣā svāyuṣā ud oṣadhīnāṃ rasenot parjanyasya dhāmabhir udasthām amṛtān anv ity uttiṣṭhet
1.3.24	ṣaṣṭiś cādhvaryor navatiś ca pāśā agniṃ hotāram antarā vicṛttāḥ / sinanti pākam atidhīra etīty utthāya
1.3.25	ṛtasya panthām anvemi hotety abhikramyāṃse 'dhvaryum anvārabheta pārśvasthena pāṇinā
1.3.26	āgnīdhram aṅkadeśena savyena vā
1.3.27	indram anvārabhāmahe hotṛvūrye purohitam / yenāyann uttamaṃ svar devā aṅgiraso divam iti
1.3.28	saṃmārgaṭṛṇais trir abhyātmaṃ mukhaṃ saṃmṛjīta saṃmārgo 'si saṃ māṃ prajayā paśubhir mṛḍḍhīti
1.3.29	sakṛn mantreṇa dvis tūṣṇīm / sarvatraivaṃ karmāvṛttau
1.3.30	spṛṣṭvodakaṃ hotṛṣadanam abhimantrayetāhe daidhiṣavyod atas tiṣṭhāny asya sadane sīda yo 'smat pākatara iti
1.3.31	aṅguṣṭhopakaniṣṭhikābhyāṃ hotṛṣadanāt tṛṇaṃ pratyagdakṣiṇā nirasen nirastaḥ parāvasur itīdam aham arvāvasoḥ sadane sīdāmīty upaviśed dakṣiṇottariṇopasthena
1.3.32	ete nirasanopaveśane sarvāsaneṣu sarveṣām ahar ahaḥ prathamopaveśane 'pi samāne
1.3.33	dvir iti gautamaḥ
1.4.1	brahmaudane prāśiṣyamāṇe 'gnyādheye brahmā
1.4.2	bahiṣpavamānāt pratyetya some
1.4.3	prasṛpya hotā
1.4.4	srugādāpane paśau
1.4.5	na patnīsāṃyājike
1.4.6	nānyatra hotur iti kautsaḥ
1.4.7	upaviśya deva barhiḥ svāsasthaṃ tvādhyāsadeyam iti
1.4.8	abhi hi sa hotaḥ pratarāṃ barhiṣad bhaveti / jānuśirasā barhir upaspṛśyāta ūrdhvaṃ japet
1.4.9	bhūpataye namo bhuvanapataye namo bhūtānāṃ pataye namo bhūtaye namaḥ prāṇaṃ prapadye 'pānaṃ prapadye vyānaṃ prapadye vācaṃ prapadye cakṣuḥ prapadye śrotraṃ prapadye manaḥ prapadya ātmānaṃ prapadye gāyatrīṃ prapadye triṣṭubhaṃ prapadye jagatīṃ prapadye 'nuṣṭubhaṃ prapadye chandāṃsi prapadye sūryo no divas pātu namo mahadbhyo namo arbhakebhyo viśve devāḥ śāsta na mā yathehārādhi hotā niṣadā yajīyāṃs tad adya vācaḥ prathamaṃ masīyeti samāpya pradīpta idhme srucāv ādāpayen nigadena
1.4.10	agnir hotā vetv agner hotraṃ vetu prāvitraṃ sādhu te yajamāna devatā yo agnim ity avasāya hotāram avṛthā iti japet
1.4.11	atha samāpayed ghṛtavatīm adhvaryoḥ srucam āsyasva devayuvaṃ viśvavāre īḍāmahai devāṁ īḍe 'nyān namasyāma namasyān yajāma yajñiyān iti
1.4.12	samāpte 'smin nigade 'dhvaryur āśrāvayati
1.4.13	pratyāśrāvayed āgnīdhra utkaradeśe tiṣṭhan sphyam idhmasaṃnahanānīty ādāya dakṣiṇāmukha iti śāṭyāyanakam astu śrauṣaḍ ity aukāraṃ plāvayan
1.5.1	prayājaiś caranti
1.5.2	pañcaite bhavanti
1.5.3	ekaikaṃ preṣito yajati
1.5.4	āgūr yājyādir anuyājavarjam
1.5.5	ye yajāmaha ity āgūḥ / vaṣaṭkāro 'ntyaḥ sarvatra
1.5.6	uccaistarāṃ balīyān yājyāyāḥ
1.5.7	tayor ādī plāvayet
1.5.8	yājyāntaṃ ca
1.5.9	vivicya saṃdhyakṣarāṇām akāraṃ na ced dvaivacano vyañjanānto vā
1.5.10	visarjanīyo 'natyakṣaropadho riphyate
1.5.11	itaraś ca rephī
1.5.12	lupyate 'rephī
1.5.13	prathamaḥ svaṃ tṛtīyam
1.5.14	nityaṃ makāre
1.5.15	ye yajāmahe samidhaḥ samidho agna ājyasya vyantu3 vau3ṣaḍ iti vaṣaṭkāraḥ
1.5.16	iti prathamaḥ
1.5.17	vāg ojaḥ saha ojo mayi prāṇāpānāv iti vaṣaṭkāram uktvoktvānumantrayate
1.5.18	divākīrtyo vaṣaṭkāraḥ
1.5.19	tathānumantraṇam
1.5.20	etad yājyānidarśanam
1.5.21	tanūnapād agna ājyasya vetv iti dvitīyo 'nyatra vasiṣṭhaśunakātrivadhryaśvarājanyebhyaḥ
1.5.22	narāśaṃso agna ājyasya vetv iti teṣām
1.5.23	iḍo agna ājyasya vyantv iti tṛtīyaḥ
1.5.24	bahir agna ājyasya vetv iti caturthaḥ / āgūrya pañcame svāhāmuṃ svāhāmum iti yathāvāhitam anudrutya devatā yathācoditam anāvāhitāḥ svāhā devā ājyapā juṣāṇā agna ājyasya vyantv iti
1.5.25	āto mandreṇa
1.5.26	ūrdhvaṃ ca śaṃyuvākāt
1.5.27	madhyamena havīṃsy ā sviṣṭakṛtaḥ
1.5.28	uttamena śeṣaḥ
1.5.29	āgnir vṛtrāṇi jaṅghanad iti pūrvasyājyabhāgasya anuvākyā / tvaṃ somāsi satpatir ity uttarasya / juṣāṇo agnir ājyasya vetv iti pūrvasya yājyā / juṣāṇaḥ soma ājyasya haviṣo vetv ity uttarasya / tāv āgūryādeśaṃ yajati
1.5.30	sarvāś cānuvākyāvatyo 'praiṣā anyā anvāyātyābhyaḥ
1.5.31	saumikībhyaś ca yā antareṇa vaiśvānarīyaṃ patnīsaṃyājāṃś ca
1.5.32	etau vārtraghnau paurṇamāsyām
1.5.33	anuvākyāliṅgaviśeṣān nāmadheyānyatvam / tato vicāraḥ
1.5.34	nitye yājye
1.5.35	vṛdhanvantāv amāvāsyāyām / agniḥ pratnena manmanā soma gīrbhiṣ ṭvā vayam iti / āto vāgyamanam
1.5.36	antarā ca yājyānuvākye / nigadānuvacanābhiṣṭavanaśastrajapānāṃ cārabhyāsamāpteḥ
1.5.37	anyad yajñasya sādhanāt
1.5.38	āpadyāto devā avantu na iti japet
1.5.39	api vānyāṃ vaiṣṇavīm
1.6.1	uktā devatās tāsāṃ yājyānuvākyā agnir mūrdhā bhuvo yajñasyāyam agniḥ sahasriṇa iti vedaṃ viṣṇur vicakrame trir devaḥ pṛthivīm eṣa etām agnīṣomā savedasā yuvam etāni divi rocanānīndrāgnī avasā gataṃ gīrbhir vipraḥ pramitim icchamāna endra sānasiṃ rayiṃ prasasāhiṣe puruhūta śatrūn mahāṁ indro ya ojasā bhuvas tvam indra brahmaṇā mahān iti yady agnīṣomīya upāṃśuyājo 'gnīṣomā yo adya vām anyaṃ divo mātariśvā jabhāreti
1.6.2	atha sviṣṭakṛtaḥ piprīhi devān uśato yaviṣṭhety anuvākyā
1.6.3	ye3 yajāmahe 'gniṃ sviṣṭakṛtam ayāḍ agnir ity uktvā ṣaṣṭhyā vibhaktyā devatām ādiśya priyā dhāmāny ayāḍ ity upasaṃtanuyāt
1.6.4	evamuttarā ayāḍ ayāḍ iti tv eva tāsāṃ purastāt
1.6.5	ājyapāntam anukramya devānām ājyapānāṃ priyā dhāmāni yakṣad agner hotuḥ priyā dhāmāni yakṣat svaṃ mahimānam āyajatām ejyā iṣaḥ kṛṇotu so adhvarā jātavedā juṣatāṃ havir agne yad adya viśo adhvarasya hotar ity anavānaṃ yajati
1.6.6	prakṛtyā vā
1.7.1	pradeśinyāḥ parvaṇī uttame añjayitvauṣṭhayor abhyātmaṃ nimārṣṭi
1.7.2	vācaspatinā te hutasyeṣe prāṇāya prāśnāmīty uttaram uttare manasaspatinā te hutasyorje 'pānāya prāśnāmīty adharam adhare
1.7.3	spṛṣṭvodakam añjalineḍāṃ pratigṛhya savye pāṇau kṛtvā paścād asyā udagaṅguliṃ pāṇim upadhāyāvāntareḍām avadāpayīta
1.7.4	antareṇāṅguṣṭham aṅgulīś ca svayaṃ dvitīyam ādadīta
1.7.5	pratyālabdhām aṅguṣṭhenābhisamgṛhya pratyāhṛtya
1.7.6	aṅgulīr amuṣṭiṃ kṛtvā dakṣiṇata iḍāṃ parigṛhyāsyasaṃmitām upahvayate prāṇasaṃmitāṃ vā
1.7.7	iḍopahūtā saha divā bṛhatādityenopāsmāṁ iḍā hvayatāṃ saha divā bṛhatādityeneḍopahūtā sahāntarikṣeṇa vāmadevyena vāyunopāsmāṁ iḍā hvayatāṃ sahāntarikṣeṇa vāmadevyena vāyuneḍopahūtā saha pṛthivyā rathantareṇāgninopāsmāṁ iḍā hvayatāṃ saha pṛthivyā rathantareṇa agninopahūtā gāvaḥ sahāśira upa māṃ gāvaḥ sahāśirā hvayantām upahūtā dhenuḥ saharṣabhopa māṃ dhenuḥ saharṣabhā hvayatām upahūtā gaur ghṛtapady upa māṃ gaur ghṛtapadī hvayatām upahūtā divyāḥ sapta hotāra upa māṃ divyāḥ sapta hotāro hvayantām upahūtaḥ sakhā bhakṣa upa māṃ sakhā bhakṣo hvayatām upahūteḍā vṛṣṭir upa mām iḍā vṛṣṭir hvayatām ity upāṃśv atha uccair iḍopahūtopahūteḍopāsmān iḍā hvayatām iḍopahūtā / mānavī ghṛtapadī maitrāvaruṇī brahmadevakṛtam upahūtaṃ daivyā adhvaryava upahūtā upahūtā manuṣyāḥ / ya imaṃ yajñam avānye ca yajñapatiṃ vardhān upahūte dyāvāpṛthivī pūrvaje ṛtāvarī devī devaputre / upahūto 'yaṃ yajamāna uttarasyāṃ devayajyāyām upahūto bhūyasi haviṣkaraṇa idaṃ me devā havir juṣantām iti tasminn upahūta iti
1.7.8	upahūyāvāntareḍāṃ prāśnīyād iḍe bhāgaṃ juṣasva naḥ pinvaṃ gā jinvārvato rāyaspoṣasyeśiṣe tasya no rāsva tasya no dās tasyās te bhāgam aśīmahi / sarvātmanaḥ sarvatanavaḥ sarvavīrāḥ sarvapūruṣāḥ sarvapuruṣā iti vā
1.8.1	mārjayitvānuyājaiś caranti
1.8.2	paristaraṇair añjalim antardhāyāpa āsecayate tan mārjanam
1.8.3	devādayo 'nuyājāḥ
1.8.4	vītavatpadāntāḥ
1.8.5	trayaḥ
1.8.6	ekaikaṃ preṣito yajati
1.8.7	devaṃ barhir vasuvane vasudheyasya vetu / devo narāśaṃso vasuvane vasudheyasya vetu / devo agniḥ sviṣṭakṛt sudraviṇā mandraḥ kaviḥ satyamanmāyajī hotā hotur hotur āyajīyān agne yān devān ayāḍ yān apiprer prerye te hotre amatsata tāṃ sasanuṣīṃ hotrāṃ devaṃgamāṃ divi deveṣu yajñam erayemaṃ sviṣṭakṛc cāgne hotā bhūr vasuvane vasudheyasya namovāke vīhīty anavānaṃ vā
1.9.1	sūktavākāya saṃpreṣita idaṃ dyāvāpṛthivī bhadram abhūd ārdhma sūktavākam uta namovākam ṛdhyāsma sūktocyam agne tvaṃ sūktavāg asi / upaśrutī divaspṛthivyor omanvatī te 'smin yajñe yajamāna dyāvāpṛthivī stām / śaṅgayī jīradānū atrasnū apravede urugavyūtī abhayaṃkṛtau / vṛṣṭiḍyāvārītyāpāśaṃbhuvau mayobhuvā ūrjasvatī payasvatī sūpacaraṇā ca svadhicaraṇā ca tayor āvidīty avasāya prathamayā vibhaktyādiśya devatām idaṃ havir ajuṣatāvīvṛdhata maho jyāyo 'kṛtety upasaṃtanuyāt
1.9.2	evam uttarāḥ
1.9.3	akrātām akrateti yathārtham
1.9.4	uktam upāṃśoḥ
1.9.5	āvāpikāntam anudrutya devā ājyapā ājyam ajuṣantāvīvṛdhanta maho jyāyo 'kṛtāgnihotreṇedaṃ havir ajuṣatāvīvṛdhanta maho jyāyo 'kṛta / asyām ṛdheddhotrāyāṃ devaṃgamāyām āśāste 'yaṃ yajamāno asāv asāv ity asya ādiśya nāmanī upāṃśu saṃnidhau guror āyur āśaste suprajāstvam āśāste rāyaspoṣam āśāste sajātavanasyām āśāsta uttarāṃ devayājyām āśāste bhūyo haviṣkaraṇam āśāste divyaṃ dhāma āśāste viśvaṃ priyam āśāste yad anena haviṣā āśāste tad asyāṃ tad ṛdhyāt tad asmai devā rāsantāṃ tad agnir devo devebhyo 'vanate vayam agner mānuṣāḥ / iṣṭaṃ ca vittaṃ cobhe ca no dyāvāpṛthivī aṃhasaḥ pātām eha gatir vāmasyāsyedaṃ namo devebhya iti
1.10.1	śaṃyuvākāya saṃpreṣitas tacchamyor āvṛṇīmaha ity āhānuvākyāvad apraṇavām
1.10.2	vedam asmai prayacchaty adhvaryuḥ
1.10.3	taṃ gṛhṇīyād vedo 'si vedo videyeti
1.10.4	ud āyuṣety etenopotthāya paścād gārhapatyasyopaviśya somaṃ tvaṣṭāraṃ devānāṃ patnīr agniṃ gṛhapatim ity ājyena yajanti
1.10.5	āpyāyasva sametu te saṃ te payāṃsi sam u yantu vājā iha tvaṣṭāram agriyaṃ tan nas turīyam adha poṣayitnu devānāṃ patnīr uśatīr avantu na iti dve agnir hotā gṛhapatiḥ sa rājā havyavāḍ agnir ajaraḥ pitā na iti patnīsaṃyājāḥ
1.10.6	atha prajākāmo rākāṃ sinīvālīṃ kuhūm iti prāg gṛhapater yajeta
1.10.7	rākām ahaṃ sinīvali kuhūm aham iti dve dve yājyānuvākye
1.10.8	kuhūm ahaṃ suvṛtaṃ vidma nāpa sam asmin yajñe suhavāṃ johavīmi / sā no dadātu śravaṇaṃ pitṝṇāṃ tasyai te devi haviṣā vidhema / kuhūr devānām amṛtasya patnī havyā no asya haviṣaḥ śṛṇotu / saṃdāśuṣe kiratu bhūri vāmaṃ rāyaspoṣaṃ yajamāne dadhātv iti / ājyaṃ pāṇitale 'vadāpayīteḍām upahūya sarvāṃ prāśnīyāt
1.10.9	śaṃyuvāko bhaven na vā
1.11.1	vedaṃ patnyai pradāya vācayeddhotādhvaryur vā vedo 'si vittir asi videya karmāsi karaṇam asi kriyāsaṃsanir asi sanitāsi saneyaṃ ghṛtavantaṃ kulāyinaṃ rāyaspoṣaṃ sahasriṇaṃ vedo dadātu vājinam / yaṃ bahava upajīvanti yo janānām asad vaśī / taṃ videya prajāṃ videya kāmāya tveti
1.11.2	vedaśirasā nābhideśam ālabheta prajākāmā cet
1.11.3	athāsyā yoktraṃ vicṛtet pra tvā muñcāmi varuṇasya pāśād iti
1.11.4	tat pratyag gārhapatyād dviguṇaṃ prākpāśaṃ nidhāya upariṣṭād asyodagagrāṇi vedatṛṇāni karoti
1.11.5	purastāt pūrṇapātraṃ saṃśliṣṭaṃ vedatṛṇaiḥ
1.11.6	abhimṛśya vācayet pūrṇam asi pūrṇaṃ me bhūyāḥ supūrṇam asi supūrṇaṃ me bhūyāḥ sadasi san me bhūyāḥ sarvam asi sarvaṃ me bhūyā akṣitir asi mā me kṣeṣṭhā iti
1.11.7	athaināṃ pūrṇapātrāt pratidiśam udakam udukṣann udukṣantīṃ vācayati prācyāṃ diśi devā ṛtvijo mārjayantāṃ dakṣiṇasyāṃ diśi māsāḥ pitaro mārjayantāṃ pratīcyāṃ diśi gṛhāḥ paśavo mārjayantām udīcyāṃ diśy āpa oṣadhayo vanaspatayo mārjayantām ūrdhvāyāṃ diśi yajñaḥ saṃvatsaraḥ prajāpatir mārjayatāṃ mārjayantām iti vā
1.11.8	athāsyā uttānam añjalim adhastād yoktrasya nidhāyātmanaś ca savyaṃ pūrṇapātraṃ ninayan vācayen māhaṃ prajāṃ parāsicaṃ yā naḥ sayāvarī sthana / samudre vo ninayāni svaṃ pātho apītheti
1.11.9	vedatṛṇāny agre gṛhītvāvidhūnvant saṃtataṃ stṛṇant savyena gārhapatyād āhavanīyam eti tantuṃ tanvan rajaso bhānum anvihīti
1.11.10	śeṣaṃ nidhāya pratyagudag āhavanīyād avasthāya sthālyāḥ sruveṇādāya sarvaprāyaścittāni juhuyāt svāhākārāntair mantrair na cen mantre paṭhitaḥ
1.11.11	yat kiṃcāpreṣito yajed anyatrāpi
1.11.12	evaṃbhūto 'vyaktahomābhyādhānopasthānāni ca
1.11.13	ayāś cāgne 'nabhiśastīś ca satyam it tvam ayā asi / ayāsāvayasā kṛto 'yāsan havyam ūhiṣe yā no dhehi bheṣajaṃ svāhā / ato devā avantu na iti dvābhyāṃ vyāhṛtibhiś ca bhūḥ svāhā bhuvaḥ svāhā svaḥ svāhā bhūr bhuvaḥ svaḥ svāheti
1.11.14	hutvā saṃsthājapenopasthāya tīrthe niṣkramyāniyamaḥ
1.11.15	oṃ ca me svaraś ca me yajñopa ca te namaś ca / yat te nyūnaṃ tasmai ta upa yat te 'tiriktaṃ tasmai te nama iti saṃsthājapaḥ
1.11.16	iti hotuḥ
1.12.1	atha brahmaṇaḥ
1.12.2	hotrācamanayajñopavītaśaucāni
1.12.3	nityaḥ sarvakarmaṇāṃ dakṣiṇato dhruvāṇāṃ vrajatāṃ vā
1.12.4	bahirvedi yāṃ diśaṃ vrajeyuḥ saiva tatra prācī
1.12.5	ceṣṭāsv amantrāsu sthānāsanayor vikalpaḥ
1.12.6	tiṣṭheddhomāś ca ye 'vaṣaṭkārāḥ
1.12.7	āsītānyatra
1.12.8	samastapāṇyaṅguṣṭho 'greṇāhavanīyaṃ parītya dakṣiṇataḥ kuśeṣūpaviśet
1.12.9	bṛhaspatir brahmā brahmasadana āsiṣyate bṛhaspate yajñaṃ gopāyety upaviśya japet
1.12.10	eṣa brahmajapaḥ sarvayajñatantreṣu sāgnau yatropaveśanam
1.12.11	upaviṣṭam atisarjayate
1.12.12	brahmann apaḥ praṇeṣyāmīti śrutvā bhūr bhuvaḥ svar bṛhaspatiprasūta iti japitvoṃ praṇayety atisṛjet sarvatra
1.12.13	yathākarma tv ādeśāḥ
1.12.14	praṇavādy uccaiḥ
1.12.15	ūrdhvaṃ vā praṇavāt
1.12.16	ata ūrdhvaṃ vāgyata āsta ā haviṣkṛta udvādanāt
1.12.17	ā marjanāt paśau
1.12.18	some gharmādi cātipraiṣādi cā subrahmaṇyāyāḥ
1.12.19	prātaranuvākādyāntaryāmāt
1.12.20	harivato 'nusavanam eḍāyāḥ
1.12.21	stotreṣv atisarjanādy ā vaṣaṭkārāt
1.12.22	odṛcaḥ pavamāneṣu
1.12.23	yac ca kiṃca mantravat
1.12.24	hotrā śeṣaḥ
1.12.25	āpattiś ca
1.12.26	yatra tv agniḥ praṇīyate 'pi sasome tadādi tatra vāgyamanam
1.12.27	dakṣiṇataś ca vrajan japaty āśuḥ śiśāna iti sūktam
1.12.28	samāpyopaveśanādy uktam
1.12.29	na tu saumike praṇayane brahmajapaḥ
1.12.30	anyatra visṛṣṭavāg abahubhāṣī yajñamanāḥ
1.12.31	viparyāse 'ntarite mantre karmaṇi vākhyāte vopalakṣya vā jānv ācyāhutiṃ juhuyāt
1.12.32	ṛktaś ced bhūr iti gārhapatye / yajuṣṭo bhuva iti dakṣiṇe / āgnīdhrīye someṣu
1.12.33	sāmataḥ svar ity āhavanīye sarvato 'vijñāte vā bhūr bhuvaḥ svar ity āhavanīya eva
1.12.34	prāk prayājebhyo 'ṅgāraṃ bahiṣparidhi nirvṛttaṃ sruvadaṇḍenābhinidadhyān mā tapo mā yajñas tapan mā yajñapatis tapat / namas te astv āyate namo rudra parāyate / namo yatra niṣīdasīti
1.12.35	amuṃ mā hiṃsīr amuṃ mā hiṃsīr iti ca pratidiśam adhvaryuyajamānau purastāc cet / brahmayajamānau dakṣiṇataḥ / hotṛpatnīyajamānān paścāt / āgnīdhrayajamānā uttarataḥ
1.12.36	athainam anuprahared āhaṃ yajñaṃ dadhe nirṛter upasthāt taṃ deveṣu paridadāmi vidvān / suprajās tvaṃ śataṃ hi mām adanta iha no devā mayi śarma yacchateti
1.12.37	tam abhijuhuyāt sahasraśṛṅgo vṛṣabho jātavedā stomapṛṣṭho ghṛtavānt supratīkaḥ / mā no hiṃsīddhiṃsito dadhāmi na tvā jahāmi gopoṣaṃ ca no vīrapoṣaṃ ca yaccha svāheti
1.13.1	prāśitram āhriyamāṇam īkṣate mitrasya tvā cakṣuṣā pratīkṣa iti / devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmīti / tad añjalinā pratigṛhya pṛthivyās tvā nābhau sādayāmy adityā upastha iti / kuśeṣu prāgḍaṇḍaṃ nidhāyāṅguṣṭhopakaniṣṭhikābhyām asaṃkhādan prāśnīyāt / agneṣ ṭvāsyena prāśnāmi bṛhaspater mukheneti / ācamyān vācāmet satyena tvābhijigharmi yā apsv antar devatās tā idaṃ śamayantu cakṣuḥ śrotraṃ prāṇān me mā hiṃsīr itīndrasya tvā jaṭhare dadhāmīti nābhim ālabheta / prakṣālya prāśitraharaṇaṃ trir anenābhyātmam apo ninayate
1.13.2	mārjayitvāsmin brahmabhāgaṃ nidadhyāt
1.13.3	paścāt kuśeṣu yajamānabhāgam
1.13.4	anvāhāryam avekṣeta prajāpater bhāgo 'sy ūrjasvān payasvān akṣitir asi mā mā īkṣeṣṭhā asmiṃś ca loke 'muṣmiṃś ca
1.13.5	prāṇāpānau me pāhi kāmāya tvety aspṛśann avaghrāyāṅguṣṭhopakaniṣṭhikābhyāṃ śiṣṭaṃ gṛhītvā brahmabhāge nidadhyāt
1.13.6	brahman prasthāsyāma iti śrutvā bṛhaspatir brahmā brahmasadana āsiṣṭa bṛhaspate yajñam ajūgupaḥ sa yajñaṃ pāhi yajñapatiṃ pāhi sa māṃ pāhi
1.13.7	bhūr bhuvaḥ svar bṛhaspatiprasūta iti japitvoṃ3 pratiṣṭheti samidham anujānīyāt / saṃsthite jaghanya ṛtvijāṃ sarvaprāyaścittāni juhuyāt tam itare 'nvālabheran
1.13.8	hotāraṃ vā
1.13.9	etayor nityahomaḥ
1.13.10	sarve saṃsthājapenopatiṣṭhanta upatiṣṭhante
2.1.1	paurṇamāseneṣṭipaśusomā upadiṣṭāḥ
2.1.2	tair amāvāsyāyāṃ paurṇamāsyāṃ vā yajeta
2.1.3	rājanyaś cāgnihotraṃ juhuyāt
2.1.4	tapasvine brāhmaṇāyetaraṃ kālaṃ bhaktam upaharet
2.1.5	ṛtasatyaśīlaḥ somasut sadā juhuyāt
2.1.6	bahuṣu bahūnām anudeśa ānantaryayogaḥ
2.1.7	dve dve tu yājyānuvākye
2.1.8	adṛṣṭādeśe nitye
2.1.9	agnyādheyam
2.1.10	kṛttikāsu rohiṇyāṃ mṛgaśirasi phalgunīṣu viśākhayor uttarayoḥ proṣṭhapadayoḥ
2.1.11	eteṣāṃ kasmiṃścit
2.1.12	vasante parvaṇi brāhmaṇa ādadhīta
2.1.13	grīṣmavarṣāśaratsu kṣatriyavaiśyopakruṣṭāḥ
2.1.14	yasmin kasmiṃścid ṛtāv ādadhīta
2.1.15	somena yakṣyamāṇo nartuṃ pṛcchen na nakṣatram
2.1.16	aśvatthāt śamīgarbhād araṇī āhared anavekṣamāṇaḥ
2.1.17	yo 'śvatthaḥ śamīgarbha āruroha tve sacā / taṃ tvā harāmi brahmaṇā yajñiyaiḥ ketubhiḥ saheti pūrṇāhutyantam agnyādheyam
2.1.18	yadi tv iṣṭayas tanuyuḥ
2.1.19	prathamāyām agnir agniḥ pavamānaḥ
2.1.20	agna āyūṃsi pavase 'gne pavasva svapāḥ
2.1.21	sa havyavāḍ amartyo 'gnir hotā purohita iti sviṣṭakṛtaḥ saṃyājye ity ukte sauviṣṭakṛtī pratīyāt
2.1.22	sarvatra devatāgame nityānām apāyaḥ
2.1.23	yāḥ sviṣṭakṛtam antarājyabhāgau ca tās tatsthāne
2.1.24	eṣa samānajātidharmaḥ
2.1.25	dvitīyasyāṃ vṛdhanvantau / agniḥ pāvake 'gniḥ śuciḥ sa naḥ pāvaka dīdivo 'gne pāvaka rociṣāgniḥ śucivratatama ud agne śucayas tava
2.1.26	sāhvān viśvā abhiyujo 'gnim īḍe purohitam iti saṃyājye / dvitīyasyāṃ sāmidhenyāv āvapate prāg upottamāyāḥ pṛthupājā amartya iti dve
2.1.27	dhāyye ity ukta ete pratīyāt puṣṭimantāv agninā rayim aśnavad gayasphāno amīvaheti / agnīṣomāv indrāgnī viṣṇur iti vaikalpikāni
2.1.28	aditiḥ
2.1.29	uta tvām adite mahi mahīm ū ṣu mātaraṃ suvratānām ṛtasya patnīm avase huvema / tuvikṣatrām ajarantīm urūcīṃ suśarmāṇam aditiṃ supraṇītim
2.1.30	preddho agna imo agna iti saṃyājye virājāv ity ukta ete pratīyād iti tisraḥ
2.1.31	ādyottame vaiva syātām
2.1.32	ādyā vā
2.1.33	tathā sati tasyām eva dhāyye virājau
2.1.34	itimātre vikāre vairājatantreti pratīyāt
2.1.35	ādhānād dvādaśarātram ajasrāḥ
2.1.36	atyantaṃ tu gataśriyaḥ
2.2.1	utsarge 'parāhṇe gārhapatyaṃ prajvalya dakṣiṇāgnim ānīya viṭkulād vittavato vaikayonaya ity eke dhriyamāṇaṃ vā prajvalya araṇimantaṃ vā mathitvā gārhapatyād āhavanīyaṃ jvalantam uddharet
2.2.2	devaṃ tvā devebhyaḥ śriyoddharāmīty uddharet
2.2.3	uddhriyamāṇa uddhara pāpmano mā yad avidvān yac ca vidvāṃś cakāra / ahnā yad enaḥ kṛtam asti kiṃcit sarvasmān moddhṛtaḥ pāhi tasmād iti praṇayet
2.2.4	amṛtāhutim amṛtāyāṃ juhomy agniṃ pṛthivyām amṛtasya yonau / tayānantaṃ kāmam ahaṃ jayāni prajāpatiḥ prathamo 'yaṃ jigāyāgnāv agniḥ svāheti nidadhyād ādityam abhimukhaḥ
2.2.5	evaṃ prātar vyuṣṭāyāṃ tam evābhimukhaḥ
2.2.6	rātryā yad ena iti tu praṇayet
2.2.7	ata ūrdhvam āhitāgnir vratacāry ā homāt
2.2.8	anuditahomī codayāt
2.2.9	astamite homaḥ
2.2.10	nityam ācamanam
2.2.11	ṛtasatyābhyāṃ tvā paryukṣāmīti japitvā paryukṣet tris trir ekaikaṃ punaḥ punar udakam ādāya
2.2.12	ānantarye vikalpaḥ
2.2.13	dakṣiṇaṃ tv eva prathamaṃ vijñāyate pitā vā eṣo 'gnīnāṃ yad dakṣiṇaḥ putro gārhapatyaḥ pautra āhavanīyas tasmād evaṃ paryukṣet
2.2.14	gārhapatyād avicchinnām udakadhārāṃ haret tantuṃ tanvan rajaso bhānuman vihīty āhavanīyāt
2.2.15	paścād gārhapatyasyopaviśyodaṅṅ aṅgārān apohet suhutakṛtaḥ stha suhutaṃ kariṣyatheti
2.2.16	teṣv agnihotram adhiśrayed adhiśritam adhy adhiśritam adhiśritaṃ hiṃ3 iti
2.2.17	iḍāyās padaṃ ghṛtavac carācaraṃ jātavedo havir idaṃ juṣasva / ye grāmyāḥ paśavo viśvarūpās teṣāṃ saptānāṃ mayi puṣṭir astv iti vā
2.2.18	na dadhy adhiśrayed adhiśrayed ity eke
2.3.1	payasā nityahomaḥ
2.3.2	yavāgūr odano dadhi sarpir grāmakāmānnādyakāmendriyakāmatejaskāmānām
2.3.3	adhiśritam avajvalayet
2.3.4	anadhiśrayaṃ dadhy agniṣ ṭe tejo mā hārṣīr iti
2.3.5	sruveṇa pratiṣiñcyān na vā śāntir asy amṛtam asīti
2.3.6	tayor avyaticāraḥ
2.3.7	punar jvalatā pariharet trir antaritaṃ rakṣo antaritā arātaya iti
2.3.8	samudantaṃ karṣann ivodaṅṅ udvāsayed dive tvāntarikṣāya tvā pṛthivyai tveti nidadhat
2.3.9	suhutakṛtaḥ stha suhutam akārṣṭety aṅgārān atisṛjya sruksruvaṃ pratitapet pratyuṣṭaṃ rakṣaḥ pratyuṣṭā arātayo niṣṭaptaṃ rakṣo niṣṭaptā arātaya iti
2.3.10	uttarataḥ sthālyāḥ sruvam āsādyom unnayānīty atisarjayīta
2.3.11	āhitāgnir ācamyāpareṇa vedim ativrajya dakṣiṇata upaviśya etacchrutvom unnayety atisṛjet
2.3.12	atisṛṣṭo bhūr iḍā bhuva iḍā svar iḍā vṛdha iḍeti sruvapūram unnayet
2.3.13	agriyam agriyaṃ pūrṇatamaṃ yo 'nujyeṣṭham ṛddhim icchet putrāṇām
2.3.14	yo 'sya putraḥ priyaḥ syāt taṃ prati pūrṇam unnayet
2.3.15	sthālīm abhimṛśya samidhaṃ srucaṃ cādhy adhi gārhapatyaṃ hṛtvā prāṇasaṃmitām āhavanīyasamīpe kuśeṣūpasādya jānv ācya samidham ādadhyād rajatāṃ tvāgnijyotiṣaṃ rātrim iṣṭakām upadadhe svāheti
2.3.16	samidham ādhāya vidyud asi vidya me pāpmānam agnau śraddhety apa upaspṛśya pradīptāṃ dvyaṅgulamātre 'bhijuhuyād bhūr bhuvaḥ svar o3m agnir jyotir jyotir agniḥ svāheti
2.3.17	pūrvām āhutiṃ hutvā kuśeṣu sādayitvā gārhapatyam evekṣeta paśūn me yaccheti
2.3.18	athottarāṃ tūṣṇīṃ bhūyasīm asaṃsṛṣṭāṃ prāgudag uttarato vā
2.3.19	prajāpatiṃ manasā dhyāyāt tūṣṇīṃ homeṣu sarvatra
2.3.20	bhūyiṣṭhaṃ sruci śiṣṭvā trir anuprakampyāvamṛjya kuśamūleṣu nimārṣṭi paśubhyas tveti
2.3.21	teṣāṃ dakṣiṇata uttānā aṅgulīḥ karoti prācīnāvītī tūṣṇīṃ svadhā pitṛbhya iti vā
2.3.22	apo avaninīya
2.3.23	vṛṣṭir asi vṛśca me pāpmānam apsu śraddhety apa upaspṛśya
2.3.24	āhitāgnir anumantrayeta
2.3.25	ādhānam uktvā tenarṣiṇā tena brahmaṇā tayā devatayā aṅgirasvad dhruvā āsīdeti samidham
2.3.26	tā asya sūdadohasa iti pūrvām āhutim
2.3.27	upasthāyottarāṃ kāṅkṣetekṣamāṇo bhūr bhuvaḥ svaḥ suprajāḥ prajābhiḥ syāṃ suvīro vīraiḥ supoṣaḥ poṣaiḥ
2.3.28	āgneyībhiś ca
2.3.29	agna āyūṃsi pavasa iti tisṛbhiḥ
2.4.1	saṃvatsare saṃvatsare
2.4.2	yavāgvā payasā vā svayaṃ parvaṇi juhuyāt
2.4.3	ṛtvijām eka itaraṃ kālam
2.4.4	antevāsī vā
2.4.5	spṛṣṭvodakam udaṅ āvṛtya bhakṣayet
2.4.6	aparayor vā hutvā
2.4.7	āyuṣe tvā prāśnāmīti prathamam / annādyāya tvety uttaram
2.4.8	tūṣṇīṃ samidham ādhāyāgnaye gṛhapataye svāheti gārhapatye
2.4.9	nityottarā
2.4.10	tūṣṇīṃ samidham ādhāyāgnaye saṃveśapataye svāheti dakṣiṇe / agnaye 'nnādāyānnapataye svāheti vā
2.4.11	nityottarā
2.4.12	bhakṣayitvābhyātmam apaḥ srucā ninayate triḥ sarpadevajanebhyaḥ svāheti
2.4.13	athaināṃ kuśaiḥ prakṣālya catasraḥ pūrṇāḥ prāgudīcyor ninayed ṛtubhyaḥ svāhā digbhyaḥ svāhā saptarṣibhyaḥ svāhetarajanebhyaḥ svāheti
2.4.14	pañcamīṃ kuśadeśe pṛthivyām amṛtaṃ juhomy agnaye vaiśvānarāya svāheti / ṣaṣṭhīṃ paścād gārhapatyasya prāṇam amṛte juhomy amṛtaṃ prāṇe juhomi svāheti
2.4.15	pratāpyāntarvedi nidadhyāt
2.4.16	parikarmiṇe prayacchet
2.4.17	agreṇāhavanīyaṃ parītya samidha ādadhyāt tisras tisra udaṅmukhas tiṣṭhan
2.4.18	prathamāṃ samantrām
2.4.19	āhavanīye dīdihīti gārhapatye dīdāyeti dakṣiṇe dīdidāyeti
2.4.20	uktaṃ paryukṣaṇam
2.4.21	tābhyāṃ parisamūhane
2.4.22	pūrve tu paryukṣaṇāt
2.4.23	evaṃ prātaḥ
2.4.24	upodayaṃ vyuṣita udite vā
2.4.25	satyartābhyāṃ tveti paryukṣaṇam om unneṣyāmīty atisarjanaṃ hariṇīṃ tvā sūryajyotiṣam ahariṣṭakām upadadhe svāheti samidādhānaṃ bhūr bhuvaḥ svar oṃ sūryo jyotir jyotiḥ sūryaḥ svāheti homonmārjanaṃ ca
2.5.1	pravatsyann agnīn prajvalyācamyātikramyopatiṣṭhate
2.5.2	āhavanīyaṃ śaṃsya paśūn me pāhīti / gārhapatyaṃ naya prajāṃ me pāhīti / dakṣiṇam atharvapituṃ me pāhīti / gārhapatyāhavanīyāv īkṣetemān me mitrāvaruṇau gṛhān gopāyataṃ yuvam / avinaṣṭān avihṛtān pūṣainān abhirakṣatv asmākaṃ punarāyanād iti
2.5.3	yathetaṃ pratyetya pradakṣiṇaṃ paryann āhavanīyam upatiṣṭhate / mama nāma prathamaṃ jātavedaḥ pitā mātā ca dadhatur yad agre / tat tvaṃ bibhṛhi punar ā mamaitos tavāhaṃ nāma bibharāṇy agna iti
2.5.4	pravrajed anavekṣamāṇo mā pragāmeti sūktaṃ japan
2.5.5	ārād agnibhyo vācaṃ visṛjeta
2.5.6	sadā sugaḥ piturmā astu panthā iti panthānam avaruhya
2.5.7	anupasthitāgniś cet pravāsam āpadyeta / ihaiva san tatra santaṃ tvāgne hṛdā vācā manasā vā bibharmi / tiro mā santaṃ mā prahāsīr jyotiṣā tvā vaiśvānareṇopatiṣṭhata iti pratidiśam agnīn upasthāya
2.5.8	api panthām aganmahīti pratyetya
2.5.9	samitpāṇir vāgyato agnīn jvalataḥ śrutvābhikramyāhavanīyam īkṣeta / viśvadānīm ābharanto 'nātureṇa manasā / agne mā te prativeśā riṣāma / namas te astu mīḍhuṣe namas ta upasadvane / agne śumbhasva tanvaḥ saṃ mā rayyāṣṛjeti
2.5.10	agniṣu samidha upanidhāyāhavanīyam upatiṣṭhate / mama nāma tava ca jātavedo vāsasī iva vivasānau carāvaḥ / te bibhṛvo dakṣase jīvase ca yathāyathaṃ nau tanvā jātaveda iti
2.5.11	tata samidho 'bhyādadhyāt
2.5.12	āhavanīye 'ganma viśvavedasam asmabhyaṃ vasuvittamam / agne samrāḍ abhidyumnam abhisaha āyacchasva svāheti / gārhapatye 'yam agnir gṛhapatir gārhapatyaḥ prajāyā vasuvittamaḥ / agne gṛhapate 'bhidyumnam abhisaha āyacchasva svāheti / dakṣiṇe 'yam agniḥ purīṣyo rayimān puṣṭivardhanaḥ / agne purīṣyābhidyumnam abhisaha āyacchasva svāheti / gārhapatyāhavanīyāv īkṣetemān me mitrāvaruṇau gṛhān ajūgupataṃ yuvam / avinaṣṭān avihṛtān pūṣainān abhyārakṣīd asmākaṃ punarāyanād iti
2.5.13	yathetaṃ pratyetya / parisamūhyodagvihārād upaviśya bhūr bhuvaḥ svar iti vācaṃ visṛjet
2.5.14	proṣya bhūyo daśarātrāc caturgṛhītam ājyaṃ juhuyāt mano jyotir juṣatām ājyaṃ me vicchinnaṃ yajñaṃ sam imaṃ dadhātu / yā iṣṭā uṣaso yā aniṣṭās tāḥ saṃtanomi haviṣā ghṛtena svāheti
2.5.15	agnihotrāhome ca
2.5.16	pratihomam eke
2.5.17	gṛhān īkṣetāpy anāhitāgnir gṛhā mā bibhītopamaḥ svastyevo 'smāsu ca prajāyadhvaṃ mā ca vo gopatī riṣad iti prapadyeta / gṛhān ahaṃ sumanasaḥ prapadye vīraghno vīravataḥ suvīrān / irāṃ vahanto ghṛtam ukṣamāṇās teṣv ahaṃ sumanāḥ saṃviśānīti śivaṃ śagmaṃ śaṃyoḥ śaṃyor iti trir anuvīkṣamāṇaḥ
2.5.18	viditam apy alīkaṃ na tad ahar jñāpayeyuḥ
2.5.19	vijñāyate 'bhayaṃ vo 'bhayam me 'stv ity evopatiṣṭheta pravasan pratyetyāhar ahar veti
2.6.1	amāvāsyāyām aparāhṇe piṇḍapitṛyajñaḥ
2.6.2	dakṣiṇāgner ekolmukaṃ prāgdakṣiṇā praṇayed ye rūpāṇi pratimuñcamānā asurāḥ santaḥ svadhayā caranti / parāpuro nipuro ye bharanty agniṣ ṭāṃl lokāt praṇudātv asmād iti
2.6.3	sarvakarmāṇi tāṃ diśam
2.6.4	upasamādhāyobhau paristīrya dakṣiṇāgneḥ prāgudak pratyagudag vaikaikaśaḥ pātrāṇi sādayec carusthāliśūrpasphyolūkhalamusalasruvadhruvakṛṣṇājinasakṛdācchinnedhmamekṣaṇakamaṇḍalūn
2.6.5	dakṣiṇato 'gniṣṭham āruhya carusthālīṃ vrīhīṇāṃ pūrṇāṃ nimṛjet
2.6.6	parisannān nidadhyāt
2.6.7	kṛṣṇājinolūkhalaṃ kṛtvetarān patny avahanyād avivecam
2.6.8	avahatānt sakṛt prakṣālya dakṣiṇāgnau śrapayet
2.6.9	arvāg atipraṇītāt sphyena lekhām ullikhed apahatā asurā rakṣāṃsi vediṣada iti
2.6.10	tām abhyukṣya sakṛd ācchinnair avastīryāsādayed abhighārya sthālīpākam ājyaṃ sarpir anutpūtaṃ navanītaṃ votpūtaṃ dhruvāyām ājyaṃ kṛtvā dakṣiṇataḥ
2.6.11	āñjanābhyañjanakaśipūpabarhaṇāni
2.6.12	prācīnāvītīdhmam upasamādhāya mekṣaṇenādāyāvadānasaṃpadā juhuyāt somāya pitṛmate svadhā namo 'gnaye kavyavāhanāya svadhā nama iti
2.6.13	svāhākāreṇa vāgniṃ pūrvaṃ yajñopavītī
2.6.14	mekṣaṇam anuprahṛtya prācīnāvītī lekhāṃ trir udakenopanayecchundhantāṃ pitaraḥ śundhantāṃ pitāmahāḥ śundhantāṃ prapitāmahā iti
2.6.15	tasyāṃ piṇḍān nipṛṇīyāt parācīnapāṇiḥ pitre pitāmahāya prapitāmahāyaitat te 'sau ye ca tvām atrānv iti
2.6.16	tasmai tasmai ya eṣāṃ pretāḥ syur iti gāṇagāriḥ pratyakṣam itarān arcayet tadarthatvāt
2.6.17	sarvebhya eva nipṛṇīyād iti taulvaliḥ kriyāguṇatvāt
2.6.18	api jīvānta ā tribhyaḥ pretebhya eva nipṛṇīyād iti gautamaḥ kriyā hy arthakāritā
2.6.19	upāyaviśeṣo jīvamṛtānām
2.6.20	na parebhyo anadhikārāt / na pratyakṣam / na jīvebhyo nipṛṇīyāt
2.6.21	na jīvāntarhitebhyaḥ
2.6.22	juhuyāj jīvebhyaḥ
2.6.23	sarvahutaṃ sarvajīvinaḥ
2.6.24	nāmāny avidvāṃs tatapitāmahaprapitāmaheti
2.7.1	nipṛtān anumantrayetātra pitaro mādayadhvaṃ yathābhāgam āvṛṣāyadhvam iti
2.7.2	savyāvṛd udaṅ āvṛtya yathāśakty aprāṇann āsitvā abhiparyāvṛtyāmīmadanta pitaro yathābhāgam āvṛṣāyīṣateti
2.7.3	caroḥ prāṇabhakṣaṃ bhakṣayet
2.7.4	nityaṃ ninayanam
2.7.5	asāv abhyaṅkṣvāsāv aṅkṣveti piṇḍeṣv abhyañjanāñjane
2.7.6	vāso dadyād daśām ūrṇāstukāṃ vā pañcāśadvarṣatāyā ūrdhvaṃ svaṃ lomaitad vaḥ pitaro vāso mā no 'to anyat pitaro yuṅgdhvam iti
2.7.7	athainān upatiṣṭheta namo vaḥ pitara iṣe namo vaḥ pitara ūrje namo vaḥ pitaraḥ śuṣmāya namo vaḥ pitaro 'ghorāya namo vaḥ pitaro jīvāya namo vaḥ pitaro rasāya / svadhā vaḥ pitaro namo vaḥ pitaro nama etā yuṣmākaṃ pitara imā asmākaṃ jīvā vo jīvanta iha santaḥ syāma
2.7.8	namo 'nvāhuvāmaha iti ca tisṛbhiḥ
2.7.9	athainān pravāhayet paretana pitaraḥ somyāso gambhīrebhiḥ pathibhiḥ pūrviṇebhiḥ / dattvāyāsmabhyaṃ draviṇe ha bhadraṃ rayiṃ ca naḥ sarvavīraṃ niyacchateti
2.7.10	agniṃ pratyeyād agne tam adyāśvaṃ na stomair iti
2.7.11	gārhapatyaṃ yad antarikṣaṃ pṛthivīm uta dyāṃ yan mātaraṃ pitaraṃ jihiṃsima / agnir mā tasmād enaso gārhapatyaḥ pramuñcatu karotu mām anenasam iti
2.7.12	vīraṃ me datta pitara iti piṇḍānāṃ madhyamam
2.7.13	patnīṃ prāśayed ādhatta pitaro garbhaṃ kumāraṃ puṣkaraṣrajam / yathāyam arapā asad iti
2.7.14	apsv itarau
2.7.15	atipraṇīte vā
2.7.16	yasya vāgantur annakāmyābhāvaḥ sa prāśnīyāt
2.7.17	mahārogeṇa vābhitaptaḥ prāśnīyād anyatarāṃ gatiṃ gacchati
2.7.18	evam anāhitāgnir nitye
2.7.19	śrapayitvātipraṇīya juhuyāt
2.7.20	dvivat pātrāṇām utsargaḥ
2.7.21	tṛṇaṃ dvitīyam udrikte
2.8.1	darśapūrṇamāsāv ārapsyamāno 'nvārambhaṇīyām
2.8.2	agnāviṣṇū sarasvatī sarasvān agnir bhagī
2.8.3	agnāviṣṇū sajoṣase mā vardhantu vāṅgiraḥ / dyumnair vājebhir āgatam / agnāviṣṇū mahi dhāma priyaṃ vāṃ vītho ghṛtasya guhyā juṣāṇā / dame dame suṣṭutir vām iyānā prati vāṃ jihvā ghṛtam uccaraṇyat / pāvakā naḥ sarasvatī pāvīravī kanyā citrāyuḥ pīpivāṃsaṃ sarasvato divyaṃ suparṇaṃ vāyasaṃ bṛhantam āsavaṃ savitur yathā sa no rādhāṃsy ābhareti
2.8.4	ādhānād yady āmayāvī yady vārthā vyatheran punarādheya iṣṭiḥ
2.8.5	tasyāṃ prayājānuyājān vibhaktibhir yajet
2.8.6	samidhaḥ samidho 'gne 'gna ājyasya vyantu / tanūnapād agnim agna ājyasya vetu / iḍo agnināgna ājyasya vyantu / barhir agnir agna ājyasya vetv iti
2.8.7	samidhāgniṃ duvasyatehy ū ṣu bravāṇi ta ity āgneyāv ājyabhāgau
2.8.8	buddhimadindumantāv ity ācakṣate
2.8.9	tathānuvṛttiḥ
2.8.10	ijyā ca
2.8.11	nityaṃ pūrvam anubrāhmaṇinaḥ
2.8.12	agna āyūṃsi pavasa ity uttaram
2.8.13	nityas tūttare haviḥśabdaḥ
2.8.14	āgneyaṃ haviḥ / adhā hy agne krator bhadrasyābhiṣ ṭe adya gīrbhir gṛṇanta ebhir no arkair agne tam adya aśvaṃ na stomair iti samyājye / devaṃ barhir agner vasuvane vasudheyasya vetu devo narāśaṃso 'gnau vasuvane vasudheyasya vetv iti
2.9.1	āgrayaṇaṃ vrīhiśyāmākayavānām
2.9.2	sasyaṃ nāśnīyād agnihotram ahutvā
2.9.3	yathā varṣasya tṛptaḥ syād athāgrayaṇena yajeta
2.9.4	api vā devā āhus tṛpto nūnaṃ varṣasyāgrayaṇena hi yajata iti agnihotrīṃ vai nānādayitvā tasyāḥ payasā juhuyāt
2.9.5	api vā kriyā yaveṣu
2.9.6	iṣṭis tu rājñaḥ
2.9.7	sarveṣāṃ caike
2.9.8	śyāmākeṣṭyāṃ saumyaś caruḥ
2.9.9	soma yās te mayobhuvo yā te dhāmāni divi yā pṛthivyām ity avāntareḍāyā nityaṃ japam uktvā savye pāṇau kṛtvetareṇābhimṛśet prajāpataye tvā grahaṃ gṛhṇāmi mahyaṃ śriye mahyaṃ yaśase mahyam annādyāya
2.9.10	bhadrānnaḥ śreyaḥ samanaiṣṭa devās tvayāvasena samaśīmahi tvā / sa no mayobhūḥ pitevāviśeha śaṃ no bhava dvipade śaṃ catuṣpada iti prāśyācamya nābhim ālabhetāmo 'si prāṇa tad ṛtaṃ bravīmy amāsi sarvān asi praviṣṭaḥ / sa me jarāṃ rogam apanudya śarīrād amā ma edhi māmṛdhāma indreti
2.9.11	etena bhakṣiṇo bhakṣān sarvatra navabhojane
2.9.12	atha vrīhiyavānāṃ dhāyye virājau
2.9.13	agnīndrāv indrāgnī vā viśve devāḥ somo yadi tatra śyāmāko dyāvāpṛthivī
2.9.14	ādyā ye agnim indhate sukarmāṇaḥ suruco devayanto viśve devāsa āgata ye ke ca jmā mahi no ahimāyā mahī dyauḥ pṛthivī ca naḥ pra pūrvaje pitarā navyasībhir iti
2.10.1	atha kāmyāḥ
2.10.2	āyuṣkāma iṣṭyāṃ jīvatumantau
2.10.3	ā no agne sucetunā tvaṃ soma mahe bhagam ity agnir āyuṣmān indras trātā
2.10.4	āyuṣ ṭe viśvato dadhad ayam agnir vareṇyaḥ / punas te prāṇa āyātu parā yakṣmaṃ suvāmi te / āyurdā agne haviṣo juṣāṇo ghṛtapratīko ghṛtayonir edhi / ghṛtaṃ pītvā madhu cāru gavyaṃ piteva putram abhirakṣatād imam / trātāram indram avitāram indraṃ mā te asyāṃ sahasāvan pariṣṭau / pāhi no agne pāyubhir ajasrair agne tvaṃ pārayā navyo asmān iti saṃyājye
2.10.5	svastyayanyāṃ rakṣitavantau
2.10.6	agne rakṣā no aṃhasas tvaṃ naḥ soma viśvata iti
2.10.7	agniḥ svastimān svasti no divo agne pṛthivyā āre asmad amatim āre aṃha iti pūrvayokte saṃyājye
2.10.8	putrakāmeṣṭyām agniḥ putrī
2.10.9	yasmai tvaṃ sukṛte jātavedo yas tvā hṛdā kīriṇā manyamānaḥ / agnis tu viśravastamam iti dve saṃyājye
2.10.10	āgneyyā uttare
2.10.11	nitye mūrdhanvataḥ
2.10.12	tubhyaṃ tā aṅgirastamāśyāmantaṃ kāmam agne taveti kāmāya
2.10.13	vaimṛdhyā uttare
2.10.14	vi na indra mṛdho jahi mṛgo na bhīmaḥ kucaro giriṣṭhāḥ / sadyuttim indra sacyutiṃ pracyutiṃ jaghanacyutim / pranākāphāna ābhara prayapsyann iva sakthyau vi na indra mṛdho jahi / canīkhudad yathāsapham abhi naḥ suṣṭutiṃ nayeti
2.10.15	indrāya dātre punardātre vā
2.10.16	yāni no dhanāni kruddho jināsi manyunā / indrānuviddhi nas tāny anena haviṣā punaḥ / punar na indro maghavā dadātu dhanāni śakro dhanīḥ surādhāḥ / asmadryak kṛṇutāṃ yācito manaḥ śruṣṭī na indro haviṣā mṛdhātīti
2.10.17	āśānām āśāpālebhyo vā
2.10.18	āśānām āśāpālebhyaś caturbhyo amṛtebhyaḥ / idaṃbhūtasyādhyakṣebhyo vidhema haviṣā vayam / viśvā āśā madhunā saṃsṛjāmi anamīvā āpa oṣadhayaḥ santu sarvāḥ / ayaṃ yajamāno mṛdho vyasyatv agṛbhītāḥ paśavaḥ santu sarva iti
2.10.19	lokeṣṭiḥ
2.10.20	pṛthivy antarikṣaṃ dyaur iti devatāḥ
2.10.21	pṛthivīṃ mātaraṃ mahīm antarikṣam upabruve / bṛhatīm ūtaye divam / viśvaṃ bibharti pṛthivy antarikṣaṃ vipaprathe / duhe dyaur bṛhatī payaḥ / varma me pṛthivī mahī antarikṣaṃ svastaye / dyaur me śarma mahi śrava iti tisras trayāṇām
2.10.22	prathame prathamasyottame madhyamasya
2.11.1	mitravindā mahāvairājī
2.11.2	agniḥ somo varuṇo mitra indro bṛhaspatiḥ savitā pūṣā sarasvatī tvaṣṭety ekapradānāḥ
2.11.3	agniḥ somo varuṇo mitra indro bṛhaspatiḥ savitā yaḥ sahasrī / pūṣā no gobhir avasā sarasvatī tvaṣṭā rūpeṇa samanaktu yajñam
2.11.4	pratilomam ādiśya yajed ye yajāmahe tvaṣṭāraṃ sarasvatīṃ pūṣaṇaṃ savitāraṃ bṛhaspatim indraṃ mitraṃ varuṇaṃ somam agniṃ tvaṣṭā rūpāṇi dadhatī sarasvatī bhagaṃ pūṣā savitā no dadātu / bṛhaspatir dadad indraḥ sahasraṃ mitro dātā varuṇaḥ somo agnir iti
2.11.5	aṣṭau vairājatantrāḥ
2.11.6	tāsām ādyāḥ ṣaḍekahaviṣaḥ
2.11.7	snuṣāśvaśurīyayābhicaran yajeta
2.11.8	indraḥ sūro atarad rajāṃsi snuṣā sapatnā śvaśuro 'ham asmi / ahaṃ śatrūn jayāmi jarhṛṣāṇo 'haṃ vājaṃ jayāmi vājasātau / indraḥ sūraḥ prathamo viśvakarmā marutvān astu gaṇavān sajātaiḥ / mama snuṣā śvaśurasya praviṣṭau sapatnā vācaṃ manasa upāsatām
2.11.9	juṣṭo damūnā agne śardha mahate saubhagāyeti saṃyājye
2.11.10	vimatānāṃ saṃmatyarthe saṃjñānī
2.11.11	agnir vasumān somo rudravān indro marutvān varuṇa ādityavān ity ekapradānāḥ
2.11.12	agniḥ prathamo vasubhir no avyāt somo rudrair abhirakṣatu tmanā / indro marudbhir ṛtuthā kṛṇotv ādityair no varuṇaḥ śarma yaṃsat / sam agnir vasubhir no avyāt saṃ somo rudriyābhis tanūbhiḥ / sam indro rātahavyo marudbhiḥ sam ādityair varuṇo viśvavedā iti
2.11.13	aindrāmārutīṃ bhedakāmāḥ
2.11.14	maruto yasya hi kṣaye praśardhāya mārutāya svabhānava iti
2.11.15	aindrīm anūcya mārutyā yajen mārutīm anūcyaindryā yajed indraṃ pūrvaṃ nigameṣu maruto vā
2.11.16	indraṃ vā / pradhānād ūrdhvaṃ marutaḥ
2.11.17	prakṛtyā saṃpattikāmāḥ saṃjñānīṃ ca
2.11.18	aindrābārhaspatyāṃ pradhṛṣyamāṇāḥ
2.11.19	ā na indrā bṛhaspatī asmai indrābṛhaspatī iti yady apīndrāya codayeyuḥ
2.12.1	pavitreṣṭyām
2.12.2	apām idaṃ nyayanaṃ samudrasya niveśanam / anyaṃ te asmat tapantu hetayaḥ pāvako asmabhyaṃ śivo bhava / namas te harase śociṣe namas te astv arciṣe / anyaṃ te asmat tapantu hetayaḥ pāvako asmabhyaṃ śivo bhaveti pāvakavatyau dhāyye
2.12.3	pāvakavantāv ājyabhāgāv agnī rakṣāṃsi sedhati yo dhārayā pāvakayety ṛcau yājye
2.12.4	yat te pavitram arciṣy ā kalaśeṣu dhāvatīti pavitra ity ete
2.12.5	agniḥ pavamānaḥ sarasvatī priyā agniḥ pāvakaḥ savitā satyaprasavo 'gniḥ śucir vāyur niyutvān agnir vratapatir dadhikrāvāgnir vaiśvānaro viṣṇuḥ śipiviṣṭaḥ uta naḥ priyāpriyāsv imā juhvānā yuṣmad ā namobhir vāyur agregā yajñaprīr vāyo śukro ayāmi te dadhikrāvṇo akāriṣam ādadhikrāḥ śavasā pañca kṛṣṭīr juṣṭo damūnā agne śardha mahate saubhagāyeti saṃyājye
2.12.6	saiṣā saṃvatsaram atipravasataḥ śuddhikāmo vā tad eṣābhi yajñagāthā gīyate / vaiśvānarīṃ vrātapatīṃ pavitreṣṭiṃ tathaiva ca / ṛtāvṛttau prayuñjānaḥ punāti daśapauruṣam iti
2.13.1	varṣakāmeṣṭiḥ kārīrī
2.13.2	tasyāṃ prati tyaṃ cārum adhvaram īḍe agniṃ svavasaṃ namobhir iti dhāyye
2.13.3	yāḥ kāś ca varṣakāmeṣṭyāpsumantau
2.13.4	apsv agne sadhiṣ ṭavāpsu me somo abravīd iti
2.13.5	agnir dhāmacchan marutaḥ sūryaḥ
2.13.6	tisraś ca piṇḍya uttarāḥ
2.13.7	hiraṇyakeśo rajaso visāra iti dve tvaṃ tyā cid acyutā dhāmante viśvaṃ bhuvanam adhiśritam iti vāvāśreva vidyun mimāti parvataś cin mahi vṛddho bibhāya sṛjanti raśmim ojasā vahiṣṭhebhir viharan yāsi tantum udīrayathā marutaḥ samudrataḥ pra vo marutas taviṣā udanyava āyaṃ naraḥ sudānavo dadāśuṣe vidyun mahaso naro aśmadidyavaḥ kṛṣṇaṃ niyānaṃ harayaḥ suparṇā niyutvanto grāmajito yathā naraḥ
2.13.8	agne bādhasva vimṛdho vidur grahā yaṃ tvā devāpiḥ śuśucāno agna iti saṃyājye / ṛco anūcya yajurbhir eke yajanti
2.13.9	saṃsthitāyāṃ sarvā diśa upatiṣṭhetācchāvada tavasaṃ gīrbhir ābhir iti catasṛbhiḥ pratyṛcaṃ sūktena sūktena vā
2.14.1	ata ūrdhvam iṣṭyayanāni
2.14.2	sāṃvatsarikāṇi
2.14.3	teṣāṃ phālgunyāṃ paurṇamāsyāṃ caitryāṃ vā prayogaḥ
2.14.4	turāyaṇam
2.14.5	agnir indro viśve devā iti pṛthagiṣṭayo 'nusavanam ahar ahaḥ
2.14.6	ekā vā trihaviḥ
2.14.7	dākṣāyaṇayajñe dve paurṇamāsyau dve amāvāsye yajeta
2.14.8	nitye pūrve yathāsaṃnayato 'māvāsyāyām
2.14.9	uttarayor aindraṃ paurṇamāsyāṃ dvitīyam
2.14.10	maitrāvaruṇam amāvāsyāyām
2.14.11	ā no mitrā varuṇā yad baṃhiṣṭhaṃ nātividhe sudānū iti prājāpatya iḍādadhaḥ
2.14.12	prajāpate na tvad etāny anyas taveme lokāḥ pradiśo diśaś ca parāvato nivata udvataś ca / prajāpate viśvasṛj jīvadhanya idaṃ no deva pratiharya havyam iti dyāvāpṛthivyor ayanam
2.14.13	paurṇamāsenāmāvāsyād āmāvāsyenāpaurṇamāsāt
2.14.14	asamāmnātāsv arthāt tantravikāraḥ
2.14.15	adhvaryur vā yathā smaret
2.14.16	vairājaṃ tv agnimanthane
2.14.17	dhāyye tv evaike
2.14.18	devatalakṣaṇā yājyānuvākyāḥ
2.14.19	gāyatry āvatī hūtavaty upoktavatī purastāllakṣaṇānuvākyā
2.14.20	triṣṭubvatī vītavatī juṣṭavaty upariṣṭāllakṣaṇā yājyā / api vānyasya chandasaḥ
2.14.21	na tu yājyā hrasīyasī
2.14.22	na uṣṇiṅ na bṛhatī
2.14.23	kṣāmanaṣṭahatadagdhavatīs tu varjayet
2.14.24	vyakte tu daivate tathaiva
2.14.25	lakṣaṇam api vāvyakte
2.14.26	anadhigacchan sarvaśaḥ
2.14.27	anadhigama āgneyībhyām
2.14.28	vyāhṛtibhir vā
2.14.29	devatām ādiśya praṇuyād yajec ca
2.14.30	namrābhyāṃ vā
2.14.31	imam ā śṛṇudhī havaṃ yaṃ tvā gīrbhir havāmahe / edaṃ barhir niṣīda naḥ / stīrṇaṃ barhir ānuṣag āsad etad upeḍānā iha no adya gaccha / aheḍatā manasedaṃ juṣasva vīhi havyaṃ prayatam āhutaṃ ma iti namre
2.14.32	āgneyyāv anirukte
2.15.1	cāturmāsyāni prayokṣyamāṇaḥ pūrvedyur vaiśvānarapārjanyām
2.15.2	vaiśvānaro ajījanad agnir no navyasīṃ matim / kṣmayā vṛdhāna ojasā / pṛṣṭo divi pṛṣṭo agniḥ pṛthivyāṃ parjanyāya pragāyata pravātā vānti patayanti vidyuta ity agnyādheyaprabhṛtyantā upāṃśuhaviṣaḥ
2.15.3	saumikyaḥ
2.15.4	prāyaścittikyaḥ
2.15.5	anvāyātyaikakapālāḥ
2.15.6	sarvatra vāruṇavarjam
2.15.7	sāvitraś cāturmāsyeṣu
2.15.8	pradhānahavīṃsi caike
2.15.9	pitryopasadaḥ satantrāḥ
2.15.10	paunarādheyikī ca prāg uttamād anuyājāt
2.15.11	api vā sumandratantrāḥ
2.15.12	āguḥpraṇavavaṣaṭkārā uccaiḥ sarvatra
2.15.13	tathāgrayaṇe 'griyam
2.15.14	āhāryas tu prāṇasaṃtataḥ praṇavaḥ puronuvākyāyāḥ
2.15.15	tathāgurvaṣaṭkārau yājyāyāḥ
2.15.16	tantrasvarāṇy upāṃśor uccāni
2.15.17	mandrāṇy upāṃśutantrāṇām
2.16.1	prātar vaiśvadevyāṃ preṣito 'gnimanthanīyā anvāha paścāt sāmidhenīsthānasya padamātre 'vasthāyābhihiṃkṛtya
2.16.2	abhi tvā deva savitar mahī dyauḥ pṛthivī ca nas tvām agne puṣkarād adhīti tisṝṇām ardharcaṃ śiṣṭvāramed ā saṃpraiṣāt
2.16.3	anyatrāpy antar ṛco 'vasāne jāyamāne tv etasminn evāvasāne
2.16.4	agne haṃsīty atriṇam iti sūktam āvapeta punaḥ punar ā janmanaḥ
2.16.5	jātaṃ śrutvānantareṇa praṇavena śiṣṭam upasaṃtanuyāt
2.16.6	śiṣṭenottarām
2.16.7	uta bruvantu jantava āyaṃ hastena khādinam ity ardharca āramet / pra devaṃ devavītaya iti dve agnināgniḥ samidhyate tvaṃ hy agne agninā tam arjayanta sukratuṃ yajñena yajñam ayajanta devā iti paridadhyāt
2.16.8	sarvatrottamāṃ paridhānīyeti vidyāt
2.16.9	dhāyye virājau nava prayājāḥ prāg uttamāc catura āvapeta duro agna ājyasya vyantūṣāsānaktāgna ājyasya vītāṃ daivyā hotārāgna ājyasya vītāṃ tisro devīr agna ājyasya vyantv iti
2.16.10	agniḥ somaḥ savitā sarasvatī pūṣā marutaḥ svatavaso viśve devā dyāvāpṛthivī
2.16.11	ā viśvadevaṃ satpatiṃ vāmam adya savitar vāmam u śvaḥ pūṣan tava vrate vayaṃ śukraṃ te anyad yajataṃ te anyad iheha vaḥ svatavasaḥ pra citram arkaṃ gṛṇate turāyeti
2.16.12	navānuyājāḥ ṣaḍ ūrdhvaṃ prathamād devīr dvāro vasuvane vasudheyasya vyantu / devī uṣāsāṇaktā vasuvane vasudheyasya vītām / devī joṣṭrī vasuvane vasudheyasya vītām / devī ūrjāhutī vasuvane vasudheyasya vītām / devā daivyā hotārā vasuvane vasudheyasya vītām / devīs tisras tisro devīr vasuvane vasudheyasya vyantv iti
2.16.13	anūyājānāṃ sūktavākasya śaṃyuvākasya vopariṣṭād vājibhyo vājinam anāvāhyādeśam
2.16.14	śaṃ no bhavantu vājino haveṣu vāje vāje 'vata vājino na ity ūrdhvajñur anavānaṃ yājyām
2.16.15	agne vīhīty anuvaṣaṭkāro vājinasyāgne vīhīti vā / yatra kva caikasampraiṣe dvau vaṣaṭkārau samastāv eva tatra dvir anumantrayeta
2.16.16	na cāgūr uttarasmin
2.16.17	vājinabhakṣam iḍām iva pratigṛhyopahavam icchet
2.16.18	adhvarya upahvayasva brahmann upahvayasvāgnīd upahvayasveti
2.16.19	yan me retaḥ prasicyate yad vā me api gacchati yad vā jāyate punaḥ / tena mā śivam āviśa tena mā vājinaṃ kuru / tasya te vājipītasyopahūtasyopahūto bhakṣayāmīti prāṇabhakṣaṃ bhakṣayet
2.16.20	evam adhvaryur brahmāgnīdhraḥ
2.16.21	yajamānaḥ pratyakṣam itare ca dīkṣitāḥ
2.16.22	paurṇamāseneṣṭvā cāturmāsyavratāny upeyāt
2.16.23	keśān nivartayīta
2.16.24	śmaśrūṇi vāpayīta / adhaḥ śayīta / madhumāṃsalavaṇastryavalekhanāni varjayet
2.16.25	ṛtau bhāryām upeyāt
2.16.26	vāpanaṃ sarveṣu parvasu
2.16.27	ādyottamayor vā
2.17.1	pañcamyāṃ paurṇamāsyāṃ varuṇapraghāsaiḥ
2.17.2	paścād dārśapaurṇamāsikāyā veder upaviśya preṣito 'gnipraṇayanīyāḥ pratipadyate
2.17.3	pra devaṃ devyā dhiyā iti tisra iḍāyās tvāpa deva yam agne viśvebhiḥ svanīka devair ity ardharca āramet / āsīnaḥ prathamām anvāha upāṃśuṣapraṇavām
2.17.4	tatra sthānāt sthānasaṃkramaṇe praṇavenāvasāyānucchvasyottarāṃ pratipadyate
2.17.5	prāṇasaṃtataṃ bhavatīti vijñāyate
2.17.6	uttaram agnim anuvrajann uttarāḥ
2.17.7	imaṃ mahe vidathyāya śūṣam ayam iha prathamo dhāyi dhātṛbhir iti tu rājanyavaiśyayor ādye
2.17.8	paścād uttarasyā veder avasthāya
2.17.9	uttaravedes tu someṣu
2.17.10	nihite 'gnau sīda hotaḥ sva u loke cikitvān ni hotā hotṛṣadane vidāna iti dve paridhāya tasminn evāsana upaviśya bhūr bhuvaḥ svar iti vācaṃ visṛjeta
2.17.11	anyatrāpi yatrānubruvann anuvrajet
2.17.12	tiṣṭhatsaṃpraiṣeṣu tathaiva vāgvisargaḥ
2.17.13	agnimanthanādisamānā vaiśvadevyā
2.17.14	haviṣāṃ tu sthāne ṣaṣṭhaprabhṛtīnām indrāgnī maruto varuṇaḥ kaḥ
2.17.15	indrāgnī avasā gataṃ śnathadvṛtram uta sanoti vājaṃ maruto yasya hi kṣaye 'rā ived caramā ahevemaṃ me varuṇa śrudhi tat tvā yāmi brahmaṇā vandamānaḥ kayāṇaś citra ā bhuvaddhiraṇyagarbhaḥ samavartanāgra iti pratiprasthātā vājine tṛtīyaḥ
2.17.16	saṃsthitāyām avabhṛthaṃ vrajanti
2.17.17	tatrāvabhṛtheṣṭiḥ kṛtākṛtā
2.17.18	tām upariṣṭād vyākhyāsyāmo dvayor māsayor aindrāgnaḥ paśuḥ
2.18.1	tathā tataḥ sākamedhāḥ
2.18.2	pūrvedyus tisra iṣṭayo 'nusavanam
2.18.3	prathamāyām agnir anīkavān / anīkavantam ūtaye 'gniṃ gīrbhir havāmahe / sa naḥ parṣad ati dviṣaḥ / sainānīkena suvidatro asme ity uttarasyāṃ vṛdhanvantau / marutaḥ sāṃtapanāḥ / sāṃtapanā idaṃ havir yo no maruto abhi durhṛṇāyur iti marudbhyo gṛhamedhyebhya uttarā ājyabhāgaprabhṛtīḍāntā
2.18.4	gṛhamedhāsa āgata prabudhnyā va īrate mahāṃsīti
2.18.5	puṣṭimantau virājau saṃyājye anigade
2.18.6	anyatrāpy anāvāhane
2.18.7	āvāhane 'pi pitryāyāṃ paśau ca
2.18.8	bahu caitasyāṃ rātryām annaṃ prasuvīran
2.18.9	tasyā vivāse paurṇadarvaṃ juhuyuḥ
2.18.10	ṛṣabhe ravāṇe
2.18.11	stanayitnau vā
2.18.12	āgnīdhraṃ haike rāvayanti brahmaputraṃ vadantaḥ
2.18.13	yadi hotāraṃ codayeyus tasya yājyānuvākye / pūrṇā darvi parāpata supūrṇā punar āpata / vasneva vikrīṇāvahā iṣam ūrjaṃ śatakrato / dehi me dadāmi te ni me dhehi ni te dadhe / apām ittham iva saṃbharako 'mbā dadate dadad iti
2.18.14	marudbhyaḥ krīḍibhya uttarā
2.18.15	uta bruvantu jantavo ayaṃ kṛtnur agṛbhīta iti parokṣavārtraghnau
2.18.16	krīḍaṃ vaḥ śardho mārutam atyāso na ye marutaḥ svañcaḥ
2.18.17	juṣṭo damūnā agne śardha mahate saubhāgāyeti saṃyājye / vājināvabhṛthavarjaṃ māhendry uktā varuṇapraghāsaiḥ
2.18.18	haviṣāṃ tu saptamādīnāṃ sthāna indro vṛtrahendro mahendro vā viśvakarmā
2.18.19	ā tū na indra vṛtrahann anu te dāyi maha indriyāya viśvakarman haviṣā vāvṛdhāno yā te dhāmāni paramāṇi yāvamā iti
2.19.1	dakṣiṇāgner agnim atipraṇīya pitryā
2.19.2	sā śaṃyvantā
2.19.3	luptajapā hotāram avṛthā vaṣaṭkārānumantraṇābhihiṃkāravarjam
2.19.4	tasyāṃ prāñci karmāṇi dakṣiṇā
2.19.5	itarāṇi tathānvayam
2.19.6	uśantas tvā ni dhīmahīty etāṃ trir anavānantāḥ sāmidhenyaḥ
2.19.7	tāsām uttamena praṇavenāvaha devān pitṝn yajamānāyeti pratipattiḥ
2.19.8	agniṃ hotrāyāvaha svaṃ mahimānam āvahety etasya sthāne 'gniṃ kavyavāhanam āvāhayet
2.19.9	uttame cainaṃ prayāje prāg ājyapebhyo nigamayet
2.19.10	sūktavāke cāgnir hotreṇety etasya sthāne
2.19.11	neha prādeśaḥ
2.19.12	na barhiṣmantau prayājānuyājau / neḍāyāṃ bhakṣabhakṣaṇam
2.19.13	na mārjanam
2.19.14	na sūktavāke nāmādeśaḥ
2.19.15	īkṣitaḥ sīda hotar iti vokta upaviśet
2.19.16	jīvātumantau savyottaryupasthāḥ prācīnāvītino havirbhiś caranti
2.19.17	dakṣiṇa āgnīdhra uttaro adhvaryuḥ / dve dve anuvākye / adhyardhām anavānam
2.19.18	oṃ svadhety āśrāvaṇam / astu svadheti pratyāśrāvaṇam / anusvadhā svadheti saṃpraiṣaḥ
2.19.19	ye svadhety āgur ye svadhā maha iti vā / svadhā nama iti vaṣaṭkāraḥ
2.19.20	nityāḥ plutayaḥ
2.19.21	pitaraḥ somavantaḥ somo vā pitṛmān pitaro barhiṣadaḥ pitaro 'gniṣvātthā yamaḥ
2.19.22	udīratām avara ut parāsas tvayā hi naḥ pitaraḥ soma pūrva upahūtāḥ pitaraḥ somyāsas tvaṃ soma pracikito manīṣā somo dhenuṃ somo arvantam āśuṃ tvaṃ soma pitṛbhiḥ saṃvidāno barhiṣadaḥ pitara ūty arvāg āhaṃ pitṝn suvidatrān avitsīdaṃ pitṛbhyo namo astv adya agniṣvattāḥ pitara eha gacchata ye ceha pitaro ye ca neha ye agnidagdhā ye anagnidagdhā imaṃ yamaprastaram ā hi sīda iti dve pareyivāṃsaṃ pravato mahīr anu
2.19.23	vaivasvatāya cen madhyamā yājyā
2.19.24	ye tatṛṣur devatrā jehamānās tvad agne kāvyā tvan manīṣāḥ sapratnayā sahasā jāyamāna iti
2.19.25	agniḥ sviṣṭakṛt kavyavāhanaḥ
2.19.26	prakṛtyāta ūrdhvam
2.19.27	vaṣaṭkārakriyāyāṃ cordhvam ājyabhāgābhyām anyan mantralopāt
2.19.28	ekaikā cānuvākyā
2.19.29	yo agniḥ kravyavāhanas tvam agna īḍito jātaveda iti saṃyājye
2.19.30	bhakṣeṣu prāṇabhakṣān bhakṣayitvā barhiṣy anuprahareyuḥ saṃsthitāyāṃ prāg vānuyājābhyāṃ dakṣiṇāvṛto dakṣiṇāgnim upatiṣṭhante
2.19.31	anāvṛtyānatipraṇītacaryāyām
2.19.32	ayaviṣṭhā janayan karvarāṇi sa hi ghṛṇir urur varāya gātuḥ / sa pratyudaid dharuṇaṃ madhvo agraṃ svāṃ yat tanūṃ tanvām airayateti
2.19.33	āvṛtya tv evetarau
2.19.34	āhavanīyaṃ susaṃdṛśaṃ tveti paṅktyā
2.19.35	gārhapatyam agniṃ taṃ manya ity ekayarcā na sūktena
2.19.36	athainam abhisamāyanti mā pragā māgne tvaṃ na iti japantaḥ
2.19.37	pūrveṇa gārhapatyasūkte samāpya savyāvṛtas tryambakān varjanti
2.19.38	tatrādhvaryavaḥ karmādhīyate
2.19.39	pratyetyādityayā caranti
2.19.40	puṣṭimantau dhāyye virājau
2.20.1	pañcamyāṃ paurṇamāsyāṃ śunāṣīrīyayā
2.20.2	arvāg yathopapatti vā
2.20.3	vājinavarjaṃ samānā vaiśvadevyā / haviṣāṃ tu sthāne ṣaṣṭhaprabhṛtīnāṃ vāyur niyutvān vāyur vā śunāṣīrāv indro vā śunāṣīra indro vā śunaḥ sūrya uttamaḥ
2.20.4	ā vāyo bhūṣa śucipā upa naḥ prayābhir yāsi dāśvāṃsam accha sa tvaṃ no deva manaseśānāya prahutiṃ yas ta ānaṭ śunāsīrāv imāṃ vācaṃ juṣethāṃ śunaṃ naḥ phālā vikṛṣantu bhūmim indra vayaṃ śunāsīra me 'smin pakṣe havāmahe / sa vājeṣu pra no viṣat / aśvāyanto gavyanto vājayantaḥ śunaṃ huvema maghavānam indram aśvāyanto gavyanto vājayantas taraṇir viśvadarśataś citraṃ devānām ud agād anīkam iti yājyānuvākyāḥ
2.20.5	samāpya somena yajetāśaktau paśunā
2.20.6	cāturmāsyāni vā punaś cāturmāsyāni vā punaḥ
3.1.1	paśau
3.1.2	iṣṭir ubhayato 'nyatarato vā
3.1.3	āgneyī vā
3.1.4	āgnāvaiṣṇavī vā
3.1.5	ubhau vā
3.1.6	anyatarā purastāt
3.1.7	uktam agnipraṇayanam
3.1.8	paścāt pāśubandhikāyā veder upaviśya preṣito yūpāyājyamānāyāñjanti tvām adhvare devayanta ity uttamena vacanenārdharca āramet
3.1.9	ucchrayasva vanaspate samiddhasya śrayamāṇaḥ purastād ūrdhva ū ṣu ṇa ūtaya iti dve jāto jāyate sudinatve ahnām ity ardharca āramet / yuvā suvāsāḥ parivīta āgād iti paridadhyāt
3.1.10	yatraikatantre bahavaḥ sapaśavo 'ntyaṃ paridhāya saṃstuyād anabhihiṃkṛtya yān vo naro devayanto nimimyur iti ṣaḍbhiḥ
3.1.11	pañcabhir vā / anabhyāsam eke
3.1.12	uktam agnimanthanaṃ tathā dhāyye kṛtākṛtāv ājyabhāgau / āvāhane paśudevatābhyo vanaspatim anantaram
3.1.13	saṃmārgaiḥ saṃmṛjya pravṛtāhutīr juhuyāt
3.1.14	juṣṭo vāce bhūyāṃsaṃ juṣṭo vācaspataye devi vāk / yad vāco madhumattamaṃ tasmin mā dhāḥ sarasvatyai vāce svāhā / punar ādāya pañcavigrāhaṃ svāhā vāce svāhā vācaspataye svāhā sarasvatyai svāhā sarasvate mahobhyaḥ saṃmahebhyaḥ svāheti
3.1.15	soma evaike
3.1.16	praśāstāraṃ tīrthena prapādya daṇḍam asmai prayacched dakṣiṇottarābhyāṃ pāṇibhyāṃ mitrāvaruṇayos tvā bāhubhyāṃ praśāstroḥ praśiṣā prayacchāmīti
3.1.17	tathā yuktābhyām evetaro mitrāvaruṇayos tvā bāhubhyāṃ praśāstroḥ praśiṣā pratigṛhṇāmy avakro vithuro bhūyāsam iti
3.1.18	pratigṛhyottareṇa hotāram ativrajed dakṣiṇena daṇḍaṃ haren na cānena saṃspṛśed ātmānaṃ vānyaṃ vā praiṣavacanāt
3.1.19	anyāny api yajñāṅgāny upayuktāni na vihāreṇa vyaveyāt
3.1.20	dakṣiṇo hotṛṣadanāt prahvo 'vasthāya vedyāṃ daṇḍam avaṣṭabhya brūyāt praiṣāṃś cādeśam
3.1.21	anuvākyāṃ ca saṃpraiṣe / pūrvāṃ praiṣāt
3.1.22	paryagnistokamanotonnīyamānasūktāni ca
3.1.23	soma āsīno 'nyat
3.2.1	ekādaśa prayājāḥ
3.2.2	teṣāṃ praiṣāḥ
3.2.3	prathamaṃ praiṣasūktam / uktaṃ dvitīye
3.2.4	adhvaryupreṣito maitrāvaruṇaḥ preṣyati / praiṣair hotāram
3.2.5	hotā yajaty āprībhiḥ praiṣaliṅgābhiḥ
3.2.6	samiddho agnir iti śunakānāṃ juṣasva naḥ samidham iti vasiṣṭhānām / samiddho adyeti sarveṣām
3.2.7	yatharṣi vā
3.2.8	prājāpatye tu jāmadagnyaḥ sarveṣām
3.2.9	daśasūkteṣu preṣito maitrāvaruṇo 'gnir hotā na iti tṛcaṃ paryagnaye 'nvāha
3.2.10	adhrigave preṣyopapreṣya hotar iti vokto 'jaid agnir asanad vājam iti praiṣam uktvāntarvedi daṇḍaṃ nidadhāti
3.2.11	adhrigur hotohann aṅgāni daivataṃ paśum iti yathārtham
3.2.12	puṃvan mithune
3.2.13	medhapatī
3.2.14	medhāyāṃ vikalpaḥ
3.2.15	yathārtham ūrdhvam adhrigor anyan mithunebhyaḥ
3.2.16	sarveṣu yajurnigadeṣu
3.2.17	prakṛtau samarthanigadeṣu
3.2.18	prākṛtās tv eva mantrāṇāṃ śabdāḥ
3.2.19	pratinidhiṣv api
3.2.20	nābhir upamā me 'do havir ity anūhyāni
3.3.1	daivyāḥ śamitāra ārabhadhvam uta manuṣyā upanayata medhyād ura āśāsānā medhapatibhyāṃ medham / prāsmā agniṃ bharata stṛṇīta barhir anv enaṃ mātā manyatām anu pitā anu bhrātā sagarbhyo 'nu sakhā sayūthyaḥ / udīcīnām asya pado nidhattāt sūryaṃ cakṣur gamayatād vātaṃ prāṇam anvavasṛjatād antarikṣam asuṃ diśaḥ śrotraṃ pṛthivīṃ śarīram / ekadhāsya tvacam āchyāt purā nābhyā api śaso vapām utkhidatād antar evoṣmāṇaṃ vārayadhvāt / śyenam asya vakṣaḥ kṛṇutāt praśasā bāhū śalā doṣaṇī kaśyape vāṃśācchidre śroṇī kavaṣorusre kaparṇāṣṭhīvantā ṣaḍviṃśatir asya vaṅkrayas tā anuṣṭhyocyāvayatād gātraṃ gātram asyānūnaṃ kṛṇutāt / ūvadhyagohaṃ pārthivaṃ khanatāt / asnā rakṣaḥ saṃsṛjatāt / vaniṣṭhum asya mā rāviṣṭorūkaṃ manyamānā ned vas toke tanaye ravitā ravat śamitāraḥ / adhrigo śamīdhvaṃ suśami śamīdhvaṃ śamīdhvam adhrigā3u apāpa
3.3.2	asnā rakṣaḥ saṃsṛjatāt śamitāro 'pāpa ity upāṃśu
3.3.3	ekadhā ṣaḍviṃśatir iti dvir dvibahūnām
3.3.4	purāntar iti caike / adhrigvādi trir uktvā śamitāro yad atra sukṛtaṃ kṛṇavathāsmāsu tad yad duṣkṛtam anyatra tad iti japitvā dakṣiṇāvṛd āvartate
3.3.5	maitrāvaruṇaś ca
3.3.6	savyāvṛttau brahma yajamānau / saṃjñapte paśāv āvarteran
3.4.1	vapāyāṃ śrapyamāṇāyāṃ preṣitaḥ stokebhyo 'nvāha juṣa saprathas tam imaṃ no yajñam iti
3.4.2	uktam ādāpanaṃ svāhākṛtibhyaḥ
3.4.3	motā yakṣad agniṃ svāhājyasya svāhā medasa iti praiṣa uttamāprīyājyā
3.4.4	vapā puroḍāśo havir iti paśoḥ pradānāni
3.4.5	tāni pṛthaṅ nānādevateṣu
3.4.6	manotāṃ ca
3.4.7	na manotāvartetety eke
3.4.8	teṣāṃ saliṅgāḥ praiṣāḥ
3.4.9	teṣv agnīṣomayoḥ sthāne yā yā paśudevatā
3.4.10	chāgasthāna usro gaur meṣo 'vikā hayo 'śvo 'nvādeśe vyaktacodanām
3.4.11	evaṃ vanaspatisviṣṭakṛtsūktavākapraiṣaiḥ
3.4.12	prājāpatye tv agnicityāsamyukte vāyavyaṃ paśupuroḍāśam / eke vāyavye prājāpatyam / tena paśudevatā vardhata ity ācāryāḥ puroḍāśatatpradhānatvāt
3.4.13	puroḍāśanigameṣu puroḍāśavaddhavīṃsy ājyavarjaṃ yeṣāṃ tena samavattahomaḥ
3.4.14	medho rabhīyān iti paśvabhidhāne
3.4.15	ādad ghasat karaj juṣatām aghad agrabhīd avīvṛdhateti devatānām
3.5.1	hutāyāṃ vapayāṃ sabrahmakāś cātvāle mārjayante nidhāya daṇḍaṃ maitravaruṇaḥ
3.5.2	idam āpaḥ pravahata sumitryā na āpa oṣadhayaḥ santu durmitryās tasmai santu yo asmān dveṣṭi yaṃ ca vayaṃ dviṣma iti
3.5.3	etāvan mārjanaṃ paśau
3.5.4	tīrthena niṣkramyāsītā puroḍāśaśrapaṇāt
3.5.5	tena caritvā sviṣṭakṛtā careyuḥ
3.5.6	yadi tv anvāyātyāni tair agre careyuḥ
3.5.7	na tu teṣāṃ nigameṣv anuvṛttiḥ
3.5.8	nānyeṣām ūrdhvam āvāhanād utpannānām
3.5.9	iḍām agne purudaṃsaṃ saniṃ gor hotā yakṣad agniṃ puroḍāśasya svadasva havyā sam iṣo didīhīti puroḍāśasviṣṭakṛtaḥ
3.5.10	ūrdhvam iḍāyāḥ
3.6.1	manotāyaiṣampreṣitas tvaṃ hy agne prathama ity avāha
3.6.2	haviṣā caranti
3.6.3	tatra praiṣe katara evāgnīṣomāv evam ity aitareyiṇaḥ
3.6.4	anyatra dvidevatān maitrāvaruṇadevate ca
3.6.5	tathā dṛṣṭatvāt
3.6.6	prakṛtyā gāṇagāriḥ
3.6.7	utpannānāṃ smṛta āmnāye 'narthabhede nirartho vikāraḥ
3.6.8	yājyāyā antarārdharcau vasāhoma āramet
3.6.9	vanaspatinā caranti / praiṣam abhito yājyānuvākye
3.6.10	yatrāgner ājyasya haviṣīty atrājyabhāgau
3.6.11	ayāḍ agnir agner ājyasya haviṣa iti sviṣṭakṛti / iḍām upahūyānuyājaiś caranti
3.6.12	teṣāṃ praiṣās tṛtīyaṃ praiṣasūktam ekādaśeha
3.6.13	prāg uttamā dvāv āvapeta / devo vanaspatir vasuvane vasudheyasya vetu / devaṃ barhir vāritīnāṃ vasuvane vasudheyasya vetv iti
3.6.14	anavānaṃ preṣyati / anavānaṃ yajati
3.6.15	uktam uttame
3.6.16	sūktavākapraiṣe pūrvasmin nigame gṛhṇann ity atrājyabhāgau
3.6.17	badhnann amuṣmā amuṃ badhnann amuṣmā amum iti paśūṃś ca devatāś ca
3.6.18	devatāś caivaikapaśukāḥ
3.6.19	paśūṃś caivaikadevatān
3.6.20	uttara ājyenety ājyabhāgau / amuṣmā amuneti pūrveṇoktam
3.6.21	samāpya praiṣam agnau daṇḍam anuprahared anavabhṛthe
3.6.22	avabhṛthe 'nyatra
3.6.23	kṛtākṛtaṃ vedastaraṇam / tīrthena niṣkramyāgnipaśuketanāny avyavayanto hṛdayaśūlam upoyamānam anumantrayeran śug asi yo 'smān dveṣṭi yaṃ ca vayaṃ dviṣmas tam abhiśoceti
3.6.24	tasya upariṣṭād upaspṛśanti / dvīpe rājño varuṇasya gṛho mito hiraṇyayaḥ / sa no dhṛtavrato rājā dhāmno dhāmna iha muñcatu / dhāmno dhāmno rājann ito varuṇa no muñca / yad āpo aghnyā iti varuṇeti śapāmahe tato varuṇa no muñca / maivāpo moṣadhīr hiṃsīr ato viśvavyacā abhūs tveto varuṇa no muñca / sumitryā na āpa oṣadhayaḥ santv iti ca
3.6.25	aspṛṣṭvānavekṣamāṇā asaṃspṛśantaḥ pratyāyantaḥ samidhaḥ kurvate tisras tisra ekaikaḥ
3.6.26	agneḥ samid asi tejo 'si tejo me dehīti prathamām / edho asy edhiṣīmahīti dvitīyām / samid asi samedhiṣīmahīti tṛtīyām
3.6.27	etyopatiṣṭhanta āpo adyānvācariṣām iti / tataḥ samidho abhyādadhati yathāgṛhītam agneḥ samid iti tejo 'si tejo me 'dāḥ svāhā / somasya samid iti duriṣṭer mā pāhi svāhā / pitṝṇāṃ samid asi mṛtyor mā pāhi svāheti
3.6.28	tataḥ saṃsthājapa iti paśutantram
3.7.1	pradānānām uktāḥ praiṣāḥ
3.7.2	teṣāṃ yājyānuvākyāḥ
3.7.3	sarveṣām agre 'gre 'nuvākyās tato yājyāḥ
3.7.4	daivatena paśunānātvam
3.7.5	agne naya supathā rāye asmān iti dve pāhi no agne pāyubhir ajasraiḥ pra vaḥ śukrāya bhānave bharadhvaṃ yathā viprasya manuṣo havirbhiḥ prakāravo mananā vacyamānāḥ
3.7.6	ekā cetat sarasvatī nadīnām uta syā naḥ sarasvatī juṣāṇā sarasvaty abhi no neṣi vasyaḥ pra kṣodasā dhāyasā sasra eṣā pāvīravī kanyā citrāyur yas te stanaḥ śaśayo yo mayobhūḥ
3.7.7	tvaṃ soma pracikoto manīṣeti dve tvaṃ naḥ soma viśvato vayudhā yā te dhāmāni divi ya pṛthivyām aṣāḍhaṃ yutsu pṛtanāsu papriṃ yā te dhāmāni haviṣā yajanti
3.7.8	yās te pūṣan nāvo antaḥsamudra iti dve pūṣemā āśā anuveda sarvāḥ śukraṃ te anyad yajataṃ te anyat prapathe pathām ajaniṣṭa pūṣā pathas pathaḥ pari patiṃ vacasyā
3.7.9	bṛhaspate yā paramā parāvad iti dve bṛhaspate ati yad aryo arhāt tam ṛtviyā upa vācaḥ sacante saṃ yaṃ stubho avanayo nayanty evāpitre viśvadevāya vṛṣṇe
3.7.10	viśve adya maruto viśvaūtyā no devānām upavetu śaṃsa ā no viśva āskrāgamantu devā viśve devāḥ śṛṇutemaṃ havaṃ me ye ke ca jyāmahino ahimāyā agne yāhi dūtyaṃ māriṣaṇyaḥ
3.7.11	indraṃ naro nemadhitā havanta iti tisra uruṃ no lokam anuneṣi vidvān prasasāhiṣe puruhūta śatrūn svastaye vājibhiś ca praṇetaḥ
3.7.12	śucī vo havyā marutaḥ śucīnāṃ nū sthiraṃ maruto vīravantam ā vo hotā johavīti sattaḥ pra citram arkaṃ gṛṇate turāyārā ived acaramā aheva yā vaḥ śarma śaśamānāya santi
3.7.13	ā vṛtrahaṇā vṛtrahabhiḥ śuṣmair ābharataṃ śikṣataṃ vajrabāhū ubhā vām indrāgnī āhuvadhyai śuciṃ nu stomaṃ navajātam adya gīrbhir vipraḥ pramatim icchamānaḥ pracarṣaṇibhyaḥ pṛtanā haveṣu
3.7.14	yā devo yātu savitā suratnaḥ saghāno devaḥ savitā sahāveti dve udīraya kavitamaṃ kavīnāṃ bhagaṃ dhiyaṃ vājayantaḥ purandhim iti dve
3.7.15	ava sindhuṃ varuṇo dyaur iva sthād ayaṃ su tubhyaṃ varuṇa svadhāva evā vandasva varuṇaṃ bṛhantaṃ tat tvā yāmi brahmaṇā vandamāna iti dve astabhnād dyām asuro viśvavedā ity aikādaśinaḥ
3.8.1	agnīṣomāv imaṃ su me yuvam etāni divi rocanānīti tṛcau / āvāṃ mitrāvaruṇā havyajuṣṭim āyātaṃ mitrāvaruṇā suśastyā ā no mitrāvaruṇā havyajuṣṭiṃ yuva vastrāṇi pīvasā vasāthe pra bāhavā sisṛtaṃ jīvaseno yad baṃhiṣṭhaṃ nātividhe sudānū / hiraṇyagarbhaḥ samavartatāgra iti ṣaṭ prājāpatyāś citraṃ devānām udagād anīkam iti pañca śaṃ no bhava cakṣasā śaṃ no ahnā / vāyo bhūṣa śucipā upa naḥ pra yābhir yāsi dāśvāṃsam acchā no niyudbhiḥ śatinībhir adhvaraṃ pīvo annān rayivṛdhaḥ sumedhā rāye 'nu yaṃ jajñatū rodasī me pra vāyum acchā bṛhatī manīṣa / tava vāyavṛtasya te tvāṃ hi supsarastamam iti dve kuvid aṅga namasā ye vṛdhāsa īśānāya pra hutiṃ yas ta ānaṭ pra vo vāyuṃ rathayujaṃ kṛṇudhvam / uta tvām adite mahy aneho na uruvraje 'ditir hy ajaniṣṭa sutrāmāṇaṃ pṛthivīṃ dyām anehasaṃ mahīm ū ṣu mātaraṃ suvratānām aditir dyaur aditir antarikṣam / na te viṣṇo jāyamāno na jātas tvaṃ viṣṇo sumatiṃ viśvajanyāṃ vicakrame pṛthivīm eṣa etān trir devaḥ pṛthivīm eṣa etāṃ paromātrayā tanvā vṛdhānerāvatī dhenumatī hi bhūtam / viśvakarman haviṣā vāvṛdhāna iti dve viśvakarmā vimanā ād vihāyāḥ kiṃ svid āsīd adhiṣṭhānaṃ yo naḥ pitā janitā yo vidhātā yā te dhāmāni paramāṇi yāvam / ā ya ime dyāvāpṛthivī janitrī tan nas turīyam atha poṣayitnu devas tvaṣṭā savitā viśvarūpo deva tvaṣṭary yaddha cāru tvam ānaṭ piśaṅgarūpaḥ subharo vayodhāḥ prathamabhājaṃ yaśasaṃ vayodhām / somāpūṣaṇā jananā rayīṇām iti sūktam / ādityānām avasā nūtanenemā gira ādityebhyo ghṛtasnūs ta ādityāsa uravo gabhīrā imaṃ stomaṃ sakratavo me adya tisro bhūmīr dhārayan trīṃr uta dyūn na dakṣiṇā vicikitena savyā / mahī dyāvāpṛthivī iha jyeṣṭhe ṛtaṃ dive tad avocaṃ pṛthivyā iti dve pra dvāyā yajñaiḥ pṛthivī namobhir iti dve pra dyāvā yajñaiḥ pṛthivī ṛtāvṛdhā / mṛḍā no rudro tano mayas kṛdhīti dve ā te pitar marutāṃ sumnam etu pra babhrave vṛṣabhāya śvitī ceti tisraḥ / ā paścātān nāsatyā purastād ā gotamā nāsatyā ratheneti catasro hiraṇyatvaṅ madhuvarṇo ghṛtasnuḥ abhi kratvendra bhūr adha jmas tvaṃ mahāṁ indra tubhyaṃ rukṣāḥ satrāhaṇaṃ dādhṛṣiṃ tumram indraṃ sahadānuṃ puruhūta kṣiyantaṃ stuta indro maghavā yaddha vṛtraivāvasva indraḥ satyaḥ samrāṭ / yad vāg vadanty avicetanāni pataṅgo vācaṃ manasā bibharti catvāri vāk parimitā padāni yajñena vācaḥ padavīyam āyann iti dve devīṃ vācam ajanayanta devāḥ / janīyanto nv agrava iti tisro divyaṃ suparṇaṃ vāyasaṃ bṛhantaṃ sa vāvṛdhe naryo yoṣaṇāsu yasya vrataṃ paśavo yanti sarve yasya vratam upatiṣṭhanta āpaḥ / yasya vrate puṣṭipatir niviṣṭas taṃ sarasvantam avase huvema
3.8.2	iti paśavaḥ
3.8.3	saumyāś ca nirmitāś ca
3.8.4	nirmita aindrāgnaḥ
3.8.5	ṣāṇmāsyaḥ sāṃvatsaro vā
3.8.6	prājāpatya upāṃśu sāvitrasauryavaiṣṇavavaiśvakarmaṇāś caiteṣāṃ tatropāṃśuyājavikārān vakṣyāmaḥ
3.8.7	praiṣādir āgur asthāne
3.8.8	ādad ghasat karad iti caitāni yathāsthānam upāṃśu
3.9.1	sautrāmaṇyām
3.9.2	āśvinasārasvataindrāḥ paśavaḥ / bārhaspatyo vā caturthaḥ / aindrāsāvitravāruṇāḥ paśupuroḍāśāḥ
3.9.3	mārjayitvā yuvaṃ surāmam aśvineti grahāṇāṃ puronuvākyā / hotā yakṣad aśvinā sarasvatīm indraṃ sutrāmāṇaṃ somānāṃ surāmṇāṃ juṣantāṃ vyantu pibantu madantu somān surāmṇo hotar yajeti praiṣaḥ / putram iva pitarāv aśvinobheti yājyā
3.9.4	agne vīhīty anuvaṣaṭkāraḥ surāsutasyāgne vīhīti vā / nānā hi vāṃ devahitaṃ sadas kṛtaṃ māsaṃ sṛkṣāthāṃ parame vyomani / surā tvam asi śuṣmiṇīti surām avekṣya adho bāhū soma eṣa iti somam
3.9.5	yad atra riptaṃ rasinaḥ sutasya yad indro apibat śacībhiḥ / idaṃ tad asya manasā śivena somaṃ rājānam iha bhakṣayāmīti bhakṣajapaḥ
3.9.6	prāṇabhakṣo 'tra
3.10.1	vidhyaparādhe prāyaścittiḥ
3.10.2	śiṣṭābhāve pratinidhiḥ
3.10.3	anvāhitāgneḥ prayāṇopapattau pṛthag agnīn nayeyuḥ
3.10.4	tubhyaṃ tā aṅgirastama iti vājyāhutiṃ hutvā samāropayet
3.10.5	ayaṃ te yonir ṛtviya ity araṇī gārhapatye pratitapet
3.10.6	pāṇī vā yā te agne yajñiyā tanūs tayehy ārohātmātmānam acchā vasūni kṛṇvann aryā purūṇi / yajño bhūtvā yajñam āsīda yoniṃ jātavedo bhuva ājāyamāna iti
3.10.7	evam ananvāhitāgnir ahutvā
3.10.8	yadi pāṇyor araṇī saṃspṛśya manthayet pratyavaroha jātavedaḥ punas tvaṃ devebhyo havyaṃ vaha naḥ prajānan / prajāṃ puṣṭiṃ rayim asmāsu dhehy athā bhava yajamānāya śaṃyor iti
3.10.9	āhavanīyam avadīpyamānam arvāk śamyāparāsād idaṃ ta ekaṃ para ūta ekam iti saṃvapet
3.10.10	yadi tv atīyād yady amāvāsyāṃ paurṇamāsīṃ vā atīyād yadi vānyasyāgniṣu yajeta yadi vāsyānyo 'gniṣu yajeta yadi vāsyānyo 'gnir agnīn vyaveyād yadi vāsyāgnihotra upasanne haviṣi vānirupte cakrīvacchvā puruṣo vā vihāram antariyād yadi vādhve pramīyeteṣṭiḥ
3.10.11	agniḥ pathikṛt
3.10.12	vetthā hi vedho adhvana ā devānām api panthām aganmeti / anaḍvān dakṣiṇā
3.10.13	vyavāye tv anagninā prāg iṣṭer gām antareṇātikramayet
3.10.14	bhasmanā śunaḥ padaṃ prativaped idaṃ viṣṇur vicakrama iti
3.10.15	gārhapatyāhavanīyayor antaraṃ bhasma rājyodakarājyā ca saṃtanuyāt tantuṃ tanvan rajaso bhānum anvihīti
3.10.16	anugamayitvā cāhavanīyaṃ punaḥ praṇīyopatiṣṭheta / yad agne pūrvaṃ prahitaṃ padaṃ hite sūryasya raśmīn anvātatāna / tatra rayiṣṭhām anusambhavatāṃ saṃ naḥ sṛja sumatyā vājavatyā / tvam agne saprathā asīti ca
3.10.17	adhve pramītasyābhivānyavatsāyāḥ payasāgnihotraṃ tūṣṇīṃ sarvahutaṃ juhuyur ā samavāyāt
3.10.18	yady āhitāgnir aparapakṣe pramīyetāhutibhir enaṃ pūrvapakṣaṃ hareyuḥ
3.10.19	haviṣāṃ vyāpattā oḍhāsu devatāsv ājyeneṣṭiṃ samāpya punarijyā
3.10.20	vyāpannāni havīṃsi keśanakhakīṭapataṅgair anyair vā bībhatsaiḥ
3.10.21	bhinnasiktāni ca
3.10.22	apo 'bhyavahareyuḥ
3.10.23	prajāpate na tvad etāny anya iti ca valmīkavapāyāṃ vā sāṃnāyyaṃ madhyamena palāśaparṇena juhuyāt
3.10.24	viṣyandamānaṃ mahī dyauḥ pṛthivī ca na ity antaḥ paridhideśe nirvapeyuḥ
3.10.25	anyatarādoṣe vyāsicya pracareyuḥ
3.10.26	puroḍāśaṃ vā tatsthāne
3.10.27	ubhayadoṣa aindrāgnaṃ pañcaśarāvam odanam
3.10.28	tayoḥ pṛthak pracaryā
3.10.29	aindram evety eke
3.10.30	vatsānādhāne vāyave yavāgūm
3.10.31	agnihotram adhiśritaṃ sravad abhimantrayeta / garbhaṃ sravantam agadam akarmāgnir hotā pṛthivy antarikṣaṃ yataś cutad agnāv eva tan nābhiprāpnoti nirṛtiṃ parastād iti
3.11.1	yasya agnihotry upāvasṛṣṭā duhyamānopaviśet tām abhimantrayeta / yasmād bhīṣā niṣīdasi tato no abhayaṃ kṛdhi / paśūn naḥ sarvān gopāya namo rudrāya mīḍhuṣa iti
3.11.2	athainām utthāpayed udasthād devy aditir āyur yajñapatāv adhāt / indrāya kṛṇvato bhāgaṃ mitrāya varuṇāya ceti
3.11.3	athāsyā ūdhasi ca mukhe codapātram upodgṛhya dugdhvā brāhmaṇaṃ pāyayed yasya abhokṣyant syād yāvajjīvaṃ saṃvatsaraṃ vā
3.11.4	vāśyamānāyai yavasaṃ prayacchet sūyavasād bhagavatī hi bhūyā iti
3.11.5	śoṇitaṃ dugdhaṃ gārhapatye saṃkṣāpyānyena juhuyāt
3.11.6	bhinnaṃ siktaṃ vābhimantrayeta / samudraṃ vaḥ prahiṇomi svāṃ yonim api gacchata / ariṣṭā asmākaṃ vīrā mayi gāvaḥ santu gopatāv iti
3.11.7	yasyāgnihotry upāvasṛṣṭā duhyamānā spandeta sā yat tatra skandayet tad abhimṛśya japet yad adya dugdhaṃ pṛthivīm asṛpta yad oṣadhīr atyasṛpad yad āpaḥ / payo gṛheṣu payo aghnyāyāṃ payo vatseṣu payo astu tan mayīti
3.11.8	tatra yat praśiṣṭaṃ syāt tena juhuyāt
3.11.9	anyena vābhyānīya
3.11.10	etad dohanādy ā prācīnaharaṇāt
3.11.11	prajāpater viśvabhṛti tanvaṃ hutam asīti tatra skannābhimarśanam
3.11.12	śeṣeṇa juhuyāt
3.11.13	punar unnīyāśeṣe
3.11.14	ājyam aśeṣe
3.11.15	etad ā homāt
3.11.16	vāruṇīṃ japitvā vāruṇyā juhuyāt
3.11.17	anaśanam ānyasmāddhomakālāt
3.11.18	punarhomaṃ ca gāṇagāriḥ
3.11.19	agnihotraṃ śaraśarāyat samoṣāmum iti dveṣṭāram udāharet
3.11.20	viṣyandamānaṃ mahī dyauḥ pṛthivī ca na ity āhavanīyasya bhasmānte ninayet
3.11.21	sāṃnāyyavad bībhatse
3.11.22	abhivṛṣṭe mitro janān yātayati bruvāṇa iti samidādhānam
3.11.23	yatra vettha vanaspata ity uttarasyā āhutyāḥ skandane
3.12.1	pradoṣānto homakālaḥ
3.12.2	saṃgavāntaḥ prātaḥ
3.12.3	tam atinīya caturgṛhītam ājyaṃ juhuyāt
3.12.4	yadi sāyaṃ doṣāvastar namaḥ svāheti / yadi prātaḥ prātarvastar namaḥ svāheti / agnihotram upasādya bhūr bhuvaḥ svar iti japitvā varaṃ dattvā juhuyāt
3.12.5	iṣṭiś ca vāruṇī
3.12.6	hutvā prātar varadānam
3.12.7	anugamayitvā cāhavanīyaṃ punaḥ praṇayed iheva kṣemya edhi mā prahāsīr amuṃ māmuṣyāyaṇam /iti
3.12.8	tata iṣṭir mitraḥ sūryaḥ
3.12.9	abhi yo mahinā divaṃ pra sa mitraṃ marto astu prayasvān iti saṃsthitāyāṃ patnyā saha vāgyato 'gnīn jvalato 'har anaśnann upāsīta
3.12.10	dvayor dugdhena vāse 'gnihotraṃ juhuyāt
3.12.11	adhiśrite 'nyasmin dvitīyam avanayet
3.12.12	prātariṣṭiḥ
3.12.13	agnir vratabhṛt
3.12.14	tvam agne vratabhṛt śucir agne devān ihāvaha / upa yajñaṃ haviś ca naḥ / vratāni bibhrad vratapā adabdho yajāno devāṁ ajaraḥ suvīraḥ / dadhad ratnāni sumṛḍīko agne gopāyano jīvase jātaveda iti
3.12.15	eṣaivārtyāśrupāte
3.12.16	yady āhavanīyam apraṇītam abhyastam iyād bahuvid brāhmaṇo 'gniṃ praṇayed darbhair hiraṇye 'grato hriyamāṇe
3.12.17	abhyudite caturgṛhītam ājyaṃ rajataṃ ca hiraṇyavad agrato hareyuḥ
3.12.18	athaitad ājyaṃ juhuyāt purastāt pratyaṅmukha upaviśyoṣāḥ ketunā juṣatāṃ svāheti
3.12.19	kālātyayena śeṣaḥ
3.12.20	na tv ihāgnir anugamyaḥ
3.12.21	āhavanīye ceddhriyamāṇe gārhapatyo 'nugacchet svebhya enam avakṣāmebhyo mantheyur anugamayet tv itaram
3.12.22	kṣāmābhāve bhasmanāraṇī saṃspṛśya manthayed ito jajñe prathamam ebhyo yonibhyo adhi jātavedāḥ / sa gāyatryā triṣṭubhā jagatyānuṣṭubhā ca devebhyo havyaṃ vaha naḥ prajānann iti
3.12.23	mathitvā praṇīyāhavanīyam upatiṣṭhetāgne saṃrāḍ iṣe rāye ramasva sahase dyuṃnāyorje 'patyāya / saṃrāḍ asi svarāḍ asi sārasvatau tvotsau prāvatām annādaṃ tvānnapatyāyādadha iti
3.12.24	ata evaike praṇayanty anvāhṛtya dakṣiṇam
3.12.25	sahabhasmānaṃ vā gārhapatyāyatane nidhāyātha prāñcam āhavanīyam uddharet
3.12.26	tata iṣṭir agnis tapasvān janadvān pāvakavān
3.12.27	āyāhi tapasā janeṣv agne pāvako arciṣā / upemāṃ suṣṭutiṃ mama / ā no yāhi tapasā janeṣv agne pāvaka dodyat / havyā deveṣu no dadhad iti / praṇīte 'nugate prāgghomād iṣṭiḥ
3.12.28	agnir jyotiṣmān varuṇaḥ
3.12.29	ud agne śucayas tavāgne bṛhann uṣasām ūrdhvo asthād iti / sarvāṃś ced anugatān ādityo 'bhyudiyād vābhyastam iyād vāgnyādheyaṃ punarādheyaṃ vā
3.12.30	samārūḍheṣu cāraṇīnāśe
3.13.1	athāgneyya iṣṭayaḥ
3.13.2	vratātipattau vratapataye
3.13.3	sāgnāv agnipraṇayane 'gnivate
3.13.4	kṣāmāyāgāradāhe / śucaye saṃsarjane 'gninānyena
3.13.5	mithaś ced vivicaye
3.13.6	gārhapatyāhavanīyayor vītaye
3.13.7	grāmyeṇa saṃvargāya
3.13.8	vaidyute apsumate / vaiśvānarāya vimatānām annabhojane
3.13.9	eṣā vai kapāle ṇaṣṭe 'nudvāsite
3.13.10	abhyāśrāvite vā
3.13.11	surabhaya eva yasmiñ jīve mṛtaśabdaḥ
3.13.12	tvam agne vratapā asi yad vo vayaṃ pramināma vratāny agnināgniḥ samidhyate tvaṃ hy agne agnināgne tvam asmad yuyodhy amīvā akrandad agnis tanayann iva dyaur vi te viṣvag vāta jūtāso agne tvām agne mānuṣīr īḍate viśo agna āyāhi vītaye yo agniṃ devavītaye kuvitsu no gaviṣṭaye mā no asmin mahādhane apsv agne sadhiṣṭava yad agne divijā asy agnir hotā nyasīdad yajīyāt sādhvīm akar devavītiṃ no adyeti / yasya bhāryā gaur vā yamau janayed iṣṭir marutaḥ
3.13.13	sāṃnāyye purastāc candramasābhyudite 'gnir dātendraḥ pradātā viṣṇuḥ śipiviṣṭaḥ
3.13.14	agne dā dāśuṣe rayiṃ sayantā vipra eṣāṃ dīrghas te astv aṅkuśo bhadrā te hastā sukṛtota pāṇī vaṣaṭ te viṣṇav āsa ākṛṇomi pra tat te adya śipiviṣṭanāmeti / api vā prāyaścitteṣṭīnāṃ sthāne tasyai tasyai devatāyai pūrṇāhutiṃ juhuyād iti vijñāyate
3.13.15	haviṣāṃ skannam abhimṛśed devān janam agan yajñas tasya māśīr avatu vardhatām / bhūtir ghṛtena muñcatu yajño yajñapatim aṃhasaḥ / bhūpataye svāhā bhuvanapataye svāhā bhūtānāṃ pataye svāhā / yajñasya tvā pramayonmayābhimayā pratimayā drapsaś caskandeti
3.13.16	āhutiś ced bahiṣparidhy āghnīdhra enāṃ juhuyāt
3.13.17	hutavate pūrṇapātraṃ dadyāt
3.13.18	devate anuvākye yājye vā viparihṛtya ājye avadāne haviṣī vā yad vo devā atipātayāni vācā ca prayutī devaheḍanam / arāyo asmāṁ abhi ducchunāyate 'nyatra asmān marutas tan nidhetana svāhety ājyāhutiṃ hutvā mukhyaṃ dhanaṃ dadyāt
3.13.19	sthāninīm anāvāhya devatām upotthāya āvāhayet
3.13.20	manasety eke / ājyenāsthāninīṃ yajet
3.14.1	haviṣi duhśṛte catuḥśarāvam odanaṃ brāhmaṇān bhojayet
3.14.2	kṣāme śiṣṭeneṣṭvā punar yajeta
3.14.3	aśeṣe punarāvṛttiḥ
3.14.4	prāg āvāhanāc ca doṣe
3.14.5	apy atyantaṃ guṇabhūtānām
3.14.6	prāk sviṣṭakṛta uktaṃ pradhānabhūtānām
3.14.7	avadānadoṣe punar āyatanād avadānam
3.14.8	dveṣṭre tv iha dakṣiṇāṃ dadyāt
3.14.9	dakṣiṇādāna urvarāṃ dadyāt
3.14.10	kapālaṃ bhinnam anapravṛttakarma gāyatryā tvā śatākṣarayā saṃdadhāmīti saṃdhāyāpo abhyavahareyur abhinno gharmo jīradānur yata ārtas tad agan punaḥ / idhmo vediḥ paridhayaś ca sarve yajñasyāyur anusaṃtarantu / trayastriṃśat tantavo yān vitanvata imaṃ yajñaṃ svadhayā ye yajante / te 'bhicchidraṃ pratidadhmo yajatra svāhā yajño apy etu devān iti
3.14.11	evam avalīḍhābhiḥ kṣipteṣu
3.14.12	apa evānyāni mṛnmayāni bhūmir bhūmim agān mātā mātaram apyagāt / bhūyāsma putraiḥ paśubhir yo no dveṣṭi sa bhidyatām iti
3.14.13	yadi puroḍāśaḥ sphuṭed votpateta vā barhiṣy enaṃ nidhāyābhimantrayeta kim utpatasi kim utproṣṭhāḥ śāntaḥ śānter ihāgahi / aghoro yajñiyo bhūtvāsīda sadanaṃ svam āsīda sadanaṃ svam iti / mā hiṃsīr deva prerita ājyena tejasājyasva mā naḥ kiṃcana rīriṣaḥ / yogakṣemasya śāntyā asminn āsīda barhiṣīti
3.14.14	agnihotrāya kāle 'gnāv ajāyamāne 'py anyam ānīya juhuyuḥ
3.14.15	pūrvālābha uttarottaram
3.14.16	brāhmaṇapāṇyajakarṇadarbhastambāpsu kāṣṭheṣu pṛthivyām
3.14.17	hutvā tv api manthanam
3.14.18	pāṇau ced vāse 'navarodhaḥ
3.14.19	karṇe cen māṃsavarjanam
3.14.20	stambe cen nādhiśayīta
3.14.21	apsu ced avivekaḥ
3.14.22	etat sāṃvatsaraṃ vrataṃ yāvajjīvikaṃ vā
3.14.23	agnāv anugate antarāhutī / hiraṇya uttarāṃ juhuyāddhiraṇya uttarāṃ juhuyāt
4.1.1	darśapūrṇamāsābhyām iṣṭveṣṭipaśucāturmāsyair atha somena
4.1.2	ūrdhvaṃ darśapūrṇamāsābhyāṃ yathopapatthy eke / prāg api somenaike
4.1.3	tasyartvijaḥ
4.1.4	catvāras tripuruṣāḥ
4.1.5	tasya tasyottare trayaḥ
4.1.6	hotā maitrāvaruṇo acchāvāko grāvastud adhvaryuḥ pratiprasthātā neṣṭonnetā brahmā brāhmaṇācchaṃsy āgnīdhraḥ potodgātā prastotā pratihartā subrahmaṇya iti
4.1.7	ete 'hīnaikāhair yājayanti
4.1.8	eta eva āhitāgnaya iṣṭaprathamayajñā gṛhapatisaptadaśā dīkṣitvā samopyāgnīṃs tanmukhāḥ satrāṇy āsate
4.1.9	teṣāṃ samāvāpādi yathārtham abhidhānam aiṣṭike tantre
4.1.10	dīkṣaṇādy anagnīnām
4.1.11	agnir mukham iti ca yājyānuvākyayoḥ
4.1.12	daṇḍapradāne
4.1.13	praiṣeṣu nivitsu
4.1.14	ghṛtayājyāyām
4.1.15	kuhvāṃ ca
4.1.16	acchāvākanigadopahavapratyupahave ca
4.1.17	ārṣeyāṇi gṛhapateḥ pravaritvātmādīnāṃ mukhyānām
4.1.18	evaṃ dvitīyatṛtīyacaturthānām
4.1.19	yāvanto anantarhitāḥ samānagotrās tāvatāṃ sakṛt
4.1.20	āvartayed vā dravyānvayāḥ saṃskārāḥ
4.1.21	sāgnicityeṣu kratuṣūkhāsambharaṇīyām iṣṭim eke
4.1.22	agnir brahmaṇvān agniḥ kṣatravān agniḥ kṣatrabhṛt
4.1.23	etenāgne brahmaṇā vāvṛdhasva brahma ca te jātavedo namaś ca purūṇy agne purudhātvāyā sacitra citraṃ citayantam asme agnir īśe bṛhataḥ kṣatriyasyārcāmi te sumatiṃ ghoṣy arvāg iti / idaṃprabhṛti karmaṇāṃ śanaistarām uttarottaram
4.1.24	etat tv api paurṇamāsāt
4.1.25	prāyaṇīyāvat somapravahaṇam
4.1.26	ūrdhvaṃ prathamāyā agnipraṇayanīyāyā aupavasathye 'niyamaḥ
4.1.27	madhyādi gharme
4.2.1	dīkṣaṇīyāyāṃ dhāyye virājau
4.2.2	agnīviṣṇū
4.2.3	agnir mukhaṃ prathamo devatānāṃ saṃgatānām uttamo viṣṇur āsīt / yajamānāya parigṛhya devān dīkṣayedaṃ havir āgacchataṃ naḥ / agniś ca viṣṇo tapa uttamaṃ maho dīkṣāpālāya vanataṃ hi śakrā / viśvair devair yajñiyaiḥ saṃvidānau dīkṣām asmai yajamānāya dhattam iti
4.2.4	vaiśvānara ādityāḥ sarasvaty aditir vā
4.2.5	dhārayanta ādityāso jagatsthā iti dve ete bhuvadvadbhyo bhuvanapatibhyo vā
4.2.6	nedamādiṣu mārjanam arvāg udayanīyāyāḥ
4.2.7	idamādīḍāyāṃ sūktavāke cāgūrāśiḥsthāne
4.2.8	upahūto 'yaṃ yajamāno 'sya yajñasyāgura udṛcam aśīyeti tasminn upahūtaḥ
4.2.9	āśāste 'yaṃ yajamāno 'sya yajñasyāgura udṛcam aśīyety āśāste
4.2.10	na cātra nāmādeśaḥ
4.2.11	prakṛtyāntyordhvaṃ paśviḍāyāḥ
4.2.12	dīkṣitānāṃ saṃcaro gārhapatyāhavanīyāv antarāgneḥ praṇayanāt
4.2.13	dīkṣaṇādirātrisaṃkhyānena dīkṣā aparimitāḥ
4.2.14	ekāhaprabhṛty ā saṃvatsarāt / saṃvatsaraṃ tv eva savrate
4.2.15	dvādaśāhatāpaściteṣu yathāsutyopasadaḥ
4.2.16	karmācāras tv ekāhānām
4.2.17	ekā tisro vā dīkṣās tisra upasadaḥ sutyam ahar uttamam
4.2.18	dīkṣānte rājakrayaḥ
4.3.1	tad ahaḥ prāyaṇīyeṣṭiḥ
4.3.2	pathyā svastir agniḥ somaḥ savitāditiḥ svasti naḥ pathyāsu dhanvasv iti dve agne naya supathā rāye asmān ā devānām api panthām aganma tvaṃ soma pracikito manīṣā yā te dhāmāni divi yā pṛthivyām ā viśvadevaṃ satpatiṃ ya imā viśvā jātāni sutrāmāṇaṃ pṛthivīṃ dyām anehasaṃ mahīm ū ṣu mātaraṃ suvratānāṃ sed agnir agnīṃr ity astv anyān iti dve saṃyājye / śaṃyvanteyam
4.3.3	anājyabhāgā
4.3.4	saṃsthitāyām
4.4.1	rājānaṃ krīṇanti
4.4.2	taṃ pravakṣyatsu paścād anasas tripadamātre 'ntareṇa vartmanī avasthāya preṣito 'gne 'bhihiṃkārāt tvaṃ vipras tvaṃ kavis tvaṃ viśvāni dhārayan / apa janyaṃ bhayaṃ nudety asyandayan pārṣṇīṃ prapadena dakṣiṇā pāsūṃs trir udupyānubrūyād bhadrād abhi śreyaḥ prehi bṛhaspatiḥ purāetā te astu / athem avasya vara ā pṛthivyā āre śatrūn kṛṇuhi sarvavīra iti tiṣṭhan
4.4.3	anuvrajann uttarā antareṇaiva vartmanī
4.4.4	soma yās te mayobhuva iti tisraḥ sarve nandanti yaśasāgatenāgan deva kratubhir vardhatu kṣayam ity ardharca ārabhet / avasthite 'nasi dakṣiṇāt pakṣād abhikramya rājānam abhimukho 'vatiṣṭhate
4.4.5	prapādyamāne rājany agreṇāno 'nusamvrajet
4.4.6	yā te dhāmāni haviṣā yajantīmāṃ dhiyaṃ śikṣamāṇasya deveti nihite paridadhyād rājānam upaspṛśan
4.4.7	vasane 'ṃśuṣu vā
4.5.1	athātithyeḍāntāḥ
4.5.2	tasyā agnimanthanam
4.5.3	dhāyye atithimantau / samidhāgniṃ duvasyatāpyāyasva sametu ta iti viṣṇur idaṃ viṣṇur vicakrame tad asya priyam abhi pātho aśyāṃ hotāraṃ citraratham adhvarasya pra prāyam agnir bharatasya śṛṇva iti saṃyājye / saṃsthitāyām ājyaṃ tānūnaptraṃ kariṣyanto 'bhimṛśanti / anādhṛṣṭam asy anādhṛṣyaṃ devānām ojo abhiśastipāḥ / anabhiśasty añjasā satyam upageṣāṃ svite mā dhā iti
4.5.4	spṛṣṭvodakaṃ rājānam āpyāyayanti
4.5.5	idamādi madantīr abartha upasatsu
4.5.6	aṃśur aṃśuṣ ṭe deva somāpyāyatām indrāyaikadhanavida ā tubhyam indraḥ pyāyatām ā tvam indrāya pyāyasvāpyāyayāsmān sakhīn sanyā medhayā svasti te deva soma sutyām udṛcam aśīyeti
4.5.7	spṛṣṭvodakaṃ nihnavante prastare pāṇīn nidhāyottānān dakṣiṇānt savyān nīca eṣṭā rāya eṣṭā vāmāni preṣe bhagāya / ṛtam ṛtavādibhyo namo dive namaḥ pṛthivyā iti
4.6.1	spṛṣṭvodakaṃ pravargyeṇa cariṣyatsūttareṇa kharaṃ parivrajya paścād asyopaviśya preṣito 'bhiṣṭuyād ṛgāvānam
4.6.2	ṛcam ṛcam anavānam uktvā praṇutyāvasyet
4.6.3	brahma jajñānaṃ prathamaṃ purastād vi sīmataḥ suruco vena ā vaḥ / sabudhnyā upa mā asya viṣṭhāḥ sataś ca yonim asataś ca vi vaḥ / iyaṃ pitre rāṣṭryety agre prathamāya januṣe bhūmaneṣṭhāḥ / tasmā etaṃ surucaṃ hvāramahyaṃ gharmaṃ śrīṇanti prathamasya dhāseḥ / mahān mahī astabhāyad vijāto dyāṃ pitā sadma pārthivaṃ ca rajaḥ / sabudhnād āṣṭa januṣābhy ugraṃ bṛhaspatir devatā tasya samrāṭ / abhi tyaṃ devaṃ savitāram oṇyoḥ kavikratum arcāmi satyasavaṃ ratnadhām abhipriyaṃ matiṃ kavim / ūrdhvā yasyā matir mā adidyutat savīmani hiraṇyapāṇir amimīta sukratuḥ kṛpā svastṛpā svar iti vā / saṃsīdasva mahāṁ asīti saṃsādyamāne / añjanti yaṃ prathayanto na viprā ity ajyamāne / pataṅgam aktam asurasya māyayā yo naḥ sa nutyo abhidāsad agne bhavā no agne sumanā upetāv iti dvyṛcāḥ / kṛṇuṣva pājaḥ prasitiṃ na pṛthvīm iti pañca pari tvā girvaṇo giro adhi dvayor adadhā ukthaṃ vacaḥ śukraṃ te anyad yajataṃ te anyad apaśyaṃ gopām anipadyamānaṃ srakve drapsasyāyaṃ venaś codayat pṛśnigarbhāḥ pavitraṃ te vitataṃ brahmaṇaspata iti dve viyat pavitraṃ dhiṣaṇā atanvata gharmaṃ śocantaṃ praṇaveṣu bibhrataḥ / samudre antarāya vo vicakṣaṇaṃ trir ahno nāma sūryasya manvata / gaṇānāṃ tvā prathaś ca yasya apaśyaṃ tvety etasyādyayā yajamānam īkṣate dvitīyayā patnīṃ tṛtīyayātmānaṃ kā rādhaddhotrāśvinā vām iti navā bhāty agnir grāvāṇeveḍe dyāvāpṛthivī iti prāguttamāyā arūrucad uṣasaḥ pṛśnir agriya ity āvapetottareṇārdharcena patnīm īkṣetottamayā parihite samutthāpyainān adhvaryavo vācayantīti tu pūrvaṃ paṭalam
4.7.1	athottaram
4.7.2	upaviṣṭeṣv adhvaryur gharmadughām āhvayati sasaṃpraiṣa uttarasya
4.7.3	anabhihiṃkṛtya
4.7.4	upahūya sudughāṃ dhenum etām iti dve abhi tvā deva savitaḥ sam īṃ vatsaṃ na mātṛbhiḥ saṃ vatsa iva mātṛbhir yas te stanaḥ śaśayo yo mayobhūr gaur amīmed anu vatsaṃ miṣantaṃ namased upasīdata saṃjānānā upasīdann abhijñvā daśabhir vivasvato duhanti saptaikāṃ samiddho agnir aśvinā tapto vāṃ gharma āgatam / duhyante gāvo vṛṣaṇeha dhenavo dasrā madanti kāravaḥ / samiddho agnir vṛṣaṇā ratir divas tapto gharmo duhyate vām iṣe madhu / vayaṃ hi vāṃ purutamāso aśvinā havāmahe sadhamādeṣu kāravaḥ / tad u pratyakṣatamam asya karmātmanvan nabho duhyate ghṛtaṃ paya uttiṣṭha brahmaṇaspata ity etām uktvāvatiṣṭhate dugdhāyām adhukṣat pipyuṣīm iṣam ity āhriyamāṇa upadrava payasā goṣamā gharme siñca paya usriyāyāḥ / vi nākam akhyat savitā vareṇyo nu dyāvāpṛthivī supraṇītir ity āsicyamāna ā nūnam aśvinor ṛṣir iti gavya ā sute siñcata śriyam ity āja āsiktayoḥ sam u tye mahatīr apa iti mahāvīram ādāyottiṣṭhatsūd u ṣya devaḥ savitā hiraṇyayety anūttiṣṭhet praitu brahmaṇaspatir ity anuvrajed gandharva ity āpadam asya rakṣatīti kharam avekṣya tam atikramya nāke suparṇam upa yat patantam iti samāpya praṇavenopaviśed anirasya tṛṇaṃ preṣito yajati / tapto vāṃ gharmo nakṣati svahotā pra vām adhvaryuś carati prayasvān / madhor dugdhasyāśvinā tanāyā vītaṃ pātam apasa usriyāyāḥ / ubhā pibatam aśvineti cobhābhyām anavānam agne vīhīty anuvaṣaṭkāro gharmasyāgne vīhīti vā / brahmā vaṣaṭkṛte japaty anuvaṣaṭkṛte ca viśvā āśā dakṣiṇasād viśvān devān devān ayāḍ iha / svāhākṛtasya gharmasya madhvaḥ pibatam aśvinety evam evāparāhṇike / yad usriyāsv āhutaṃ ghṛtaṃ payo 'yaṃ sa vām aśvinā bhāga āgatam / mādhvī dhartārā vidathasya satpatī taptaṃ gharmaṃ pibataṃ somyaṃ madhu / asya pibatam aśvineti cāpreṣito hotānuvaṣaṭkṛte svāhākṛtaḥ śucir deveṣu gharmo yo aśvinoś camaso devapānaḥ / tam īṃ viśve amṛtāso juṣāṇā gandharvasya praty āsnā rihanti / samudrād ūrmim udiyarti veno drapsaḥ samudram abhi yaj jigāti sakhe sakhāyam abhyāvavṛtsvordhva ū ṣu ṇa ūtaya iti dve taṃ ghem itthā namasvina iti prāgāthīṃ pūrvāhṇe kāṇvīm aparāhṇe 'nyatarāṃ vātyantaṃ kāṇvīṃ tv evottame pāvaka śoce tava hi kṣayaṃ parīty uktvā bhakṣam ākāṅkṣed vājinena bhakṣopāyo hutaṃ havir madhu havir indratame 'gnāv aśyāma te deva gharma / madhumataḥ pitumato vā javato 'ṅgirasvato namas te astu mā mā hiṃsīr iti bhakṣajapaḥ karmiṇo gharmaṃ bhakṣayeyuḥ sarve tu dīkṣitāḥ sarveṣu dīkṣiteṣu gṛhapates tritīyottamau bhakṣau saṃpreṣitaḥ śyeno na yoniṃ sadanaṃ dhiyā kṛtam ā yasmin sapta vāsavā rohantu pūrvyāruhaḥ / ṛṣir ha dīrghaśruttama indrasya gharmo atithiḥ / sūyavasād bhagavatī hi bhūyā iti paridadhyāt
4.7.5	uttame prāguttamāyā havir haviṣmo mahi sadma daivyam ity āvapeta
4.8.1	athopasat
4.8.2	tasyāṃ pitryayā japāḥ
4.8.3	prādeśopaveśane ca
4.8.4	prakṛtyehopasthaḥ
4.8.5	upasadyāya mīḍhuṣa iti tisra ekaikāṃ trir anavānam / tāḥ sāmidhenyaḥ
4.8.6	tāsām uttamena praṇavenāgniṃ somaṃ viṣṇum ity āvāhopaviśet
4.8.7	nāvāhayed ity eke / anāvāhane apy etā eva devatāḥ
4.8.8	agnir vṛtrāṇi jaṅghanad ya ugra iva śaryahā tvaṃ soma asi satpatir gayasphāno amīvahedaṃ viṣṇur vicakrame trīṇi padā vicakrama iti sviṣṭakṛdādi lupyate / prayājā ājyabhāgau ca
4.8.9	nityam āpyāyanaṃ nihnavaś ca
4.8.10	eṣaivāparāhṇe
4.8.11	imāṃ me agne samidham imām iti tu sāmidhenyaḥ / viparyāso yājyānuvākyānām / pāṇyoś ca nihnava ity upasadaḥ
4.8.12	supūrvāhṇe svaparāhṇe ca
4.8.13	rājakrayādyahaḥsaṃkhyānenaikāhānāṃ tisraḥ
4.8.14	ṣaḍ vā
4.8.15	ahīnānāṃ dvādaśa caturviṃśatiḥ saṃvatsara iti satrāṇām
4.8.16	prathamayajñenaike gharmam
4.8.17	aupavasathye ubhe pūrvāhṇe
4.8.18	prathamasyām upasadi vṛttāyāṃ preṣitaḥ purīṣyacitaye 'nvāha hotā dīkṣitaś ceti
4.8.19	yajamāno 'dīkṣite
4.8.20	paścāt padamātre 'vasthāyābhihiṃkṛtya purīṣyāso agnaya iti trir upāṃśu sapraṇavām
4.8.21	api vā sumandram
4.8.22	vrajatsv anuvrajet
4.8.23	tiṣṭhatsu visṛṣṭavāk praṇayateti brūyāt
4.8.24	athāgniṃ saṃcitam anugītam anuśaṃset
4.8.25	paścād agnipucchasyopaviśyābhihiṃkṛtyāgnir asmi janmanā jātavedā iti trir madhyamayā vācā
4.8.26	etasminn evāsane vaiśvānarīyasya yajati
4.8.27	trayam etat sāgnicitye
4.8.28	brahmāpratirathaṃ japitvā dakṣiṇato 'gner bahirvedy āsta ā audumbaryābhihavanāt
4.8.29	uktam agnipraṇayanam
4.8.30	dīkṣitas tu vasor dhārām upasarpet
4.9.1	havirdhāne pravartayanti
4.9.2	tad uktaṃ somapravahaṇena
4.9.3	dakṣiṇasya tu havirdhānasyottarasya cakrasyāntarā vartma pādayoḥ
4.9.4	yuje vāṃ brahma pūrvyaṃ namobhiḥ pretāṃ yajñasya śaṃbhuvā yuvāṃ yame iva yatamāne yadaitam adhi dvayor adadhā ukthyaṃ vaca ity ardharca āramed avyavastā ced rarāṭī
4.9.5	viśvā rūpāṇi pratimuñca te kavir iti vyavasthāyām
4.9.6	methyor upanihitayoḥ pari tvā girvaṇo gira iti paridadhyāt
4.10.1	agnīṣomau praṇeṣyatsu tīrthena prapadyottareṇāgnīdhrīyāyatanaṃ sadaś ca pūrvayā dvārā patnīśālāṃ prapadyottareṇa śālāmukhīyam ativrajya paścād asyopaviśya preṣito 'nubrūyāt / sāvīr hi deva prathamāya pitre varṣmāṇam asmai varimāṇam asmai / athāsmabhyaṃ savitaḥ sarvatātā dive diva āsuvā bhūripaśva ity āsīnaḥ
4.10.2	anuvrajann uttarāḥ
4.10.3	praitu brahmaṇaspatir hotā devo amartyaḥ purastād upa tvāgne dive dive doṣāvastar upa priyaṃ panipratam ity ardharca āramet / āgnīdhrīye nihite 'bhihūyamāne 'gne juṣasva pratiharya tad vaca iti samāpya praṇavenoparamet
4.10.4	uttareṇāgnīdhrīyam ativrajatsv ativrajya somo jigāti gātuvid devānāṃ tam asya rājā varuṇas tam aśvinety ardharca āramet
4.10.5	prapadyamānaṃ rājānam anuprapadyeta / antaś ca prāgā aditir bhavāsi śyeno na yoniṃ sadanaṃ dhiyā kṛtam astabhnād dyām asuro viśvavedā iti paridadhyāt / uttarayā vā kṣemācāre
4.10.6	brahmaivam eva prapadyāpareṇa vedim ativrajya dakṣiṇataḥ śālāmukhīyasyopaviśet
4.10.7	sa hotāram anutthāya yathetam agrato vrajed yadi rājānaṃ praṇayet
4.10.8	uktam apraṇayataḥ
4.10.9	prāpya havirdhāne gṛhapataye rājānaṃ pradāya havirdhāne agreṇāpareṇa vātivrajya dakṣiṇata āhavanīyasyopaviśet
4.10.10	agnipucchasya sāgnicityām
4.10.11	etad brahmāsanaṃ paśau
4.10.12	prātaś cā vapāhomāt
4.10.13	yadi tv agreṇa pratyeyāt prapādyamāne
4.11.1	atha agnīṣomīyeṇa caranti
4.11.2	uttaravedyām ā daṇḍapradānāt
4.11.3	daṇḍaṃ pradāya maitrāvaruṇam agrataḥ kṛtvottareṇa havirdhāne ativrajya pūrvayā dvārā sadaḥ prapadyottareṇa yathāsvaṃ dhiṣṇyāv ativrajya paścāt svasya dhiṣṇyasyopaviśati hotā
4.11.4	avatiṣṭhata itaraḥ
4.11.5	yadi devasūnāṃ havīṃsy anvāyātayeyur agnir gṛhapatiḥ somo vanaspatiḥ savitā satyaprasavo bṛhaspatir vācaspatir indro jyeṣṭho mitraḥ satyo varuṇo dharmapatī rudraḥ paśumān paśupatir vā
4.11.6	tvam agne bṛhadvayo havyavāḍ agnir ajaraḥ pitā nas tvaṃ ca soma no vaśo brahmā devānāṃ padavīḥ kavīnām ā viśvadevaṃ satpatiṃs na pramiye savitur daivyasya tad bṛhaspate prathamaṃ vāco agraṃ haṃsair iva sakhibhir vāvadadbhiḥ prasasāhiṣe puruhūta śatrūn bhuvas tvam indra brahmaṇā mahān anamīvāsa iḍayā madantaḥ pra sa mitra marto astu prayasvāṃs tvāṃ naṣṭavān mahimāya pṛcchate tvayā baddho mumukṣate / tvaṃ viśvasmād bhuvanāt pāsi dharmaṇā sūryāt pāsi dharmaṇā / yat kiṃcedaṃ varuṇa daivye jana upa te stomān paśupā iva akaram iti dve
4.12.1	yady u vai sarvapṛṣṭhāny agnir gāyatras trivṛdrāthantaro vāsantika indras traiṣṭubhaḥ pañcadaśo bārhato graiṣmo viśve devā jāgatāḥ saptadaśā vairūpā vārṣikā mitrāvaruṇāv ānuṣṭubhāv ekaviṃśau vairājau śāradau bṛhaspatiḥ pāṅktas triṇavaḥ śākvaro haimantikaḥ savitāticchandās trayastriṃśo raivataḥ śaiśiro 'ditir viṣṇupatny anumatiḥ
4.12.2	samid diśām āśayā naḥ svarvin madhureto mādhavaḥ pātv asmān / agnir devo duṣṭarītur adābhya idaṃ kṣatraṃ rakṣatu pātv asmān / rathantaraṃ sāmabhiḥ pātv asmān gāyatrī chandasāṃ viśvarūpā / trivṛn no viṣṭhayā stomo ahnāṃ samudro vāta idam ojaḥ pipartu / ugrā diśām abhibhūtir vayodhāḥ śuciḥ śukre 'hany ojasīnām / indrādhipatiḥ pipṛtād ato no mahi kṣatraṃ viśvato dhārayedam / bṛhatsāma kṣatrabhṛd vṛddhavṛṣṇyaṃ triṣṭubhaujaḥ śubhitam ugravīram / indrastomena pañcadaśena madhyam idaṃ vātena sagareṇa rakṣa / prācī diśāṃ sahayaśā yaśasvatī viśve devāḥ prāvṛṣāhnāṃ svarvatī / idaṃ kṣatraṃ duṣṭaram astv ojo 'nādhṛṣyaṃ sahasyaṃ sahasvat / vairūpe sāmann iha tat śakeyaṃ jagaty enaṃ vikṣv āveśayāni / viśve devāḥ saptadaśena varca idaṃ kṣatraṃ salilavātam ugram / dhartrī diśāṃ kṣatram idaṃ dādhāropasthāśānāṃ mitravad astv ojaḥ / mitrāvaruṇā śaradahnāṃ cikitvam asmai rāṣṭrāya mahi śarma yacchatam / vairāje sāmann adhi me manīṣānuṣṭubhā saṃbhṛtaṃ vīryaṃ sahaḥ / idaṃ kṣatraṃ mitravad ārdradātuṃ mitrāvaruṇā rakṣatam ādhipatye / samrāḍ diśāṃ sahasāmnī sahasvaty ṛtur hemanto viṣṭhayā naḥ pipartu / avasyu vātā bṛhatī nu śakvarīmaṃ yajñam avatu no ghṛtācī / svarvatī sudughā naḥ payasvatī diśāṃ devy avatu no ghṛtācī / tvaṃ gopāḥ puraetota paścād bṛhaspate yābhyāṃ yuṅdhi vācam / ūrdhvā diśāṃ rantir āśauṣadhīnāṃ saṃvatsareṇa savitā no ahnām / raivatsāmāticchandā ucchando 'jātaśatruḥ syonā no astu / stoma trayastriṃśe bhuvanasya patnī vivasvadvāte abhi no gṛṇīhi / ghṛtavatī savitar ādhipatye payasvatī rantir āśā no astu / dhruvā diśāṃ viṣṇupatny aghorā asyeśānā sahaso yā manotā / bṛhaspatir mātariśvota vāyuḥ saṃdhvānā vātā abhi no gṛṇantu / viṣṭambho divo dharuṇaḥ pṛthivyā asyeśānā jagato viṣṇupatnī / vyacaksvatī iṣayantī subhūtiḥ śivā no astv aditer upasthe / anu no 'adya anumatir yajñaṃ deveṣu manyatām / agniś ca havyavahāno bhavataṃ dāśuṣe mayaḥ / anv id anumate tvaṃ manyāsai śaṃ ca nas kṛdhi / kratve dakṣāyaṇo hi nu pra ṇa āyūṃsi tāriṣad iti / vaiśvānarīyaṃ navamaṃ kāyaṃ daśamam
4.12.3	ko adya yuṅkte dhuri gā ṛtasya iti dve / aupayajair aṅgārair anabhiparihāre prayateran
4.12.4	āgnīdhrīyāc ced uttareṇa hotāram
4.12.5	śāmitrāc ced dakṣiṇena maitrāvaruṇam
4.12.6	upotthānam agre kṛtvā niṣkramya vedaṃ gṛhṇīyāt
4.12.7	nedamādiṣu hṛdayaśūlam arvāg anūbandhyāyāḥ
4.12.8	saṃsthite vasatīvarīḥ pariharanti dīkṣitā abhiparihārayeran
4.13.1	athaitasyā rātrer vivāsakāle prāgvayasāṃ pravādāt prātaranuvākāyāmantrito vāgyatas tīrthena prapadyāgnīdhrīye jānv ācya āhutiṃ juhuyāt / āsanyān mā mantrāt pāhi kasyāścid abhiśastyai svāheti
4.13.2	āhavanīye vāg agregā agra etu sarasvatyai vāce svāhā / vācaṃ devīṃ manonetrāṃ virājam ugrāṃ jaitrīm uttamām eha bhakṣām / tām ādityā nāvam ivāruhemānumatāṃ pathibhiḥ pārayantīṃ svāheti dvitīyām
4.13.3	ātaḥ samānaṃ brahmaṇaś ca
4.13.4	prāpya havirdhāne rarāṭīm abhimṛśaty urv antarikṣaṃ vīhīti
4.13.5	dvārye sthūne devī dvārau mā mā saṃtāptaṃ lokaṃ me lokakṛtau kṛṇutam iti
4.13.6	prapadyāntareṇa yugadhurā upaviśya preṣitaḥ prātaranuvākam anubrūyān mandreṇa
4.13.7	āpo revatīḥ kṣayathā hi vasva upa prayanta iti sūkte avā no agna iti ṣaḍ agnim īḍe agniṃ dūtaṃ vasiṣvāhīti sūktayor uttamām uddharet tvam agne vratapā ity uttamām uddharet tvaṃ no agne mahobhir iti naveme viprasyeti sūkte yukṣvā hi preṣṭhaṃ vas tvam agne bṛhadvaya ity aṣṭādaśārcantas tveti sūkte agne pāvaka dūtaṃ va iti sūkte agnir hotā no adhvara iti tisro 'gnir hotā agna iḍeti catasraḥ pra vo vājā upasadyāya tam agne yajñānām iti tisra uttamā uddhared agne haṃsy agniṃ hinvantu naḥ prāgnaye vācam iti sūkte imāṃ me agne samidham imām iti trayāṇām uttamām uddhared iti gāyatraṃ tvam agne vasūṃs tvaṃ hi kṣaitavad agnā yo hotājaniṣṭa pra vo devāyāgne kadā ta iti pañca sakhāyaḥ saṃ vas tvām agne haviṣmanta iti sūkte bṛhadvaya iti daśānāṃ caturthanavame uddhared uttamām uttamāṃ cāditas trayāṇām ity ānuṣṭubham abodhy agniḥ samidheti catvāri prāgnaye bṛhate pravedhase kavaye tvaṃ no agne varuṇasya vidvān ity etatprabhṛtīni catvāry ūrdhva ū ṣu ṇaḥ sasasyayadviyuta iti pañca bhadraṃ te agna iti sūkte somasya mā tavasaṃ praty agnir uṣasa iti trīṇy ā hoteti daśānāṃ tṛtīyāṣṭame uddhared divas parīti sūktayoḥ pūrvasyottamām uddharet tvaṃ hy agne prathama iti ṣaṇṇāṃ dvitīyam uddharet puro vo mandram iti catvāri taṃ supratīkam iti ṣaḍḍhuve vaḥ sudyotmānaṃ ni hotā hotṛṣadana iti sūkte trir mūrdhānam iti trīṇi vahniṃ yaśasam upaprajinvann iti trīṇi kā u upetar iti sūkte hiraṇyakeśa iti tisro 'paśyam asya mahata iti sūkte dve virūpe iti sūkte agne nayāgre bṛhann ity aṣṭānām uttamād uttamās tisra uddharet tvam agne suhavo raṇvasaṃdṛg iti pañcāgniṃ vo devam iti daśānāṃ tṛtīyacaturthe uddharad iti traiṣṭubhaṃ me nāvo agniṃ pra vo yahvam agne vivasvat sakhāyas tvāyam agnir agna ā yāhy acchā naḥ śīraśociṣam iti ṣaḍ adarśi gātuvittama iti sapteti bārhatam agne vājasyeti tisraḥ puru tvā tvam agna īḍiṣvā hīty auṣṇihaṃ janasya gopās tvām agna ṛtāyava imam ū ṣu vo atithim uṣarbudham iti nava tvam agne dyubhir iti sūkte tvam agne prathamo aṅgirā nū cit sahojā amṛto nitundata iti pañca vediṣada iti ṣaṇṇāṃ tṛtīyam uddhared imaṃ stomam arhate saṃjāgṛvadbhiś citra icchiśor vasuṃ na citramahasam iti jāgatam agniṃ taṃ manya iti pāṅktam
4.13.8	ity āgneyaḥ kratuḥ
4.14.1	atha uṣasyaḥ
4.14.2	prati ṣyā sūnarī kas ta uṣa iti tisra iti gāyatram uṣo bhadrebhir ity ānuṣṭubham idaṃ śreṣṭhaṃ pṛthūratha iti sūkte pratyarcir ity aṣṭau dyutadyāmānam uṣo vājenedam u tyad ud u śriya iti sūkte vy uṣā ā vo divijā iti ṣaḍ iti traiṣṭubhaṃ praty u adarśi saha vāmeneti bārhatam uṣas tac citram ābhareti tisra auṣṇiham etā u tyā iti catasro jāgataṃ mahe no adyeti pāṅktam ity uṣasyaḥ kratuḥ
4.15.1	athāśvinaḥ
4.15.2	eṣo uṣāḥ prātaryujeti catasro 'śvinā yajvarīr iṣa āśvināv aśvāvatyā gomad ū ṣu nāsatyeti tṛcā dūrād ihaiveti tisra uttamā uddhared vāhiṣṭho vāṃ havānām iti catasra udīrāthām ā me havam iti gāyatraṃ yad adya stha iti sūkte ā no viśvābhis tyaṃ cid atrim ity ānuṣṭubham ābhāty āgnir iti sūkte grāvāṇeva nāsatyābhyām iti trīṇi dhenuḥ pratnasya ka u śravad iti sūkte stuṣe nareti sūkte yuvo rajāṃsīti pañcānāṃ tṛtīyam uddharet prati vāṃ ratham iti saptānāṃ dvitīyam uddhared iti traiṣṭubham imā u vām ayaṃ vām o tyam ahva ā ratham iti sapta dyuṃnī vāṃ yat stha iti bārhatam aśvināvartir asmad āśvināv eha gacchatām iti tṛcau yuvor u ṣū rathaṃ huva iti pañcadaśety auṣṇiham abodhy agnir jma eṣasya bhanur āvāṃ ratham abhūd idaṃ yo vāṃ parijmeti trīṇi triś cin no adyeḍe dyāvāpṛthivī iti jāgataṃ prati priyatamam iti pāṅktam / ity eteṣāṃ chandasāṃ pṛthak sūktāni prātaranuvākaḥ
4.15.3	śataprabhṛty aparimitaḥ
4.15.4	nānyair āgneyaṃ gāyatram atyāvaped brāhmaṇasya
4.15.5	na traiṣṭubhaṃ rājanyasya / na jāgataṃ vaiśyasya
4.15.6	adhyāsavad ekapadadvipadāḥ
4.15.7	yathāsthānaṃ dhruvāṇi māṅgalyāny aganma mahā tāriṣma iḍe dyāvāpṛthivī iti
4.15.8	saṃjāgṛvadbhir iti ca yaḥ preṣyatsvargakāmaḥ
4.15.9	īḍedyāvīyam āvartayed ā tamasopaghātāt
4.15.10	kāla uttamayotsṛpyāsanān madhyamasthānena prati priyatamam ity upasaṃtanuyāt
4.15.11	punar utsṛpyottamayottamasthānena paridadhyād antareṇa dvārye sthūṇe anabhyāhatam āśrāvayann ivāśrāvayann iva
5.1.1	parihite 'pa iṣya hotar ity ukto 'nabhihiṃkṛtyāponaptrīyā anvāheṣacchanaistarāṃ paridhānīyāyāḥ
5.1.2	tāsāṃ nigadādi śanaistarāṃ tābhyaś cā prasarpaṇāt
5.1.3	paraṃ mandreṇa
5.1.4	prātaḥsavanaṃ ca
5.1.5	adhyardhakāraṃ prathamām ṛgāvānam uttarāḥ
5.1.6	vṛṣṭikāmasya prakṛtyā vā
5.1.7	prakṛtibhāve pūrveṣv āsām ardharceṣu liṅgāni kāṅkṣet
5.1.8	pra devatrā brahmaṇe gātur etv iti nava hinotā no adhvaraṃ devayajyeti daśamīm
5.1.9	āvarvṛtatīr adha nu dvidhārā ity āvṛttāv ekadhanāsu
5.1.10	prati yad āpo adṛśram āyatīr iti pratidṛśyamānāsu
5.1.11	ā dhenavaḥ payasā tūrṇyarthāḥ
5.1.12	sam anyā yanty upayanty anyā iti
5.1.13	tīrthadeśe hotṛcamase 'pāṃ pūryamāṇa āpo na devīr upayanti hotriyam iti samāpya praṇavenoparamet
5.1.14	āgatam adhvaryum aver apo adhvaryā u iti pṛcchati / utemanannamur iti pratyukto nigadaṃ bruvan pratiniṣkrāmet
5.1.15	tāsv adhvaryo indrāya somaṃ sotā madhumantaṃ vṛṣṭivaniṃ tīvrāntaṃ bahuramadhyaṃ vasumate rudravata ādityavatarbhumate vibhumate vājavate bṛhaspativate viśvadevyāvata ity antam anavānam uktvā udag āsāṃ patho 'vatiṣṭheta
5.1.16	upātītāsv anvāvarteta
5.1.17	yasyendraḥ pītvā vṛtrāṇi jaṅghanat pra sajanyāni tāriṣom ambayo yanty adhvabhir iti tisraḥ
5.1.18	uttamayānuprapadyeta
5.1.19	emā agman revatīr jīvadhanyā iti dve sannāsūttarayā paridhāyottarāṃ dvāryām āsādya rājānam abhimukha upaviśed anirasya tṛṇam
5.2.1	upāṃśuṃ hūyamānaṃ prāṇaṃ yaccha svāhā tvā suhava tvā suhava sūryāya prāṇa prāṇaṃ me yacchety anumantrya uḥ ity anuprāṇyāt
5.2.2	antaryāmam apānaṃ yaccha svāhā tvā suhava sūryāyāpānāpānaṃ me yacchety anumantrya uṃ iti cābhyapānyāt
5.2.3	upāṃśuṣavanaṃ grāvāṇaṃ vyānāya tvety abhimṛśya vācaṃ visṛjeta
5.2.4	pavamānāya sarpaṇe 'nvak chandogān maitrāvaruṇo brahmā ca nityau
5.2.5	tāv antareṇetare dīkṣitāś cet
5.2.6	drapsaś caskandeti dvābhyāṃ vipruḍḍhomau hutvā adhvaryumukhāḥ samanvārabdhāḥ sarpanty ā tīrthadeśāt
5.2.7	tatstotrāyopaviśanty udgātāram abhimukhāḥ
5.2.8	tān hotānumantrayate 'traivāsīno yo devānām iha somapītho yajñe barhiṣi vedyām / tasyāpi bhakṣayāmasi mukham asi mukhaṃ bhūyāsam iti
5.2.9	dīkṣitaś ced vrajet stotropasvārāya
5.2.10	sarpec cottarayoḥ savanayoḥ
5.2.11	brahman stoṣyāmaḥ praśāstar iti stotrāyātisarjitāv atisṛjataḥ
5.2.12	bhūr indravantaḥ savitṛprasūtā iti japitvoṃ studhvam iti brahmā prātaḥsavane
5.2.13	bhuva iti mādhyaṃdine svar iti tṛtīyasavane / bhūr bhuvaḥ svar indravantaḥ savitṛprasūtā ity ūrdhvam āgnimārutāt
5.2.14	stuta devena savitrā prasūtā ṛtaṃ ca satyaṃ ca vadata / āyuṣmatya ṛco mā gāta tanūpāt sāmna om iti japitvā maitrāvaruṇa studhvam ity uccaiḥ
5.3.1	atha savanīyena paśunā caranti
5.3.2	yaddevato bhavati
5.3.3	āgneyo 'gniṣṭoma aindrāgna ukthye dvitīya aindro vṛṣṇiḥ ṣoḍaśini tṛtīyaḥ sārasvatī meṣy atirātre caturthī
5.3.4	iti kratupaśavaḥ
5.3.5	parivyayaṇād yuktam agnīṣomīyeṇā cātvālamārjanād daṇḍapradānavarjam
5.3.6	upaviśyobhihiṃkṛtya parivyayaṇīyān triḥ
5.3.7	āvāha devān sunvate yajamānāyety āvāhanādisṣunvacchabdo 'gre yajamānaśabdād aiṣṭikeṣu nigameṣu
5.3.8	nāntyāddhāriyojanād ūrdhvam
5.3.9	na prāvitraṃ sādhu te yajamāna devatā om anvatīte 'smin yajñe yajamāneti ca
5.3.10	prāg ājyapebhyaḥ savanadevatā āvāhayed indraṃ vasumantam āvahendraṃ rudravantam āvahendram ādityavantam ṛbhumantaṃ vibhumantaṃ vājavantaṃ bṛhaspativantaṃ viśvadevyāvantam āvaheti
5.3.11	tāḥ sūktavāka eva anuvartayet
5.3.12	pravṛtāhutīr juhvati vaṣaṭkartāro 'nye 'cchāvākāt
5.3.13	cātvāle mārjayitvādhvaryupatha upatiṣṭhanta ādityaprabhṛtīn dhiṣṇyān
5.3.14	ādityam agre / adhvanām adhvapate śreṣṭhaḥ svasty asyādhvanaḥ pāram aśīyeti
5.3.15	yūpād ity āhavanīyanirmanthyān agnayaḥ sagarāḥ sagarā agnaya sagarāḥ stha sagareṇa nāṃnā / pāta māgnayaḥ piptṛtam āgneyo namo vo astu mā mā hiṃsiṣṭeti
5.3.16	savyāvṛtaḥ śāmitrovadhyagohacātvālotkarāstāvān
5.3.17	evam eva dakṣiṇāvṛta āgnīdhrīyam acchāvākasya vādaṃ dakṣiṇaṃ mārjalīyaṃ kharam iti
5.3.18	uttareṇāgnīdhrīyaṃ parivrajya prāpya sado abhimṛśanty urv antarikṣaṃ vīhīti
5.3.19	dvārye saṃmṛśya evam aparān upatiṣṭhante
5.3.20	upasthitāṃś cānupasthitāṃś cāpy apaśyantovyanīkṣamāṇāḥ
5.3.21	hotā maitrāvaruṇo brāhmaṇācchaṃsī potā neṣṭeti pūrvayā dvārā sadaḥ prasarpanty uruṃ no lokam anuneṣi vidvān iti japantaḥ
5.3.22	uttareṇa sarvān dhiṣṇyān sannān sannān apareṇa yathā svadhiṣṇyānāṃ paścād upaviśya japanti / yo adya saumyo vadho 'ghāyūnām udīrati / viṣūkuham iva dhanvanā vyasyāḥ paripanthinaṃ sadasaspataye nama iti
5.3.23	evam ity upasthānādijapāntam atidiśyate / tam anvañca ṛtvijaḥ prasarpakāḥ
5.3.24	pūrveṇauḍumbarīm apareṇa dhiṣṇyān yathāntaram anūpaviśanti
5.3.25	etayāvṛtāgnīdhra āgnīdhrīyam apy ākāśam
5.3.26	dakṣiṇādayo dhiṣṇyā udaksaṃsthāḥ prasarpiṇām
5.3.27	ādyau tu viparītau
5.3.28	teṣāṃ visaṃsthitasaṃcārā yathāṣvaṃ dhiṣṇyān uttareṇa
5.3.29	dakṣiṇam adhiṣṇyānām
5.4.1	athaindraiḥ puroḍāśair anusavanaṃ caranti
5.4.2	dhānāvantaṃ karambhiṇam iti prātaḥsavane 'nuvākyā
5.4.3	mādhyaṃdinasya savanasya dhānā iti mādyaṃdine / tṛtīye dhānāḥ savane puruṣṭuteti tṛtīyasavane / hotā yakṣad indraṃ harivān indro dhānā attv iti praiṣo liṅgair anusavanam
5.4.4	uddhṛtyādeśapadaṃ tenaivejyā
5.4.5	hotā yakṣad asau yaja yo 'stu sthāna āgūrvaṣaṭkārau yatra kva ca praiṣeṇa yajet
5.4.6	atha sviṣṭakṛto 'gne juṣasva no havir mādhyaṃdine savane jātavedo 'gne tṛtīye savane hi kān iṣa ity anusavanam anuvākyāḥ
5.4.7	hotā yakṣad agnipuroḍāśānām iti praiṣo havir agne vīhīti yājyā etāsv anuvākyāsu puroḍāśaśabdaṃ bahuvad eke
5.4.8	vijñāyate pūyati vā etad ṛco 'kṣaraṃ yad enad ūhati tasmād ṛcaṃ na ūhet
5.5.1	dvidevatyaiś caranti
5.5.2	vāyava indravāyubhyām / vāyav ā yāhi darśatendravāyū ime sutā ity anuvākye anavānaṃ pṛthakpraṇave
5.5.3	hotā yakṣad vāyum agregāṃ hotā yakṣad indravāyū arhanteti praiṣāv anavānam
5.5.4	agraṃ piba madhūnām iti yājye anavānam ekāgure pṛthagvaṣaṭkāre
5.5.5	idamādy anavānaṃ prātaḥsavana ijyānuvākye
5.5.6	praiṣau cottarayor grahayoḥ
5.5.7	hutvaitad grahapātram āharaty adhvaryuḥ
5.5.8	tad gṛhṇīyād aitu vasuḥ purūvasur iti
5.5.9	pratigṛhya dakṣiṇam ūrum apocchādya tasmin sādayitvākāśavatībhir aṅgulībhir apidadhyāt
5.5.10	evam uttare
5.5.11	savyena tv apidhāya tayoḥ pratigraho bhakṣaṇaṃ ca
5.5.12	maitrāvaruṇasya ayaṃ vāṃ mitrāvaruṇā hotā yakṣan mitrāvaruṇā gṛṇānā jamadaginnety aitu vasur vidadvasur iti pratigṛhya dakṣiṇenaindravāyavaṃ hṛtvābhyātmaṃ sādanam / āśvinasya prātaryujā vibodhaya hotā yakṣad aśvinā nāsatyā vāvṛdhānā śubhaspatī iti / aitu vasuḥ saṃyadvasur iti pratigṛhyaivam eva hṛtvottareṇa śiraḥ parihṛtyābhyātmataraṃ sādanam
5.5.13	anuvacanapraiṣayājyāsu nityo 'dhvaryutaḥ saṃpraiṣaḥ
5.5.14	unnīyamānebhyo 'nvāhā tvā vahantv asāv id devam ihopayātety anusavanam
5.5.15	hotā yakṣad indraṃ prātaḥ prātaḥ sāvasya / hotā yakṣad indraṃ mādhyaṃdinasya savanasya hotā yakṣad indraṃ tṛtīyasya savanasyeti preṣitaḥ preṣito hotānusavanaṃ prasthitayājyābhir yajati
5.5.16	nāmādeśam itare
5.5.17	praśastā brāhmaṇācchaṃsī potā neṣṭāgnīdhraḥ / acchāvākaś ca
5.5.18	uttarayoḥ savanayoḥ purāgnīdhrāt / idaṃ te saumyaṃ madhu mitraṃ vayaṃ havāmaha indra tvā vṛṣabhaṃ vayaṃ maruto yasya hi kṣaye 'gne patnīr ihāvahokṣānnāya vaśānnāyiti prātaḥsavanikyaḥ prasthitayājyāḥ
5.5.19	pibā somam abhi yam ugratarda iti tisro arvāṅ ehi soma kāmaṃ tvāhus tavāyaṃ somas tvam ehy arvāṅ indrāya somāḥ pra divo vidānā ā pūrṇo asya kalaśaḥ svāheti mādhyaṃdinyaḥ / indra ṛbhubhir vājavadbhiḥ samukṣitam indrāvaruṇā sutapāv imaṃ sutam indraś ca somaṃ pibataṃ bṛhaspata ā vo vahantu sapta yo raghuṣyado me vanaḥ suhavā ā hi gantana indrāviṣṇū pibataṃ madhvo asyemaṃ stomam arhate jātavedasa iti tārtīyasavanikyaḥ / somasyāgne vīhīty anuvaṣaṭkāraḥ
5.5.20	prasthitayājyāsu śastrayājyāsu marutvatīye hāriyojane mahimni / āśvine cetaro ahnye
5.5.21	tad eṣābhi yajñagāthā gīyate / ṛtuyājān dvidevatyān yaś ca patnīvato grahaḥ / ādityagrahasāvitrau tānt sma mānuvaṣaṭkṛthā iti
5.5.22	prativaṣaṭkāraṃ bhakṣaṇam
5.5.23	tūṣṇīm uttaram
5.5.24	ety adhvaryuḥ
5.5.25	ayāḍ agnīd iti pṛcchati
5.5.26	ayāḍ iti pratyāha
5.5.27	sa bhadram akar yo naḥ somasya pāyayiṣyatīti hotā japati
5.6.1	aindravāyavam uttare 'rdhe gṛhītvādhvaryave praṇāmayed eṣa vasuḥ purūvasur iha vasuḥ purūvasur mayi vasuḥ purūvasur vākyā vācaṃ me pāhy upahūtā vāk saha prāṇenopa māṃ vāk saha prāṇena hvayatām upahūtā ṛṣayo daivyāsas tanūpāvānas tanvas tapojā upa māmṛṣayo daivyāso hvayantāṃ tanūpāvānas tanvas tapojā iti
5.6.2	adhvarya upahvayasvety uktvāvaghrāya nāsikābhyāṃ vāg devī somasya tṛpyatv iti bhakṣayet sarvatra
5.6.3	pratibhakṣitaṃ hotṛcamase kiṃcid avanīyānācāmyopahvānādi punaḥ sambhakṣayitvā na somenocchiṣṭā bhavantīty udāharanti śeṣaṃ hotṛcamasa ānīyotsṛjet
5.6.4	evam uttare
5.6.5	na tv enayoḥ punarbhakṣaḥ
5.6.6	na kaṃcana dvidevatyānām anavanītam avasṛjet
5.6.7	maitrāvaruṇam eṣa vasurvidad vasur iha vasurvidad vasur mayi vasurvidad vasuś cakṣuṣpāś cakṣur me pāhy upahūtaṃ cakṣuḥ saha manasopa māṃ cakṣuḥ saha manasā hvayatām upahūtā ṛṣayo daivyāsas tanūpāvānas tanvas tapojā upa māmṛṣayo daivyāso hvayantāṃ tanūpāvānas tanvas tapojā iti
5.6.8	akṣibhyāṃ tv ihāvekṣaṇaṃ dakṣiṇenāgre
5.6.9	savyena pāṇinā hotṛcamasam ādadītaitu vasūnāṃ patir viśveṣāṃ devānāṃ samid iti
5.6.10	tasyāratninā tasyoror vasanam apocchādya tasmiṃt sādayitvākāśavatībhir aṅgulībhir apidadhyāt
5.6.11	āśvinaṃ yathāhṛtaṃ parihṛtya punaḥ sādayitvā adhvaryave praṇāmayed eṣa vasuḥ saṃyadvasur iha vasuḥ saṃyadvasur mayi vasuḥ saṃyadvasuḥ śrotrapā śrotraṃ me pāhy upahūtaṃ śrotraṃ sahātmanā upa māṃ śrotraṃ sahātmanā hvayatām upahūtā ṛṣayo daivyāsas tanūpāvānas tanvas tapojā upa māmṛṣayo daivyāso hvayantāṃ tanūpāvānas tanvas tapojā iti
5.6.12	karṇābhyāṃ tv ihopodyacched dakṣiṇāyāgre nidhāya hotṛcamasaṃ spṛṣṭvodakam iḍām upahvayate
5.6.13	upodyacchanti camasān
5.6.14	avāntareḍāṃ prāśyācamya hotṛcamasaṃ bhakṣayed adhvarya upahvayasvety uktvā
5.6.15	dīkṣito dīkṣitā upahvayadhvam
5.6.16	yajamānā iti vā
5.6.17	mukhyān vā pṛthagghotrakā upahvayadhvam itītarām
5.6.18	evam itare
5.6.19	yathāsabhakṣaṃ tv adīkṣitāḥ
5.6.20	mukhyacamasād acamasāḥ
5.6.21	droṇakalaśād vā
5.6.22	uktaḥ somabhakṣajapaḥ sarvatra
5.6.23	hotur vaṣaṭkāre camasā hūyanta udgātur brahmaṇo yajamānasya teṣāṃ hotāgre bhakṣayed iti gautamo bhakṣasya vaṣaṭkārānvayatvāt
5.6.24	abhakṣaṇam itareṣām iti taulvaliḥ kṛtārthatvāt
5.6.25	bhakṣayeyur iti gāṇagārir itaḥ saṃskāratvāt kā ca tac camasatā syān na cānyaḥ saṃbandhaḥ
5.6.26	bhakṣayitvāpāma somam amṛtā abhūma śaṃ no bhava hṛda āpīta indav iti mukhahṛdaye abhimṛśeran
5.6.27	āpyāyasva sam etu te saṃ te payāṃsi sam u yantu vājā iti / camasān ādyopādyān pūrvayoḥ savanayoḥ
5.6.28	ādyāṃs tṛtīyṣavane
5.6.29	sarvatrātmānam anyatraikapātrebhyaḥ
5.6.30	āpyāyitāṃś camasān sādayanti te nārāśaṃsā bhavanti
5.7.1	etasmin kāle prapadyācchāvāka uttarenāgnīdhrīyaṃ parivrajya pūrveṇa sada ātmano dhiṣṇyadeśa upaviśet
5.7.2	puroḍāśadṛgalaṃ prattam iḍām ivodyamyācchāvāka vadasvety ukto 'cchā vo agnim avasa iti tṛcam anvāha
5.7.3	antyena praṇavenopasaṃtanuyād yajamāna hotar adhvaryo agnīd brahman potar neṣṭar utopavaktar iṣeṣayadhvam ūrjo 'rjayadhvaṃ ni vo jāmayo jihatān yajāma yoṇiḥ sapatnāyāma nibādhitāso jayatā bhītvarīṃ jayatā bhītvary āśravad va indraḥ śṛṇavad vo agniḥ prasthāyendrāgnibhyāṃ somaṃ vocatopo asmān brāhmaṇān brāhmaṇā hvayadhvam iti
5.7.4	samāpte 'smin nigade 'dhvaryur hotarupahavaṃ kāṅkṣate
5.7.5	pratyetā sunvan yajamānaḥ sūktā vām āgrabhīt / uta pratiṣṭhotopavaktar uta no gāva upahūtā upahūta ity upahvayate
5.7.6	upahūtaḥ praty asmā ity unnīyamānāyānūcya prātaryāvabhir āgatam iti yajati
5.7.7	nidhāya puroḍāśadṛgalaṃ spṛṣṭvā camasaṃ bhakṣayet
5.7.8	nāspṛṣṭvā udakāḥ somenetarāṇi havīṃsy ālabheran
5.7.9	ādāyainad ādityaprabhṛtīn dhiṣṇyān upasthāyāparayā dvārā sadaḥ prasṛpya paścāt svasya dhiṣṇyasyopaviśya prāśnīyāt
5.7.10	upaviṣṭe brahmāgnīdhrīyaṃ prāpya havirucchiṣṭaṃ sarve prāśnīyuḥ prāg evetare gatā bhavanti
5.7.11	prāśya pratiprasṛpya
5.8.1	ṛtuyājaiś caranti
5.8.2	teṣāṃ praiṣāḥ
5.8.3	pañcamaṃ praiṣasūktam
5.8.4	tena tenaiva preṣitaḥ preṣitaḥ sa sa yathāpraiṣaṃ yajati
5.8.5	hotādhvaryugṛhapatibhyāṃ hotar etad yajety uktaḥ
5.8.6	svayaṃ ṣaṣṭhe pṛṣṭhāhāni
5.8.7	paścād uttaraveder upaviśyādhvaryuḥ / paścād gārhapatyasya gṛhapatiḥ
5.8.8	athaitad ṛtupātram ānantaryeṇa vaṣaṭkartāro bhakṣayanti
5.8.9	pṛthag adhvaryuḥ pratibhakṣayet
5.8.10	tasmiṃś caivopahavaḥ
5.9.1	parāṅ adhvaryāv āvṛtte sumat padvad de pitā mātariśvāchidrāpadādhād achidrokthā kavayaḥ śaṃsan / somo viśvavin nīthāni neṣad bṛhaspatir ukthāmadāni śaṃsiṣat vāg āyur viśvāyur viśvam āyuḥ ka idaṃ śaṃsiṣyati sa idaṃ śaṃsiṣyatīti japitvānabhihiṃkṛtya śoṃsāvom ity uccair āhūya tūṣṇīṃ śaṃsaṃ śaṃsed upāṃśu sapraṇavam asaṃtanvan
5.9.2	eṣa āhāvaḥ prātaḥsavane śastrādiṣu / paryāyaprabhṛtīnāṃ ca / sarvatra cāntaḥśastram
5.9.3	tena copasaṃtānaḥ
5.9.4	śastrasvaraḥ pratigara othāmo daiveti
5.9.5	śoṃsāmo daivety āhāve
5.9.6	plutādiḥ praṇave 'plutādir avasāne
5.9.7	praṇave praṇava āhāvottare
5.9.8	avasāne ca
5.9.9	praṇavānto vā
5.9.10	yatra yatra cāntaḥśastraṃ praṇavena avasyati / praṇavānta eva tatra pratigaraḥ / śastrānte tu praṇavaḥ
5.9.11	bhūr agnir jyotir jyotir agnoṃ / indro jyotir bhuvo jyotir indroṃ / sūryo jyotir jyotiḥ svaḥ sūryo3m iti tripadas tūṣṇīṃśaṃsaḥ / yady u vai ṣaṭpadaḥ pūrvair jyotiḥśabdair agre 'vasyet
5.9.12	uccair nividaṃ yathāniśāntam agnir deveddha iti
5.9.13	nāsyā āhvānam
5.9.14	na copasaṃtānaḥ
5.9.15	uttamena padena pra vo devāyety ājyam upasaṃtanuyāt
5.9.16	etena nivida uttarāḥ
5.9.17	sarve ca padasamāmnāyāḥ
5.9.18	upasaṃtānas tv anyatra
5.9.19	āhvānaṃ ca nividām
5.9.20	ājyādyāṃ triḥ śaṃsed ardharcaśo vigrāham
5.9.21	tan nidarśayiṣyāmaḥ / pra vo devāyāgnaye barhiṣṭham arcāsmai / gamad devebhir āsano yajiṣṭho barhir āsado3m iti
5.9.22	ṛgāvānaṃ vaivam eva / etenādyāḥ pratipadām anṛgāvānam
5.9.23	anubrāhmaṇaṃ vānupūrvyam
5.9.24	āhūyottamayā paridadhati
5.9.25	sarvaśastraparidhānīyāsv evam
5.9.26	ukthaṃ vāci ghoṣāya tveti śastvā japet / agna indraś ca dāśuṣo duroṇa iti yājyā / ukthapātram agre bhakṣayet
5.9.27	tataś camasāṃś camasinaḥ sarvaśastrayājyānteṣu
5.9.28	vaṣaṭkartaikapātrāṇy ādityagrahasāvitravarjam
5.10.1	stotram agre śastrāt
5.10.2	eṣeti prokte udgātur hiṃkāre prātaḥsavana āhvayīran
5.10.3	pratihāra uttarayoḥ savanayoḥ
5.10.4	vāyur agregā yajñaprīr iti saptānāṃ purorucāṃ tasyas tasyā upariṣṭāt tṛcaṃ tṛcaṃ śaṃset
5.10.5	vāyav āyāhi darśata it sapta tṛcāḥ
5.10.6	dvitīyāṃ prauge triḥ
5.10.7	purorugbhya āhvayīta ṣaṣṭhyām / trir avasyed ardharce 'rdharce
5.10.8	uttamāṃ na śaṃsecchaṃsanty eke tṛca āhvānam aśaṃsane
5.10.9	mādhucchandasaṃ praugam ity etad ācakṣate
5.10.10	ukthaṃ vāci ślokāya tveti śastvā japet / viśvebhiḥ somyaṃ madhv iti yājyā / praśastā brāhmaṇācchaṃsy acchāvāka iti śaṃstriṇo hotrakāḥ
5.10.11	teṣāṃ caturāhāvāni śastrāṇi prātaḥsavane tṛtīyasavane paryāyeṣv atirikteṣu ca
5.10.12	pañcāhāvāni mādhyaṃdine
5.10.13	stotriyānurūpebhyaḥ pratipadanucarebhyaḥ pragāthebyo dhāyyābhya iti pṛthagāhvānam
5.10.14	hotur api
5.10.15	tebhyaś cānyad anantaram
5.10.16	ādau nividdhānīyānāṃ sūktānām anekaṃ cet prathameṣv āhāvaḥ
5.10.17	āpo devate ca tṛce
5.10.18	teṣāṃ tṛcāḥ stotriyānurūpāḥ śastrādiṣu sarvatra
5.10.19	mādhyaṃdine pragāthās tṛtīyāḥ
5.10.20	yathāgrahaṇam anyat
5.10.21	yājyāntāni śastrāṇi
5.10.22	ukthaṃ vācīty eṣāṃ śastvā japaḥ prātaḥsavane
5.10.23	ūrdhvaṃ ca ṣoḍaśinaḥ sarveṣām
5.10.24	ukthaṃ vācīndrāyeti mādhyaṃdina ukthaṃ vācīndrāya devebhya ity uktheṣu saṣoḍaśikeṣu
5.10.25	anantarasya pūrveṇa
5.10.26	stotriyeṇānurūpasya chandaḥpramāṇaliṅgadaivatāni
5.10.27	ārṣaṃ caike
5.10.28	ā no maitrāvaruṇā ā no gantaṃ riśādasā pra vo mitrāya pra mitrayor varuṇayor iti navāyātaṃ mitrāvaruṇeti yājyā / ā yāhi suṣumā hi ta iti ṣaṭ stotriyānurūpāv anantarāḥ saptendra tvā vṛṣabham ud ghed abhīti tisra indra kratuvidaṃ sutam iti yājyā / indrāgnī ā gataṃ sutam indrāgnī apasas pari tośā vṛtrahaṇā huva iti tisra ihendrāgnī upeyaṃ vām asya manmana iti navendrāgnī ā gataṃ sutam iti yājyā
5.11.1	saṃsthiteṣu savaneṣu ṣoḍaśini cātirātre praśāstaḥ prasuhīty uktaḥ sarpateti praśāstā atisṛjet / hotā dakṣiṇenaudumbarīm añjasetare 'parayā dvārottarāṃ vediśroṇīm abhiniḥsarpanti
5.11.2	mṛgatīrtham ity etad ācakṣate
5.11.3	etena niṣkramya yathā rthaṃ na tv evānyan mūtrebhyaḥ
5.11.4	etena niṣkramya kṛtvodakārthaṃ vedyāṃ samastān upasthāyāparayā dvārā nityayāvṛtā sadodvārye cābhimṛśya tūṣṇīṃ pratiprasarpanti
5.11.5	eṣāvṛt sarpateti vacane
5.11.6	pūrvayeva gṛhapatiḥ
5.12.1	etasmin kāle grāvastut prapadyate
5.12.2	tasyoktam upasthānam
5.12.3	pūrvayā dvārā havirdhāne prapadya dakṣiṇasya havirdhānasya prāgudag uttarasyākṣaśirasas tṛṇaṃ nirasya rājānam abhimukho 'vatiṣṭhate
5.12.4	nātropaveśanaḥ
5.12.5	yo adya saumya iti tu
5.12.6	atha asmā adhvaryur uṣṇīṣaṃ prayacchati
5.12.7	tad añjalinā pratigṛhya / triḥ pradakṣiṇaṃ śiraḥ samukhaṃ veṣṭayitvā yadā somāṃśūn abhiṣavāya vyapohanty atha grāvṇo 'bhiṣṭuyāt
5.12.8	madhyamasvareṇedaṃ savanam
5.12.9	abhi tvā deva savitur yuñjate mana uta yuñjate dhiya ā tū na indra kṣumantaṃ mā cid anyad viśaṃsata praite vadatv ity arbudam
5.12.10	prāguttamāyā ā va ṛñjase pra vo grāvāṇa iti
5.12.11	sūktayor antaropariṣṭāt purastād vā pāvamānīr opya yathārtham āvāggrahagrahaṇācchiṣṭayā paridhāya vedyaṃ yajamānasyoṣṇīṣam
5.12.12	ādāya yathārtham antyeṣv ahaḥsu
5.12.13	pratiprayacched itareṣu
5.12.14	athāparam abhirūpaṃ kuryād iti gāṇagāriḥ
5.12.15	āpyāyasva sametu ta iti tisro mṛjanti tvā daśa kṣipa etam u tyaṃ daśa kṣipo mṛjyamānaḥ suhastyā daśabhir vivasvato duhanti saptaikām adhukṣat pipyuṣīm iṣam ā kalaśeṣu dhāvati pavitre pariṣicyata ity ekā kalaśeṣu dhāvati śyeno varma vigāhata iti dve / etāsām arbudasya caturthīm uddhṛtya tṛcānteṣu tṛcān avadadhyāt
5.12.16	āpyāyyamāne prathamam
5.12.17	mṛjyamāne dvitīyaḥ
5.12.18	duhyamāne tṛtīyam
5.12.19	āsicyamāne caturtham
5.12.20	bṛhacchabde bṛhacchabde caturthīm
5.12.21	mā cid anyaddḥi śaṃsateti yadi grāvāṇaḥ saṃhrāderan
5.12.22	samānam anyat
5.12.23	arbudam evety eke
5.12.24	pra vo grāvāṇa ity eke
5.12.25	uktaṃ sarpaṇam
5.12.26	stute mādhyaṃdine pavamāne vihṛtyāṅgārān
5.13.1	dadhigharmeṇa caranti pravargyavāṃś cet
5.13.2	tasyoktam ṛgāvānaṃ gharmeṇa
5.13.3	ijyā bhakṣiṇaś ca
5.13.4	hotar vadasvety ukta uttiṣṭhatāpaśyatety āha
5.13.5	śrātaṃ havir ity uktaḥ śrātaṃ havir ity anvāha
5.13.6	śrātaṃ manya ūdhani śrātam agnāv iti yajati / agne vīhīty anuvaṣaṭkāraḥ / dadhigharmasyāgne vīhīti / mayi tyad indriyaṃ bṛhan mayi dyuṃnam uta kratuḥ / triśrud gharmo vibhātu ma ākūtyā manasā saha / virājā jyotiṣā saha / tasya doham aśīya te tasya ta indrapītasya triṣṭupchandasa upahūtasyopahūtasyopahūto bhakṣayāmīti bhakṣajapaḥ / yaṃ dhiṣṇivatāṃ prāñcam aṅgārair abhivihareyuḥ / paścāt svasya dhiṣṇasyopaviśyopahavam iṣṭvā pari tvāgne puraṃ vayam iti japet
5.13.7	aniṣṭvā dīkṣitaḥ
5.13.8	savanīyānāṃ purastād upariṣṭād vā paśupuroḍāśena caranti
5.13.9	akriyām eke 'nyatra tadarthavādavadanāt
5.13.10	kriyām āśmarathyo 'nvitāpratiṣedhāt
5.13.11	puroḍāśādy uktam ā nārāśaṃsasādanāt / na tv iha dvidevatyā etasmin kāle dakṣiṇā nīyante 'hīnaikāheṣu
5.13.12	kṛṣṇājināni dhūnvantaḥ svayam eva dakṣiṇāpathaṃ yanti dīkṣitāḥ satreṣv idam ahaṃ māṃ kalyāṇyai kīrtyai tejase yaśase 'mṛtatvāyātmānaṃ dakṣiṇāṃ nayānīti japantaḥ
5.13.13	unneṣyamāṇāsv āgnīdhrīya āhutī juhoti
5.13.14	dadānīty agnir vadati vāyur āha tatheti tat / hanteti candramāḥ satyam ādityaḥ satyam om āpas tat satyam ābharan / diśo yajñasya dakṣiṇā dakṣiṇānāṃ priyo bhūyāsaṃ svāhā / prāci hy edhi prācīṃ juṣāṇā prācyājyasya vetu svāheti dvitīyām
5.13.15	ka idaṃ kasmā adāt kāmaḥ kāmāyādāt kāmo dātā kāmaḥ pratigrahītā kāmaṃ samudram āviśa kāmena tvā pratigṛhṇāmi kāmaitat te / vṛṣṭir asi dyaus tvā dadātu pṛthivī pratigṛhṇātv ity atītāsv anumantrayeta prāṇi
5.13.16	abhimṛśed aprāṇi
5.13.17	kanyāṃ ca
5.13.18	sarvatra caivam
5.13.19	pratigṛhyāgnīdhrīyaṃ prāpya havirucchiṣṭaṃ sarvaṃ prāśnīyuḥ / prāśya pratiprasṛpya
5.14.1	marutvatīyena graheṇa caranti
5.14.2	indra marutva iha pāhi somaṃ hotā yakṣad indraṃ marutvantaṃ sajoṣā indra sagaṇo marudbhir iti / bhakṣayitvaitat pātraṃ marutvatīyaṃ śastraṃ śaṃset
5.14.3	adhvaryo śoṃ3sāvom iti mādhyaṃdine śastrādiṣv āhāvaḥ
5.14.4	ā tvā rathaṃ yathotaya idaṃ vaso sutam andha iti marutvatīyasya pratipadanucarau
5.14.5	indra nedīya ed ihīndranihavaḥ pragāthaḥ
5.14.6	pra nūnaṃ brahmaṇaspatir iti brāhmaṇaspatyaḥ
5.14.7	tṛcāḥ pratipadanucarā dvṛcāḥ pragāthāḥ / āto 'rdharcaṃ sarvam
5.14.8	stotriyānurūpāḥ pratipadanucarāḥ pragāthāḥ sarvatra
5.14.9	prāk chandāṃsi traiṣṭubhāt
5.14.10	sarvāś caivā catuṣpadāḥ
5.14.11	paktiṣu dvir avasyet dvayor dvayoḥ pādayoḥ
5.14.12	ardharcaśo vāśvine
5.14.13	pacchaḥśasyagatāṃ tu pacchaḥ
5.14.14	samāsam uttame pade
5.14.15	paccho 'nyat
5.14.16	pādair avasayārdharcāntaiḥ saṃtānaḥ
5.14.17	agnir netā tvaṃ soma kratubhiḥ pinvanty apa iti dhāyyāḥ
5.14.18	pra va indrā bṛhata iti marutvatīyaḥ pragāthaḥ
5.14.19	janiṣṭhā ugrā iti
5.14.20	ekabhūyasīḥ śastvā marutvatīyāṃ nividaṃ dadhyāt sarvatra
5.14.21	evam ayujāsu mādhyaṃdine
5.14.22	ekāṃ tṛce / ardhā yugmāsu
5.14.23	ekāṃ śiṣṭvā tṛtīyasavane
5.14.24	akṣiṇī mṛjānaḥ paridadhyād dhyāyann ena ātmanaḥ
5.14.25	anyatrāpy etayā paridadhad evam
5.14.26	ukthaṃ vācīndrāya śṛṇvate tveti śastvā japet / ye tvāhihatye maghavann avardhann iti yājyā
5.15.1	abhi tvā śūra nonumo 'bhi tvā pūrvapītaya iti pragāthau stotriyānurūpau / yadi rathantaraṃ pṛṣṭham
5.15.2	yady u vai bṛhat tvām iddhi havāmahe tvaṃ hy ehi cerava iti
5.15.3	pragāthā ete bhavanti
5.15.4	tān dve tisraskāraṃ śaṃset
5.15.5	caturthaṣaṣṭhau pādau bārhate pragāthe punar abhyasitvottarayor avasyet
5.15.6	bṛhatīkāraṃ cet tāv eva dviḥ
5.15.7	tṛtīyapañcamau tu kākubheṣu
5.15.8	pratyādānādyuttarā
5.15.9	evam etat pṛṣṭheṣv ahaḥsv indranihavabrāhmaṇaspatyān
5.15.10	bṛhatīkāram itareṣu pṛṣṭheṣu
5.15.11	bṛhadrathantarayoś ca tṛcasthayoḥ
5.15.12	hotrakāś ca yeṣāṃ pragāthāḥ stotriyānurūpāḥ
5.15.13	sarvam anyad yathāstutam
5.15.14	parimitaśasya ekāhaḥ
5.15.15	sa yady ubhayasāmā yat pavamāne tasya yonir anurūpaḥ
5.15.16	yonisthāna evainām anyatra śaṃset
5.15.17	ūrdhvadhāyyāyā yonisthānam
5.15.18	anekānantarye sakṛt pṛthag vāhvānam
5.15.19	evam ūrdhvam indranihavāt pragāthānām
5.15.20	yad vāvāneti dhāyyā / pibā sutasya rasina iti sāmapragāthaḥ
5.15.21	indrasya nu vīryāṇīty etasminn aindrīṃ nividaṃ dadhyāt
5.15.22	anubrāhmaṇaṃ vā svaraḥ / ukthaṃ vācīndrāyopaśṛṇvate tveti śastvā japet / pibā somam indra mandatu tveti yājyā
5.16.1	hotrakāṇāṃ kayā naś citra ābhuvat kayā tvaṃ na ūtyā kas tam indra tvā vasuṃ sadyo ha jāta evā tvām indrośann u ṣu ṇaḥ sumanā upāka iti yājyā
5.16.2	tarobhir vo vidadvasuṃ taraṇir it siṣāsatīti pragāthau stotriyānurūpā ud inv asya ricyate bhūya id imām ū ṣv ity apottamām uddharet sarvatra pibā vardhasva tava dyā sutāsa iti yājyā
5.17.1	atha tṛtīyasavanam uttamasvareṇa
5.17.2	ādityagraheṇa caranti
5.17.3	ādityānām avasā nūtanena hotā yakṣad ādityān priyān priyadhāmna ādityāso aditir mādayantām iti / naitaṃ graham īkṣeta hūyamānam
5.17.4	stuta ārbhave pavamāne vihṛtyāṅgārān manotādipaśviḍāntaṃ paśukarma kṛtvā puroḍāśādy uktam ā nārāśaṃsasādanāt
5.17.5	sanneṣu mṛdiṣṭhāt puroḍāśasya tisras tisraḥ piṇḍyo dakṣiṇataḥ pratisvaṃ camasebhyaḥ svebhyaḥ pitṛbhya upāsyeyur atra pitaro mādayadhvaṃ yathābhāgam āvṛṣāyadhvam iti
5.17.6	savyāvṛta āgnīdhrīyaṃ prāpya havirucchiṣṭaṃ sarve prāśnīyuḥ
5.18.1	sāvitreṇa graheṇa caranti
5.18.2	abhūd devaḥ savitā vandyo nu no hotā yakṣad devaṃ savitāraṃ damūnā devaḥ savitā vareṇyo dadhadratnādakṣa pitṛbhya āyuni / pibāt somam amadann enam iṣṭayaḥ parjmā cid ramate asya dharmaṇīti vaṣaṭkṛte hotā vaiśvadevaśastraṃ śaṃset
5.18.3	sarvā diśo dhyāyet śaṃsiṣyan / yasyāṃ dveṣyo na tām
5.18.4	adhvaryo śo śoṃ3sāvom iti tṛtīyasavane śastrādiṣv āvāhaḥ
5.18.5	tat savitur vṛṇīmahe aghā no deva savitar iti vaiśvadevasya pratipad anucarāv abhūd deva ekayā ca daśabhiś ca svabhūte dvābhyām iṣṭaye viṃśatyā ca / tisṛbhiś ca vahase triṃśatā ca niyudbhir vāyav iha tā vimuñca / pra dyāvā iti dairghatamasaṃ surūpakṛtnum ūtaye takṣan ratham ayaṃ venaś codayat pṛśnigarbhā yebhyo mātā madhumat pinvate paya evā pitre viśvadevāya vṛṣṇa ā no bhadrāḥ kratavo yantu viśvata iti nava vaiśvadevam
5.18.6	vaiśvadevāgnimārutayoḥ sūkteṣu sāvitrādinivido dadhyāt
5.18.7	catasro vaiśvadeve
5.18.8	uttarās tisra uttare
5.18.9	sūktānāṃ taddhi daivatam
5.18.10	daivatena sūktāntaḥ
5.18.11	dhāyyāś cātraikapātinīḥ
5.18.12	aditir dyaur aditir antarikṣam iti paridadhyāt sarvatra vaiśvadeve dviḥ paccho 'rdharcaśaḥ sakṛd bhūmim upaspṛśan
5.18.13	ukthaṃ vācīndrāya devebhya ā śrutyai tveti śastvā japet / viśve devāḥ śṛṇutemaṃ havaṃ ma iti yājyā
5.19.1	tvaṃ soma pitṛbhiḥ samvidāna iti saumyasya yājyā
5.19.2	taṃ ghṛtayājyābhyām upāṃśūbhayataḥ pariyajanti
5.19.3	ghṛtāhavano ghṛtapṛṣṭho agnir ghṛte śrito ghṛtaṃ v asya dhāma / ghṛtapruṣas tvā harito vahantu ghṛtaṃ piban yajasi deva devān iti purastāt / uru viṣṇo vikramasvoru kṣayāya nas kṛdhi / ghṛtaṃ ghṛtayone piba pra pra yajñapatiṃ tirety upariṣṭāt / anyatarataś ced agnāviṣṇū mahi dhāma priyaṃ vām ity upāṃśv eva
5.19.4	āhṛtaṃ saumyaṃ pūrvam udgātṛbhyo gṛhītvāvekṣeta / yat te cakṣur divi yat suparṇe yenaikarājyam ajayo hi nā / dīrghaṃ yac cakṣur aditer anantaṃ somo nṛcakṣā mayi tad dadhātv iti
5.19.5	apaśyan hṛdispṛk kratuspṛg varcodhā varco asmāsu dhehi / yan me mano yamaṃ gataṃ yad vā me aparāgatam / rājñā somena tad vayam asmāsu dhārayāmasi / bhadraṃ karṇebhiḥ śṛṇuyāma devān iti ca
5.19.6	aṅguṣṭhopakaniṣṭhikābhyām ājyenākṣiṇī ājya chandogebhyaḥ prayacchet
5.19.7	vihṛteṣu śālākeṣv āgnīdhraḥ pātnīvatasya yajaty aibhir agneṣarathaṃ yāhy arvān ity upāṃśv eva
5.19.8	neṣṭāraṃ visaṃsthitasaṃcareṇānuprapadya tasyopastha upaviśya bhakṣayet
5.20.1	atha yathetam
5.20.2	svabhyagram āgnimārutam
5.20.3	tasyādyāṃ paccha rgavānaṃ pacchaḥśasyā cet
5.20.4	ardharcaśa itarām
5.20.5	saṃtānam uttamena vacanena
5.20.6	vaiśvānarāya pṛthupājase śaṃ naḥ karaty arvate pratvakṣasaḥ pratavaso yajñā yajñā vo agnaye devo voḍraviṇodā iti pragāthau stotriyānurūpau pratavyasīṃ tavyasīm āpo hi ṣṭheti tisro viyatam apa upaspṛśann anvārabdheṣv apāvṛtaśiraska idamādi prati pratīkam āhvānam uta no 'hir budhnyaḥ śṛṇotu devānāṃ patnīr uśatīr avantu na iti dve rākām aham iti dve pāvīravī kanyā citrāyur imaṃ yama prastaram ā hi sīda mātalīkavyair yamo aṅgirobhir udīratām avara utparāsa āhaṃ pitṝn suvidatrān avitsīdaṃ pitṛbhyo namo astv adya svāduṣ kilāyam iti catasro madhye cāhvānaṃ madāmo daiva modāmo daivom ity āsāṃ pratigarau yayor ojasā skabhitā rajāṃsi vīryebhir vīratamā śaviṣṭhā / yāpatyete apratītā sahobhir viṣṇū agan varuṇā pūrvahūtau / viṣṇor nu kaṃ vīryāṇi pravocaṃ tantuṃ tanvan rajasor bhānuman vihy evā na indro maghavā virapśīti paridadhyāt / bhūmim upaspṛśan
5.20.7	uttamena vacanena dhruvāvanayanaṃ kāṅkṣet
5.20.8	ukthaṃ vācīndrāya devebhya āśrutāya tveti śastvā japet / agne marudbhiḥ śubhayadbhir ṛkvabhir iti yājyā / ityanto 'gniṣṭomo agniṣṭomaḥ
6.1.1	ukthe tu hotrakāṇām
6.1.2	ehy ū ṣu bruvāṇi ta āgnir agāmi bhārataś carṣaṇīdhṛtam astabhnād yām asura iti tṛcāv indrāvaruṇā yuvam āvāṃ rājānāv indrāvaruṇā madhumattamasyeti yājyā / vayam u tvām apūrvya yo na idam idaṃ pureti pragāthau sarvāḥ kakubhaḥ pramaṃhiṣṭhāyodapruto 'cchāma indraṃ bṛhaspate yuvam indraś ca vasva iti yājyā / adhā hīndra girvaṇa iyanta indra girvaṇa kratur janitrī nū marto bhavā mitraḥ sa vāṃ karmaṇendrāviṣṇū madapatī madānām iti yājyā
6.1.3	ityanta ukthyaḥ
6.2.1	atha ṣoḍaśī
6.2.2	asāvi soma indra ta iti stotriyānurūpau
6.2.3	ā tvā vahantu haraya iti tisro gāyatryaḥ
6.2.4	upo ṣu śṛṇuhī giraḥ susaṃdṛśaṃ tvā vayaṃ maghavann ity ekā dve ca paṅktī
6.2.5	yad indra pṛtanājye 'yaṃ te astu haryata ity auṣṇihabārhatau tṛcau / ā dhūrṣv asmā iti dvipadā
6.2.6	brahman vīra brahmakṛtiṃ juṣāṇa iti triṣṭup / eṣa brahmā ya ṛtviya indro nāma śruto gṛṇe / visrutayo yathā patha indra tvad yanti rātayaḥ / tvām icchavasas pate yanti giro na saṃyata iti tisro dvipadāḥ / pra te mahe vidadhe śaṃsiṣaṃ harī iti tisro jagatyaḥ / trikadrukeṣu mahiṣo yavāśiraṃ pro ṣv asmai puroratham iti tṛcāv aticchandasau
6.2.7	pacchaḥ pūrvaṃ dvedhākāram
6.2.8	uttaram anuṣṭub gāyatrīkāram
6.2.9	pracetana pracetayā hi piba matsva / kratuśchanda ṛtaṃ bṛhat suṃna ādhehi no vasav ity anuṣṭup / pra pra vas triṣṭubham iṣam arcataṃ prārcata yo vyatīṃr aphāṇayad iti tṛcā ānuṣṭubhāḥ
6.2.10	uttamasyottamāṃ śiṣṭvottamāṃ nividaṃ dadhyāt
6.2.11	liṅgaiḥ padānupūrvaṃ vyākhyāsyāmo matsad ahiṃ vṛtram apāṃ jinvad udāryam udyān divi samudraṃ parvatān iha
6.2.12	ud yad bradhnasya viṣṭapam iti paridhānīyā / evā hy evaivā hīndra3 / evā hi śakro vaśī hi śakra iti japitvā / apāḥ pūrveṣāṃ harivaḥ sutānām iti yajati
6.3.1	vihṛtasyendra juṣasva pravahā yāhi śūra harī iha / pibā sutasya matir na madhvaś cakānaś cārur madāya / indra jaṭharaṃ navyaṃ na pṛṇasva madhor divo na / asya sutasya svarṇopa tvā madāḥ suvāco asthuḥ / indras turāṣāṇ mitro na jaghāna vṛtraṃ yatir na / bibheda valaṃ bhṛgur na sasāhe śatrūn made somasya / śrudhī havaṃ na indro na giro juṣasva vajī na / indra sayugbhir didyuṃ namatsvāmadāya mahe raṇāya / ā tvā viśantu kavir na sutāsa indra tvaṣṭā na / pṛṇasva kukṣī somo nā viḍḍhi śūra dhiyā hi yā naḥ sādhur na gṛdhnur ṛbhur nāsteva śūraś camaso na / yāteva bhīmo viṣṇur na tv eṣaḥ samatsukratur neti stotriyānurūpau
6.3.2	ūrdhvaṃ stotriyānurūpābhyāṃ tad eva śasyaṃ viharet
6.3.3	pādān vyavadhāyārdharcaśaḥ śaṃset
6.3.4	pūrvāsāṃ pūrvāṇi padāni
6.3.5	gāyatryaḥ paṅktibhiḥ
6.3.6	paṅktīnāṃ tu dve dve śiṣyete tābhyāṃ praṇuyāt
6.3.7	uṣṇiho bṛhatībhir uṣṇihān tūttamān pādān dvau kuryāt
6.3.8	caturakṣaram ādyam
6.3.9	dvipadāś caturdhā kṛtvā prathamāṃ triṣṭubhottarā jagatībhiḥ
6.3.10	uttamāyāś caturtham akṣaram antyaṃ pūrvasyādyam uttarasya
6.3.11	dvitīyatṛtīyayos tṛtīyayoḥ pādayor avasānata upadadhyāt / pracetana iti pūrvasyāṃ pracetayety utttarasyām
6.3.12	uttarāsv itarān pādān ṣaṣṭhān kṛtvā anuṣṭupkāraṃ śaṃset
6.3.13	ūrdhvaṃ stotriyānurūpābhyām āto vihṛtaḥ
6.3.14	tatra pratigara othāmo daivamade madāmo daivom atheti
6.3.15	yājyāṃ japenopasṛjet
6.3.16	evā hy evāpāḥ pūrveṣāṃ harivaḥ sutām evāhīndrāṁ atho idaṃ savanaṃ kevalaṃ te / evā hi śakro mamaddhi somaṃ madhumantam indra vaśīhi śakraḥ saprāvṛṣan jaṭhara āvṛṣasveti
6.3.17	samānam anyat
6.3.18	stotriyāya nivide paridhānīyāyā ity āhāvaḥ
6.3.19	āhutaṃ ṣoḍaśipātraṃ samupahāvaṃ bhakṣayanti
6.3.20	gharme ca bhakṣiṇaḥ
6.3.21	maitrāvaruṇas trayaś chandogāḥ
6.3.22	indra ṣoḍaśinn ojasviṃs tvaṃ deveṣv asy ojasvantaṃ mām āyuṣmantaṃ varcasvantaṃ manuṣyeṣu kuru / tasya ta indra pītasyānuṣṭupchandasa upahūtasyopahūto bhakṣayāmīti bhakṣajapaḥ
6.4.1	atirātre paryāyāṇām uktaḥ śasyopeto hotur api yathā hotrakāṇām
6.4.2	prathame paryāye hotur ādyāṃ varjayitvā pratyṛcaṃ stotriyānurūpeṣu prathamāni padāni dvir uktvāvasyanti
6.4.3	śiṣṭe samasitvā praṇuvanti
6.4.4	sarve sarvāsāṃ madhye madhyamāni pratyādāya ṛgantaiḥ praṇuvanti
6.4.5	uttamāny uttame
6.4.6	caturakṣarāṇi tv acchāvākaḥ
6.4.7	catuḥśastrāḥ paryāyāḥ
6.4.8	hotur ādyam
6.4.9	yājyābhyaḥ pūrve paryāsāḥ
6.4.10	pāntam ā vo andhaso 'pād u śipry andhasas tyam u vaḥ satrāham iti sūktaśeṣo 'bhi tyaṃ meṣam adhvaryavo bharatendrāya somam iti yājyā / pra va indrāya mādanaṃ prakṛtāny ṛjīṣiṇaḥ pratiśrutāya vo dhṛṣad iti pañcadaśa divaś cid asyeti paryāsaḥ sa no navyebhir iti cāsya made puruvarpāṃsi vidvān iti yājyā / vayam u tvā tad id arthā vayam indra tvāyavo 'bhi vārtrahatyāyety uttamām uddhared indro aṅga mahad bhayam abhi ny ū ṣu vācam apsu dhūtasya harivaḥ pibeheti yājyā / indrāya madvane sutam indram id gāthino bṛhad endra sānasim eto nv indraṃ stavāmeśānaṃ mā no asmin maghavann indra piba tubhyaṃ suto madāyeti yājyā / ayaṃ ta indra somo 'yaṃ te mānuṣe jana ud ghed abhīty uttamām uddhared ahaṃ bhuvam apāyy asyāndhaso madāyeti yājyā / ā tū na indra kṣumantam ā pra drava parāvato na hy anyaṃ baḍākaram ity aṣṭāv īṅkhayantīr ahaṃ dāṃ pātā sutam indro astu somaṃ hantā vṛtram iti yājyā / abhi tvā vṛṣabhā sute 'bhi pra gopatiṃ girā tū na indra madṛyag iti sūkte aśvāvati progrāṃ pītiṃ vṛṣṇa iyarmi satyām iti yājyā / idaṃ vaso sutam andha indre hi matsy andhasaḥ pra saṃrājam upakramasvā bhara dhṛṣatā tad asmai navyam asya piba yasya jajñāna indreti yājyā / idaṃ hy anv ojasā mahān indro ya ojasā samasya manyave viśa iti dvicatvāriṃśad viśvajite tiṣṭhā harī ratha āyujyamāneti yājyā / ā tv etā niṣīdatā tv aśatrav ā gahi nakir indra tvad uttara ity uttamām uddharet śrat te dadhāmīdaṃ tyat pātram indra pānam iti yājyā / yoge yoge tavastaraṃ yuñjanti bradhnam aruṣaṃ yad indra ahaṃ pra te maha ūtī śacīvas tava vīryeṇeti yājyā / indraḥ suteṣu someṣu ya indra somapātama ā ghā ye agnim indhata iti saptadaśa ya indra camaseṣv ā somaḥ pra vaḥ satāṃ pro droṇe harayaḥ karmāgmann iti yājyā
6.4.11	iti paryāyāḥ
6.4.12	paryāsavarjaṃ gāyatrāḥ
6.5.1	saṃsthiteṣv āśvināya stuvate
6.5.2	śaṃsiṣyan visaṃsthitasaṃcareṇa niṣkramyāgnīdhrīye jānv ācya āhutīr juhuyāt / agnir ajvī gāyatreṇa chandasā tam aśyāntam anvārabhe tasmai mām avatu tasmai svāhā / uṣā ajvinī traiṣṭubhena chandasā tām aśyāntām anvārabhe tasyai mām avatu tasya svāhā / aśvināv ajvinau jāgatena chandasā tāv aśyāntāv anvārabhe tābhyāṃ mām avatu tābhyāṃ svāhā / baṇ mahāṁ asi sūryeti dvābhyām indraṃ vo viśvatas parīti ca
6.5.3	prāśyājyaśeṣam apa upaspṛśann ācāmed vijñāyate devaratho vā eṣa yaddhotā nākṣam adbhiḥ karavāṇīti
6.5.4	prāśya pratiprasṛpya paścāt svasya dhiṣṇyasyopaviśet samastajaṅghorur aratnibhyāṃ jānubhyāṃ copasthaṃ kṛtvā yathā śakunir utpatiṣyan
6.5.5	upasthakṛtas tv evāśvinaṃ śaṃset
6.5.6	agnir hotā gṛhapatiḥ sa rājeti pratipadekapātinī pacchaḥ
6.5.7	etayāgneyaṃ gāyatram upasaṃtanuyāt
6.5.8	prātaranuvākanyāyena tasyaiva samāmnāyasya sahasrāvamam odetoḥ śaṃset
6.5.9	bārhatās trayas tṛcā stotriyāḥ pragāthā vā tān purastād anudaivataṃ svasya chandaso yathāstutaṃ śaṃset
6.5.10	yeṣu vānyeṣu
6.5.11	paccho dvipadāḥ
6.5.12	upasaṃtanuyād ekapadāḥ
6.5.13	tābhyaś cottarāḥ
6.5.14	vicchandasa uddharet
6.5.15	api vā tannyāyena śaṃsanam
6.5.16	na tu paccho 'nyās triṣṭubjagatībhyaḥ
6.5.17	pāṅktenodite sauryāṇi pratipadyate
6.5.18	sūryo no diva ud u tyaṃ jātavedasam iti nava citraṃ devānāṃ namo mitrasyendra kratuṃ na ā bhara / abhi tvā śūra nonumo bahavaḥ sūra cakṣasa iti pragāthā mahī dyauḥ pṛthivī ca nas te hi dyāvāpṛthivī viśvaśambhuvā / viśvasya devī mṛcayasya janmano 'nayā roṣāti na grabhad iti dvipadā
6.5.19	bṛhaspate ati yad aryo arhād iti paridhānīyā
6.5.20	pratipade paridhānīyāyā ity āhāvaḥ
6.5.21	bṛhatsāma cet tasya yoniṃ pragātheṣu dvitīyāṃ tṛtīyāṃ vā
6.5.22	na vā
6.5.23	āśvinena graheṇa sapuroḍāśena caranti
6.5.24	ime somāsas tiroahnyāsas tīvrās tiṣṭhanti pītaye yuvābhyām / haviṣmatā nāsatyā rathenāyātam upabhūṣataṃ pibadhyā ity anuvākyā / hotā yakṣad aśvinā somānāṃ tiroahnyānām iti praiṣaḥ / pra vām andhāṃsi madyāny asthur ubhā pibatam aśvineti yājye adhyardhām anvavānam
6.5.25	yady etasya puroḍāśasya sviṣṭakṛtā careyuḥ / puroḍā agne pacato 'gne vṛdhāna āhutam iti saṃyājye
6.6.1	yadi paryāyān abhivyucchet sarvebhya ekaṃ sambhareyuḥ
6.6.2	prathamāddhotā dvitīyān maitrāvaruṇo brāhmaṇācchaṃsī cottamād acchāvākaḥ
6.6.3	dvau ced dvau prathamād dvā uttamāt
6.6.4	api vā sarve syuḥ stomanirhrastāḥ
6.6.5	ūrdhvaṃ stotriyānurūpebhyaḥ prathamottamāṃs tṛcān śaṃseyuḥ
6.6.6	nirhrāsa evaikasmin
6.6.7	hotṛvarjam ity eke
6.6.8	āśvināyaikastotriyo 'gne vivasvad uṣasa iti
6.6.9	taṃ purastād anudaivataṃ svasya chandaso yathāstutaṃ śaṃset
6.6.10	trīṇi ṣaṣṭiśatāny āśvinam
6.6.11	vimatānāṃ prasavasaṃnipāte saṃsave anantarhiteṣu nadyā vā parvatena vā
6.6.12	apy eke 'ntarhiteṣv api
6.6.13	tathā sati saṃtvarā devatā āvāhanāt
6.6.14	kayā śubheti ca marutvatīye purastāt sūktasya śaṃset
6.6.15	yo jāta eveti niṣkevalye
6.6.16	mamāgne varca iti vaiśvadevasūktasya
6.6.17	api vaiteṣv eva nivido dadhyād uddhared itarāṇi
6.6.18	sthānaṃ cen nivido 'tiharen mā pragāmeti purastāt sūktaṃ śastvānyasmiṃs taddaivate dadhyāt
6.7.1	somātireke stutaśastropajanaḥ
6.7.2	prātaḥsavane asti somo ayaṃ suto gaur dhayati marutām iti stotriyānurūpau / mahāṁ indro ya ojasāto devā avantu na ity aindrībhir vaiṣṇavībhiś ca stomam atiśasyaindryā yajet
6.7.3	vaiṣṇavyā vā
6.7.4	aindrāvaiṣṇavyeti gāṇagārir daivatapradhānatvāt
6.7.5	saṃ vāṃ karmaṇā sam iṣā hinomīti
6.7.6	mādhyaṃdine baṇ mahāṁ asi sūryod u tyad darśataṃ vapur iti pragāthau stotriyānurūpau / mahāṁ indro nṛvad viṣṇor nu kaṃ yā viśvāsāṃ janitārā matīnām iti yājyā
6.7.7	tṛtīyasavana uttarottarāṃ saṃsthām upeyur ātirātrāt
6.7.8	atirātrāc cet pra tat te adya śipiviṣṭa nāma pra tad viṣṇus tava te vīryeṇeti stotriyānurūpau / mādhyaṃdinena śeṣaḥ
6.7.9	tveṣam itthā samaraṇaṃ śimīvator iti vā yājyā
6.8.1	krīte rājani naṣṭe dagdhe vā
6.8.2	apidadhāni sado havirdhānāny anāvṛtā kriyeran
6.8.3	āvṛtā vā
6.8.4	anyaṃ rājānam abhiṣuṇuyuḥ
6.8.5	anadhigame pūtīkān phālgunāni
6.8.6	anyā vauṣadhayaḥ pūtīkaiḥ saha
6.8.7	prāyaścittaṃ vā hutvottaram ārabheta
6.8.8	sutyāsūktam eva manyeta
6.8.9	pratidhuk prātaḥsavane
6.8.10	śṛtaṃ mādhyaṃdine
6.8.11	dadhi tṛtīyasavane
6.8.12	śrāyantīyaṃ brahmasāma yadi phālgunāni vāravantīyaṃ yajñāyajñīyasya sthāne
6.8.13	śrāyantīyam eke
6.8.14	ekadakṣiṇaṃ yajñaṃ saṃsthāpyodavasāya punar yajeta
6.8.15	tasmin pūrvasya dakṣiṇā dadyāt
6.8.16	somādhigame prakṛtyā
6.9.1	dīkṣitānām upatāpe parihite prātaranuvāke 'nupākṛte vā puṣṭipate puṣṭiś cakṣuṣe cakṣuḥ prāṇāya prāṇaṃ tmane tmānaṃ vāce vācam asmai punar dehi svāheti brahmāhutiṃ hutvā śītoṣṇā apaḥ samānīyaikaviṃśatiṃ tāsu yavān kuśapiñjūlāṃś cāvadhāya tābhir adbhir abarthaṃ kurvīta / tābhir enam āplāvayej jīvānām asthatā3 / imam amuṃ jīvayata jīvikānām asthatā3 / imam amuṃ jīvayata saṃ jīvānām asthatā3 / imam amuṃ saṃjīvayata saṃjīvikānām asthatā3 / imam amuṃ saṃjīvayatety oṣadhisūktena ca
6.9.2	āplāvyānumṛjet
6.9.3	upāṃśvantaryāmau te prāṇāpānau pātāmasā upāṃśusavanas te vyānaṃ pātv asāv aindravāyavas te vācaṃ pātv asau maitrāvaruṇas te cakṣuṣī pātv asāv āśvinas te śrotraṃ pātv asāv āgrayaṇas te dakṣakratū pātv asā ukthas te 'ṅgāni pātv asau dhruvas ta āyuḥ pātv asāv iti
6.9.4	yathāsanam anuparikramaṇam
6.9.5	trātāram indram avitāram indram iti tārkṣyādiḥ
6.9.6	yady apy anyad aikāhikād vaiśvadevaṃ svasty ātreye nividaṃ dadhyāt
6.9.7	prakṛtyāgade
6.10.1	saṃsthite tīrthena nirhṛtyāvabhṛthe pretālaṃkārān kurvanti
6.10.2	keśaśmaśrulomanakhāni vāpayanti
6.10.3	naladenānulimpanti
6.10.4	naladamālāṃ pratimuñcanti
6.10.5	niḥpurīṣam eke kṛtvā pṛṣadājyaṃ pūrayanti
6.10.6	ahatasya vāsasaḥ pāśataḥ pādamātram avacchidya prorṇuvanti pratyagdaśenāviḥpādam
6.10.7	avacchedam asya putrā amā kurvīran
6.10.8	agnīn asya samāropya dakṣiṇato bahirvedi daheyuḥ
6.10.9	āhāryeṇānāhitāgnim
6.10.10	patnīṃ ca
6.10.11	pratyetyāhaḥ samāpayeyuḥ
6.10.12	prātar anabhyāsam anabhihiṃkṛtāni śastrānuvacanābhiṣṭavanasaṃstavanāni
6.10.13	purā grahagrahaṇāt tīrthena niṣkramya triḥ prasavyam āyatanaṃ parītya paryupaviśanti
6.10.14	paścāddhotā
6.10.15	uttaro 'dhvaryuḥ / tasya paścāc chandogāḥ
6.10.16	āyaṃ gauḥ pṛśnir akramīd ity upāṃśu stuvate
6.10.17	stute hotā prasavyam āyatanaṃ parivrajan stotriyam anudraved apraṇuvan
6.10.18	yāmīś ca
6.10.19	prehi prehi pathibhiḥ pūrvebhir iti pañcānāṃ tṛtīyam uddharet / māinam agne vi daho mābhi śoca iti ṣaṭ / pūṣā tvetaś cyāvayatu pra vidvān iti catasra upasarpa mātaraṃ bhūmim etām iti catasraḥ soma ekebhyaḥ
6.10.20	urūṇasāv asutṛpā udumbalāv iti ca samāpya / saṃcitya tīrthena prapādya yathāsanam āsādayeyuḥ
6.10.21	bhakṣeṣu prāṇabhakṣān bhakṣayitvā dakṣiṇe mārjālīye ninayeyuḥ / dakṣiṇasyāṃ vā vediśroṇyām
6.10.22	saptadaśam ahar bhavati trivṛtaḥ pavamānā rathantarapṛṣṭho 'gniṣṭomaḥ
6.10.23	saṃsthite 'vabhṛtham eke gamayanty etasyaitad ahar abhiśabdayantaḥ
6.10.24	nirmanthyena vā dagdhvā nikhāya saṃvatsarād enam agniṣṭomena yājayeyuḥ
6.10.25	nediṣṭhinaṃ vā dīkṣayeyuḥ
6.10.26	api votthānaṃ gṛhapatau
6.10.27	uktaḥ stutaśastravikāraḥ
6.10.28	ekāheṣu yajamānāsane śayīta
6.10.29	saṃsthite apāyatīṣv avabhṛthaṃ gamayeyur ity ālekhanaḥ
6.10.30	pūrveṇa sado daheyur ity āśmarathyaḥ
6.10.31	eṣaivāvabhṛthaḥ
6.11.1	agniṣṭomo atyagniṣṭoma ukthaḥ ṣoḍaśī vājapeyo 'tirātro 'ptoryāma iti saṃsthāḥ
6.11.2	tāsāṃ yām upayanti tasyā ante yajñapuccham
6.11.3	anuyājādy uktaṃ paśunā śaṃyuvākāt
6.11.4	uttamas tv iha sūktavākapraiṣaḥ
6.11.5	avīvṛdhateti puroḍāśadevatām
6.11.6	eke yadi savanīyasya paśoḥ paśupuroḍāśaṃ kuryur avīvṛdhetāṃ puroḍāśair ity eva brūyāt
6.11.7	savanīyair evendro vardhate paśupuroḍāśena paśudevatā
6.11.8	ūrdhvaṃ śaṃyuvākāddhāriyoganaḥ
6.11.9	apāḥ somam astam indra prayāhi dhānā somānām indrāddhi ca piba ca yunajmi te brahmaṇā keśinā harī iti
6.11.10	ity ānuvākye antyeṣv ahaḥsu
6.11.11	tiṣṭhā su kaṃ maghavan mā parā gā ayaṃ yajño devayā ayaṃ miyedha itītareṣu
6.11.12	parāyāhi maghavann ā ca yāhīti vānuvākyottaravatsv ahaḥsu
6.11.13	ananuvaṣaṭkṛte 'tipraiṣaṃ maitrāvaruṇa āheha madaiva maghavann indra te 'śva iti
6.11.14	adyety atirātre
6.11.15	adyasutyām iti ca
6.11.16	tasyāntaṃ śrutvāgnīdhraḥ śvaḥsutyāṃ prāha śvaḥsutyāṃ vaiṣāṃ brāhmaṇānāṃ tām indrayendrāgnibhyāṃ prabravīmi mitrāvaruṇābhyāṃ vasubhyo rudrebhya ādityebhyo viśvebhyo devebhyo brāhmaṇebhyaḥ saumyebhyaḥ somapebhyo brahman vācaṃ yaccheti
6.12.1	āhṛtam unnetrā droṇakalaśam iḍām iva pratigṛhyopahavam iṣṭvāvekṣeta
6.12.2	harivatas te hāriyojanasya stutastomasya śastvokthasyeṣṭayajuṣo yo bhakṣo goṣanir aśvasanis tasya u upahūtasyopahūto bhakṣayāmīti prāṇabhakṣaṃ bhakṣayitvā prati pradāya droṇakalaśam ātmānam āpyāyya yathāprasṛptaṃ viniḥsṛpyāgnīdhrīye viniḥsṛptāhutī juhvaty ayaṃ pīta indur indraṃ made dhād ayaṃ vipro vācam arcan niyaccham / ayaṃ kasyacid druhatād abhīke somo rājā na sakhāyaṃ riṣedhāt svāhā / idaṃ rādho agninā dattam āgād yaśo bhargaḥ saha ojo balaṃ ca / dīrghāyutvāya śataśāradāya pratigṛhṇāmi mahate vīryāya svāheti
6.12.3	āhavanīye ṣaṭ ṣaṭ śakalāny abhyādadhati / devakṛtasyainaso 'vayajanam asi svāhā / pitṛkṛtasyainaso 'vayajanam asi svāhā / manuṣyakṛtasyainaso 'vayajanam asi svāhā / asmatkṛtasyainaso 'vayajanam asi svāhā / enasa enaso 'vayajanam asi svāhā / yad vo devāś cakṛma jihvayā gurv iti ca
6.12.4	droṇakalaśād dhānā gṛhītvāvekṣerann āpūryāsthāmāpūrayata prajayā ca dhanena ca / indrasya kāmadughā stha kāmān me dhuṅkṣvaṃ prajāṃ ca paśūṃś ceti
6.12.5	avaghrāyāntaḥparidhideśe nivapeyuḥ
6.12.6	pratyetya tīrthadeśe 'pāṃ pūrṇāś camasās tān savyāvṛto vrajanti
6.12.7	haritatṛṇāni vimṛjya pratisvaṃ camasebhyas triḥ prasavyam udakair ātmanaḥ paryukṣante dakṣiṇaiḥ pāṇibhiḥ
6.12.8	itarair vā pradakṣiṇam
6.12.9	svadhā pitre svadhā pitāmahāya svadhā prapitāmahāyeti
6.12.10	uktaṃ jīvamṛtebhyaḥ
6.12.11	pāṇīṃś camaseṣv avadhāyāpsu dhūtasya deva soma te mativido nṛbhiḥ sutasya stutastomasya śastvokthasyeṣṭayajuṣo yo bhakṣo goṣanir aśvasanis tasya ta upahūtasyopahūto bhakṣayāmīti prāṇabhakṣān bhakṣayitvā māhaṃ prajāṃ parāsicam ity etenābhyātmaṃ ninīyād acchāyaṃ vo marutaḥ śloka etv ity etayābhiṃśanti
6.12.12	dadhikrāvṇo akāriṣam ity āgnīdhrīye dadhidrapsān prāśya sakhyāni visṛjante / ubhā kavī yuvānā satyādā dharmaṇaspatī / pari satyasya dharmaṇā visakhyāni sṛjāmaha iti
6.13.1	patnīṣamyājaiś caritvāvabhṛtaṃ vrajanti
6.13.2	vrajantaḥ sāmno nidhanam upayanti
6.13.3	avabhṛtheṣṭyā tiṣṭhantaś caranti
6.13.4	prayājādyanuyājāntā nāsyām iḍā na barhiṣmantau prayājānuyājāv apsumantau
6.13.5	gāyatrau
6.13.6	vāruṇaṃ haviḥ
6.13.7	ava te heḍo varuṇa namobhir iti dve / agnīvaruṇau sviṣṭakṛdarthe
6.13.8	tvaṃ no agne varuṇasya vidvān iti dve / saṃsthitāyāṃ pādān udakānte 'vadadhyur namo varuṇāyābhiṣṭhito varuṇasya pāśa iti
6.13.9	tata ācāmanti bhakṣasyāvabhṛtho 'si bhakṣitasyāvabhṛtho 'si bhakṣaṃ kṛtasya avabhṛtho 'sīti
6.13.10	prothya prathamena praṣṭhīvanti pragiranty uttarābhyām
6.13.11	tata ācamyāplavanta āpo asmān mātaraḥ śundhayantv idam āpaḥ pravahata sumitryā na āpa oṣadhayaḥ santv iti
6.13.12	etayāvṛtābhyukṣerann evāpy adīkṣitāḥ
6.13.13	unnetainān unnayati
6.13.14	unnetar un no nayonnetar vasvo abhyunnayāna ity unnīyamānā japanti
6.13.15	ud vayaṃ tamasas parīty udetya
6.13.16	samānam ata ūrdhvaṃ hṛdayaśūlenā saṃsthājapāt
6.13.17	saṃsthājapenopatiṣṭhante ye ye 'pavṛttakarmāṇaḥ
6.14.1	gārhapatya udayanīyayā caranti
6.14.2	sā prāyaṇīyayoktā
6.14.3	pathyā svastir ihottamājyahaviṣām
6.14.4	viparītāś ca yājyānuvākyāḥ
6.14.5	te caiva kuryur ye prāyaṇīyām
6.14.6	prakṛtyā saṃyājye
6.14.7	saṃsthitāyāṃ maitrāvaruṇy anūbandhyā
6.14.8	sadasy eke
6.14.9	uttaravedyām eke
6.14.10	hutāyāṃ vapāyāṃ yady ekādaśiny agrataḥ kṛtvāgnīṣomīyeṇa saṃcareṇa vrajitvā gārhapatye tvaṣṭreṇa paśunā caranti
6.14.11	añjanādi paryagnikṛtvā utsṛjanty apunarāyanāya
6.14.12	yadi tv adhvaryava ājyena samāpnuyus tathaiva hotā kuryāt
6.14.13	saṃpraiṣavad ādeśān
6.14.14	paśuvan nipātān
6.14.15	yady anūbandhye paśupuroḍāśam anudevikāhavīṃsi nirvapeyur dhātānumatī rākā sinīvālī kuhūḥ
6.14.16	dhātā dadātu dāśuṣe prācīṃ jīvātum akṣitam / vayaṃ devasya dhīmahi sumatiṃ vājinīvataḥ / dhātā prajānām uta rāya īśe dhātedaṃ viśvaṃ bhuvanaṃ jajāna / dhātā kṛṣṭīr animiṣābhicaṣṭe dhātra iddhavyaṃ ghṛtavaj juhoteti
6.14.17	devīnāṃ cet sūryo dyaur uṣā gauḥ pṛthivī
6.14.18	smat purandhir na ā gāhīti dve ādyāṃ tanoṣi raśmibhir āvahantī poṣyā varyāṇi na tā arvāreṇukakāṭo aśnute na tān aśanti na dabhāti taskaro baḍ itthā parvatānāṃ dṛḍhā cid ā vanaspatīn
6.14.19	paśvalābhe payasyā maitrāvaruṇy anūbandhyāsthāne
6.14.20	ājyabhāgaprabhṛtivājināntā
6.14.21	karmiṇo vājinaṃ bhakṣayeyuḥ
6.14.22	sarve tu dīkṣitāḥ
6.14.23	sarve tu dīkṣitotthitāḥ pṛthag agnīn samāropya udag devayajanān mathitvodavasānīyayā yajante
6.14.24	paunarādheyiky avikṛtāvikṛtā
7.1.1	sattrāṇām
7.1.2	uktā dīkṣitopasadaḥ
7.1.3	etenāhnā sutyāni
7.1.4	prātaranuvākādyudavasānīyāntāny antyāni
7.1.5	patnīsaṃyājāntānītarāṇi
7.1.6	drapsaprāśanasakhyavisarjane tv antya eva
7.1.7	dhruvāḥ śastrāṇām ātānāḥ
7.1.8	sūktāny eva sūktasthāneṣv ahīneṣu
7.1.9	daivatena vyavasthāḥ
7.1.10	tṛcāḥ prauge
7.1.11	sarvāhargaṇeṣu tāyamānarūpāṇāṃ prathamād ahnaḥ pravartete abhyāsātipraiṣau
7.1.12	ahna uttame śastre paridhānīyāyā uttame vacana uttamaṃ caturakṣaraṃ dvir uktvā praṇuyāt
7.1.13	dvitīyādiṣu tyam ū ṣu vājinaṃ devajūtam iti tārkṣyam agre niṣkevalyasūktānām
7.1.14	jātavedase sunavāma somam ity āgnimārute jātavedasyānām
7.1.15	ārambhaṇīyāḥ paryāsān kadvato ahar ahaḥ śasyānīti hotrakā dvitīyādiṣv eva
7.1.16	tāni sarvāṇi sarvatrānyatra ahna uttamāt
7.1.17	vaikalpikāny agniṣṭome ahargaṇamadhyagate
7.1.18	agniṣṭomāyaneṣu vā
7.1.19	anyāny abhyāsātipraiṣābhyām iti kautso vikṛtau tadguṇabhāvāt
7.1.20	nityāni hotur iti gautamaḥ saṃghātādāv anupravṛttatvād acyutaśabdatvāc ca
7.1.21	hotrakāṇām api gāṇagārir nityatvāt sattradharmānvayasya
7.1.22	pragāthatṛcaṣūktāgameṣv aikāhikaṃ tāvad uddharet
7.2.1	caturviṃśe hotājaniṣṭety ājyam
7.2.2	ā no mitrāvaruṇā mitraṃ vayaṃ havāmahe mitraṃ huve pūtadakṣam ayaṃ vāṃ mitrāvaruṇā purūruṇā ciddhy asti prati vāṃ sūra udita iti ṣaḍahastotriyā maitrāvaruṇasya
7.2.3	ā yāhi suṣumā hi ta indram id gāthino bṛhad indreṇa saṃ hi dṛkṣasa ād aha svadhām anv ity ekā dve cendro dadhīco asthabhir ut tiṣṭhann ojasā saha bhindhi viśvā apa dviṣa iti brāhmaṇācchaṃsinaḥ
7.2.4	indrāgnī ā gataṃ sutam indre agnā namo bṛhat tā huve yayor idam iyaṃ vām asya manmana indrāgnī yuvām ime yajñasya hi stha ṛtvijā ity acchāvākasya
7.2.5	teṣāṃ yasmin stuvīran sa stotriyaḥ
7.2.6	yasmiṃt śvaḥ so 'nurūpaḥ
7.2.7	ekastotriyeṣv ahaḥsu yo 'nyo 'nantaraḥ so 'nurūpo na cet sarvo 'hargaṇaḥ ṣaḍaho vā
7.2.8	aikāhikas tathā sati
7.2.9	antye ca
7.2.10	ūrdhvam anurūpebhya ṛjunītīṇo varuṇa indraṃ vo viśvatas pari yat soma āsute nara ity ārambhaṇīyāḥ śastvā svānt svān pariśiṣṭān āvaperaṃś caturviṃśamahāvratābhijidviśvajidviṣuvatsu
7.2.11	sarvastomeṣu sarvapṛṣṭheṣu ca
7.2.12	ūrdhvam āvāpāt prati vāṃ sūra udite vy antarikṣam atirat śvāvāśvasya sunvata iti tṛcāḥ paryāsāḥ
7.2.13	sa tv eva maitrāvaruṇasya ṣaḍahastotriya uttamaḥ saparyāsaḥ
7.2.14	taddaivatam anyaṃ pūrvasya sthāne kurvīta
7.2.15	anyatrāpi saṃnipātena tṛcaṃ sūktaṃ vānantarhitam ekāsane dviḥ śaṃset
7.2.16	mahāvālabhidaṃ cet śaṃsed ūrdhvam anurūpebhya ārambhaṇīyābhyo vā nābhākāṃs tṛcān āvaperan gāyatrīkāram
7.2.17	sakṣapaḥ pariṣvaja iti maitrāvaruṇo yaḥ kakubho nidhāraya iti vā pūrvīṣṭa indropamātaya iti brāhmaṇācchaṃsī tā hi madhyaṃbharāṇām ity acchāvākaḥ
7.3.1	marutvatīye praitu brahmaṇspatir uttiṣṭha brahmaṇaspata iti brāhmaṇaspatyāv āvapate pūrvau nityāt
7.3.2	bṛhad indrāya gāyata nakiḥ sudāso ratham iti marutvatīyā ūrdhvaṃ nityāt
7.3.3	kayā śubheti ca marutvatīye purastāt sūktasya śaṃset
7.3.4	evaṃ sthitān pragāthān pṛṣṭhyābhiplavayor anvahaṃ punaḥ punar āvartayeyuḥ
7.3.5	ekaikaṃ brāhmaṇaspatyānām
7.3.6	evaṃ marutvatīyānām
7.3.7	dhruva indranihavaḥ
7.3.8	dhāyyāś ca
7.3.9	bṛhat pṛṣṭham
7.3.10	rathantaraṃ vā
7.3.11	tayor akriyamāṇasya yoniṃ śaṃset
7.3.12	vairūpavairājaśākvararaivatānām
7.3.13	pṛṣṭhyastotriyā yonyaḥ
7.3.14	ardharcāḥ
7.3.15	tāsāṃ vidhānam anvaham
7.3.16	tābhya ūrdhvaṃ sāmagāthān
7.3.17	ukto rathantarasya
7.3.18	ubhayaṃ śṛṇavac ca na iti bṛhataḥ
7.3.19	indra tridhātu śaraṇaṃ tvam indra pratūrtiṣu mo ṣu tvā vāghataś ca neti sadvipada upasamasyed dvipadām indram id devatātaya itītareṣām
7.3.20	pṛṣṭhya evaikaikam anvaham
7.3.21	tad id āseti ca purastāt sūktasya śaṃset
7.3.22	ukthapātraṃ camasāṃś cāntarātigrāhyān bhakṣayanti niṣkevalye
7.3.23	nityo bhakṣajapaḥ
7.3.24	ṣoḍaśapātreṇa bhakṣiṇaḥ
7.4.1	hotrakāṇām
7.4.2	kayā naś citra ābhuvat kayā tvaṃ na ūtyā mā cid anyad viśaṃsata yac ciddhi tvā janā ima iti stotriyānurūpā maitrāvaruṇasya
7.4.3	taṃ vo dasmam ṛtīṣahaṃ tat tvā yāmi suvīryam abhi pra vaḥ surādhasaṃ pra suśrutaṃ surādhasaṃ vayaṃ gha tvā sutāvantaḥ ka īṃ veda sute sacā viśvāḥ pṛtanā abhibhūtaraṃ naraṃ tam indraṃ johavīmi yā indra bhuja ā bhara ity ekā dve cendro madāya vāvṛdhe made made hi no dadiḥ surūpakṛtnum ūtaye śuṣmintamaṃ na ūtaye śrāyanta iva sūryaṃ baṇ mahāṁ asi sūryod u tyad darśataṃ vapur ud u tye madhumattamās tvam indra pratūrtiṣu tvam indra yaśā asīndra kratuṃ na ā bhara indra jyeṣṭhaṃ na ā bhara ā tvā sahasram ā śataṃ mama tvā sūra udita iti brāhmaṇācchaṃsinaḥ
7.4.4	tarobhir vo vidadvasuṃ taraṇir it siṣāsati tvām id āhnyo naro vayam enam id āhnyo yo rājā carṣaṇīnāṃ yaḥ satrahā vicarṣaṇiḥ svādor itthā viṣūvata itthā hi soma in mada ubhe yad indra rodasī ava yat tvaṃ śatakrato nakiṣ ṭaṃ karmaṇā naśan na tvā bṛhanto adraya ubhayaṃ śṛṇavac ca na āvṛṣasva purūvaso kadācana starīr asi kadācana prayucchasi yata indra bhayāmahe yathā gauro apākṛtaṃ yad indra prāg udag yathā gauro apākṛtam ity acchāvākasya
7.4.5	stotriyānurūpāṇāṃ yady anurūpe stuvīran stotriyo 'nurūpaḥ
7.4.6	ūrdhvaṃ stotriyānurūpebhyaḥ kas tam indra tvaṃ vasuṃ kan navyo atasīnāṃ kad ū nv asya akṛtam iti kadvantaḥ pragāthāḥ
7.4.7	apa prāca indra viśvāṁ amitrān brahmaṇā te brahma yujā yunajmy uruṃ no lokam anuneṣi vidvān iti kadvadbhya ārambhaṇīyāḥ
7.4.8	ūrdhvam ārambhaṇīyābhyaḥ sadyo ha jāta ity ahar ahaḥ śasyaṃ maitrāvaruṇo asmā id u pratavase śāsad vahnir itītarāv ahīnasūkte
7.4.9	ā satyo yātv ity ahīnasūktaṃ dvitīyaṃ maitrāvaruṇa ud u brahmāṇy abhitaṣ ṭe vetītarāv ahar ahaḥ śasye
7.4.10	nūnaṃ sāta ity antam uttamam
7.4.11	ahīnasūktāni ṣaḍahastotriyān āvapatsu
7.4.12	ud u ṣya devaḥ savitā hiraṇyayeti tisras te hi dyāvāpṛthivī yajñasya vo rathyam iti vaiśvadevam
7.4.13	pṛkṣasya vṛṣṇo vṛṣṇe śardhāya yajñena vardhatety āgnimārutam
7.4.14	agniṣṭoma idam ahaḥ
7.4.15	ukthyo vā
7.5.1	abhiplavapṛṣṭhyāni
7.5.2	rathantarapṛṣṭhāny ayujāni
7.5.3	bṛhatpṛṣṭhānītarāṇi
7.5.4	tṛtīyādiṣu pṛṣṭhyasya anvahaṃ dvitīyani vairūpavairājaśākvararaivatāni
7.5.5	teṣāṃ yathāsthāne kriyāyāṃ yonīḥ śaṃset
7.5.6	sarvatra cāsvayonibhāve 'nyatrāśvināt
7.5.7	yajñāyajñīyasya tv akriyamāṇasya api sānurūpāṃ yoniṃ vyāhāvaṃ śaṃsed ūrdhvam itarasyānurūpāt
7.5.8	hotrakāḥ pariśiṣṭān āvāpān uddhṛtya
7.5.9	mitraṃ vayaṃ havāmahe mitraṃ huve pūtadakṣam ayaṃ vāṃ mitrāvaruṇa no mitrāvaruṇā iti tṛcāḥ pra vo mitrāyeti caturṇāṃ dvitīyam uddharet pra mitrayor varuṇayor iti ṣaṭ kāvyebhir adābhyeti tisro mitrasya carṣaṇīdhṛta iti catasro maitryo yac ciddhi te viśa iti vāruṇam
7.5.10	etasya tṛcam āvapeta maitrāvaruṇo nityād adhikaṃ stomakāraṇāt
7.5.11	pañca saptadaśe / navaikaviṃśe / dvādaśa caturviṃśe / pañcadaśa triṇave / ekaviṃśatiṃ trayastriṃśe / dvātriṃśataṃ catuścatvāriṃśe / ṣaṭṭriṃśatam aṣṭācatvāriṃśe
7.5.12	ekālpīyasīr vā
7.5.13	ekāheṣv ekabhūyasīr vā
7.5.14	nārambhaṇīyā na paryāsā antyā aikāhikās tṛcāḥ paryāsasthāneṣu
7.5.15	brāhmaṇācchaṃsinaḥ surūpakṛtnum ūtaya iti ṣaṭ sūktāni
7.5.16	āvāpa ukto maitrāvaruṇena
7.5.17	ihendrāgnī indrāgnī ā gataṃ tā huve yayor idam iti naveyaṃ vāmasya manmana ity ekādaśa yajñasya hi stha ity acchāvākasya
7.5.18	ā yātv indro 'vasa iti marutvatīyam ā na indra iti niṣkevalyaṃ prathamasyābhiplavikasya
7.5.19	madhyaṃdina ity ukta ete śastre pratīyāt
7.5.20	ahīnasūktasthāna evā tvām indra yan na indra kathā mahām indraḥ pūrbhid ya eka id yas tigmaśṛṅga imām ū ṣv icchanti tvā śāsadvahnir iti saṃpātāḥ
7.5.21	ekaikasya trayas trayas
7.5.22	uktā marutvatīyaiḥ
7.5.23	yuñjate mana iheha va iti catasro devān huva iti vaiśvadevam
7.6.1	dvitīyasya caturviṃśenājyam
7.6.2	vāyo ye te sahasriṇa iti dve tīvrāḥ somāsa ā gahīty eko bhā devādi vispṛśa iti dve śukrasyādya gavāśira ity ekāyaṃ vāṃ mitrāvaruṇeti pañca tṛcāḥ
7.6.3	gārtsamadaṃ praugam ity etad ācakṣate
7.6.4	viśvānarasya vas patim indra it somapā eka iti marutvatīyasya pratipadanucarau indra somaṃ yā ta ūtir avameti madhyaṃdinaḥ
7.6.5	bhāradvājo hotā cet prakṛtyā
7.6.6	cāturviṃśikaṃ tṛtīyasavanaṃ viśvo devasya netur ity ekā tat savitur vareṇyam iti dve ā viśvadevaṃ saptatim iti tu vaiśvadevasya pratipadanucarau
7.6.7	ājyaprauge pratipadanucarāś cobhayor yugmeṣv evam abhiplave
7.7.1	tṛtīyasya try aryāmā yo jāta eveti madhyaṃdinaḥ
7.7.2	tad devasya ghṛtena dyāvāpṛthivī iti tisro 'naśvo jātaḥ parāvato ya iti vaiśvadevaṃ vaiśvānarāya dhiṣaṇāṃ dhārāvarā marutas tvam agne prathamo aṅgirā ity āgnimārutaṃ caturthasyogro jajña iti niṣkevalyam
7.7.3	hvayāmy agnim asya me dyāvāpṛthivī iti tisras tataṃ me apa iti vaiśvadevam
7.7.4	vaiśvānaraṃ manaseti tisraḥ pra ye śumbhante janasya gopā ity āgnimārutam
7.7.5	pañcamasya kayā śubhā yas tigmaśṛṅga iti madhyaṃdinaḥ
7.7.6	kayāśubhīyasya tu navamyuttamānyatrāpi yatra nividdhānaṃ syāt
7.7.7	ghṛtavatī bhuvanānām abhiśriyendra ṛbhubhir vājavadbhir iti tṛcau kad u priyāyeti vaiśvadevam
7.7.8	pṛkṣasya vṛṣṇo vṛṣṇe śardhāya nū cit sahojā ity āgnimārutaṃ ṣaṣṭhasya sāvitrārbhave tṛtīyena vaiśvānarīyaṃ ca katarā pūrvoṣāsānakteti vaiśvadevaṃ prayajyava imaṃ stomam ity āgnimārutam
7.7.9	ity abhiplavaḥ ṣaḍahaḥ
7.7.10	tasya agniṣṭomāv abhitaḥ / ukthyā madhye
7.7.11	ukthyeṣu stotriyānurūpāḥ
7.7.12	maitrāvaruṇasya
7.8.1	ehy ū ṣu bravāṇi ta āgnir agāmi bhārataḥ pra vo vājā abhidyavo 'bhi prayāṃsi vāhasā pra maṃhiṣṭhāya gāyata pra so agne tavotibhir agniṃ vo vṛdhantam agne yaṃ yajñam adhvaraṃ yajiṣṭhaṃ tvāvavṛmahe yaḥ samidhāya āhutyā te agna idhīmahy ubhe suścandrasarpiṣa iti dve ekā cāgniṃ taṃ manye yo vasur ā te vatso mano yad adāgne sthūraṃ rayiṃ bhara preṣṭhaṃ vo atithiṃ śreṣṭhaṃ yaviṣṭha bhārata bhadro no agnir āhuto yadī ghṛtebhir āhuta ā ghā ye agnim indhata imā abhipraṇonuma iti
7.8.2	atha brāhmaṇācchaṃsino 'bhrātṛvyo anā tvaṃ māṃ te amājuro yathaivā hy asi vīrayur evā hy asyasūnṛtā taṃ te madaṃ gṛṇīmasi tāṃ v abhi pra gāyata vayam u tvām apūrvya yo na idam idaṃ purendrāya sāma gāyata sakhāya āśiṣāmahi ya eka id vidayate ya indra somapātamendra no gadhy ed u madhvo madintaram eto nv indraṃ stavāma sakhāyaḥ stuhīndraṃ vyaśvava tvaṃ na indrā bhara vayam u tvām apūrvya yo na idam idaṃ purā yāhīma indava iti samāhāryo 'nurūpo 'bhrātṛvyo anā tvaṃ mā te amājuro yatheti
7.8.3	athācchāvākasyendraṃ viśvā avīvṛdhann uktham indrāya śaṃsyaṃ śrudhī havaṃ tiraścyā āśrutkarṇa śrudhī havam asāvi soma indra ta imam indra sutaṃ piba yad indra citramehanā yas te sādhiṣṭho 'vase purāṃ bhindur yuvā kavir vṛṣā hy asi rādhase gāyanti tvā gāyatriṇa ā tvā giro rathīr iva iti
7.8.4	sūktānām ekaikaṃ śiṣṭvāvaperan
7.9.1	stome vardhamāne
7.9.2	imā u vāṃ bhṛmayo manyamānā iti tisra indrā ko vām iti sūkte śruṣṭī vāṃ yajño yuvāṃ narā punīṣe vām imāni vāṃ bhāgadheyānīty etasya yathārthaṃ maitrāvaruṇaḥ
7.9.3	yas tastambha yo adribhid yajñe diva iti sūkte aste vasuprataram ā yātv indraḥ svapatir imāṃ dhiyam iti brāhmaṇācchaṃsī
7.9.4	viṣṇor nu kam iti sūkte paromātrayety acchāvākaḥ
7.10.1	pṛṣṭhyasyābhiplavenokte ahanī ādye ādyābhyām
7.10.2	tṛtīyasavanāni cānvaham
7.10.3	upa prayanta iti tu prathame 'hany ājyam / agniṃ dūtam iti dvitīye
7.10.4	tṛtīye yukṣva hīty ājyam
7.10.5	vāyav ā yāhi vītaya ity ekā vāyo yāhi śivā diva iti dve indraś ca vāyav eṣāṃ sutānām iti dvayor anyatarāṃ dvir ā mitre varuṇe vayam aśvināv eha gacchatam ā yāhy adribhiḥ sutaṃ sajūr viśvebhir devebhir uta naḥ priyāpriyāsv ity auṣṇihaṃ praugam
7.10.6	uttame 'nvṛcam abhyāsāś caturakṣarāḥ
7.10.7	na vā
7.10.8	tṛtīyenābhiplavikenokto madhyaṃdinaḥ / taṃ tam id rādhase mahe traya indrasya somā iti marutvatīyasya pratipadanucarau / vairūpaṃ cet pṛṣṭhaṃ yad dyāva indra te śataṃ yad indra yāvatas tvam it pragāthau stotriyānurūpau
7.11.1	caturthe 'hany yat prātaranuvākapratipady ardharcādyo nyūṅkhaḥ
7.11.2	dvitīyaṃ svaram okāraṃ trimātram udāttaṃ triḥ
7.11.3	tasya tasya copariṣṭād aparimitān pañca vārdhaukārān anudāttān
7.11.4	uttamasya tu trīn
7.11.5	pūrvam akṣaraṃ nihanyate nyūṅkhyamāne
7.11.6	tad api nidarśanāyodāhariṣyāmaḥ
7.11.7	āpo 3 ... 3 māpo 3
7.11.8	āgniṃ na svavṛktibhir ity ājyam
7.11.9	tasyottamāvarjaṃ tṛtīyeṣu pādeṣu nyūṅkho ninardaś ca
7.11.10	ukto nyūṅkhaḥ
7.11.11	svarādir antaukāraś caturninardaḥ
7.11.12	udāttau prathamottamau / anudāttāv itarau / uttaro 'nudāttataraḥ
7.11.13	plutaḥ prathamaḥ / makārānta uttamaḥ / tad api nidarśanāyodāhariṣyāmaḥ
7.11.14	āgniṃ na svavṛktibhiḥ / hotāraṃ tvā vṛṇīmahe / yajño3 ... tvā vṛnīmahe
7.11.15	o3 ... pratigaraḥ
7.11.16	api vodāttād anudāttaṃ svaritam udāttam iti caturninardaḥ
7.11.17	tad api nidarśanāyodāhariṣyāmaḥ / āgniṃ na svavṛktibhiḥ / hotāraṃ tvā vṛnīmahe / yajño3 ... pratigaraḥ
7.11.18	prathamād ardhaukārād adhvaryur nyūṅkhayet
7.11.19	prathamād dvitīyād vā
7.11.20	vyuparamaṃ haike
7.11.21	yathā vā saṃpādayiṣyanto manyeran
7.11.22	vāyo śukro ayāmi te vihi hotrā avītā vāyo śataṃ harīṇām indraś ca vāyav eṣāṃ somānām ācikitā na sukratū ā no viśvābhir ūtibhis tyam u vo aprahaṇam apatyaṃ vṛjinaṃ ripum ambitam enadītama ity ānuṣṭubhaṃ praugam
7.11.23	ekapātinyaḥ prathamaḥ
7.11.24	taṃ tvā yajñebhir īmaha idaṃ vaso sutam andha iti marutvatīyasya pratipadanucarau
7.11.25	śrudhī havam indra marutvān indra iti marutvatīyam
7.11.26	antye nividaṃ dadhyād anekabhāve sūktānām
7.11.27	vairājaṃ cet pṛṣṭhaṃ pibā somam indra mandatu tveti stotriyānurūpau
7.11.28	kuhaśruta indro yudhyasva ta iti niṣkevalyam / śrudhīhavīyasya tu tṛca ādye 'rdharcādiṣu nyūṅkhaḥ
7.11.29	evaṃ kuhaśrutīyasya
7.11.30	virājāṃ madhyameṣu pādeṣu
7.11.31	nitya iha pratigaro nyūṅkhādiḥ
7.11.32	praṇavāntaḥ praṇave kuhaśrutīyānām
7.11.33	ardharcaśaś cainad uttamāvarjam
7.11.34	na te giro api mṛṣye turasya pra vo mahe mahivṛdhe bharadhvam iti catasras tisraś ca virājaḥ
7.11.35	tāsām ūrdhvam ārambhaṇīyābhyas tṛcān āvaperan
7.11.36	ādyaṃ maitrāvarunas tasyottamādiśastānāṃ tṛcaṃ brāhmaṇācchaṃsī
7.11.37	tasya cācchāvākaḥ
7.11.38	yajāmaha indra vajradakṣiṇam iti dvitīyān evam eva
7.11.39	pañcame 'hani yac ciddhi satyasomapā ity ekaikam evam eva
7.11.40	ṣaṣṭhe 'hanīndrāya ha dyaur asuro anamnatety evam eva
7.12.1	stome vardhamāne ko adya naryo vanena vāya ā yāhy arvāṅ ity aṣṭarcāny āvaperann upariṣṭāt pārucchepīnām
7.12.2	tair apy anatiśasta aindrāṇi traiṣṭubhāny amarucchabdāny āvaperan
7.12.3	na tv etāny ānopyātiśaṃsanam
7.12.4	ekayā dvābhyāṃ vā prātaḥsavane
7.12.5	aparimitābhir uttarayoḥ savanayoḥ
7.12.6	pañcamasyam imam ū ṣu vo atithim uṣarbudham iti navājyam
7.12.7	ā no yajñaṃ divispṛśam iti dve ā no vayo mahetana ity ekā rathena pṛthupājasā bahavaḥ sūracakṣasa imā u vāṃ diviṣṭayaḥ pibā sutasya rasino devaṃ devaṃ vo avase devaṃ devaṃ bṛhad u gāyiṣe vāca iti bārhataṃ praugam
7.12.8	pragāthān eke dvitīyottamavarjam
7.12.9	yat pāñcajanyayā viśendra it somapā eka iti marutvatīyasya pratipadanucarau / avitāsītthā hīndra piba tubhyam iti marutvatīyam
7.12.10	śākvaraṃ cet pṛṣṭhaṃ mahānāmnyastotriyaḥ / tā adhyardhakāraṃ nava prakṛtyā tisro bhavanti
7.12.11	tābhiḥ purīṣapadāny upasaṃtanuyāt
7.12.12	pañcākṣaraśaḥ pūrvāṇi pañca
7.12.13	sarvāṇi vā yathāniśāntam
7.12.14	yonisthāne tu yathāniśāntaṃ sapurīṣapadā uttamena saṃtānaḥ
7.12.15	svādor itthā viṣūvata upa no haribhiḥ sutam indraṃ viśvā avīvṛdhann iti trayas tṛcā anurūpaḥ
7.12.16	predaṃ brahmendro madāya satrā madāsa iti niṣkevalyam
7.12.17	pāṅkte pūvā sūkte marutvatīye pāṅkte niṣkevalye
7.12.18	ādye tu triṣṭubuttame
7.12.19	tayor avasāne śatakrato sam apusujid iti marutvatīye
7.12.20	śacīpate 'nedyeti niṣkevalye niṣkevalye
8.1.1	ṣaṣṭhasya prātaḥsavane prasthitayājyānāṃ purastād anyāḥ kṛtvobhābhyām anavānanto yajanti
8.1.2	vṛṣann indra vṛṣapāṇāsa indavaḥ suṣumāyātam adribhir vanoti hi sunvan kṣayaṃ parīṇaso mo ṣu vo asmad abhi tāni pauṃsyo ṣū ṇo agne śṛṇuhi tvam īḍito 'gniṃ hotāraṃ manye dāsvantaṃ dadhyaṅ ha me januṣaṃ pūrvo aṅgirā iti
8.1.3	evam eva mādhyaṃdine 'dhyardhāṃ tu tatrānavānam
8.1.4	pibā somam indra suvānam indrabhir indrāya hi dyaur asuro anamnateti ṣaṭ
8.1.5	upariṣṭāt tv ṛca ṛtuyājānām
8.1.6	praiṣam ṛte sauyajam ṛcaṃ cānavānam uktvā ṛgantair asau yajeti preṣyet
8.1.7	evam eva yajanti
8.1.8	tubhyaṃ hinvāno vasiṣṭagā apeti dvādaśa
8.1.9	ayaṃ jāyata manuṣo dharīmaṇīty ājyam
8.1.10	ekena dvābhyāṃ ca vigrahaḥ
8.1.11	tribhir avasānaṃ caturbhiḥ praṇavo yatrārdharcaśaḥ pārucchepyaḥ
8.1.12	stīrṇaṃ barhir iti tṛcau suṣumāyātam adribhir yuvāṃ stomebhir devayanto aśvināv armaha indra vṛṣann indrāstu śrauṣaḍ o ṣū ṇo agne śṛṇuhi tvam īḍito ye devāso divy ekādaśa stheyam adadād rabhasam ṛṇacyutam iti praugam / dve caikā ca pañcame / ekapātinya upottame / tṛca ity ubhayatra śeṣaḥ / uttame 'nvṛcam abhyāsā aṣṭākṣarāḥ
8.1.13	na vā
8.1.14	sa pūrvyo mahānāṃ traya indrasya somā iti marutvatīyasya pratipadanucarau / yaṃ tvaṃ ratham indra sa yo vṛṣendra marutva iti tisra iti marutvatīyam
8.1.15	ekenāgre 'vasāya dvābhyāṃ praṇuyād dvābhyām avasāya dvābhyāṃ praṇuyād yatra pacchaḥ pārucchepyaḥ
8.1.16	raivataṃ cet pṛṣṭham / revatīr naḥ sadhamāde revāṁ id revataḥ stoteti stotriyānurūpau
8.1.17	endra yāhy upa naḥ pra ghā nv asyābhūr eka iti niṣkevalyam
8.1.18	abhi tyaṃ devaṃ savitāram oṇyor ity ekā tat savitur vareṇyam iti dve doṣo āgād bṛhad gāya dyumad dyumaddhyehy ātharvaṇa / stuhi devaṃ savitāram / tam u ṣṭuhy antaḥsindhuṃ sūnuṃ satyasya yuvānam / adroghavācaṃ suśevaṃ sa ghā no devaḥ savitā sāviṣad vasupatiḥ / ubhe sukṣitī sudhātur iti vaiśvadevasya pratipadanucarau
8.1.19	uddhṛtya cottamaṃ sūktaṃ trīṇi
8.1.20	idam itthā raudram iti
8.1.21	prāgupottamāyā ye yajñenety āvapate
8.1.22	tasyārdharcaśaḥ prāguttamāyā ūrdhvaṃ caturthyāḥ
8.1.23	śiṣṭe śastvā svasti no mimītām aśvinā bhaga iti tṛcaḥ
8.1.24	iti vaiśvadevam
8.2.1	hotrakāṇāṃ dvipadāsv ihokthyeṣu stuvate
8.2.2	ta ūrdhvam anurūpebhyo vikṛtāni śilpāni śaṃseyuḥ
8.2.3	maitrāvaruṇasya agne tvaṃ no antamo 'gne bhava suṣamidhā samiddha iti stotriyānurūpau / atha vālakhilyā viharet
8.2.4	tad uktaṃ ṣoḍaśinā
8.2.5	sūktānāṃ prathamadvitīye pacchaḥ
8.2.6	tṛtīyacaturthe ardharcaśa ṛkśaḥ pañcamaṣaṣṭhe / vyatimarśaṃ vā viharet
8.2.7	pūrvasya prathamām uttarasya dvitīyayā
8.2.8	uttarasya prathamāṃ pūrvasya dvitīyayā
8.2.9	tayor nānarcā
8.2.10	prathamadvitīyābhyāṃ pādābhyām avasyet prathamadvitīyābhyāṃ praṇuyāt tṛtīyottamābhyām avasyet tṛtīyottamābhyāṃ praṇuyāt
8.2.11	evaṃ vyatimarśam ardharcaśa uttare / evaṃ vyatimarśam ṛkśa uttare
8.2.12	viparihared eva uttame sūkte gāyatre sarvatra
8.2.13	imāni vāṃ bhāgadheyānīti prāguttamāyā āhūya dūrohaṇaṃ rohet
8.2.14	haṃsaḥ śuciṣad it paccho 'rdharcaśas tripadyā caturtham anavānam uktvā praṇutya avasyet / punas tripadyārdharcaśaḥ paccha eva saptamam
8.2.15	etad dūrohaṇam
8.2.16	āvāṃ rājānāv iti nityam aikāhikam
8.2.17	iti nu hauṇḍinau
8.2.18	atha mahāvālabhit
8.2.19	etāny eva ṣaṭ ṣūktāni vyatimarśaṃ paccho vihared vyatimarśam ardharcaśo vyatimarśam ṛkśaḥ
8.2.20	pragāthānteṣu cānusaṃtāna ṛgāvānam ekapadāḥ śaṃset
8.2.21	indro viśvasya gopatir indro viśvasya bhūpatir indro viśvasya cetatīndro viśvasya rājatīti catasraḥ
8.2.22	ekāṃ mahāvratād āharet
8.2.23	trayoviṃśatim aṣṭākṣarān pādān mahānāmnībhyaḥ sapurīṣābhyaḥ
8.2.24	ṣoḍaśinoktaḥ pratigaro 'nyatraikapadābhyaḥ
8.2.25	avakṛṣyaikapadā aviharaṃś caturthaṃ śaṃset
8.2.26	samānam anyat
8.3.1	brāhmaṇācchaṃsina imān u kaṃ bhuvanā sīṣadhāmeti pañcāyāvājaṃ devahitaṃ sanemeti stotriyānurūpau
8.3.2	apa prāca indreti sukīrtiḥ
8.3.3	tasyārdharcaśaś caturthīm
8.3.4	atha vṛṣākapiṃ śaṃsed yathā hotājyādyāṃ caturthe
8.3.5	paṅktiśaṃsaṃ tv iha
8.3.6	apraṇavāntaś ca pratigaro dvitīye pāṅktāvasāne
8.3.7	tasmād ūrdhvaṃ kuntāpam
8.3.8	tasyāditaś caturdaśa vigrāhaṃ ninardya śaṃset
8.3.9	tṛtīyeṣu pādeṣūdāttam anudāttaparaṃ yat prathamaṃ taṃ ninardeta
8.3.10	tad api nidarśanāyodāhariṣyāmaḥ / idaṃ janā upaśruta / narāśaṃsa staviṣyate / ṣaṣṭiṃ sahasrā navatiṃ ca kaurama āruśameṣu dadma ho3m
8.3.11	othāmo daivom it pratigaraḥ
8.3.12	caturdaśyām ekena dvābhyāṃ ca vigrahaḥ
8.3.13	śeṣo 'rdharcaśaḥ
8.3.14	etā aśvā āplavanta iti saptatiṃ padāni
8.3.15	aṣṭādaśa vā
8.3.16	navādyāni
8.3.17	alābukaṃ nikhātam iti sapta / yadīṃ hanat kathaṃ hanat paryākāraṃ punar punar iti caite
8.3.18	vitatau kiraṇau dvāv iti ṣaḍ anuṣṭubhaḥ
8.3.19	dundubhim āhananābhyāṃ jaritar othāmo daiva kośabile jaritar othāmo daiva rajani granther dhānāṃ jaritar othāmo daivopānahi pādaṃ jaritar othāmo daivottarāṃ janyāṃ jaritar othāmo daivottarāṃ janīṃ vartanyāṃ jaritar othāmo daiveti pratigarā avasāneṣu
8.3.20	ihetthā prāg apāg udag iti catasro dvedhākāraṃ praṇavenāsaṃtanvan
8.3.21	alābūni jaritar othāmo daivo3m / pṛṣātakāni jaritar othāmo daivo3m / aśvatthapalāśaṃ jaritar othāmo daivo3m / pipīlikāvaṭo jaritar othāmo daivo3m / iti pratigarāḥ praṇaveṣu
8.3.22	bhug ity abhigata iti trīni padāni sarvāṇi yathāniśāntam
8.3.23	śvā jaritar othāmo daiva parṇaśado jaritar othāmo daiva gośapho jaritar othāmo daiveti pratigarāḥ / vīme devā akraṃsateti anuṣṭup
8.3.24	patnī yīyapsyate jaritar othāmo daiva / hotā viṣṭīmena jaritar othāmo daiveti pratigarau
8.3.25	ādityā ha jaritar aṅgirobhyo dakṣiṇām anayann iti saptadaśa padāni / oṃ ha jaritar othamo daiva / tathā ha jaritar othāmo daiveti pratigarau vyatyāsaṃ madhye
8.3.26	praṇavottamaḥ
8.3.27	tvam indra śarmariṇeti bhūtecchadaḥ
8.3.28	tisra etā anuṣṭubhaḥ / yad asyā aṃhubhedyāḥ / ity āhanasyāḥ
8.3.29	ājyādyayoktāś caturthe
8.3.30	kapṛnnaro yaddha prācīrajaganteti caite
8.3.31	īiiiiiīiiiiiīiii kimayamidamaho3 o3 o3 o3m othāmo daivo3m ity āsāṃ pratigaraḥ
8.3.32	dadhikrāvṇo akārṣam ity anuṣṭup / sutāso madhumattamā iti catasraḥ
8.3.33	avadrapso aṃśumatīm atiṣṭhad iti tisraḥ
8.3.34	acchāma indram iti nityam aikāhikam
8.4.1	athācchāvākasya / pra va indrāya vṛtrahantamāyeti stotriyānurūpau
8.4.2	athaivayāmarud ukto vṛṣākapinā
8.4.3	o3 uuuuu o3 uuuuu o3 uuu made ... daivo3m ity asya pratigaraḥ / ṛtur janitrīti nityāny aikāhikāni
8.4.4	evam ukthyāni yatra yatra dvipadāsu stuvīran
8.4.5	nityaśilpaṃ tv idam ahaḥ
8.4.6	viśvajic ca
8.4.7	tau ced agniṣṭomau yadi vokthyeṣv advipadāsu stuvīran mādhyaṃdina evordhvam ārambhaṇīyābhyaḥ prakṛtyā śilpāni śaṃseyuḥ
8.4.8	bārhatāny eva sūktāni vālakhilyānāṃ maitrāvaruṇaḥ
8.4.9	sukīrtiṃ brāhmaṇācchaṃsī / vṛṣākapiṃ ca paṅktiśaṃsam
8.4.10	dyaur nayendrety acchāvākaḥ
8.4.11	praty evayāmarud ity etad ācakṣate
8.4.12	hotaivayāmarutam āgnimārute purastān mārutasya pacchaḥ samāsam uttame pade
8.4.13	ṣaṣṭhe tv eva pṛṣṭhyāhāny ahar ahaḥ śasyaikabhūyasīḥ śastvā maitrāvaruṇo dūrohaṇaṃ rohet
8.4.14	saṃpātasūkta ekāhī bhavatsu
8.4.15	na hy ekāhībhavatsv ahar ahaḥ śasyāni /nārambhaṇīyā na kadvantaḥ
8.4.16	kadvatāṃ sthāne nityān pragāthān śastvā saṃpātavatsv ahīnasūktānītareṣu tato 'ntyāny aikāhikāni
8.4.17	saṃpātavatsu tu sarvastomeṣu prākṛte vaikāhe 'hīnasūktāni / āditas tṛtīyāni
8.4.18	sāmasūktāni sāmapragāthāni sarvapṛṣṭheṣu pṛṣṭhāni
8.4.19	pṛṣṭhe saṃsthāḥ
8.4.20	agniṣṭomaḥ prathamam / ṣoḍaśī caturtham / ukthyā itare
8.4.21	iti pṛṣṭhyaḥ
8.4.22	pratyakṣapṛṣṭhaḥ
8.4.23	anyaiḥ parokṣapṛṣṭhaḥ
8.4.24	etair vopasṛṣṭaiḥ
8.4.25	vairūpādīnām abhāve pṛṣṭhyastomaḥ
8.4.26	pavamānabhāva āparkyapṛṣṭhyaḥ
8.4.27	tanūpṛṣṭhyo hotuś cet śyaitanaudhase
8.5.1	abhijid bṛhatpṛṣṭhaḥ
8.5.2	ubhayasāmā yady api rathantaraṃ yajñāyajñīyasya sthāne
8.5.3	pibavāṃs tv iha sāmapragāthaḥ
8.5.4	pibā somaṃ tam u ṣṭuhīti madhyaṃdinaḥ
8.5.5	tayor aikāhike purastād anye vā śaṃseyuḥ
8.5.6	ete eveti gautamaḥ saptadaśatvāt pṛṣṭhyasya
8.5.7	yāvatyo yāvatyaḥ kuśānāṃ navato daśato vā niṣkevalye tāv atisūktā madhyaṃdināḥ syur iti mahānyāyaḥ
8.5.8	marutvatīyasyottame viparīte
8.5.9	cāturviṃśikaṃ tṛtīyasavanam
8.5.10	abhiplavatryahaḥ pūrvaḥ svarasāmānaḥ
8.5.11	svarāṇi tv iha pṛṣṭhāni
8.5.12	teṣāṃ stotriyā yaj jāyathā apūrvyamatsyapāyi te mamainam enaṃ pratyetaneti
8.5.13	ādyo vā sarveṣām
8.5.14	vayaṃ gha tvā sutāvanta iti tisro bṛhatyo yas te sādiṣṭho 'vasa iti ṣaḍ anuṣṭubha ity anurūpāḥ
8.5.15	stotriye yathāyukto bṛhatī tathānurūpe
8.5.16	sthāyīny etāni yathā bṛhadrathantare
8.6.1	viṣuvān divākīrtyaḥ
8.6.2	udite prātaranuvākaḥ
8.6.3	pṛthupājā amartya iti ṣaḍ dhāyyāḥ sāmidhenīnām
8.6.4	sauryaḥ savanīyasyopālabhyaḥ
8.6.5	somapauṣṇau vā
8.6.6	samudrād ūrmir ity ājyam / tyaṃ sumeṣaṃ kayā śubheti ca marutvatīyam
8.6.7	mahādivākīrtyaṃ pṛṣṭham
8.6.8	vibhrāḍ bṛhat pibatu somyaṃ madhu namo mitrasya varuṇasya cakṣasa iti stotriyānurūpau yadi bṛhadrathantare pavamānayoḥ kuryur yonī enayoḥ śaṃset
8.6.9	rathantarasya pūrvām
8.6.10	ādye bhavato 'nyābhir apiṣaṃnipāte
8.6.11	uttamas tv iha sāmapragāthaḥ
8.6.12	nṛṇām u tvā nṛtamaṃ gīrbhir ukthair iti tisro yas tigmaśṛṅgo abhi tyaṃ meṣam indrasya nu vīryāṇīti
8.6.13	etasminn aindrīṃ nividaṃ śastvā śaṃsed evottarāṇi ṣaḍ divaś cid asya suta it tvam eṣa prapūrvīr vṛṣāmadaḥ pra maṃhiṣṭhāya tyam ū ṣv iti
8.6.14	iha tārkṣyam antataḥ
8.6.15	tasyaikāṃ śastvāhūya dūrohaṇaṃ rohet
8.6.16	iti niṣkevalyam / vikarṇaṃ ced brahmasāmordhvam anurūpāt taṃ vo dasmam ṛtīṣaham abhi pra vaḥ surādhasam iti brāhmaṇācchaṃsī śyaitanaudhasayor yonī śaṃset
8.6.17	naudhasasya pūrvām / śyaītasyottarām
8.6.18	etaddhotrakāṇāṃ yonisthānam / yac ca pragātha āhvānam etābhyas tat pañcāhāvaparimitatvāt
8.6.19	uttamenābhiplavikenoktaṃ tṛtīyasavanam
8.6.20	aikāhikau tu pratipadanucarau
8.6.21	bhāsaṃ ca yajñāyajñīyasya sthāne
8.6.22	pṛkṣasya vṛṣṇo aruṣasya nū saha iti stotriyānurūpau
8.6.23	mūrdhānaṃ divo aratiṃ pṛthivyā mūrdhā divo nābhir agniḥ pṛthivyā iti vā
8.6.24	anyāsu ced evaṃliṅgāsv ato 'nurūpaḥ
8.6.25	āvṛttāḥ svarasāmānaḥ
8.7.1	viśvajito 'gniṃ nara ity ājyam
8.7.2	caturviṃśena madhyaṃdinaḥ
8.7.3	vairājaṃ tu pṛṣṭhaṃ sanyūṅkham
8.7.4	bṛhataś ca yoniṃ prāg vairūpayonyāḥ
8.7.5	hotrakāṇāṃ pṛṣṭhāni śākvaravairūparaivatāni
8.7.6	te yonīḥ śaṃsanti
8.7.7	vāmadevyasya maitrāvaruṇaḥ / ukte brāhmaṇācchaṃsinaḥ
8.7.8	kāleyasyācchāvākaḥ
8.7.9	aikāhikau stotriyāv etayor yonī
8.7.10	tā antareṇa kadvataś caiteṣām eva pṛṣṭhānāṃ sāmapragāthān
8.7.11	satrā madāso yo jāta evābhūr eka iti sāmasūktāni purastāt sūktānām / uktaṃ tṛtīyasavanam uttamena pṛṣṭhyāhnā / aikāhikau tu pratipadanucarau / bṛhac ced agniṣṭomasāma tvam agne yajñānām iti stotriyānurūpau / iti navarātraḥ
8.7.12	sarve 'gniṣṭomāḥ
8.7.13	ukthān eke svarasāmnaḥ
8.7.14	dvitīyam ābhiplavikaṃ gauḥ / āyur uttaram
8.7.15	tryaha kḷpte pūrvasmāt tryahāt savanaśo yathāntaraṃ gaurāyur uttarāt
8.7.16	ṣaḍaha kḷpte yugmebhyo gaur ajyujebhya āyuḥ
8.7.17	daśarātre
8.7.18	pṛṣṭhaḥ ṣaḍahaḥ pūrvatryahaḥ punaścandomāḥ
8.7.19	na tv atra sthāyi vairūpaṃ tṛtīye
8.7.20	prathamasya chandomikasya dvisūkto madhyaṃdinaḥ
8.7.21	vaiṣuvate nividdhāne pūrve ca
8.7.22	dvitīyasya śaṃsā mahān mahaś cit tvam indra pibā somam abhi tam asya dyāvāpṛthivī mahāṁ indro nṛvad iti marutvatīyam
8.7.23	apūrvyā purutamānitāṃ sute kīrtiṃ tvaṃ mahāṁ indra yo ha divaś cid asya tvaṃ mahāṁ indra tubhyam iti niṣkevalyam / tṛtīyasyendraḥ svāhā gāyat sāma tiṣṭhā harī pramandina imā u tveti marutvatīyam
8.7.24	saṃ ca tve jagmur iti sūkte ā satyo yātv ahaṃ bhuvaṃ tatrendriyam iti niṣkevalyam / ā yāhi vanasemān u kaṃ babhrur eka iti dvipadāsūktāni purastād vaiśvadevasūktānām
8.7.25	iti nu samūḍhaḥ
8.8.1	vyūḍhaś cet pṛṣṭhyasyottare tryahe madhyaṃdineṣu gāyatrāṃs tṛcān upasaṃśasya teṣu nivido dadhyāt
8.8.2	imaṃ nu māyinaṃ huve tyam u vaḥ satrāsahaṃ marutvāṁ indra mīḍhvas tam indraṃ vājayāmasy ayaṃ ha yena vā idam upa no haribhiḥ sutam iti
8.8.3	traiṣṭubhāny eṣāṃ tṛtīyasavanāni
8.8.4	caturthe 'hany ā devo yātu pra dyāveti vāsiṣṭhaṃ pra ṛbhubhyaḥ pra śukraitv iti vaiśvadevam / vaiśvānarasya sumatau ka īṃ vyaktā agniṃ nara ity āgnimārutam / aṣṭādaśottame virājaḥ
8.8.5	dvipadā ekādaśa mārute / ekaviṃśatir vaiśvadevasūkte
8.8.6	pañcamasyod u ṣya devaḥ savitā damūnā iti tisro mahī dyāvāpṛthivī iha jyeṣṭhe iti catasra ṛbhur vibhvā stuṣe janam iti vaiśvadevam / haviṣyāntaṃ vapur nu tad agnir hotā gṛhapatiḥ sa rājeti tisra ity āgnimārutam / uttamā vaiśvadevasūkte sādhyāsā / uttamā jātavedasye
8.8.7	sarvatrādhyāsān upasamasya praṇuyāt
8.8.8	ṣaṣṭhasyod u ṣya deva iti gārtsamadaṃ kim u śreṣṭha upa no vājā iti trayodaśārbhavaṃ catasraś ca vaiśvadevasūkte tṛcam antyam uddhared iti vaiśvadevam
8.8.9	ahaś ca kṛṣṇaṃ madhvo vo nāma sapratnathety āgnimārutam / iti pṛṣṭhyaḥ
8.9.1	atha chandomāḥ
8.9.2	samudrād ūrmir ity ājyam / ā vāyo bhūṣa śucipā upa naḥ prayābhir yāsi dāśvāṃsam acchā ā no niyudbhiḥ śatinībhir adhvaraṃ pra sotāṃ jīro adhvareṣv asthād vāyava indramādanāso yā vāṃ śataṃ niyuto yāḥ sahasram ity ekapātinyaḥ prayad vāṃ mitrāvaruṇāsyūrdhvaṃ nā gomatā nāsatyā rathena ā no deva śavasāyāhi śuṣmin pra vo yajñeṣu devayanto arcan prakṣodasā dhāyasā sasra eveti praugam
8.9.3	mādhyaṃdine sūkte viparihṛtyetarayor nivido dadhyāt
8.9.4	evam uttarayoś caturthapañcame
8.9.5	abhi tvā deva savitaḥ pretāṃ yajñasya śambhuvāyaṃ devāya janmana iti tṛcā aibhir agne duva iti vaiśvadevam
8.9.6	nityāni dvipadāsūktāni
8.9.7	vaiśvānaro ajījanad ity ekā sa viśvaṃ prati cākḷpad ṛtūn utsṛjate vaśī / yajñasya vaya ut tiran / vṛṣā pāvaka dīdihy agne vaiśvānara dyumat / jamadagnibhir āhutaḥ / prayad vas triṣṭubhaṃ dūtaṃ va ity āgnimārutam
8.10.1	dvitīyasyāgniṃ vo devam ity ājyam / kuvid aṅga namasā ye vṛdhāsaḥ pīvo annāṁ rayivṛdhaḥ sumedhā ucchann uṣasaḥ sudinā ariprā ity ekapātinya uśantā dūtā na dabhāya gopā yāvattaras tanvo yāvad oja ity ekā dve ca prati vāṃ sūra udite sūktair dhenuḥ pratnasya kāmyaṃ duhānā brāhmaṇa indropayāhi vidvān ūrdhvo agniḥ sumatiṃ vasvo aśred uta syā naḥ sarasvatī juṣāṇeti praugam
8.10.2	hiraṇyapāṇim ūtaya iti catasro mahī dyauḥ pṛthivī ca no yuvānā pitarā punar iti tṛcau devānām id ava iti vaiśvadevam
8.10.3	ṛtāvānaṃ vaiśvānaram ṛtasya jyotiṣas patim / ajasraṃ gharmam īmahe / divi pṛṣṭo arocatāgnir vaiśvānaro mahān / jyotiṣā bādhate tamaḥ / agniḥ pratneṣu dhāmasu kāmo bhūtasya bhavyasya / saṃrāḍ eko virājati / krīḍaṃ vaḥ śardho agne mṛḍa ity āgnimārutam
8.11.1	tṛtīyasyāganma mahety ājyam / pra vīrayā śucayo dadrire te satyena manasā dīdhyānā divi kṣayanta rajasaḥ pṛthivyām ā viśvavārāśvinā gataṃ no 'yaṃ soma indra tubhyaṃ sunva ā tu pra brahmāṇo aṅgiraso nakṣanta sarasvatīṃ devayanto havanta ā no divo bṛhataḥ parvatād ā sarasvaty abhi no neṣi vasya iti praugam
8.11.2	ekapātinya uttamaḥ
8.11.3	doṣo āgāt pravāṃ mahi dyavī abhīti tṛcāv indra iṣe dadātu nas te no ratnāni dhattana ity ekā dve ca ye triṃśatīti vaiśvadevam
8.11.4	vaiśvānaro na ūtaya ā pra yātu parāvataḥ / agnir naḥ suṣṭutīr upa / vaiśvānaro na āgamad imaṃ yajñaṃ sajūr upa / agnir ukthena vāhasā / vaiśvānaro aṅgirobhyaḥ stoma ukthaṃ ca cākanat / eṣu dyuṃnaṃ svaryamat / maruto yasya hi prāgnaye vācam ity āgnimārutam
8.12.1	daśame 'hani
8.12.2	anuṣṭubhāṃ sthāne / agniṃ naro dīdhitibhir araṇyor iti tṛcam āgneye kratau
8.12.3	uṣā apa svasus tama iti paccho dvipadāṃ trir uṣasye
8.12.4	ā śubhrā yātam aśvinā svaśveti tṛcam āśvine kratau
8.12.5	stokasūktasya dvitīyatṛtīyayoḥ sthāne 'gne ghṛtasya dhītibhir ubhe suścandrasarpiṣa ity ete
8.12.6	idam āpaḥ pra vahatety etasyāḥ sthāna āpo asmān mātaraḥ śundhayantv iti / acchā vo agnim avase praty asmā iti tṛcayoḥ sthāne 'cchā naḥ śīraśociṣaṃ pratiśrutāya vo dhṛṣad iti tṛcāv acchāvākaḥ
8.12.7	pari tvāgne puraṃ vayam ity etasyāḥ sthāne agne haṃsi ny atriṇam iti / uttiṣṭhatāvapaśyatety etasyāḥ sthāne uttiṣṭhann ojasā saheti / uru viṣṇo vikramasveti ghṛtayājyāsthāne bhavā mitro na śevyo ghṛtāsutir iti
8.12.8	ahar ahaś cāhargaṇeṣu yatraitad ahaḥ syāt
8.12.9	sinīvālyā abhyasyed ity eke
8.12.10	nāsminn ahani kenacit kasyacid vivācyam avivākyam ity etad ācakṣate
8.12.11	saṃśaye bahirvedi svādhyāyaprayogaḥ
8.12.12	antarvedīty eke
8.12.13	na vyañjanenopahitena vārthaḥ
8.12.14	pratyasi tvā prāyaścittaṃ juhuyuḥ
8.12.15	agne tam adyāśvaṃ na stomair ity ājyam
8.12.16	pañcākṣareṇa vigrahaḥ / daśākṣareṇa vā / ā tvā rathaṃ yathotaya ity etasyāḥ sthāne trikadrukeṣu mahiṣo yavāśiram iti
8.12.17	sakhāya āśiṣāmahīti tisra uṣṇiho marutvān indra iti marutvatīyam
8.12.18	kayā naś citra ā bhuvad ity etāsu rathantaraṃ pṛṣṭham / tasya yoniṃ śaṃset
8.12.19	bṛhataś ca gāṇagārir daśarātre yugmānvayatvāt
8.12.20	tārkṣyeṇaikapadā upasaṃśasya ṛgāvānam ekapadāḥ śaṃsed indro viśvasya gopatir iti catasraḥ
8.12.21	uttamayopasaṃtānaḥ
8.12.22	ya indra somapātama iti ṣaḍ uṣṇiho yudhmasya ta iti niṣkevalyam
8.12.23	tat savitur vṛṇīmaha ity etasyāḥ sthāne abhi tyaṃ devaṃ savitāram oṇyor iti
8.12.24	ṛbhukṣaṇa ity ārbhavam / paśvā na tāyum iti dvaipadaṃ samiddham agniṃ samidhā girā gṛṇa iti tṛcaś ca dvipratīkaṃ jātavedasyam
8.12.25	caturthena vyūḍhasyetarāṇi sūktāni
8.12.26	vāmadevyam agniṣṭomasāmāgniṃ naro dīdhitibhir araṇyor iti stotriyānurūpau / agniṣṭoma idam ahaḥ
8.12.27	ūrdhvaṃ patnīsaṃyājebhyaḥ
8.13.1	gārhapatye juhvatīha rameha ramadhvam iha dhṛtir iha svadhṛtir agne vāṭ svāhā vāḍ iti
8.13.2	agnīdhrīya upasṛjaṃ dharuṇaṃ mātaraṃ dharuṇo dhayan / rāyaspoṣam iṣam ūrjam asmāsu dīdharat svāheti
8.13.3	sadaḥ prasṛpya mānasena stuvate
8.13.4	yarhi stutaṃ manyetādhvaryav ity āhvayīta
8.13.5	ho hotar itītaraḥ
8.13.6	āyaṃ gauḥ pṛśnir akramīd ity upāṃśu tisraḥ parācīḥ śastvā vyākhyāsvareṇa caturhotṝn vyācakṣīta
8.13.7	devā vā adhvaryoḥ prajāpatigṛhapatayaḥ sattram āsata
8.13.8	oṃ hotas tathā hotar ity adhvaryuḥ pratigṛṇāty avasite 'vasite daśasu padeṣu
8.13.9	teṣāṃ cittiḥ srug āsī3t / cittam ājyam āsī3t / vāg vedir āsī3t / ādhītaṃ barhir āsī3t / keto agnir āsī3t / vijñānam agnīd āsī3t / prāṇo havir āsī3t / sāmādhvaryur āsī3t / vācaspatir hotāsī3t / mana upavaktāsī3t
8.13.10	te vā etaṃ graham agṛhṇata / vācaspate vidhe nāman / vidhema te nāma / vidhes tvam asmākaṃ nāmnā dyāṃ gaccha / yāṃ devāḥ prajāpatigṛhapataya ṛddhim arādhnuvaṃs tām ṛddhiṃ rātsyāma iti
8.13.11	apavrajaty adhvaryuḥ
8.13.12	atha prajāpates tanūr itara upāṃśv anudravati
8.13.13	brahmodyaṃ ca / brahmodyaṃ copāṃśv evānudravati / annādā cānnapatnī ca bhadrā ca kalyāṇī cānilayā cāpabhayā cānāptā cānāpyā cānādhṛṣyā cāpratidhṛṣyā cāpūrvā cābhrātṛvyā ceti tanvaḥ
8.13.14	agnir gṛhapatir iti haika āhuḥ so 'sya lokasya gṛhapatir vāyur gṛhapatir iti haika āhuḥ so antarikṣalokasya gṛhapatir asau vai gṛhapatir yo asau tapaty eṣa patir ṛtavo gṛhāḥ / yeṣāṃ vai gṛhapatiṃ devaṃ vidvān gṛhapatir bhavati rādhnoti sa gṛhapatī rādhnuvanti te yajamānāḥ / yeṣāṃ vā apahatapāpmānaṃ devaṃ vidvān gṛhapatir bhavaty apa sa gṛhapatiḥ pāpmānaṃ hate apa te yajamānāḥ pāpmānaṃ ghnate
8.13.15	adhvaryo arātsmety uccaiḥ
8.13.16	eṣā yājyā
8.13.17	eṣa vaṣaṭkāraḥ
8.13.18	na anuvaṣaṭkaroti / uktaṃ vaṣaṭkārānumantraṇam
8.13.19	arātsma hotar ity adhvaryuḥ pratyāha
8.13.20	manasādhvaryur grahaṃ gṛhītvā / manasā bhakṣam āharati
8.13.21	mānaseṣu bhakṣeṣu manasopahvānaṃ bhakṣaṇe
8.13.22	manasātmānam āpyāyyaudumbarīṃ samanvārabhya vācaṃ yacchanty ā nakṣatradarśanāt / tatrānadharān pāṇīṃś cikīrṣeran
8.13.23	dṛśyamāneṣv adhvaryumukhāḥ samanvārabdhāḥ sarpanty ā tīrthadeśād yuvaṃ tam indrā parvatā puroyudheti japantaḥ
8.13.24	adhvaryupathenety eke
8.13.25	dakṣiṇasya havirdhānasyādhokṣeṇety eke
8.13.26	prāpya varān vṛtvā vācaṃ visṛjante yad ihonam akarma yad atyarīricāma prajāpatiṃ tat pitaram apyetv iti
8.13.27	atha vācaṃ nihnavante vāg aitu vāg aitu vāg upa maitu vāg iti
8.13.28	utkaradeśe subrahmaṇyāṃ trir āhūya vācaṃ visṛjante
8.13.29	nityas tv iha vāgvisargaḥ
8.13.30	etāvat sāttraṃ hotṛkarmānyatra mahāvratāt
8.13.31	tad eṣābhiyajñagāthā gīyate / prāyaṇīyaś caturviṃśaṃ pṛṣṭhyo 'bhiplava eva ca / abhijitsvarasāmāno viṣuvān viśvajit tathā / chandomā daśamaṃ cāha uttamaṃ tu mahāvratam / ahīnaikāhaḥ sattrāṇāṃ prakṛtiḥ samudāhriyate / yadyanyadhīyate pūrvadhīyate taṃ pratigrāmantyahāni pañcaviṃśatir yair vai saṃvatsaro mitaḥ / eteṣām eva prabhavas trīṇi ṣaṣṭiśatāni yad iti
8.13.32	tad ye kecana chāndogye vādhvaryave vā hautrāmarśāḥ samāmnātā na tān kuryād akṛtsnatvāddhautrasya
8.13.33	chandogapratyayaṃ stoma stotriyaḥ pṛṣṭhaṃ saṃstheti
8.13.34	adhvaryupratyayaṃ tu vyākhyānaṃ kāmakāladeśadakṣiṇānāṃ dīkṣitopasatprasavasaṃsthotthānānām etāvattvaṃ havisām uccairupāṃśutāyāṃ haviṣā cānupūrvyam
8.13.35	etebhya evāhobhyo 'hīnaikāhān paścāttarān vyākhyāsyāmaḥ
8.14.1	etadvidaṃ brahmacāriṇam anirākṛtinaṃ saṃvatsarāvamaṃ cārayitvā vratam anuyujyānukrośine prabrūyād uttaram ahaḥ
8.14.2	mahānāmnīr agre
8.14.3	udagayane pūrvapakṣe śroṣyan bahir grāmāt sthālīpākaṃ tilamiśraṃ śrapayitvācāryāya vedayīta
8.14.4	vidite vratasaṃśayān pṛṣṭvā laghumātrāc ced āpatkaritāḥ syur anvārabdhe juhuyād agnāv agniś carati praviṣṭa ṛṣīṇāṃ putro adhirāja eṣaḥ / tasmai juhomi haviṣā ghṛtena mā devānāṃ momuhad bhāgadheyaṃ yo asmākaṃ momuhad bhāgadheyaṃ svāhā / yā tiraścī nipadyate 'haṃ vidharaṇī iti / tāṃ tvā ghṛtasya dhārayā yaje saṃrādhanīm ahaṃ svāhā / yasmai tvā kāma kāmāya vayaṃ samrāḍ yajāmahe / tam asmabhyaṃ kāmaṃ dattvāthedaṃ tvaṃ ghṛtaṃ piba svāhā / ayaṃ no agnir varivaḥ kṛṇotv ayaṃ mṛdhaḥ pura etu prabhindan / ayaṃ śatrūn jayatu jarhṛṣāṇo 'yaṃ vājaṃ jayatu vājasātau svāhā / asūyantyai cānumatyai ca svāhā / pradātre svāhā / vyāhṛtibhiś ca pṛthak
8.14.5	hutvāhetaṃ sthālīpākaṃ sarvam aśāneti
8.14.6	bhuktavantam apām añjalipūrṇam ādityam upasthāpayet tvaṃ vratānāṃ vratapatir asi vrataṃ cariṣyāmi tacchakeyaṃ tena śakeyaṃ tena rādhyāsam iti
8.14.7	samāpya saṃmīlya vācaṃ yacchet kālam abhisamīkṣamāṇo yadā samayiṣyād ācāryeṇa
8.14.8	ekarātram adhyāyopapādanāt
8.14.9	trirātraṃ vā nityādhyāyena
8.14.10	tam eva kālam abhisamīkṣamāṇa ācāryo 'hatena vāsasā triḥ pradakṣiṇaṃ śiraḥ samukhaṃ veṣṭayitvāhaitaṃ kālam evaṃbhūto 'svapan bhaveti
8.14.11	taṃ kālam asvapann āsīta
8.14.12	anuvakṣyamāṇe 'parājitāyāṃ diśy agniṃ pratiṣṭhāpyāsim udakamaṇḍalum aśmānam ity uttarato 'gneḥ kṛtvā vatsatarīṃ pratyagudagasaṃśravaṇe baddhvā
8.14.13	paścād agner ācāryas tṛṇeṣūpaviśed aparājitāṃ diśam abhisamīkṣamāṇaḥ
8.14.14	brahmacārī lepān parimṛjya pradakṣiṇam agnim ācāryaṃ ca kṛtvopasamgṛhya paścād ācāryasyopaviśet tṛṇeṣv eva pratyagdakṣiṇam abhisamīkṣamāṇaḥ
8.14.15	pṛṣṭhena pṛṣṭhaṃ saṃdhāya brūyān manasā mahānāmnīr bho anubrūhīti
8.14.16	punaḥ pṛṣṭvānukrośine saṃmīlyaivānubrūyāt sapurīṣapadās triḥ
8.14.17	anūcyonmucyoṣṇīṣam ādityam īkṣayet / mitrasya tvā cakṣuṣā pratīkṣe mitrasya tvā cakṣuṣā samīkṣe
8.14.18	mitrasya vaś cakṣuṣānuvīkṣa iti diśaḥ sasaṃbhārāḥ / punar ādityaṃ mitrasya tvā cakṣuṣā pratipaśyāmi yo 'smān dveṣṭi yaṃ ca vayaṃ dviṣmas taṃ cakṣuṣor hetur ṛcchatv iti / bhūmim upaspṛśed agna iḍā nama iḍā nama ṛṣibhyo mantrakṛdbhyo mantrapatibhyo namo vo astu devebhyaḥ śivā naḥ śaṃtamā bhava sumṛḍīkā sarasvati / mā te vyoma saṃdṛśi / bhadraṃ karṇebhiḥ śṛṇuyāma devāḥ śaṃ na indrāgnī bhavatām avobhiḥ stuṣe janaṃ suvrataṃ navyasībhiḥ kayā naś citra ābhuvad iti tisraḥ syonā pṛthivi bhaveti / samāpya samānaṃ sambhāravarjam
8.14.19	eṣa dvayoḥ svādhyāyadharmaḥ
8.14.20	ācāryavad ekaḥ
8.14.21	phālgunādy ā śravaṇāyā anadhītapūrvāṇām adhyāyaḥ
8.14.22	taiṣyādy adhītapūrvāṇām adhītapūrvāṇām
9.1.1	uktaprakṛtayo ahīnaikāhāḥ
9.1.2	siddhair ahobhir ahnām atideśaḥ
9.1.3	anatideśe tv ekāho jyotiṣṭomo dvādaśaśatadakṣiṇas tena śasyam ekāhānām
9.1.4	goāyuṣī viparīte dvyahānām
9.1.5	tryahāṇāṃ pṛṣṭhyāhaḥ pūrvaḥ / abhiplavatryaho vā
9.1.6	evaṃprāyāś ca dakṣiṇā arvāgatirātrebhyaḥ
9.1.7	sāhasrās tv atirātrāḥ
9.1.8	dvyahās tryahāś ca
9.1.9	ye bhūyāṃsas tryahād ahīnāḥ sahasraṃ teṣāṃ tryahe prasaṃkhyāyānvahaṃ tataḥ sahasrāṇi
9.1.10	samāvat tv eva dakṣiṇā nayeyuḥ
9.1.11	atiriktās tūttame 'dhikāḥ
9.1.12	atidiṣṭānāṃ stomapṛṣṭhasaṃsthānyatvād ananyabhāvaḥ
9.1.13	nityā naimittikā vikārāḥ
9.1.14	mādhyaṃdine tu hotur niṣkevalye stomakāritaṃ śasyam
9.1.15	tatropajanas tārkṣyavarjam agre sūktānām
9.1.16	hānau tata evoddhāraḥ
9.1.17	ye arvāk trivṛtaḥ stomāḥ syus tṛcā eva tatra sūktasthāneṣu
9.1.18	yathānityā nivido 'bhyudiyāt
9.2.1	uktāni cāturmāsyāni
9.2.2	somān vakṣyāmaḥ parvaṇāṃ sthāne
9.2.3	ayūpakān eke
9.2.4	paridhau paśuṃ niyuñjanti
9.2.5	vaiśvadevyā sthāne prathamaṃ pṛṣṭhyāhaḥ / janiṣṭhā ugra ugro jajña iti mādhyaṃdinaḥ / aikāhikā hotrāḥ sarvatra prathamasāṃpātikeṣv ahaḥsv ekāhībhavatsu
9.2.6	vaiśvānarapārjanye haviṣī agnīṣomīyasya paśoḥ paśupuroḍāśe 'nvāyātayeyuḥ / prātaḥsavanikeṣu puroḍāśeṣu vaiśvadevyā havīṃṣy anvāyātayeyuḥ / vaiśvadevaḥ paśuḥ
9.2.7	bārhaspatyānūbandhyā
9.2.8	varuṇapraghāsasthāne dvyahaḥ
9.2.9	uttarasyāhnaḥ prātaḥsavanikeṣu puroḍāśeṣu varuṇapraghāsahavīṃṣy anvāyātayeyuḥ
9.2.10	mārutavāruṇau paśū
9.2.11	maitrāvaruṇy anūbandhyā
9.2.12	agniṣṭoma aindrāgnasthāne
9.2.13	sākamedhasya sthāne tryaho 'tirātrāntaḥ
9.2.14	dvitīyasyāhno 'nusavanaṃ puroḍāśeṣu pūrvedyur havīṃṣi
9.2.15	tṛtīye 'hany upāṃśvantaryāmau hutvā paurṇadarvam / prātaḥsavanikeṣu kraiḍinam
9.2.16	mādhyaṃdineṣu māhendrāṇi
9.2.17	antareṇa ghṛtayājye dakṣiṇe mārjālīye pitryā
9.2.18	tatropasthānaṃ yathānatipraṇītacaratām
9.2.19	anūbandhyāyāḥ paśupuroḍāśa ādityam anvāyātayeyuḥ
9.2.20	āgneyyaindrāgnaikādaśinaḥ paśavaḥ
9.2.21	sauryānūbandhyā
9.2.22	agniṣṭomaḥ śunāsīrīyāyāḥ sthāne / prātaḥsavanikeṣu puroḍāśeṣu śunāsīrīyāyā havīṃṣy anvāyātayeyuḥ
9.2.23	vāyavyaḥ paśuḥ
9.2.24	āśviny anūbandhyā
9.2.25	anvahaṃ pañcāśaccho dakṣiṇāḥ
9.3.1	atha rājasūyāḥ
9.3.2	purastāt phālgunyāḥ paurṇamāsyāḥ pavitreṇāgniṣṭomenābhyārohaṇīyena yajeta
9.3.3	paruṇamāsyāṃ cāturmāsyāni prayuṅkte
9.3.4	nityāni parvāṇi
9.3.5	cakrābhyāṃ tu parvāntareṣu caranti
9.3.6	aharviparyayaṃ pakṣaviparyayaṃ vā
9.3.7	saṃvatsarānte samānapakṣe 'bhiṣecanīyadaśapeyau
9.3.8	ukthyo bṛhatpṛṣṭha ubhayasāmābhiṣecanīyaḥ
9.3.9	saṃsthite marutvatīye dakṣiṇata āhavanīyasya hiraṇyakaśipāv āsīno 'bhiṣiktāya putrāmātyaparivṛtāya rājñe śaunaḥśepam ācakṣīta
9.3.10	hiraṇyakaśipāv āsīna ācaṣṭe hiraṇyakaśipāv āsīnaḥ pratigṛhṇāti yaśo vai hiraṇyaṃ yaśasaivainaṃ tat samardhayati
9.3.11	om iti tṛcaḥ pratigara evaṃ tatheti gāthāyāḥ
9.3.12	om iti vai daivaṃ tatheti mānuṣaṃ daivena caivainaṃ tan mānuṣeṇa ca pāpād enasaḥ pramuñcati
9.3.13	tasmād yo rājā vijitī syād apy ayajamāna ākhyāpayetaivaitat śaunahśepam ākhyānaṃ na hāsminn alpaṃ ca nainaḥ pariśiṣyate
9.3.14	sahasram ākhyātre dadyāt
9.3.15	śataṃ pratigaritre
9.3.16	yathāsvam āsane
9.3.17	saṃsṛpeṣṭibhiś caritvā daśapeyena yajeta
9.3.18	tatra daśa daśaikaikaṃ camasaṃ bhakṣayeyuḥ
9.3.19	nityān prasaṃkhyāyetarān anuprasarpayeyuḥ
9.3.20	ye mātṛtaḥ pitṛtaś ca daśapuruṣaṃ samanuṣṭhitā vidyātapobhyāṃ puṇyaiś ca karmabhir yeṣām ubhayato nābrāhmaṇyaṃ ninayeyuḥ
9.3.21	pitṛta ity eke
9.3.22	navagvāsaḥ sutasomāsa indraṃ sakhā ha yatra sakhibhir navagvair iti nividdhānayor ādye
9.3.23	sūktamukhīye ity ukta ete pratīyāt
9.3.24	uttara āpūryamāṇapakṣe keśavapanīyo bṛhatpṛṣṭhe 'tirātraḥ
9.3.25	dvayor māsayor vyuṣṭidvyahaḥ
9.3.26	agniṣṭomaḥ pūrvam aha / sarvastomo 'tirātra uttaram
9.3.27	uttara āpūryamāṇapakṣe kṣatrasya dhṛtir agniṣṭomaḥ
9.4.1	iti rājasūyāḥ
9.4.2	nyāyakḷptāś ca dakṣiṇā anyatrābhiṣecanīyadaśapeyābhyām
9.4.3	abhiṣecanīye tu dvātriṃśataṃ dvātriṃśataṃ sahasrāṇi pṛthaṅ makhyebhyaḥ
9.4.4	ṣoḍaśa ṣoḍaśa dvitīyibhyaḥ
9.4.5	aṣṭāv aṣṭau tṛtīyibhyaḥ / catvāri catvāri pādibhyaḥ
9.4.6	saṃsṛpeṣṭīnāṃ hiraṇyam āgneyyāṃ vatsatarī sārasvatyām avadhvastaḥ sāvitryāṃ śyāmaḥ pauṣṇāṃ śitipṛṣṭho bārhaspatyāyām ṛṣabha aindryāṃ mahāniraṣṭo vāruṇyām
9.4.7	sāhasro daśapeyaḥ
9.4.8	imāś cādiṣṭadakṣiṇāḥ
9.4.9	sauvarṇī srag udgātuḥ
9.4.10	aśvaḥ prastotuḥ / dhenuḥ pratihartuḥ
9.4.11	ajaḥ subrahmaṇyāyai
9.4.12	hiraṇyaprākāśāv adhvaryoḥ
9.4.13	rājatau pratiprasthātuḥ
9.4.14	dvādaśa ṣaṣṭhauhyo garbhiṇyo brahmaṇaḥ
9.4.15	vaśā maitrāvaruṇasya
9.4.16	rukmo hotuḥ
9.4.17	ṛṣabho brāhmaṇācchaṃsinaḥ / kārpāsaṃ vāsaḥ potuḥ / kṣaumī barāsī neṣṭuḥ
9.4.18	ekayuktaṃ yavācitam acchāvākasya
9.4.19	anaḍvān āgnīdhrasya
9.4.20	vatsatary unnetuḥ / trivarṣaḥ sāṇḍo grāvastutaḥ
9.5.1	uśanasastomena garagīrṇam iva ātmānaṃ manyamāno jayeta
9.5.2	uśanā yat sahasyair āyātaṃ tvam apo yad avetur vaśāyeti sūktamukhīye / gostomabhūmistomavanaspatisavānāṃ na tā arvāreṇukakāṭo aśnute na tān aśanti na dabhāti taskaro baḍ itthā parvatānāṃ dṛḍhā cid yā vanaspate havīṃṣi vanaspate raśanayā niyūyeti sūktamukhīyāḥ
9.5.3	ādhipatyakāmo brahmavarcasakāmo vā bṛhaspatisavena yajeta
9.5.4	tasya tṛcāḥ sūktasthāneṣu
9.5.5	agnir deveṣu rājatīty ājyam / yas tastambha dhunotaya iti sūktamukhīye / indra marutva iha nṛṇām u tvā iti madhyaṃdinaḥ / ud u ṣya devaḥ savitā hiraṇyayā ghṛtavatī bhuvanānām abhiśriyendra ṛbhubhir vājavadbhiḥ samukṣitaṃ svasti no mimītām aśvinā bhaga iti vaiśvadevam / vaiśvānaraṃ manasāgniṃ nicāyya prayantu vājās taviṣībhir agnayaḥ samiddham agniṃ samidhā girā gṛṇa ity āgnimārutam / hotrakā ūrdhvaṃ stotriyānurūpebhyaḥ prathamottamāṃs tṛcān śaṃseyuḥ
9.5.6	pragāthebhyas tu mādhyaṃdine
9.5.7	anusavanam ekādaśaikādaśa dakṣiṇāḥ
9.5.8	ekādaśaikādaśa vā sahasrāṇi
9.5.9	śatāni vā
9.5.10	aśvo mādhyaṃdine 'dhikaḥ
9.5.11	bhavā bhrātṛvyavān adhibubhūṣur yajeta
9.5.12	sadyaskriyānukriyā parikriyā vā svargakāmaḥ
9.5.13	ekatrikeṇa tryekeṇa vānnādyakāmaḥ
9.5.14	gotamastomena ya icched dānakāmā me prajā syād iti
9.5.15	eteṣāṃ saptānāṃ śasyam uktaṃ bṛhaspatisavena
9.5.16	tvaṃ bhuvaḥ pratimānaṃ pṛthivyā bhuvas tvam indra brahmaṇā mahānt sadyo ha jāto vṛṣabhaḥ kanīnas tvaṃ sadyo api vo jāta indrānu tvāhighne adhideva devā anu te dāyi maha indrāya / katho nu te paricarāṇi vidvān iti dve ekasya cin me vibhvas tv oja ekaṃ nu tvā satpatiṃ pāñcajanyaṃ tryaryamā manuṣo devatātā pra ghā nv asya mahato mahānītthā hi soma in mada indro madāya vāvṛdha iti sūktamukhīyāḥ
9.6.1	gotamastomam antarukthyaṃ kurvanti
9.6.2	grahāntar ukthyaś ced agne marudbhir ṛkvabhiḥ pā indrāvaruṇābhyāṃ matsvendrābṛhaspatibhyām indrāviṣṇubhyāṃ sajūr ity āgnimārute purastāt paridhānīyāyā āvapeta
9.6.3	ubhayor āhvānam
9.6.4	anyatarasyām eke / ukthyastotriyeṣu ced yajñāyajñīyena
9.6.5	svair vā
9.6.6	sakṛd āhūya stotriyān / tathānurūpān
9.6.7	anyatrāpy evaṃ stotriyānurūpasaṃnipāte
9.6.8	yady u vai yajñāyajñīyayonau sarvair eva ukthyasāmabhiḥ prakṛtyā syāt tathā sati
9.7.1	śyenājirābhyām abhicaran yajeta
9.7.2	ahaṃ manur garbhe nu saṃs tvayā manyo yas te manyav iti madhyaṃdinau
9.7.3	śeṣo bṛhaspatisavena
9.7.4	saṃnaddhā lohitoṣṇīṣā nistriṃśino yājayeyuḥ
9.7.5	śaramayaṃ barhiḥ
9.7.6	mausalāḥ paridhayaḥ
9.7.7	vaibhītaka idhmaḥ
9.7.8	vāghātako vā
9.7.9	apagūryāśrāvayet
9.7.10	pratyāśrāvayec ca
9.7.11	chindann iva vaṣaṭkuryāt
9.7.12	dṛṣann iva juhuyāt
9.7.13	sādyaskreṣūrvarā vediḥ
9.7.14	khala uttaravediḥ
9.7.15	khalevālī yūpaḥ
9.7.16	sphyagro yūpaḥ
9.7.17	acaṣālaḥ
9.7.18	kalāpī caṣālaḥ
9.7.19	ity āgantukā vikārāḥ
9.7.20	anyāṃś cādhvaryavo viduḥ
9.7.21	siddhe tu śasye hotā saṃpraiṣānvayaḥ syāt
9.7.22	pāpyā kīrtyā pihito mahārogeṇa vā yo vālaṃprajananaḥ prajāṃ na vindeta so 'gniṣṭutā yajeta
9.7.23	tiṣṭhā harī yo jāta eva iti madhyaṃdinaḥ / sarvāgneyaś cet stotriyānurūpā āgneyāḥ syuḥ
9.7.24	vicāri vā
9.7.25	api vā sarveṣu devatāśabdeṣv agnim eva abhisaṃnayet
9.7.26	tathā saty anvakṣam indrastutā yajeta
9.7.27	indra somam indraṃ staveti madhyaṃdinaḥ
9.7.28	bhūtikāmo vā grāmakāmo vā prajākāmo vā
9.7.29	imā u tvā ya eka id iti madhyaṃdinaḥ / indrāgnyoḥ kulāyena prajātikāmaḥ
9.7.30	tiṣṭhā harī tam u ṣṭuhīti madhyaṃdinaḥ / ṛṣabheṇa vijigīṣamāṇaḥ
9.7.31	marutvān indra yudhmasya ta iti madhyaṃdinaḥ / tīvrasomenānnādyakāmaḥ
9.7.32	kva sya vīras tīvrasyābhivayasa iti madhyaṃdinaḥ / vighanenābhicaran
9.7.33	tasya śasyam ajireṇa
9.7.34	indrāviṣṇor utkrāntinā svargakāmaḥ
9.7.35	imā u tvā dyaur naya indreti madhyaṃdinaḥ / yaḥ kāmayeta naiṣṇihyaṃ pāpmana iyām iti sa ṛtapeyena yajeta
9.7.36	ṛtasya hi śurudhaḥ santi pūrvīr iti sūktamukhīye / satyena camasān bhakṣayanti
9.7.37	satyam iyaṃ pṛthivī satyam ayam agniḥ satyam ayaṃ vāyuḥ satyam asāv āditya iti
9.7.38	somacamaso dakṣiṇā
9.8.1	atimūrtinā yakṣyamāṇo māsaṃ sauryā candramasībhyām iṣṭībhyāṃ yajeta
9.8.2	śuklaṃ cāndramasyā / sauryayitaram
9.8.3	atrāha gor amanvata navo navo bhavati jāyamānas taraṇir viśvadarśataś citraṃ devānām udagād anīkam iti yājyānuvākyāḥ
9.8.4	sa īṃ mahīṃ dhunim etor aramṇāt svapnenābhyupyā cumuriṃ dhuniṃ ceti sūktamukhīye
9.8.5	sūryastutā yaśaskāmaḥ
9.8.6	pibā somam abhīndraṃ staveti madhyaṃdinaḥ / vyomnānnādyakāmaḥ
9.8.7	viśvadevastutā yaśaskāmaḥ
9.8.8	pañcaśāradīyena paśukāmaḥ
9.8.9	eteṣāṃ trayāṇāṃ kayā śubhā tad id āseti madhyaṃdinaḥ / ubhayasāmānau pūrvau
9.8.10	ukthyaḥ pañcaśāradīyaḥ / viśo viśo vo atithim ity ājyam
9.8.11	kaṇvarathantaraṃ pṛṣṭham
9.8.12	goṣavavivadhau paśukāmaḥ
9.8.13	indra somam etāyāmeti madhyaṃdinaḥ
9.8.14	daśasahasrāṇi dakṣiṇāḥ
9.8.15	ṣoḍaśaikāhāḥ
9.8.16	āyur gaur iti vyatyāsam
9.8.17	udbhidbalabhidau svargakāmaḥ
9.8.18	indra somam indraḥ pūrbhid iti madhyaṃdinaḥ
9.8.19	vinutyabhibhūtyor iṣuvajrayoś ca manyusūkte
9.8.20	abhicaran yajeta
9.8.21	tviṣyapacityoḥ samrāṭsvarājo rāḍvirājoḥ śadasya caikāhike
9.8.22	upaśadasya rāśimarāyoś ca kayāśubhīyatadidāsīye
9.8.23	bhūtikāmarājyakāmānnādyakāmendriyakāmatejaskāmānām
9.8.24	ete kāmā dvayor dvayoḥ
9.8.25	ṛṣistomā vrātyastomāś ca pṛṣṭhyāhāni
9.8.26	nākasada ṛtustomā dikstomāś cābhiplavāhāni
9.9.1	vājapeyenādhipatyakāmaḥ
9.9.2	saptadaśa dīkṣāḥ
9.9.3	saptadaśāpavargo vā
9.9.4	hiraṇyasraja ṛtvijo yājayeyuḥ
9.9.5	vajrakiñjalkā śatapuṣkarā hotuḥ
9.9.6	viśvajidājyaṃ kayā śubhā tad id āseti madhyaṃdinaḥ /saṃsthite marutvatīye bārhaspatyeṣṭiḥ
9.9.7	ājyabhāgaprabhṛtīḍāntā / bṛhaspatiḥ prathamaṃ jāyamāno bṛhaspatiḥ samajayad vasūni / tvām īḍate ajiraṃ dūtyāyāgniṃ sudītiṃ sudṛśaṃ gṛṇanta iti saṃyājye
9.9.8	yadi tv adhvaryava ājiṃ jāpayeyur atha brahmā tīrthadeśe mayūkhe cakraṃ pratimuktaṃ tad āruhya pradakṣiṇam āvartyamāne vājināṃ sāma gāyād āvir maryā āvājaṃ vājino agman / devasya savituḥ save svargān arvanto jayataḥ svargān arvato jayatīti vā
9.9.9	yadi sāma nādhīyāt trir etām ṛcaṃ japet / tṛtīyenābhiplavikenoktaṃ tṛtīyasavanam / citravatīṣu cet stuvīraṃs tvaṃ naś citra ūtyāgne vivasvad uṣasa ity agniṣṭomasāṃnaḥ stotriyānurūpau / ṣoḍaśī tv iha
9.9.10	tasmād ūrdhvam atiriktoktham
9.9.11	pra tat te adya śipiviṣṭa nāma pra tad viṣṇuḥ stavate vīryeṇeti stotriyānurūpau
9.9.12	brahma jajñānaṃ prathamaṃ purastād yat te ditsu prarādhyaṃ tvām it śavasaspate
9.9.13	taṃ pratnatheti trayodaśānām ekāṃ śiṣṭvāhūya dūrohaṇaṃ rohet
9.9.14	bṛhaspate yuvam indraś ca vasva iti paridhānīyā / vibhrāḍ bṛhat pibatu somyaṃ madhv iti yājyā / tasya gavāṃ śatānām aśvarathānām aśvānāṃ sādyānāṃ vāhyānāṃ mahānasānāṃ dāsīnāṃ niṣkakaṇṭhīnāṃ hastināṃ hiraṇyakakṣyāṇāṃ saptadaśa saptadaśāni dakṣiṇāḥ
9.9.15	daśānye dakṣiṇāgaṇā dhanānāṃ śatāvamāvarārdhyānām
9.9.16	pūrvān vā gaṇaśo abhyasyet
9.9.17	saptadaśa saptadaśa saṃpādayet
9.9.18	iti vājapeyaḥ
9.9.19	teneṣṭvā rājā rājasūyena yajeta / brāhmaṇo bṛhaspatisavena
9.10.1	aniruktasya caturviṃśena prātaḥsavanaṃ tṛtīyasavanaṃ ca
9.10.2	taṃ pratnatheti tu trayodaśavaiśvadevam
9.10.3	kayā śubhā tad id āseti madhyaṃdinaḥ
9.10.4	hotrakā ūrdhvaṃ pragāthebhyaḥ prathamān saṃpātāñśaṃseyuḥ
9.10.5	ahīnasūktāni vā
9.10.6	evaṃ pūrve savane bṛhatpṛṣṭheṣv asamāmnāteṣu
9.10.7	pratikāmaṃ viśvajicchilpaḥ
9.10.8	tasya samānaṃ viśvajitā pragāthebhyaḥ
9.10.9	bṛhaspatisavena ājyam / niṣkevalyamarutvatīyau ca tṛcau
9.10.10	tābhyāṃ tu pūrve aikāhike
9.10.11	hotrakā ūrdhvaṃ pragathebhyaḥ śilpāny avikṛtāni śaṃseyuḥ
9.10.12	sāmasūktāni ca
9.10.13	ādyāṃs tṛcān ahīnasūktānām
9.10.14	antyānām aikāhikānām uttamān
9.10.15	samānaṃ tṛtīyasavanaṃ bṛhaspatisavena /nābhānediṣṭhas tv iha pūrvo vaiśvadevāt tṛcāt
9.10.16	evayāmarut tv āgnimārute mārutāt
9.10.17	tayor uktaḥ śasyopāyaḥ
9.11.1	yaśya paśavo nopadharerann anyān vā abhijanān ninītseta so aptoryāmeṇa yajeta
9.11.2	mādhyaṃdine śilpayonivarjam ukto viśvajitā
9.11.3	ekāhena
9.11.4	garbhakāraṃ cet stuvīraṃs tathaiva stotriyānurūpān
9.11.5	rathantareṇāgre tato vairājena tato rathantareṇa
9.11.6	bṛhadvairājābhyāṃ vaivam eva
9.11.7	vāmadevyaśākvare maitrāvaruṇasya / naudhasavairūpe brāhmaṇāchaṃsinaḥ
9.11.8	śyaitavairūpe vā
9.11.9	kāleyaraivate acchāvākasya
9.11.10	sāmānantaryeṇa dvau dvau pragāthāv agarbhakāram
9.11.11	atirātras tv iha
9.11.12	advaipadokthyaś ced vaiṣuvataṃ tṛtīyasavanam
9.11.13	ūrdhvam āśvinād atiriktokthyāni
9.11.14	jarābodha tad viviḍḍhi jaramāṇaḥ samidhyase 'gninindreṇā bhāty agniḥ kṣetrasya patinā vayam iti paridhānīyā yuvaṃ devā kratunā pūrvyeṇeti yājyā
9.11.15	yad adya kac ca vṛtrahann ud ghed abhiśrutā maghamāno viśvābhiḥ prātaryāvāṇā kṣetrasya pate madhumantam ūrmim iti paridhānīyā yuvāṃ devās traya ekādaśāsa iti yājyā
9.11.16	tam indraṃ vājayāmasi mahāṁ indro ya ojasā nūnam aśvinā taṃ vāṃ rathaṃ madhumatīr oṣadhīr dyāva āpa iti paridhānīyāpanāyyaṃ tad aśvinā kṛtaṃ vām iti yājyā
9.11.17	ato devā avantu na iti stotriyānurūpau
9.11.18	uta no 'dhiyogo agrā iti vānurūpasyottamā
9.11.19	īḍe dyāvāpṛthivī ubhā u nūnaṃ daivyā hotārā prathamā purohiteti paridhānīyāyaṃ vāṃ bhāgo nihito yajatreti yājyā
9.11.20	yadi nādhīyāt purāṇām okaḥ sakhyaṃ śivaṃ vām iti catasro yājyāḥ
9.11.21	tad vo gāya sute sacā stotram indrāya gāyata tyam u vaḥ satrāsāhaṃ satrā te anukṛṣṭaya iti vā stotriyānurūpāḥ
9.11.22	aparimitāḥ paraḥsahasrā dakṣiṇāḥ
9.11.23	śvetaś cāśvatarīr atho hotur hotuḥ
10.1.1	jyotir ṛddhikāmasya
10.1.2	nava saptadaśaḥ prajātikāmasya
10.1.3	viṣuvat stomo bhrātṛvyavataḥ
10.1.4	gaur abhijic ca
10.1.5	gaur ubhayasāmā sarvastomo bubhūṣataḥ
10.1.6	āyur dīrghavyādheḥ
10.1.7	paśukāmasya viśvajit / brahmavarcasakāmavīryakāmaprajākāmapratiṣṭhākāmānāṃ pṛṣṭhyāhāny āditaḥ pṛthakkāmaiḥ
10.1.8	ity atirātrāḥ
10.1.9	teṣām ādyās traya aikāhikaśasyāḥ
10.1.10	ity ekāhāḥ
10.1.11	athāhīnāḥ
10.1.12	dvyahaprabhṛtayo dvādaśarātraparārdhyāḥ agniṣṭomādayaḥ atirātrāntāḥ māsāpavargāḥ aparimāṇadīkṣāḥ
10.1.13	ekāhāṃś caitareyiṇaḥ
10.1.14	sāhasraśaś ca dakṣiṇāḥ
10.1.15	atirātrāṃś ca sarvaśaḥ
10.1.16	tatrāhnāṃ saṃkhyāḥ saṃkhyātāḥ ṣaḍahāntā abhiplavāt
10.1.17	atirātras tv antyaḥ saṃkhyāpūraṇe gṛhītānām
10.1.18	hānau vaiśvānaro 'dhikaḥ
10.2.1	āṅgirasaṃ svargakāmaḥ
10.2.2	yo vā puṇyo hīno 'naprepsuḥ syāt
10.2.3	caitraratham annādyakāmaḥ / kāpivanaṃ svargakāma iti dvyahāḥ
10.2.4	prathamasya tūttarasya ahnas tārttīyaṃ tṛtīyasavanam
10.2.5	tvaṃ hi kṣaitavad iti cājyam
10.2.6	gargatrirātraṃ svargakāmaḥ
10.2.7	tasya madhyamasyāhno vāmadevyaṃ pṛṣṭham / viśoviśīyam agniṣṭomasāma
10.2.8	vāravantīyam uttame
10.2.9	tvam agne vasūṃr iti cājyam
10.2.10	baidatrirātraṃ rājyakāmaḥ
10.2.11	sarve trivṛto 'tirātrāḥ
10.2.12	chandomapavamānāntarvasū paśukāmaḥ
10.2.13	parākachandomaparākau svargakāmaḥ
10.2.14	iti tryahāḥ
10.2.15	gargatrirātraśasyāḥ
10.2.16	atreś caturvīraṃ vīrakāmaḥ
10.2.17	tasya vīravanty ājyāni
10.2.18	yam agne vājasātama iti dvitīye 'hany ājyam / agnā yo martya iti tṛtīye / agniṃ nara iti caturthe
10.2.19	ṣoḍaśimac caturtham
10.2.20	tasyābhi tvā vṛṣabhā suta iti gāyatrīṣu rathantaraṃ pṛṣṭham
10.2.21	anuṣṭubbṛhatīṣu bṛhat
10.2.22	caturthe tvaṃ balasya gomato yaj jāyathā apūrvyeti vā
10.2.23	jāmadagnaṃ puṣṭikāmaḥ
10.2.24	tasya puroḍāśinya upasadaḥ
10.2.25	vaiśvāmitraṃ bhrātṛvyavān prajākāmo vasiṣṭhasaṃsarpam
10.2.26	iti caturahāḥ
10.2.27	sārvasenaṃ paśukāmaḥ / daivaṃ bhrātṛvyavān / pañcaśāradīyaṃ paśukāmaḥ / vratavantam āyuṣkāmaḥ / vāvaraṃ vākpravadiṣuḥ
10.2.28	iti pañca pañcarātrāḥ
10.2.29	pañcaśāradīyasya tu saptadaśokṣāṇa aindrāmārutā mārutībhiḥ saha vatsatarībhiḥ saptadaśabhiḥ saptadaśabhiḥ pañcavarṣaparyagnikṛtāḥ savanīyāḥ
10.2.30	teṣāṃ trīṃs trīṃś caturṣv ahaḥsv ālabheran / pariśiṣṭān pañca pañcame
10.2.31	vratavatas tu tṛtīyasyāhnaḥ sthāne mahāvratam
10.2.32	pṛṣṭhyapañcāha uttamaḥ
10.3.1	ṛtūnāṃ ṣaḍahaṃ pratiṣṭhākāmaḥ
10.3.2	pṛṣṭhyaḥ samūḍho vyūḍho vā
10.3.3	pṛṣṭhyāvalambaṃ paśukāmaḥ
10.3.4	pṛṣṭhyapañcāho 'bhyāsakto viśvavic ca
10.3.5	sambhāryam āyuṣkāmaḥ / pṛṣṭhyatryahaḥ pūrve 'bhiplavatryahaś ca
10.3.6	ṛṣiṣaptarātram ṛddhikāmaḥ / prājāpatyaṃ prajākāmaḥ / chandomapavamānavrataṃ paśukāmaḥ / jāmadagnam annādyakāmaḥ / ete catvāraḥ pṛṣṭhyo mahāvrataṃ ca
10.3.7	pṛṣṭhyo mahāvrataṃ ca
10.3.8	vrataṃ tu svastomaṃ prathame
10.3.9	saptadaśaṃ dvitīye
10.3.10	chandomapavamānaṃ tṛtīye
10.3.11	caturviṃśo bahiṣpavamānaḥ saptadaśaḥ śeṣaś caturthaḥ
10.3.12	aindramaty anyāḥ prajā bubhūṣan
10.3.13	trikadrukā abhijidviśvajinmahāvrataṃ sarvastomaḥ
10.3.14	janakasaptarātram ṛddhikāmaḥ / ahbiplavacaturaho viśvajin mahāvrataṃ jyotiṣṭomaḥ
10.3.15	pṛṣṭhyastomo viśvajic ca paśukāmasya saptamaḥ
10.3.16	devatvam īpsato 'ṣṭarātraḥ
10.3.17	pṛṣṭhyo mahāvrataṃ jyotiṣṭomaḥ
10.3.18	navarātram āyuṣkāmaḥ / pṛṣṭhyas trikadrukāś ca
10.3.19	trikadrukāḥ pṛṣṭhyāvalamba iti paśukāmasya
10.3.20	iti navarātrau
10.3.21	trikakubadhyardhaḥ pṛṣṭhyaḥ / mahātrikakubvyūḍho navarātraḥ / samūḍhatrikakup samūḍhaḥ
10.3.22	catuṣṭomatrikakubadhyardho abhiplavaḥ / etaiś caturbhiḥ svānāṃ śraiṣṭhyakāmo yajeta
10.3.23	kusurubindum ṛddhikāmaḥ / trayāṇāṃ pṛṣṭhyāhnām ekaikaṃ triḥ
10.3.24	chandomavantaṃ paśukāmaḥ / pṛṣṭhyāvalamvasya prāg viśvajitaś chandomā daśamaṃ cāhaḥ
10.3.25	purābhicaran
10.3.26	jyotir gām abhito gaur abhijitaṃ viśvajid āyuṣam
10.3.27	śalalīpiśaṅgaṃ śrīkāmaḥ
10.3.28	abhiplavatryahaḥ pūrvas triḥ
10.3.29	iti daśarātrāḥ
10.4.1	pauṇḍarīkam ṛddhikāmaḥ / pṛṣṭhyastomaś chandomā gotamastomo viśvajit / vyūḍho navarātro mahāvrataṃ vaiśvānara iti vā
10.4.2	atha saṃbhāryau
10.4.3	atirātraś caturviṃśam adhyardho abhiplavaḥ pṛṣṭhyo vā
10.4.4	indravajraṃ bhrātṛvyavān
10.4.5	pṛṣṭhyasyādye ahanī vyatyāsam ā navarātrāt
10.4.6	tato mahāvratam
10.5.1	atha dvādaśāhā bhaveyuḥ
10.5.2	sattrāṇi bhaveyuḥ / ahīnā vā
10.5.3	ukto daśarātraḥ
10.5.4	samūḍho vyūḍho vā
10.5.5	tam abhito 'tirātrau
10.5.6	saṃbhāryayor vā vaiśvānaram upadadhyāt
10.5.7	saṃvatsarapravaḍhaṃ śrīkāmaḥ / atirātraś caturviṃśaṃ viṣuvadvarjo navarātro mahāvratam
10.5.8	atha bharatadvādaśāhaḥ
10.5.9	imam evaikāhaṃ pṛthaksaṃsthābhir upeyuḥ
10.5.10	atirātram agre 'thāgniṣṭomam athāṣṭā ukthyān athāgniṣṭomam athātirātram
10.5.11	iti dvādaśāhaḥ
10.5.12	tair ātmanā bubhūṣantaḥ prajayā paśubhiḥ prajanayiṣyamāṇāḥ svargaṃ lokam eṣyantaḥ svānāṃ śraiṣṭhyam aicchanta upeyur vā yajeta vā
10.5.13	iti pṛthaktvam
10.5.14	atha sāmānyam
10.5.15	aparimitatvād dharmasya pradeśān vakṣyāmaḥ
10.5.16	yathā hi parimitā varṇā aparimitāṃ vāco gatim āpnuvanty evam eva parimitānām ahnām aparimitāḥ saṃghātāḥ
10.5.17	siddhāni tv ahāni teṣāṃ yaḥ kaśca samāhāraḥ siddham eva śasyam
10.5.18	ahnāṃ tu saṃśaye stomapṛṣṭhasaṃsthābhir eke vyavasthām
10.5.19	tad akṛtsnaṃ dṛṣṭatvād vyatikramasya
10.5.20	chandogair eva kṛtvā samayam ahno bārhatarathantaratāyām ekāhena na śasyaṃ rāthāntarāṇām
10.5.21	dvitīyenābhiplavikena bārhatānām
10.5.22	api vā kayāśubhīyatadidāsīye eva nividdhāne syātām aikāhikam itarat
10.6.1	sarvān kāmān āpsyant sarvā vijitīr vijigīṣamāṇaḥ sarvā vyuṣṭīr vyaśiṣyann aśvamedhena yajeta
10.6.2	aśvam utsrakṣyann iṣṭibhyāṃ yajeta
10.6.3	agnir mūrdhanvān
10.6.4	virājau saṃyājye
10.6.5	pauṣṇī dvitīyā
10.6.6	tvam agne saprathā asi soma yās te mayobhuva iti sadvantau
10.6.7	tvāṃ citraśravastama yad vāhiṣṭhaṃ tad agnaya iti saṃyājye / aśvam utsṛjya rakṣiṇo vidhāya sāvitryas tisra iṣṭayo ahar ahar vairājatantrāḥ
10.6.8	savitā satyaprasavaḥ prasavitāsavitā
10.6.9	ya imā viśvā jātāny ā devo yātu savitā suratnaḥ sa ghā no devaḥ savitā sahāveti dve
10.6.10	samāptāsu samāptāsu dakṣiṇata āhavanīyasya hiraṇyakaśipāv āsīno 'bhiṣiktāya putrāmātyaparivṛtāya rājñe pāriplavam ācakṣīta
10.6.11	hiraṇmaye kūrce adhvaryur āsīnaḥ pratigṛṇāti
10.6.12	ākhyāsyann adhvaryav ity āhvayīta
10.6.13	ho hotar itītaraḥ
10.7.1	prathame 'hani manur vaivasvatas tasya manuṣyā viśas ta ima āsata iti gṛhamedhina upasamānītāḥ syus tān upadiśaty ṛco vedaḥ so 'yam iti sūktaṃ nigadet
10.7.2	dvitīye 'hani yamo vaivasvatas tasya pitaro viśas ta ima āsata iti sthavirā upasamānītāḥ syus tān upadiśati yajurvedo vedaḥ so 'yam ity anuvākaṃ nigadet
10.7.3	tṛtīye 'hani varuṇa ādityas tasya gandharvā viśas ta ima āsata iti yuvānaḥ śobhanā upasamānītāḥ syus tān upadiśaty atharvāṇo vedaḥ so 'yam iti yad bheṣajaṃ niśāntaṃ syāt tan nigadet
10.7.4	caturthe 'hani somo vaiṣṇavas tasyāpsaraso viśas ta imā āsata iti yuvatayaḥ śobhanā upasamānītāḥ syus tā upadiśaty āṅgiraso vedaḥ so 'yam iti yad ghoraṃ niśāntaṃ syāt tan nigadet
10.7.5	pañcame 'hany arbudaḥ kādraveyas tasya sarpā viśas ta ima āsata iti sarpāḥ sarpavida ity upasamānītāḥ syus tān upadiśati viṣavidyā vedaḥ so 'yam iti viṣavidyāṃ nigadet
10.7.6	ṣaṣṭhe 'hani kubero vaiśravaṇas tasya rakṣāṃsi viśas tānīmāny āsata iti selagāḥ pāpakṛta ity upasamānītāḥ syus tān upadiśati piśācavidyā vedaḥ so 'yam iti yat kiṃcit piśācasaṃyuktaṃ niśāntaṃ syāt tan nigadet
10.7.7	saptame 'hany asito dhānvas tasyāsurā viśas ta ima āsata iti kusīdina upasamānītāḥ syus tān upadiśaty asuravidyā vedaḥ so 'yam iti māyāṃ kāṃcit kuryāt
10.7.8	aṣṭame 'hani matsyaḥ sāṃmadas tasyodakacarā viśas ta ima āsata iti matsyāḥ puñjiṣṭhā ity upasamānītāḥ syus tān upadiśati purāṇavidyā vedaḥ so 'yam iti purāṇam ācakṣīta
10.7.9	navame 'hani tārkṣyo vaipaścitas tasya vayāṃsi viśas tānīmāny āsata iti vayāṃsi brahmacāriṇa ity upasamānītāḥ syus tān upadiśatītihāso vedaḥ so 'yam itītihāsam ācakṣīta / daśame 'hani dharma indras tasya devā viśas ta ima āsata iti yuvānaḥ śrotriyā apratigrāhakā ity upasamānītāḥ syus tān upadiśati sāmavedo vedaḥ so 'yam iti sāma gāyāt / evam etat paryāyaśaḥ saṃvatsaram ācakṣīta
10.7.10	daśamīṃ daśamīṃ samāpayan
10.7.11	saṃvatsarānte dīkṣate
10.8.1	trīṇi sutyāni bhavanti
10.8.2	gotamastomaḥ prathamam / dvitīyasyāhna paśor upākaraṇakāle aśvam ānīya bahir vedyās tāv evāsthāpayeyuḥ
10.8.3	sa ced avaghrāyād upavarteta vā yajñasamṛddhiṃ vidyāt
10.8.4	na cet sugavyaṃ no vājī svaśvyam iti yajamānaṃ vācayet
10.8.5	tam avasthitam upākaraṇāya yad akranda ity ekādaśabhiḥ stauty apraṇuvan
10.8.6	anusvādhyāyam ity eke
10.8.7	adhrigo śamīdhvam iti śiṣṭvā ṣaḍviṃśatir asya vaṅkraya iti vā mā no mitra ity āvapeta / upaprāgācchasanaṃ vājy arveti ca dve
10.8.8	saṃjñaptam aśvaṃ patnyo dhūnvanti dakṣiṇān keśapakśān udgrathyetarān pracṛtya savyān ūrūn āghnānāḥ
10.8.9	athāsmai mahiṣīm upanipātayanti
10.8.10	tāṃ hotābhimethati mātā ca te pitā ca te 'gre vṛkṣasya krīḍataḥ pratilānīti te pitā garbhe muṣṭim ataṃsayad iti
10.8.11	sā hotāraṃ pratyabhimethaty anucaryaś ca śataṃ rājaputryo mātā ca te pitā ca te 'gre vṛkṣasya krīḍataḥ / yīyapsyata iva te mukhaṃ hotar mā tvaṃ vado bahv iti
10.8.12	vāvātāṃ brahmordhvām enām ucchrayād girau bhāraṃ harann iva / athāsmai madhyam ejatu śīte vāte punarniveti
10.8.13	sā brahmāṇaṃ pratyabhimethaty anucaryaś ca śataṃ rājaputrya ūrdhvam enam ucchrayati girau bhāraṃ harann iva / athāsya madhyam ejatu śīte vāte punarniveti
10.8.14	sadā prasṛpya svāhākṛtibhiś caritvā
10.9.1	brahmodyaṃ vadanti
10.9.2	kaḥ svid ekākī carati ka u svij jāyate punaḥ / kiṃ sviddhimasya bheṣajaṃ kiṃ svid āvapanaṃ mahad iti hotādhvaryuṃ pṛcchati / sūrya ekākī carati candramā jāyate punaḥ / agnir himasya bheṣajaṃ bhūmir āvapanaṃ mahad iti pratyāha / kiṃ svit sūryasamaṃ jyotiḥ kiṃ samudrasamaṃ saraḥ / kaḥ svit pṛthvyai varṣīyān kasya mātrā na vidyata ity adhvaryur hotāraṃ pṛcchati / satyaṃ sūryasamaṃ jyotir dyauḥ samudrasamaṃ saraḥ / indraḥ pṛthivyai varṣīyān gos tu mātrā na vidyata it pratyāha / pṛcchāmi tvā citaye devasakha yadi tvam atra manasā jagantha / keṣu viṣṇus triṣu padeṣv asthaḥ keṣu viśvaṃ bhuvanam āviveśeti brahmodgātāraṃ pṛcchati / api teṣu triṣu padeṣv asmi yeṣu viśvaṃ bhuvanam āviśeśa / sadyaḥ paryemi pṛthivīm uta dyām ekenāṅgena divo asya pṛṣṭham iti pratyāha / keṣv antaḥ puruṣa āviveśa kāny antaḥpuruṣa ārpitāni etad brahmann upavaḍhāmasi tvā kiṃ svin naḥ prativocāsy atrety udgātā brahmāṇaṃ pṛcchati / pañcasv antaḥpuruṣa āviśeva tāny antaḥpuruṣa ārpitāni / etat tvātra partivanvāno asmin māyayā bhavasy uttaromad iti pratyāha / prāñcam upaniṣkramyaikaikaśo yajamānaṃ pṛcchanti pṛcchāmi tvā param antaṃ pṛthivyā iti
10.9.3	iyaṃ vediḥ paro antaḥ pṛthivyā iti pratyāha
10.9.4	mahimnā purastād upariṣṭāc ca vapānāṃ caranti
10.9.5	sabhūḥ svayaṃbhūḥ prathamam antar mahaty arṇave / dadhe ha garbham ṛtviyaṃ yato jātaḥ prajāpatiḥ / hotā yakṣat prajāpatiṃ mahimno juṣatāṃ vetu pibatu somaṃ hotar jayeti praiṣaḥ / taveme lokāḥ pradiśo diśaś ceti yājyā / aśvo 'jas tūparo gomṛga iti prājāpatyāḥ
10.9.6	itareṣāṃ paśūnāṃ pracaranti
10.9.7	vaiśvadevī kḷptiḥ
10.9.8	pañcamena pṛṣṭhyāhnā śasyaṃ vyūḍhasya
10.10.1	tasya viśeṣān vakṣyāmaḥ
10.10.2	agniṃ taṃ manya ity ājyaṃ tasyaikāhikam upariṣṭāt
10.10.3	praugatṛceṣv aikāhikā tṛcaḥ
10.10.4	trikadrukeṣu mahiṣo yavāśiram iti marutvatīyasya pratipad ekā tṛcasthāne / aikāhiko 'nucaraḥ / sūkteṣu cāntyam uddhṛtyaikāhikam upasaṃśasya tasmin nividaṃ dadhyāt
10.10.5	evaṃ niṣkevalye
10.10.6	abhi tyaṃ devaṃ savitāram oṇyor iti vaiśvadevasya pratipad ekā tṛcasthāne / aikāhiko 'nucaraḥ / sūkteṣu caikāhikāny upasaṃśasya teṣu nivido dadhyāt
10.10.7	evam evāgnimārute
10.10.8	caturthaṃ pṛṣṭhyāhar uttamam
10.10.9	jyotir gaur āyur abhijid viśvajin mahāvrataṃ sarvastomo aptoryāmo vā
10.10.10	bhūmipuruṣavarjam abrāhmaṇānāṃ vittāni pratidiśam ṛtvigbhyo dakṣiṇā dadāti / prācī digghotur dakṣiṇā brahmaṇaḥ pratīcy adhvaryor udīcy udgātuḥ / etā eva hotrakā anvāyattā anvāyattāḥ
11.1.1	athaiteṣām ahnāṃ yogaviśeṣān vakṣyāmo yathāyuktāni yasmai yasmai kāmāya bhavanti
11.1.2	ayam evaikāho 'tirātra ādau prāyaṇīyaḥ
11.1.3	eṣo 'ntya udayanīyaḥ
11.1.4	avyakto madhye
11.1.5	ahīneṣu vaiśvānara eṣa eva
11.1.6	tāv antareṇa vyūḍho daśarātraḥ
11.1.7	eṣā prakṛtiḥ sattrāṇām
11.1.8	tatrāvāpasthānam
11.1.9	ūrdhvaṃ daśarātrād ekāhārthe mahāvratam
11.1.10	prāg daśarātrād itareṣām ahnām
11.1.11	dvyahārthe goāyuṣī / tryahārthe trikadrukāḥ / abhiplavatryahaṃ pūrvaṃ trikadrukā ity ācakṣate / caturahārthe trikadrukā mahāvrataṃ ca
11.1.12	pañcāhārthe 'bhiplavapañcāhaḥ / uttamasya tu ṣaṣṭhāt tṛtīyasavanam
11.1.13	ṣaḍahārthe 'bhiplavaḥ ṣaḍahaḥ / evaṃnyāyā āvāpāḥ
11.1.14	ṣaḍahāntāḥ punaḥ punaḥ
11.1.15	pūrṇaḥ pūrṇaś ca ṣaḍahas tantratām eva gacchati
11.2.1	dvau trayodaśarātrau
11.2.2	ṛddhikāmānāṃ prathamam / pṛṣṭhyaṃ chandomāś cāntarā sarvastomo 'tirātraḥ
11.2.3	nyāyakḷptaṃ vratavantaṃ pratiṣṭhākāmā dvitīyam
11.2.4	trīṇi caturdaśarātrāṇi sārvakāmikaṃ prathamam
11.2.5	dvau pṛṣṭhyāv āvṛtta uttaraḥ
11.2.6	talpe vodake vā vivāhe vā mīmāṃsyamānā dvitīyam
11.2.7	pṛṣṭhyam abhitas trikadrukāḥ
11.2.8	nyāyakḷptaṃ dvyahopajanaṃ pratiṣṭhākāmās tṛtīyam
11.2.9	catvāri pañcadaśarātrāṇi devatvam īpsatāṃ prathamam / prathamasya caturdaśarātrasya pṛṣṭhyamadhye mahāvratam
11.2.10	brahmavarcasakāmā dvitīyam / dvitīyasya caturdaśarātrasya agniṣṭut prāyaṇīyād anantaraḥ
11.2.11	sāttrāhīnikā ubhau lokāv āpsyatāṃ tṛtīyam
11.2.12	tṛtīyasya caturdaśarātrasya agniṣṭut prāyaṇīyasthāne nyāyakḷptas tryahopajanaḥ śeṣaḥ
11.2.13	nyāyakḷptaṃ tryahopajanaṃ pratiṣṭhākāmāś caturtham
11.2.14	ṣoḍaśarātraṃ catūrātropajanam annādyakāmāḥ
11.2.15	saptadaśarātraṃ pañcarātropajanaṃ paśukāmāḥ
11.2.16	aṣṭādaśarātram āyuṣkāmāḥ
11.2.17	ṣaḍahaś cātra pūryate / satantrasyopajanaṃ vakṣyāmaḥ
11.2.18	ekānnaviṃśatirātram ekarātropajanaṃ grāmyāraṇyān paśūn avarurutsyamānāḥ
11.2.19	viṃśatirātraṃ pratiṣṭhākāmāḥ / abhijidviśvajitāv abhiplavād ūrdhvam
11.3.1	dvāv ekaviṃśatirātrau pratiṣṭhākāmānāṃ prathamam / trayāṇām abhiplavānāṃ prathamāv antarātirātraḥ
11.3.2	brahmavarcasakāmā dvitīyam / navarātrasyābhijidviśvajitoḥ sthāne dvau pṛṣṭhyāv āvṛtta uttaraḥ
11.3.3	saṃvatsarasaṃmitā ity ācakṣate
11.3.4	dvāviṃśatirātraṃ catūrātropajanam annādyakāmāḥ
11.3.5	trayoviṃśatirātraṃ pañcarātropajanaṃ paśukāmāḥ
11.3.6	dvau caturviṃśatirātrau prajātikāmāḥ paśukāmā vā prathamam
11.3.7	ṣaḍahaś cātra pūryate / satantrasyopajanaṃ vakṣyāmaḥ / svarge loke satsyanto bradhnasya viṣṭapaṃ rokṣyanto dvitīyam
11.3.8	pṛṣṭhyastomas trayastriṃśo nirukto viśālaḥ pṛṣṭhyastomā ekaviṃśatriṇavatrayastriṃśāḥ pratilomāḥ pūrvasmiṃs tryahe anulomā uttarasmin saviśālo 'pi vottara eva tryahaḥ pratilomo 'nulomaś cāniruktam aharāvṛttaḥ pṛṣṭhyastomaḥ
11.3.9	tṛvṛd aniruktaḥ
11.3.10	jyotir ubhayasāmā
11.3.11	saṃsadām ayanam ity etad ācakṣate / pañcaviṃśatirātram ekarātropajanam annādyakāmāḥ / ṣaḍviṃśatirātraṃ dvirātropajanaṃ pratiṣṭhākāmāḥ / saptaviṃśatirātraṃ trirātropajananam ṛddhikāmāḥ / aṣṭāviṃśatirātraṃ catūrātropajanaṃ brahmavarcasakāmāḥ / ekānnatriṃśadrātraṃ pañcarātropajanaṃ paramāṃ vijitiṃ vijigīṣamāṇāḥ / triṃśadrātram annādyakāmāḥ / ṣaḍahaś cātra pūryate satantrasyopajanaṃ vakṣyāmaḥ / ekatriṃśadrātram ekarātropajananam annādyakāmāḥ / dvātriṃśadrātraṃ dvirātropajanaṃ pratiṣṭhākāmāḥ
11.4.1	trīṇi trayastriṃśadrātrāṇi pratiṣṭhākāmānāṃ prathamam / trayāṇām abhiplavānām upariṣṭād upariṣṭād atirātraḥ
11.4.2	brahmavarcasakāmā dvitīyam / caturṇāṃ pañcarātrāṇām āvṛtta uttamaḥ uttamau cāntarā sarvastomo 'tirātraḥ
11.4.3	ubhau lokāv āpsyatāṃ tṛtīyaṃ ṣaṇṇāṃ pañcarātrāṇāṃ madhye viśvajid atirātraḥ
11.4.4	āvṛttās tūttare trayaḥ
11.4.5	catustriṃśadrātraṃ catūrātropajanam annādyakāmāḥ
11.4.6	paśukāmānām uttarāṇi catvāri / pañcatriṃśadrātraḥ pañcarātropajanaḥ
11.4.7	ṣaṭṭriṃśadrātre ṣaḍaha upajāyate / satantrasyopajanaṃ vakṣyāmaḥ /saptatriṃśadrātra ekarātropajanaḥ
11.4.8	aṣṭātriṃśadrātro dvirātropajanaḥ / ekānnacatvāriṃśadrātraṃ trirātropajanam anantāṃ śriyam icchantaḥ / catvāriṃśadrātraṃ catūrātropajanaṃ paramāyāṃ virāji pratitiṣṭhantaḥ / ekacatvāriṃśadrātraprabhṛtīny uttarāṇi nyāyenāṣṭācatvāriṃśadrātrāt / pañcāśadrātraprabhṛtīni cā ṣaṣṭirātrāt / dviṣaṣṭirātraprabhṛtīni caikonaśatarātrāt
11.4.9	tatraikarātracatūrātropajanāni vratavanti
11.5.1	saptaikānnapañcāśadrātrāṇi vipāpmanā vatsyantaḥ prathamam
11.5.2	atirātras trī trivṛnty ahāny atirātro daśapañcadaśāny atirātro dvādaśāny atirātraḥ pṛṣṭhyo 'tirātro dvādaśaikaviṃśāny atirātraḥ
11.5.3	trivṛtāṃ prathamo 'gniṣṭomaḥ ṣoḍaśy uttamaḥ pañcadaśānām ukthyā itare vidhṛtaya ity ācakṣate
11.5.4	yamātirātraṃ yamāṃ dviguṇām iva śriyam icchantaḥ
11.5.5	dvāv abhiplavau goāyuṣī atirātrau dvāv abhiplavāv abhijidviśvajitāv atirātrāv eko abhiplavaḥ / sarvastomanavasaptadaśāv atirātrau mahāvratam
11.5.6	svānāṃ śraiṣṭhyakāmās tṛtīyam / caturṇāṃ pṛṣṭhyāhnām ekaikaṃ navakṛtvaḥ
11.5.7	navavargāṇāṃ prathamaṣaṣṭhasaptamottamāny ahāny agniṣṭomāḥ
11.5.8	ukthyā itare pañca mahāvratam
11.5.9	savituḥ kakubha ity ācakṣate
11.6.1	trayāṇām uttareṣāṃ nyāyakḷptā abhiplavāḥ
11.6.2	prathamasya tūrdhvaṃ caturthāt sarvastomo 'tirātraḥ
11.6.3	upasatsu gārhapatye guggulusugandhitejanapaitudārubhiḥ pṛthak sarpīṃṣi vipacyānusavanaṃ sanneṣu nārāśaṃseṣv āñjīrann abhyañjīraṃś ca
11.6.4	ya varcasā na bhāyur ye vātmānaṃ naiva jānīraṃs ta etā upeyuḥ
11.6.5	āñjanābhyañjanīyā ity ācakṣate
11.6.6	etā eva pratiṣṭhākāmānām āñjanābhyañjanavarjam
11.6.7	etāsām eva sarvastomasthāne mahāvratam
11.6.8	aindramatyantyāḥ prajā bubhūṣantaḥ
11.6.9	etāsām eva sarvastomam uddhṛtya yathāsthānaṃ mahāvratam
11.6.10	saṃvatsarakāmān āpsyanta uttamam
11.6.11	atirātraś caturviṃśaṃ trayo 'bhiplavā navarātro 'bhiplavau goāyuṣī daśarātro vratam atirātraḥ
11.6.12	saṃvatsarasammitā ity ācakṣate
11.6.13	ekaṣaṣṭirātraṃ pratiṣṭhākāmāḥ / etāsām eva pṛṣṭhyāv abhito navarātram
11.6.14	tayor āvṛtta uttaraḥ
11.6.15	śatarātram āyuṣkāmāḥ / caturdaśābhiplavāś caturahopajanāḥ
11.6.16	iti rātrisattrāṇi
11.7.1	atha gavāmayanaṃ sarvakāmāḥ
11.7.2	prāyaṇīyacaturviṃśe upetya catur abhiplavān pṛṣṭhyapañcamān pañcamāsān upayanti
11.7.3	atha ṣaṣṭhaṃ saṃbharanti
11.7.4	trīn abhiplavān pṛṣṭhyam abhijitaṃ svarasāmna iti
11.7.5	ādyābhyāṃ pūryate 'hobhyām
11.7.6	iti nu pūrvaṃ pakṣaḥ
11.7.7	atha viṣuvān ekaviṃśaḥ
11.7.8	na pūrvasya pakṣaso nottarasya
11.7.9	āvṛttāḥ svarasāmānaḥ ṣaḍahāś cottarasya pakṣasaḥ
11.7.10	svarasāmno viśvajitaṃ pṛṣṭhaṃ trīn abhiplavān iti saptamaṃ dvirātronaṃ kṛtvātha pṛṣṭhyamukhāṃś caturabhiplavāṃś caturo māsān upayanti
11.7.11	athottamaṃ saṃbharanti / trīn abhiplavān goāyuṣī daśarātraṃ vratodayanīyābhyāṃ saptamaḥ pūryate
11.7.12	iti nv ekasaṃbhāryam uttaraṃ pakṣaḥ
11.7.13	atha dvisaṃbhāryam
11.7.14	vratodayanīye evottamasya / goāyuṣī saptamasya
11.7.15	goāyuṣī vā vihareyuḥ
11.7.16	gāṃ viśvajito 'nantaram
11.7.17	āyuṣaṃ pūrvaṃ daśarātrāt
11.7.18	api vordhvaṃ viśvajitaḥ saptamaḥ savanamāsaṃ kṛtvoddhareyur goāyuṣī daśarātraṃ ca
11.7.19	api vottarasya pakṣaso ahāny evāvarterann anulomāḥ ṣaḍahāḥ syuḥ ṣaḍahā vā āvarterann anulomāny ahāni
11.7.20	iti gavāmayanam
11.7.21	sarve vā ṣaḍahā abhiplavāḥ syur abhiplavāḥ syuḥ
12.1.1	gavāmayanenādityānām ayanaṃ vyākhyātam
12.1.2	sarve tv abhiplavās trivṛtpañcadaśāḥ
12.1.3	māsāś ca pṛṣṭhyamadhyamā nava / ṣaṣṭhasaptamottamān varjayitvā
12.1.4	bṛhaspatisavendrastutau cābhijidviśvajitoḥ sthāne
12.1.5	saptamasya ca māsasyottamayor abhiplavayoḥ sthāne trivṛddvyūḍho daśarātra udbhidbalabhidau ca
12.1.6	uttamasya ca māsasyādau ye 'bhiplavās traya uddhṛtya teṣāṃ madhyamam atha syuḥ pṛṣṭhyamadhyamāḥ
12.1.7	samūḍho daśarātraḥ
12.2.1	ādityānām ayanena aṅgirasām ayanaṃ vyākhyātam
12.2.2	trivṛtas tv abhiplavāḥ sava
12.2.3	pṛṣṭhyādayaś cādyā māsāḥ pañca pūrvasya pakṣasaḥ
12.2.4	catvāras tūttarasya pṛṣṭhyāntā aṣṭamādayaḥ
12.2.5	uttamasya ca māsasyādau ye ṣaḍahās trayaḥ pṛṣṭhyāntā evaṃ te api syuḥ
12.2.6	pūrvau syātām abhiplavau
12.3.1	dṛtivātavator ayanam
12.3.2	prāyaṇīyo 'tirātraḥ
12.3.3	trivṛtā māsaṃ pañcadaśena māsaṃ saptadaśena māsam ekaviṃśena māsaṃ triṇavena māsaṃ trayastriṃśena māsam
12.3.4	vrataṃ viṣuvatsthāne
12.3.5	etair eva māsaiḥ pratilomaiḥ pakṣa uttaram
12.3.6	udayanīyo 'tirātraḥ
12.3.7	eteṣām evāhnām atirātrāv iti
12.3.8	aparam anyatrāpy ādiṣṭaiḥ kālapūraṇena cet saṃsthāniyamaḥ
12.4.1	kuṇḍapāyinām ayanam
12.4.2	māsaṃ dīkṣitā bhavanti
12.4.3	te māsi somaṃ krīṇanti
12.4.4	teṣāṃ dvādaśopasado bhavanti
12.4.5	somam upanahya pravargyapātrāṇy utsādyopanahya vā māsam agnihotraṃ juhvati
12.4.6	māsaṃ darśapūrṇamāsābhyāṃ yajante
12.4.7	māsaṃ vaiśvadevena
12.4.8	māsaṃ varuṇapraghāsaiḥ / māsaṃ sākamedhaiḥ
12.4.9	māsaṃ śunāsīrīyeṇa
12.4.10	yad ahar māsaḥ pūryate tad ahar iṣṭiṃ samāpyāgnipraṇayanādi dharmotsādanādi vā aupavasathikaṃ karma kṛtvā śvo bhūte prasunuyuḥ
12.4.11	taddhaika upasadbhya eva anantaraṃ kurvanti tathādṛṣṭatvāt sautyān māsān agnihotrādīn vadantaḥ
12.4.12	tad anupapannam
12.4.13	paśvarthaṃ hy agnipraṇayanaṃ tasya ca śvaḥsutyānimittam
12.4.14	atipraṇītacaryāyāṃ ca vaiguṇyaṃ darśapūrṇamāsayoḥ / tathāgnihotrasya
12.4.15	sado havirdhānānyāgnīdhrīyāgnīṣomapraṇayanavasatīvarīgrahaṇāni paśvarthāni bhavanti sutyārthāny eke
12.4.16	tatkālāś caiva tadguṇāḥ
12.4.17	siddhasvabhāvānāṃ na vyavadhānād anyatvaṃ yathā pṛṣṭhyābhiplavayoḥ
12.4.18	saguṇānāṃ hy eva karmaṇām uddhāra upajano vā
12.4.19	subrahmaṇyā tv atyantam
12.4.20	anavadhṛtehakālasaṃśayatvāt
12.4.21	utsargam eke stuyopasadguṇatvāt
12.4.22	kriyā tv eva pravṛtte hy antam agatvāvasthāne doṣaḥ
12.4.23	trivṛtā māsam / pañcadaśena māsam / saptadaśena māsam / ekaviṃśena māsam / triṇavena māsam / aṣṭādaśa trayastriṃśāni /dvādaśāhasya daśāhāni / mahāvrataṃ cātirātraś ca
12.4.24	sarveṇa yajñena yajante ya etad upayanti
12.5.1	sarpāṇām ayanam
12.5.2	goāyuṣī īdṛśī stome
12.5.3	anulome ṣaṇmāsān / pratilome ṣaṭ
12.5.4	jyotirdvādaśī stomo viṣuvatsthāne
12.5.5	prakāśakāmā upeyuḥ
12.5.6	traivarṣikaṃ prajākāmāḥ
12.5.7	gavāmayanaṃ prathamaḥ saṃvatsaraḥ / athādityānām / athāṅgirasām
12.5.8	catvāri tāpaścitāni
12.5.9	kṣullakatāpaścitaṃ prathamaṃ saṃvatsaraṃ sadīkṣopasatkam
12.5.10	tasya catvāraḥ sautyā māsāḥ gavāmayanasya prathamaṣaṣṭhasaptamottamāḥ
12.5.11	traivarṣikaṃ tāpaścitam / tasya sautyaḥ saṃvatsaraḥ
12.5.12	ukto gavāmayanena / jyotir gaur āyur abhijid viśvajin mahāvrataṃ caturviṃśānāṃ vaikaikam
12.5.13	dvādaśavarṣikaṃ tāpaścitam / tasya catvāraḥ sautyāḥ saṃvatsarāḥ / gavāmayanaśasyāḥ pūrveṇaiva nyāyena
12.5.14	ṣaṭṭriṃśadvarṣikaṃ mahātāpaścitam / tasya dvādaśa sautyāḥ saṃvatsarāḥ / gavāmayanaśaṃsyāḥ pūrveṇaiva nyāyena / api vottarasya pakṣaso dvāviṃśatiḥ savanamāsā bhaveyuḥ / trayoviṃśatiḥ pūrvasya
12.5.15	prajāpater dvādaśasaṃvatsaram
12.5.16	trayas trivṛtaḥ saṃvatsarās trayaḥ pañcadaśās trayaḥ saptadaśās traya ekaviṃśāḥ / etair eva stomaiḥ śāktyānāṃ ṣaṭtriṃśadvarṣikam
12.5.17	ekaikena nava nava varṣāṇi
12.5.18	etair eva stomaiḥ sādhyānāṃ śatasaṃvatsaram / ekaikena pañcaviṃśatiḥ pañcaviṃśatir varṣāṇi
12.5.19	etair eva stomair viśvasṛjāṃ sahasrasaṃvatsaram ekaikenārdhatṛtīyāny ardhatṛtīyāni varṣaśatāni
12.5.20	agneḥ
12.5.21	agniṣṭomasahasram
12.5.22	sahasrasāvyam ity etad ācakṣate
12.6.1	atha sārasvatāni
12.6.2	sarasvatyāḥ paścima udakānte dīkṣeran
12.6.3	te tatraiva dīkṣopasadaḥ kṛtvā prāyaṇīyaṃ ca sarasvatīṃ dakṣiṇena tīreṇa śamyāprāse śamyāprāse 'har ahar yajamānā anuvrajeyuḥ
12.6.4	saṃhārya ulūkhalabudhno yūpaḥ
12.6.5	cakrīvanti sadohavirdhānāni
12.6.6	āgnīdhrīyaṃ patnīśālaṃ ca
12.6.7	dakṣiṇapurastād āhavanīyasyāvasthāya brahmā śamyāṃ praharet / sā yatra nipatet tad gārhapatyasyāyatanam / tato 'dhivihāraḥ
12.6.8	viṣame cen nipated uddhṛtya same vihareyuḥ
12.6.9	apsu ced vāruṇaṃ puroḍāśaṃ nirvapeyuḥ / āpānnaputre carum / apānnapādā hy asthād upasthaṃ samanyā yanty upayanty anyā iti / ātaḥ samānaṃ sarveṣām
12.6.10	mitrāvaruṇayor ayanam
12.6.11	kuṇḍapāyinām ayanasyādyān ṣaṇ māsān āvartayanto vrajeyuḥ
12.6.12	māsi māsi ca goāyuṣī upeyuḥ / āyur ayugmeṣu / gaur yugmeṣu
12.6.13	iti nu prathamaḥ kalpaḥ
12.6.14	atha dvitīyaḥ
12.6.15	yathāmāvāsyāyām atirātraḥ syāt tathā dīkṣeran
12.6.16	te amāvāsyāyām atirātraṃ saṃsthāpya tad ahar evāmāvāsyasyasāṃnāyyavatsān apākuryuḥ
12.6.17	taṃ pakṣam āmāvāsyena vrajitvā paurṇamāsyāṅgām upeyus taṃ pūrvapakṣam āmāvāsyena vrajitvā paurṇamāsyāṅgām upeyuḥ / paurṇamāsenottaraṃ vrajitvāmāvāsyāyām āyuṣam upeyuḥ
12.6.18	evam āvartayanto vrajeyuḥ
12.6.19	indrāgnyor ayanam
12.6.20	goāyuṣībhyām
12.6.21	aryamṇor ayanaṃ trikadrukaiḥ
12.6.22	sarasvatīparisarpaṇasya śasyam uktaṃ gavāmayanena
12.6.23	ekapātīni tv ahāny atirātrāḥ
12.6.24	pṛṣṭhyāhaś caturtham
12.6.25	iti nu gatayaḥ
12.6.26	athotthānāni
12.6.27	plākṣaṃ prasravaṇaṃ prāpyotthānam
12.6.28	te yamunāyāṃ kārapacave 'vabhṛtham abhyupeyuḥ
12.6.29	udetyāgneye kāmāyeṣṭir vairājatantrā
12.6.30	tasyām aśvīṃ ca puruṣīṃ ca dhenuke dadyuḥ
12.6.31	etad votthānam
12.6.32	ṛṣabhaikaśatānāṃ vā gavāṃ sahasrabhāve
12.6.33	sarvasvajyānyām
12.6.34	gṛhapatimaraṇe vā / jyānyāṃ tūttiṣṭhanto viśvajitātirātreṇottiṣṭheyuḥ / gṛhapatimaraṇa āyuṣā / gavā gavāṃ sahasrabhāve
12.6.35	iti śasyam
12.7.1	atha savanīyāḥ
12.7.2	kratupaśavo vātyantam
12.7.3	āgneyo vaindrāgno vā
12.7.4	āgneyaṃ vā rathantarapṛṣṭheṣu
12.7.5	aindraṃ bṛhatpṛṣṭheṣu
12.7.6	aikādaśinān vā
12.7.7	prāyaṇīyodayanīyayor atirātrayoḥ samastān ālabheran / aindrāgnam antardhau vā
12.7.8	anvahaṃ vaikaikaśa aikādaśinān
12.7.9	na tv evaikādaśinīṃ nyūnām ābheran
12.7.10	etena cet paśvayaneneyus tṛtīye 'hani daśarātrasya dvātriṃśatam aikādaśinyaḥ saṃtiṣṭhante 'ta etasmin navarātre 'tiriktapaśūn ālabheran
12.7.11	vaiṣṇavaṃ vāmanam ekaviṃśe
12.7.12	aindrāgnaṃ triṇave / vaiśvadevaṃ trayastriṃśe / dyāvāpṛthivīyaṃ dhenuṃ caturviṃśe / tasyā eva vatsaṃ vāyavyaṃ catuścatvāriṃśe / ādityānāṃ vaśām aṣṭācatvāriṃśe / maitrāvaruṇīm avivākye
12.7.13	vaiśvakarmaṇam ṛṣabhaṃ mahāvrate / āgneyam udayanīye 'tirātre
12.7.14	api vaikādaśinīm eva trayastriṃśīṃ pūrayeyuḥ / abhijidviśvajidviṣuvanti dvipaśūni syuḥ
12.8.1	atha sattridharmāḥ
12.8.2	dīkṣaṇādipitryāṇāṃ daivānāṃ ca dharmāṇāṃ prākṛtānāṃ nivṛttiḥ
12.8.3	sarvaśaś ca varjayeyur grāmacaryām
12.8.4	saraṇam
12.8.5	vivṛtasmayanam
12.8.6	stryabhihāsam
12.8.7	anāryābhibhāṣaṇam
12.8.8	anṛtaṃ krodham apāṃ pragāhaṇam
12.8.9	abhivarṣaṇam
12.8.10	ārohaṇaṃ ca vṛkṣasya nāvo vā
12.8.11	rathasya vā
12.8.12	dīkṣitābhivādanam
12.8.13	dīkṣitas tv aupasadam
12.8.14	ubhau sunvantam
12.8.15	samasiddhāntāḥ pūrvārambhiṇam
12.8.16	abhitaptataraṃ vā
12.8.17	sarvasāmye yathāvayaḥ
12.8.18	nṛtyagītavāditāni
12.8.19	anyāṃś cāvratyopacārān
12.8.20	na cainān bahirvedi sado 'bhyāśrāvayeyuḥ
12.8.21	nodakyān
12.8.22	no evābhyudiyān nābhyastam iyāt
12.8.23	teṣāṃ cet kiṃcid āpadopanamet tvam agne vratapā asīti japet
12.8.24	ākhyāya vetareṣūpahavaṁl līpseta
12.8.25	avakīrṇinaṃ tair eva dīkṣitadravyair aparyupya punar dīkṣayeyuḥ
12.8.26	āgrayaṇakāle navānāṃ savanīyān nirvapeyuḥ
12.8.27	dīkṣopasatsu vratadugha ādayeyuḥ
12.8.28	teṣāṃ vratyāni
12.8.29	payo dīkṣāsu
12.8.30	vyatinīya kālam upasadāṃ caturtham ekasyā dugdhena
12.8.31	tāvad eva tribhistanaiḥ / tāvad dvābhyām / ekena tāvad eva
12.8.32	sutyāsu havirucchiṣṭabhakṣā eva syuḥ
12.8.33	dhānāḥ karambhaḥ parivāpaḥ puroḍāśaḥ parasyety eṣāṃ yad yat kāmayīraṃs tat tad upavigulphayeyuḥ
12.8.34	āśiradugho dadhyartham
12.8.35	saumyaṃ vā vigulphaṃ nivapeyur iti śaunako yāvaccharāvaṃ manyeran
12.8.36	vaiśvadevam eke
12.8.37	bārhaspatyam eke
12.8.38	sarvān vānusavanam
12.8.39	api vā anyatra siddhaṃ gārhapatye punar adhiśrityopavratayeran
12.8.40	anyān vā pathyān bhakṣān ā mūlaphalebhyaḥ
12.8.41	etena vartayeyuḥ paśunā ca
12.9.1	tasya vibhāgaṃ vakṣyāmaḥ
12.9.2	hanū sajihve prastotuḥ
12.9.3	śyenaṃ vakṣa udgātuḥ
12.9.4	kaṇṭhaḥ kakudraḥ pratihartuḥ
12.9.5	dakṣiṇā śroṇir hotuḥ / savyā brahmaṇaḥ / dakṣiṇaṃ sakthi maitrāvaruṇasya / savyaṃ brāhmaṇācchaṃsinaḥ / dakṣiṇaṃ pārśvaṃ sāṃsam adhvaryoḥ
12.9.6	savyam upagātṝṇām / savyo 'ṃsaḥ pratiprasthātuḥ / dakṣiṇaṃ dor neṣṭuḥ / savyaṃ potuḥ
12.9.7	dakṣiṇa ūrur acchāvākasya / savya āgnīdhrasya / dakṣiṇo bāhur ātreyasya / savyaḥ sadasyasya / sadaṃ cānūkaṃ ca gṛhapateḥ
12.9.8	dakṣiṇau pādau gṛhapater vratapradasya
12.9.9	savyau pādau gṛhapater bhāryāyai vratapradasya / oṣṭha enayoḥ sādhāraṇo bhavati taṃ gṛhapatir eva praśiṃsyāt
12.9.10	jāghanīṃ patnībhyo haranti / tāṃ brāhmaṇāya dadyuḥ
12.9.11	skandhyāś ca maṇikās tisraś ca kikasā grāvastutaḥ
12.9.12	tisraś caiva kīkasā ardhaṃ ca vaikartasyonnetuḥ / dvayos taktayoḥ sūtrayos trīṇi trīṇi / ardhaṃ caiva vaikartasya klomā ca śamitus tad brāhmaṇāya dadyāt
12.9.13	yady abrāhmaṇaḥ syāt
12.9.14	śiraḥ subrahmaṇyāyai / yaḥ śvaḥsutyāṃ prāha tasyājinam / iḍā sarveṣām / hotur vā / tā vā etāḥ ṣaṭṭriṃśatam ekapadā yajñaṃ vahanti
12.9.15	ṣaṭtriṃśadakṣarā vai bṛhatī
12.9.16	bārhatāḥ svargalokās tat prāṇeṣu caiva tat svargeṣu ca lokeṣu pratitiṣṭhanto yanti
12.9.17	sa eṣaḥ svargyaḥ paśur ya enam evaṃ vibhajanty atha ye te 'nyathā tad yathā selagāvā pāpakṛto vā paśuṃ vimathnīraṃs tādṛk tat
12.9.18	tāṃ vā etāṃ paśor vibhaktiṃ śrauta ṛṣir devabhāgo vidāṃcakāra tām u hāprocyaiva asmāl lokād uccakrāma tām u ha girijāya bābhravyāyā manuṣyaḥ provāca tato hainām etad arvāṅ manuṣyā adhīyate
12.10.1	sarve samānagotrāḥ syur iti gāṇagāriḥ kathaṃ hy āprīsūktāni bhaveyuḥ kathaṃ prayājā iti
12.10.2	api nānāgotrāḥ syur iti śaunakas tantrāṇāṃ vyāpitvāt
12.10.3	gṛhapatigotrānvayā viśeṣāḥ
12.10.4	tasya rāddhim anu rāddhiḥ sarveṣām
12.10.5	pravarās tv āvarterann āvāpadharmitvāt
12.10.6	jāmadagnā vatsās teṣāṃ pañcārṣeyo bhārgavacyāvanāpnavānaurvajāmadagneti
12.10.7	atha hājāmadagnānāṃ bhārgavacyāvanāpnavāneti
12.10.8	ārṣṭiṣeṇānāṃ bhārgavacyāvanāpnavānārṣṭiṣeṇānūpeti
12.10.9	bidānāṃ bhārgavacyāvanāpnavānaurvabaideti
12.10.10	yaskavādhaulamaunamaukaśārkarākṣisārṣṭisāvarṇiśālaṅkāyanajaiminidaivantyāyanānāṃ bhārgavavaitahavyasāvetaseti
12.10.11	śyaitānāṃ bhārgavavainyapārtheti
12.10.12	mitrayuvāṃ vādhryaśveti tripravaraṃ vā bhārgavadaivodāsavādhryaśveti
12.10.13	śunakānāṃ gṛtsamadeti tripravaraṃ vā bhārgavaśaunahotragārtsamadeti
12.11.1	gotamānām āṅgirasāyāsyagautameti / ucathyānām āṅgirasaucathyagautameti / rahūgaṇānām āṅgirasarāhūgaṇyagautameti / somarājakānām āṅgirasasaumarājyagautameti / vāmadevānām āṅgirasavāmadevyagautameti / bṛhadukthānām āṅgirasabārhadukthagautameti / pṛṣadaśvānām āṅgirasapārṣadaśvavairūpeti / aṣṭādaṃsṭraṃ haike bruvate 'tītyāṅgirasam aṣṭādaṃsṭrapārṣadaśvavairūpeti
12.11.2	ṛkṣāṇām āṅgirasabārhaspatyabhāradvājavāndanamātavacaseti
12.11.3	kakṣīvatām āṅgirasaucathyagautamauśijakākṣīvateti
12.11.4	dīrghatamasām āṅgirasaucathyadairghatamaseti
12.11.5	bharadvājāgniveśyānām āṅgirasabārhaspatyabhāradvājeti
12.12.1	mudgalānām āṅgirasabhārmyaśvamaudgalyeti / tārkṣyaṃ haike bruvate 'tītyāṅgirasaṃ tārkṣyabhārmyaśvamaudgalyeti
12.12.2	viṣṇuvṛddhānām āṅgirasapaurukutsyatrāsadasyaveti / gargāṇām āṅgirasabārhaspatyabhāradvājagārgyaśainyeti / āṅgirasaśainyagārgyeti vā
12.12.3	haritakutsapiṅgaśaṅkhadarbhabhaimagavānām āṅgirasāmbarīṣayauvanāśveti
12.12.4	mandhātāraṃ ha eke bruvate 'tītyāṅgirasaṃ māndhātrāmbarīṣayauvanāśveti
12.12.5	saṃkṛtipūtimāṣataṇḍiśambuśaivagavānām āṅgiragaurivītasāṃkṛtyeti
12.12.6	śāktyo vā mūlaṃ śāktyagaurivītasāṃkṛtyeti
12.13.1	kaṇvānām āṅgirasājamīḍhakāṇveti ghoram u haike bruvate 'vakṛṣyājamīḍham āṅgirasaghaurakāṇveti
12.13.2	kapīnām āṅgirasāmahīyavorukṣayaseti / atha ya ete dvipravācanā yathaitacchauṅgaśaiśirayaḥ / bharadvājāhaśuṅgāḥ katāḥ śaiśirayaḥ
12.13.3	teṣām ubhayataḥ pravṛṇītaikam itarato dvāv itarataḥ
12.13.4	dvau vetaratas trīn itarataḥ
12.13.5	na hi caturṇāṃ pravaro 'sti na pañcānām atipravaraṇam
12.13.6	āṅgirasabārhaspatyabhāradvājakātyātkīleti
12.14.1	atrīṇām ātreyārcanānasaśyāvāśveti / gaviṣṭhirāṇām ātreyagāviṣṭhirapaurvātitheti
12.14.2	cikitagālavakālabavamanutantukuśikānāṃ vaiśvāmitradevarātaudaleti
12.14.3	śraumatakāmakāyanānāṃ vaiśvāmitradaivaśravasadaivataraseti
12.14.4	dhanañjayānāṃ vaiśvāmitramādhucchandasadhānañjayeti / ajānāṃ vaiśvamitramādhucchandasājyeti / rauhiṇānāṃ vaiśvāmitramādhucchandasāṣṭaketi
12.14.5	pūraṇavāridhāpayantānāṃ vaiśvāmitradevarātapauraṇeti
12.14.6	katānāṃ vaiśvāmitrakātyātkīleti / aghamarṣaṇānāṃ vaiśvāmitrāghamarṣaṇakauśiketi / reṇūnāṃ vaiśvāmitragāthinavaiṇaveti / veṇūnāṃ vaiśvāmitragāthinavaiṇaveti / śālaṅkāyanaśālākṣalohitākṣalohitajahnūnāṃ vaiśvāmitraśālaṅkāyanakauśiketi
12.14.7	kaśyapānāṃ kāśyapāvatsārāsiteti / nidhruvāṇāṃ kāśyapāvatsāranaidhruveti / rebhāṇāṃ kāśyapāvatsāraraibhyeti / śāṇḍilānāṃ śāṇḍilāsitadaivaleti
12.14.8	kāśyapāsitadaivaleti vā
12.15.1	vāsiṣṭheti vasiṣṭhānāṃ ye 'nya upamanyuparāśarakuṇḍinebhyaḥ
12.15.2	upamanyūnāṃ vāsiṣṭhābharadvasvindrapramadeti / parāśarāṇāṃ vāsiṣṭhaśāktyapārāśaryeti / kuṇḍinānāṃ vāsiṣṭhamaitrāvaruṇakauṇḍinyeti
12.15.3	agastīnām āgastyadārḍhacyutedhmavāheti / somavāho vottama āgastyadārḍhācyutasomavāheti
12.15.4	purohitapravaro rājñām
12.15.5	atha yadi sārṣṭaṃ pravṛṇīran mānavailapaurūravaseti
12.15.6	iti sattrāṇi
12.15.7	tāny adakṣiṇāni
12.15.8	teṣām ante jyotiṣṭomaḥ pṛṣṭhyaśamanīyaḥ
12.15.9	sahasradakṣiṇaḥ
12.15.10	anyo vā prajñātadakṣiṇaḥ
12.15.11	dakṣiṇāvatā pṛṣṭhyāni śamayerann iti vijñāyate
12.15.12	sa eva hetuḥ prakṛtibhāve prakṛtibhāve / namo brahmaṇe namo brahmaṇe
12.15.13	nama ācāryebhyo nama ācāryebhyaḥ
12.15.14	namaḥ śaunakāya namaḥ śaunakāya
