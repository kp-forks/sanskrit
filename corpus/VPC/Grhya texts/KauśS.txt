#Text:Kauśikasūtra
#Edition:Bloomfield (DCS version)



1.1.1	atha vidhiṃ vakṣyāmaḥ
1.1.2	sa punar āmnāyapratyayaḥ
1.1.3	āmnāyaḥ punar mantrāś ca brāhmaṇāni ca
1.1.4	tad yathābrāhmaṇaṃ vidhir evaṃ karmaliṅgā mantrāḥ
1.1.5	tathānyārthaḥ
1.1.6	tathā brāhmaṇaliṅgā mantrāḥ
1.1.7	tadabhāve saṃpradāyaḥ
1.1.8	pramuktatvād brāhmaṇānām
1.1.9	yajñaṃ vyākhyāsyāmaḥ
1.1.10	devānāṃ pitṝṇāṃ ca
1.1.11	prāṅmukha upāṃśu karoti
1.1.12	yajñopavītī devānām
1.1.13	prācīnavītī pitṝṇām
1.1.14	prāg udag vā devānām
1.1.15	dakṣiṇā pitṝṇām
1.1.16	prāgudagapavargaṃ devānām
1.1.17	dakṣiṇāpratyagapavargaṃ pitṝṇām
1.1.18	sakṛt karma pitṝṇām
1.1.19	tryavarārdhaṃ devānām
1.1.20	yathādiṣṭaṃ vā
1.1.21	abhidakṣiṇam ācāro devānām
1.1.22	prasavyaṃ pitṝṇām
1.1.23	svāhākāravaṣaṭkārapradānā devāḥ
1.1.24	svadhākāranamaskārapradānā pitaraḥ
1.1.25	upamūlalūnaṃ barhiḥ pitṝṇām
1.1.26	parvasu devānām
1.1.27	pra yaccha parśum iti darbhāhārāya dātraṃ prayacchati
1.1.28	oṣadhīr dāntu parvan ityupari parvaṇāṃ lūtvā tūṣṇīm āhṛtyottarato 'gner upasādayati
1.1.29	nāgniṃ viparyāvarteta
1.1.30	nāntarā yajñāṅgāni vyaveyāt
1.1.31	dakṣiṇaṃ jānu prabhujya juhoti
1.1.32	yā pūrvā paurṇamāsī sānumatir yottarā sā rākā
1.1.33	yā pūrvāmāvāsyā sā sinīvālī yottarā sā kuhūḥ
1.1.34	adyopavasatha ityupavatsyadbhaktam aśnāti
1.1.35	madhulavaṇamāṃsamāṣavarjam
1.1.36	mamāgne varcaḥ iti samidha ādhāya vratam upaiti
1.1.37	vratena tvāṃ vratapate iti vā
1.1.38	brahmacārī vratī
1.1.39	adhaḥ śayīta
1.1.40	prātarhute 'gnau karmaṇe vāṃ veṣāya vāṃ sukṛtāya vām iti pāṇī prakṣālyāpareṇāgner darbhān āstīrya teṣūttaram ānaḍuhaṃ rohitaṃ carma prāggrīvam uttaraloma prastīrya pavitre kurute
1.1.41	darbhāvaprachinnāntau prakṣālyānulomam anumārṣṭi viṣṇor manasā pūte sthaḥ iti
1.2.1	tvaṃ bhūmim aty eṣy ojasā tvaṃ vedyāṃ sīdasi cārur adhvare tvāṃ pavitram ṛṣayo bharantas tvaṃ punīhi duritāny asmat iti pavitre antardhāya havir nirvapati devasya tvā savituḥ prasave 'śvinor bāhubhyāṃ pūṣṇo hastābhyāṃ juṣṭaṃ nirvapāmi iti
1.2.2	evam agniṣomābhyām iti
1.2.3	indrāgnibhyām ityamāvāsyāyām
1.2.4	nityaṃ pūrvam āgneyam
1.2.5	niruptaṃ pavitrābhyāṃ prokṣati amuṣmai tvā juṣṭam yathādevatam
1.2.6	ulūkhalamusalaṃ śūrpaṃ prakṣālitaṃ carmaṇyādhāya vrīhīn ulūkhala opyāvaghnaṃs trir haviṣkṛtā vācaṃ visṛjati haviṣkṛd ā dravehi iti
1.2.7	avahatya suphalīkṛtān kṛtvā triḥ prakṣālya taṇḍulān agne varur yajñiyas tvādhi arukṣat iti carum adhidadhāti
1.2.8	śuddhāḥ pūtāḥ ityudakam āsiñcati
1.2.9	brahmaṇā śuddhāḥ iti taṇḍulān
1.2.10	pari tvāgne puraṃ vayam iti triḥ paryagni karoti
1.2.11	nekṣaṇena triḥ pradakṣiṇam udāyauti
1.2.12	ata ūrdhvaṃ yathākāmam
1.2.13	uttarato 'gner upasādayatīdhmam
1.2.14	uttaraṃ barhiḥ
1.2.15	agnaye tvā juṣṭaṃ prokṣāmi itīdhmam
1.2.16	pṛthivyai iti barhiḥ
1.2.17	darbhamuṣṭim abhyukṣya paścād agneḥ prāgagraṃ nidadhāti ūrṇamradaṃ prathasva svāsasthaṃ devebhyaḥ iti
1.2.18	darbhāṇām apādāya ṛṣīṇāṃ prastaro 'si iti dakṣiṇato 'gner brahmāsanaṃ nidadhāti
1.2.19	purastād agner āstīrya teṣāṃ mūlānyapareṣāṃ prāntair avacchādayan parisarpati dakṣiṇenāgnim ā paścārdhāt
1.2.20	pari stṛṇīhi iti sampreṣyati
1.2.21	devasya tvā savituḥ prasave 'śvinor bāhubhyāṃ pūṣṇo hastābhyāṃ prasūtaḥ praśiṣā paristṛṇāmi iti
1.2.22	evam uttarato 'yujo dhātūn kurvan
1.2.23	yatra samāgacchanti tad dakṣiṇottaraṃ kṛṇoti
1.2.24	stīrṇaṃ prokṣati haviṣāṃ tvā juṣṭaṃ prokṣāmi iti
1.2.25	nānabhyukṣitaṃ saṃstīrṇam upayogaṃ labheta
1.2.26	naidho'bhyādānam
1.2.27	nānutpūtaṃ haviḥ
1.2.28	nāprokṣitaṃ yajñāṅgam
1.2.29	tasmin prakṣālitopavātāni nidadhāti
1.2.30	sruvam ājyadhānīṃ ca
1.2.31	vilīnapūtam ājyaṃ gṛhītvādhiśritya paryagni kṛtvodag udvāsya paścād agner upasādyodagagrābhyāṃ pavitrābhyām utpunāti
1.2.32	viṣṇor manasā pūtam asi
1.2.33	devas tvā savitot punātu
1.2.34	acchidreṇa tvā pavitreṇa śatadhāreṇa sahasradhāreṇa supvot punāmi iti tṛtīyam
1.2.35	tūṣṇīṃ caturtham
1.2.36	śṛtaṃ havir abhighārayati madhvā samañjan ghṛtavat karātha iti
1.2.37	abhighāryodañcam udvāsayati ud vāsayāgneḥ śṛtam akarma havyam ā sīda pṛṣṭham amṛtasya dhāma iti
1.2.38	paścād ājyasya nidhāyālaṃkṛtya samānenotpunāti
1.2.39	adārasṛt ityavekṣate
1.2.40	ut tiṣṭhata ityaindram
1.2.41	agnir bhūyām iti tisṛbhir upasamādadhāti asmai kṣatrāṇi etam idhmam iti vā
1.3.1	yunajmi tvā brahmaṇā daivyena havyāyāsmai voḍheva jātavedaḥ indhānās tvā suprajasaḥ suvīrā jyog jīvema balihṛto vayaṃ te iti
1.3.2	dakṣiṇato jāṅmāyanam udapātram upasādyābhimantrayate tathodapātraṃ dhāraya yathāgre brahmaṇaspatiḥ satyadharmā adīdharad devasya savituḥ save iti
1.3.3	athodakam āsiñcati iheta devīr amṛtaṃ vasānā hiraṇyavarṇā anavadyarūpāḥ āpaḥ samudro varuṇaś ca rājā saṃpātabhāgān haviṣo juṣantām indrapraśiṣṭā varuṇaprasūtā apaḥ samudrād divam ud vahantu indrapraśiṣṭā varuṇaprasūtā divas pṛthivyā śriyam ud vahantu iti
1.3.4	ṛtaṃ tvā satyena pariṣiñcāmi jātavedaḥ iti saha havirbhiḥ paryukṣya jīvābhir ācamyotthāya vedaprapadbhiḥ prapadyata oṃ prapadye bhūḥ prapadye bhuvaḥ prapadye svaḥ prapadye janat prapadye iti
1.3.5	prapadya paścāt stīrṇasya darbhān āstīrya ahe daidhiṣavyod atas tiṣṭhāny asya sadane sīda yo 'smat pākatara iti brahmāsanam anvīkṣate
1.3.6	nirastaḥ parāgvasuḥ saha pāpmanā nirastaḥ so 'stu yo 'smān dveṣṭi yaṃ ca vayaṃ dviṣma iti dakṣiṇā tṛṇaṃ nirasyati
1.3.7	tad anvālabhya japati idam aham arvāgvasoḥ sadane sīdāmyṛtasya sadane sīdāmi satyasya sadane sīdāmīṣṭasya sadane sīdāmi pūrtasya sadane sīdāmi māmṛṣad deva barhiḥ svāsasthaṃ tvādhyāsadeyam ūrṇamradam anabhiśokam
1.3.8	vimṛgvarīṃ ityupaviśyāsanīyaṃ brahmajapaṃ japati bṛhaspatir brahmā brahmasadana āsiṣyate bṛhaspate yajñaṃ gopāya yad ud udvata un nivataḥ śakeyam iti
1.3.9	darbhaiḥ sruvaṃ nirmṛjya niṣṭaptaṃ rakṣo niṣṭaptā arātayaḥ pratyuṣṭaṃ rakṣaḥ pratyuṣṭā arātayaḥ iti pratapya mūle sruvaṃ gṛhītvā japati viṣṇor hasto 'si dakṣiṇaḥ pūṣṇā datto bṛhaspateḥ taṃ tvāhaṃ sruvam ā dade devānāṃ havyavāhanam ayaṃ sruvo vi dadhāti homān śatākṣarachandasā jāgatena sarvā yajñasya samanakti viṣṭhā bārhaspatyeṣṭiḥ śarmaṇā daivyena iti
1.3.10	oṃ bhūḥ śaṃ bhūtyai tvā gṛhṇe bhūtaye iti prathamaṃ grahaṃ gṛhṇāti
1.3.11	oṃ bhuvaḥ śaṃ puṣṭyai tvā gṛhṇe puṣṭaye iti dvitīyam
1.3.12	oṃ svaḥ śaṃ tvā gṛhṇe sahasrapoṣāya iti tṛtīyam
1.3.13	oṃ jagacchaṃ tvā gṛhṇe 'parimitapoṣāya iti caturtham
1.3.14	rājakarmābhicārikeṣu amuṣya tvā prāṇāya gṛhṇe 'pānāya vyānāya samānāyodānāya iti pañcamam
1.3.15	agnāv agniḥ hṛdā pūtam purastād yuktaḥ yajñasya cakṣuḥ iti juhoti
1.3.16	paścād agner madhyadeśe samānatra purastāddhomān
1.3.17	dakṣiṇenāgnim udapātra ājyāhutīnāṃ saṃpātān ānayati
1.3.18	purastāddhoma ājyabhāgaḥ saṃsthitahomaḥ samṛddhiḥ śāntānām
1.3.19	ityetāvājyabhāgau
1.4.1	vṛṣṇe bṛhate svarvide agnaye śulkaṃ harāmi tviṣīmate sa na sthirān balavataḥ kṛṇotu jyok ca no jīvātave dadhāti agnaye svāhā ityuttarapūrvārdha āgneyam ājyabhāgaṃ juhoti
1.4.2	dakṣiṇapūrvārdhe somāya tvaṃ soma divyo nṛcakṣāḥ sugāṁ asmabhyaṃ patho anu khyaḥ abhi no gotraṃ viduṣa iva neṣo 'cchā no vācam uśatīṃ jigāsi somāya svāhā iti
1.4.3	madhye haviḥ
1.4.4	upastīryājyaṃ saṃhatābhyām aṅgulibhyāṃ dvir haviṣo 'vadyati madhyāt pūrvārdhācca
1.4.5	avattam abhighārya dvir haviḥ pratyabhighārayati
1.4.6	yato yato 'vadyati tad anupūrvam
1.4.7	evaṃ sarvāṇyavadānāni
1.4.8	anyatra sauviṣṭakṛtāt
1.4.9	ud enam uttaraṃ naya iti purastāddhomasaṃhatāṃ pūrvām
1.4.10	evaṃ pūrvāṃ pūrvāṃ saṃhatāṃ juhoti
1.4.11	svāhāntābhiḥ pratyṛcaṃ homāḥ
1.4.12	yām uttarām agner ājyabhāgasya juhoti rakṣodevatyā sā yāṃ dakṣiṇataḥ somasya pitṛdevatyā sā
1.4.13	tasmād antarā hotavyā devaloka eva hūyante
1.4.14	yāṃ hutvā pūrvām aparāṃ juhoti sāpakramantī sa pāpīyān yajamāno bhavati
1.4.15	yāṃ parāṃ parāṃ saṃhatāṃ juhoti sābhikramantī sa vasīyān yajamāno bhavati
1.4.16	yām anagnau juhoti sāndhā tayā cakṣur yajamānasya mīyate so 'ndhaṃbhāvuko yajamāno bhavati
1.4.17	yāṃ dhūme juhoti sā tamasi hūyate so 'rocako yajamāno bhavati
1.4.18	yāṃ jyotiṣmati juhoti tayā brahmavarcasī bhavati tasmājjyotiṣmati hotavyam
1.4.19	evam asmai kṣatram agnīṣomau ityagniṣomīyasya
1.5.1	agnīṣomā savedasā sahūtī vanataṃ giraḥ sa devatrā babhūvathuḥ yuvam etāni divi rocanāny agniś ca soma sakratū adhattam yuvaṃ sindhūṃr abhiśaster avadyād agnīṣomāv amuñcataṃ gṛbhītān agnīṣomā ya āhutiṃ yo vāṃ dāśāddhaviṣkṛtim sa prajayā suvīryaṃ viśvam āyur vyaśnavat
1.5.2	indrāgnī rocanā divaḥ pari vājeṣu bhūṣathaḥ tad vāṃ ceti pra vīryam śnathad vṛtram uta sanoti vājam indrā yo agnī sahurī saparyāt irajyantā vasavyasya bhūreḥ sahastamā sahasā vājayantā indrāgnī asmān rakṣatāṃ yau prajānāṃ prajāvatī sa prajayā suvīryaṃ viśvam āyur vyaśnavat gomaddhiraṇyavad vasu yad vām aśvāvad īmahe indrāgnī vanemahi svāhā iti
1.5.3	aindrāgnasya haviṣo 'māvāsyāyām
1.5.4	prāk sviṣṭakṛtaḥ pārvaṇahomau samṛddhihomāḥ kāmyahomāś ca
1.5.5	pūrṇā paścāt iti paurṇamāsyām
1.5.6	yat te devā akṛṇvan bhāgadheyam ityamāvāsyāyām
1.5.7	ākūtyai tvā svāhā kāmāya tvā svāhā samṛdhe tvā svāhā ākūtyai tvā kāmāya tvā samṛdhe tvā svāhā ṛcā stomaṃ samardhaya gāyatreṇa rathantaraṃ bṛhad gāyatravartani svāhā
1.5.8	pṛthivyām agnaye samanaman iti saṃnatibhiś ca prajāpate na tvad etāny anyaḥ iti ca
1.5.9	upastīryājyaṃ sarveṣām uttarataḥ sakṛtsakṛd avadāya dvir avattam abhighārayati
1.5.10	na havīṃṣi
1.5.11	ā devānām api panthām aganma yacchaknavāma tad anupravoḍhum agnir vidvān sa yajāt sa iddhotā so 'dhvarān sa ṛtūn kalpayāti agnaye sviṣṭakṛte svāhā ity uttarapūrvārdhe 'vayutaṃ hutvā sarvaprāyaścittīyān homāñjuhoti
1.5.12	svāheṣṭebhyaḥ svāhā vaṣaḍ aniṣṭebhyaḥ svāhā bheṣajaṃ sviṣṭyai svāhā niṣkṛtir duriṣṭyai svāhā daivībhyas tanūbhyaḥ svāhā ayāś cāgne 'sy anabhiśastiś ca satyam it tvam ayā asi ayāsā manasā kṛto 'yās san havyam ūhiṣe ā no dhehi bheṣajam svāhā iti oṃ svāhā bhūḥ svāhā bhuvaḥ svāhā svaḥ svāhoṃ bhūr bhuvaḥ svaḥ svāhā iti
1.6.1	yan me skannaṃ manaso jātavedo yad vāskandaddhaviṣo yatra yatra utpruṣo vipruṣaḥ saṃ juhomi satyāḥ santu yajamānasya kāmāḥ svāhā iti
1.6.2	yan me skannaṃ yad asmṛti iti ca skannāsmṛtihomau
1.6.3	yad adya tvā prayati iti saṃsthitahomāḥ
1.6.4	manasas pate iti uttamaṃ caturgṛhītena
1.6.5	barhir ājyaśeṣe 'nakti
1.6.6	pṛthivyai tvā iti mūlam antarikṣāya tvā iti madhyaṃ dive tvā iti agram evaṃ triḥ
1.6.7	saṃ barhir aktam ity anupraharati yathādevatam
1.6.8	sruvam agnau dhārayati
1.6.9	yad ājyadhānyāṃ tat saṃsrāvayati saṃsrāvabhāgās taviṣā bṛhantaḥ prastareṣṭhā barhiṣadaś ca devāḥ imaṃ yajñam abhi viśve gṛṇantaḥ svāhā devā amṛtā mādayantām iti
1.6.10	sruvo 'si ghṛtād aniśitaḥ sapatnakṣayaṇo divi ṣīda antarikṣe sīda pṛthivyāṃ sīdottaro 'haṃ bhūyāsam adhare matsapatnāḥ iti sruvaṃ prāgdaṇḍaṃ nidadhāti
1.6.11	vi muñcāmi brahmaṇā jātavedasam agniṃ hotāram ajaraṃ rathaspṛtam sarvā devānāṃ janimāni vidvān yathābhāgaṃ vahatu havyam agniḥ agnaye svāhā iti samidham ādadhāti
1.6.12	edho 'si iti dvitīyāṃ samid asi iti tṛtīyam
1.6.13	tejo 'si iti mukhaṃ vimārṣṭi
1.6.14	dakṣiṇenāgniṃ trīn viṣṇukramān kramate viṣṇoḥ kramo 'si iti dakṣiṇena pādenānusaṃharati savyam
1.6.15	sūryasyāvṛtam ity abhidakṣiṇam āvartate
1.6.16	aganma svaḥ ity ādityam īkṣate
1.6.17	indrasya vacasā vayaṃ mitrasya varuṇasya ca brahmaṇā sthāpitaṃ pātraṃ punar utthāpayāmasi ity apareṇāgnim udapātraṃ parihṛtyottareṇāgnim āpo hi ṣṭhā mayobhuvaḥ iti mārjayitvā barhiṣi patnyāñjalau ninayati samudraṃ vaḥ pra hiṇomi iti idaṃ janāsaḥ iti vā
1.6.18	vīrapatny ahaṃ bhūyāsam iti mukhaṃ vimārṣṭi
1.6.19	vratāni vratapataye iti samidham ādadhāti
1.6.20	satyaṃ tvartena iti pariṣicyodañci havirucchiṣṭāny udvāsayati
1.6.21	pūrṇapātraṃ dakṣiṇā
1.6.22	nādakṣiṇaṃ haviḥ kurvīta yaḥ kurute kṛtyām ātmanaḥ kurute iti brāhmaṇam
1.6.23	anvāhāryaṃ brāhmaṇān bhojayati
1.6.24	yad vai yajñasyānanvitaṃ bhavati tad anvāhāryeṇānvāhriyate
1.6.25	etad anvāhāryasyānvāhāryatvam
1.6.26	īḍyā vā anye devāḥ saparyeṇyā anye devā īḍyā devā brāhmaṇāḥ saparyeṇyāḥ
1.6.27	yajñenaiveḍyān prīṇāti anvāhāryeṇa saparyeṇyān
1.6.28	te 'syobhe prītā yajñe bhavantīti
1.6.29	imau darśapūrṇamāsau vyākhyātau
1.6.30	darśapūrṇamāsābhyāṃ pākayajñāḥ
1.6.31	kumbhīpākād eva vyuddhāraṃ juhuyāt
1.6.32	adhiśrayaṇaparyagnikaraṇābhighāraṇodvāsanālaṃkaraṇotpavanaiḥ saṃskṛtya
1.6.33	athāpi ślokau bhavataḥ ājyabhāgāntaṃ prāktantram ūrdhvaṃ sviṣṭakṛtā saha havīṃṣi yajña āvāpo yathā tantrasya tantavaḥ pākayajñān samāsādyaikājyān ekabarhiṣaḥ ekasviṣṭakṛtaḥ kuryānnānāpi sati daivata iti
1.6.34	etenaivāmāvāsyo vyākhyātaḥ
1.6.35	aindrāgno 'tra dvitīyo bhavati
1.6.36	tayor vyatikrame tvam agne vratapā asi kāmas tadagre iti śāntāḥ
1.7.1	aśnātyanādeśe sthālīpākaḥ
1.7.2	puṣṭikarmasu sārūpavatse
1.7.3	ājyaṃ juhoti
1.7.4	samidham ādadhāti
1.7.5	āvapati vrīhiyavatilān
1.7.6	bhakṣayati kṣīraudanapuroḍāśarasān
1.7.7	manthaudanau prayacchati
1.7.8	pūrvaṃ triṣaptīyam
1.7.9	udakacodanāyām udapātraṃ pratīyāt
1.7.10	purastāduttarataḥ saṃbhāram āharati
1.7.11	gor anabhiprāpād vanaspatīnām
1.7.12	sūryodayanataḥ
1.7.13	purastāduttarato 'raṇye karmaṇāṃ prayogaḥ
1.7.14	uttarata udakānte prayujya karmāṇy apāṃ sūktair āplutya pradakṣiṇam āvṛtya apa upaspṛśyānavekṣamāṇā grāmam udāvrajanti
1.7.15	āśyabandhyāplavanayānabhakṣāṇi saṃpātavanti
1.7.16	sarvāṇyabhimantryāṇi
1.7.17	strīvyādhitāvāplutāvasiktau śirastaḥ prakramyā prapadāt pramārṣṭi
1.7.18	pūrvaṃ prapādya prayacchati
1.7.19	trayodaśyādayas tisro dadhimadhuni vāsayitvā badhnāti
1.7.20	āśayati
1.7.21	anvārabdhāyābhimantraṇahomāḥ
1.7.22	paścād agneś carmaṇi haviṣāṃ saṃskāraḥ
1.7.23	ānaḍuhaḥ śakṛtpiṇḍaḥ
1.7.24	jīvaghātyaṃ carma
1.7.25	akarṇo 'śmā
1.7.26	āplavanāvasecanānām ācāmayati ca
1.7.27	saṃpātavatām aśnāti nyaṅkte vā
1.7.28	abhyādheyānāṃ dhūmaṃ niyacchati
1.7.29	śucinā karmaprayogaḥ
1.8.1	purastāddhomavatsu niśākarmasu pūrvāhṇe yajñopavītī śālāniveśamaṃ samūhayatyupavatsyadbhaktam aśitvā snāto 'hatavasanaḥ prayuṅkte
1.8.2	svastyayaneṣu ca
1.8.3	ījyānāṃ diśyān balīn harati
1.8.4	pratidiśam upatiṣṭhate
1.8.5	sarvatrādhikaraṇam kartur dakṣiṇā
1.8.6	trir udakakriyā
1.8.7	anantarāṇi samānāni yuktāni
1.8.8	śāntaṃ saṃbhāram
1.8.9	adhikṛtasya sarvam
1.8.10	viṣaye yathāntaram
1.8.11	pra yaccha parśum iti darbhalavanaṃ prayacchati
1.8.12	arātīyoḥ iti takṣati
1.8.13	yat tvā śikvaḥ iti prakṣālayati
1.8.14	yadyat kṛṣṇaḥ iti mantroktam
1.8.15	palāśodumbarajambukāmpīlasragvaṅghaśirīṣasraktyavaraṇabilvajaṅgiḍakuṭakagarhyagalāvalavetasaśimbalasipunasyandanāraṇikāśmayoktatunyupūtudāravaḥ śāntāḥ
1.8.16	citiprāyaścittiśamīśamakāsavaṃśāśāmyavākātalāśapalāśavāśāśiṃśapāśimbalasipunadarbhāpāmārgākṛtiloṣṭavalmīkavapādūrvāprāntavrīhiyavāḥ śāntāḥ
1.8.17	pramandośīraśalalyupadhānaśakadhūmā jarantaḥ
1.8.18	sīsanadīsīse ayorajāṃsi kṛkalāsaśiraḥ sīnāni
1.8.19	dadhi ghṛtaṃ madhūdakam iti rasāḥ
1.8.20	vrīhiyavāgodhūmopavākatilapriyaṅguśyāmākā iti miśradhānyāni
1.8.21	grahaṇam ā grahaṇāt
1.8.22	yathārtham udarkān yojayet
1.8.23	ihaiva dhruvām eha yātu yamo mṛtyuḥ satyaṃ bṛhat ityanuvāko vāstoṣpatīyāni
1.8.24	divyo gandharvaḥ imaṃ me agne yau te mātā iti mātṛnāmāni
1.8.25	stuvānam idaṃ haviḥ nissālām arāyakṣayaṇam śaṃ no devī pṛśniparṇī ā paśyati tānt satyaujāḥ tvayā pūrvam purastād yuktaḥ rakṣohaṇam iti anuvākaś cātanāni
1.9.1	ambayo yanti śaṃbhumayobhū hiraṇyavarṇāḥ nissālām ye agnayaḥ brahma jajñānam ity ekā uta devāḥ mṛgārasūktāny uttamaṃ varjayitvā apa naḥ śośucad agham punantu mā sasruṣīḥ himavataḥ prasravanti vāyoḥ pūtaḥ pavitreṇa śaṃ ca no mayaś ca naḥ anaḍudbhyas tvaṃ prathamaṃ mahyam āpaḥ vaiśvānaro raśmibhiḥ yamo mṛtyuḥ viśvajit saṃjñānam naḥ yady antarikṣe punar maitv indriyam śivā naḥ śaṃ no vāto vātu agniṃ brūmo vanaspatīn iti
1.9.2	pṛthivyai śrotrāya iti triḥ pratyāsiñcati
1.9.3	ambayo yanti śaṃbhumayobhū hiraṇyavarṇāḥ śaṃtatīyaṃ ca yadyantarikṣe punar maitv indriyam śivā naḥ śaṃ no vāto vātu agniṃ brūmo vanaspatīn iti
1.9.4	pṛthivyai śrotrāya iti triḥ pratyāsiñcati
1.9.5	iti śāntiyuktāni
1.9.6	ubhayataḥ sāvitry ubhayataḥ śaṃ no devī
1.9.7	ahatavāsaḥ kaṃse śāntyudakaṃ karoti
1.9.8	atisṛṣṭo 'pāṃ vṛṣabhaḥ ityapo 'tisṛjya sarvā imā āpa oṣadhaya iti pṛṣṭvā sarvā ityākhyāta oṃ bṛhaspatiprasūtaḥ karavāṇīty anujñāpyauṃ savitṛprasūtaḥ kurutāṃ bhavān ityanujñātaḥ kurvīta
1.9.9	pūrvayā kurvīteti gārgyapārthaśravasabhāgālikāṅkāyanoparibabhravakauśikajāṭikāyanakaurupathayaḥ
1.9.10	anyatarayā kurvīteti yuvā kauśiko yuvā kauśikaḥ
2.1.1	pūrvasya medhājananāni
2.1.2	śukasārikṛśānāṃ jihvā badhnāti
2.1.3	āśayati
2.1.4	audumbarapalāśakarkandhūnām ādadhāti
2.1.5	āvapati
2.1.6	bhakṣayati
2.1.7	upādhyāyāya bhaikṣam prayacchati
2.1.8	suptasya karṇam anumantrayate
2.1.9	upasīdañjapati
2.1.10	dhānāḥ sarpirmiśrāḥ sarvahutāḥ
2.1.11	tilamiśrā hutvā prāśnāti
2.1.12	purastād agneḥ kalmāṣam daṇḍaṃ nihatya paścād agneḥ kṛṣṇājine dhānā anumantrayate
2.1.13	sūktasya pāraṃ gatvā prayacchati
2.1.14	sakṛjjuhoti
2.1.15	daṇḍadhānājinaṃ dadāti
2.1.16	ahaṃ rudrebhir iti śuklapuṣpaharitapuṣpe kiṃstyanābhipippalyau jātarūpaśakalena prāk stanagrahāt prāśayati
2.1.17	prathamapravadasya mātur upasthe tālūni saṃpātān ānayati
2.1.18	dadhimadhv āśayati
2.1.19	upanītaṃ vācayati vārṣaśatikaṃ karma
2.1.20	tvaṃ no medhe dyauś ca ma iti bhakṣayati
2.1.21	ādityam upatiṣṭhate
2.1.22	yad agne tapasā ity āgrahāyaṇyāṃ bhakṣayati
2.1.23	agnim upatiṣṭhate
2.1.24	prātar agniṃ girāv aragarāṭeṣu divaspṛthivyāḥ iti saṃhāya mukhaṃ vimārṣṭi
2.2.1	pūrvasya brahmacārisāṃpadāni
2.2.2	audumbaryādayaḥ
2.2.3	brahmacāryāvasathād upastaraṇānyādadhāti
2.2.4	pipīlikodvāpe medomadhuśyāmākeṣīkatūlānyājyaṃ juhoti
2.2.5	ājyaśeṣe pipīlikodvāpān opya grāmam etya sarvahutān
2.2.6	brahmacāribhyo 'nnaṃ dhānās tilamiśrāḥ prayacchati
2.2.7	etāni grāmasāṃpadāni
2.2.8	vikāra sthūṇāmūlāvatakṣaṇāni sabhānām upastaraṇāni
2.2.9	grāmīṇebhyo 'nnam
2.2.10	surāṃ surāpebhyaḥ
2.2.11	audumbarādīni bhakṣaṇāntāni sarvasāṃpadāni
2.2.12	trir jyotiḥ kurute
2.2.13	upatiṣṭhate
2.2.14	savyāt pāṇihṛdayāl lohitaṃ rasamiśram aśnāti
2.2.15	pṛśnimanthaḥ
2.2.16	jihvāyā utsādyam akṣyoḥ paristaraṇaṃ mastṛhaṇaṃ hṛdayaṃ dūrśa upanahya tisro rātrīḥ palpūlane vāsayati
2.2.17	cūrṇāni karoti
2.2.18	maiśradhānye mantha opya dadhimadhumiśram aśnāti
2.2.19	asmin vasu yad ābadhnan nava prāṇān iti yugmakṛṣṇalaṃ vāsitaṃ badhnāti
2.2.20	sārūpavatsaṃ puruṣagātraṃ dvādaśarātraṃ saṃpātavantaṃ kṛtvānabhimukham aśnāti
2.3.1	kathaṃ mahe iti mādānakaśṛtaṃ kṣīraudanam aśnāti
2.3.2	camase sarūpavatsāyā dugdhe vrīhiyavāvavadhāya mūrchayitvā madhv āsicyāśyati
2.3.3	pṛthivyai śrotrāya iti juhoti
2.3.4	vatso virājo iti manthāntāni
2.3.5	sahṛdayaṃ tad ū ṣu saṃ jānīdhvam eha yātu saṃ vaḥ pṛcyantāṃ saṃ vo manāṃsi saṃjñānaṃ naḥ iti sāṃmanasyāni
2.3.6	udakūlijaṃ saṃpātavantaṃ grāmaṃ parihṛtya madhye ninayati
2.3.7	evaṃ surākūlijam
2.3.8	trihāyaṇyā vatsataryāḥ śuktyāni piśitāny āśayati
2.3.9	bhaktaṃ surāṃ prapāṃ saṃpātavat karoti
2.3.10	pūrvasya mamāgne varco iti varcasyāni
2.3.11	audumbaryādīni trīṇi
2.3.12	kumāryā dakṣiṇam ūrum abhimantrayate
2.3.13	vapāṃ juhoti
2.3.14	agnim upatiṣṭhate
2.3.15	prātar agniṃ girāv aragarāṭeṣu divaspṛthivyāḥ iti dadhimadhv āśayati
2.3.16	kīlālamiśraṃ kṣatriyaṃ kīlālam itarān
2.4.1	hastivarcasam iti hastinam
2.4.2	hāstidantaṃ badhnāti
2.4.3	lomāni jatunā saṃdihya jātarūpeṇāpidhāpya
2.4.4	siṃhe vyāghre yaśo havir iti snātakasiṃhavyāghrabastakṛṣṇavṛṣabharājñāṃ nabhilomāni
2.4.5	daśānāṃ śāntavṛkṣāṇāṃ śakalāni
2.4.6	etayoḥ prātar agniṃ girāv aragarāṭeṣu divaspṛthivyāḥ iti sapta marmāṇi sthālīpāke pṛktāny aśnāti
2.4.7	akuśalaṃ yo brāhmaṇo lohitam aśnīyād iti gārgyaḥ
2.4.8	ukto lomamaṇiḥ
2.4.9	sarvair āplāvayati
2.4.10	avasiñcati
2.4.11	caturaṅgulaṃ tṛṇaṃ rajoharaṇabindunā abhiścotyopamathya
2.4.12	śuni kilāsam aje palitaṃ tṛṇe jvaro yo 'smān dveṣṭi yaṃ ca vayaṃ dviṣmas tasmin rājayakṣma iti dakṣiṇā tṛṇaṃ nirasyati gandhapravādābhir alaṃkurute
2.5.1	pūrvasya hastitrasanāni
2.5.2	rathacakreṇa saṃpātavatā pratipravartayati
2.5.3	yānenābhiyāti
2.5.4	vāditraiḥ
2.5.5	dṛtivastyor opya śarkarāḥ
2.5.6	tottreṇa nagnapracchannaḥ
2.5.7	vidmā śarasya mā no vidan adārasṛd svastidā ava manyur nirhastaḥ pari vartmāny abhibhūr indro jayāti abhi tvendra iti sāṃgrāmikāni
2.5.8	ājyasaktūñ juhoti
2.5.9	dhanuridhme dhanuḥ samidham ādadhāti
2.5.10	evam iṣvidhme
2.5.11	dhanuḥ saṃpātavad vimṛjya prayacchati
2.5.12	prathamasyeṣuparyayaṇāni
2.5.13	drughnyārtnījyāpāśatṛṇamūlāni badhnāti
2.5.14	āre asāv ity apanodanāni
2.5.15	phalīkaraṇatuṣabusāvatakṣaṇāny āvapati
2.5.16	anvāha
2.5.17	agnir naḥ śatrūn agnir no dūtaḥ iti mohanāni
2.5.18	odanenopayamya phalīkaraṇān ulūkhalena juhoti
2.5.19	evam aṇūn
2.5.20	ekaviṃśatyā śarkarābhiḥ pratiniṣpunāti
2.5.21	apvāṃ yajate
2.5.22	saṃśitam iti śitipadīṃ saṃpātavatīm avasṛjati
2.5.23	udvṛdhatsu yojayet
2.5.24	imam indra iti yuktayoḥ pradānāntāni
2.5.25	digyuktābhyāṃ namo devavadhebhyo iti upatiṣṭhate
2.5.26	tvayā manyo yas te manyo iti saṃrambhaṇāni
2.5.27	sene samīkṣamāṇo japati
2.5.28	bhāṅgamauñjān pāśān iṅgiḍālaṃkṛtān saṃpātavato 'nūktān senākrameṣu vapati
2.5.29	evam āmapātrāṇi
2.5.30	iṅgiḍena saṃprokṣya tṛṇāny āṅgirasenāgninā dīpayati
2.5.31	yāṃ dhūmo 'vatanoti tāṃ jayanti
2.6.1	ṛdhaṅ mantras tad id āsa ity āśvatthyāṃ pātryāṃ trivṛti gomayaparicaye hastipṛṣṭhe puruṣaśirasi vāmitrāñ juhvad abhiprakramya nivapati
2.6.2	varāhavihatād rājāno vediṃ kurvanti
2.6.3	tasyāṃ pradānāntāni
2.6.4	ekeṣvā hatasyādahana upasamādhāya dīrghadaṇḍeṇa sruveṇa rathacakrasya khena samayā juhoti
2.6.5	yojanīyaṃ śrutvā yojayet
2.6.6	yadi cin nu tvā namo devavadhebhyo ity anvāha
2.6.7	vaiśyāya pradānāntāni
2.6.8	tvayā vayam iti āyudhigrāmaṇye
2.6.9	ni tad dadhiṣa iti rājñodapātraṃ dvau dvāvavekṣayet
2.6.10	yaṃ na paśyen na yudhyeta
2.6.11	ni tad dadhiṣe vanaspate ayā viṣṭhā agna indraś diśaś catasro iti navaṃ rathaṃ rājānaṃ sasārathim āsthāpayati
2.6.12	brahma jajñānam iti jīvitavijñānam
2.6.13	tisraḥ snāvarajjūr aṅgāreṣvavadhāya
2.6.14	utkucatīṣu kalyāṇam
2.6.15	sāṃgrāmikam etā vyādiśati madhye mṛtyur itare sene
2.6.16	parājeṣyamāṇān mṛtyur ativartate jyeṣyanto mṛtyum
2.6.17	agreṣūtkucatsu mukhyā hanyante madhyeṣu madhyā anteṣvavare
2.6.18	evam iṣīkāḥ
2.7.1	uccair ghoṣo upa śvāsaya iti sarvavāditrāṇi prakṣālya tagarośīreṇa saṃdhāvya saṃpātavanti trir āhatya prayacchati
2.7.2	vihṛdayam ity uccaistarāṃ hutvā sruvam udvartayan
2.7.3	somāṃśuṃ hariṇacarmaṇyutsīvya kṣatriyāya badhnāti
2.7.4	pari vartmāni indro jayāti iti rājā triḥ senāṃ pariyāti
2.7.5	uktaḥ pūrvasya somāṃśuḥ
2.7.6	saṃdānaṃ vo ādānena iti pāśair ādānasaṃdānāni
2.7.7	marmāṇi te iti kṣatriyaṃ saṃnāhayati
2.7.8	abhayānām apyayaḥ
2.7.9	indro manthatu iti
2.7.10	pūtirajjur iti pūtirajjum avadhāya
2.7.11	aśvatthabadhakayor agniṃ manthati
2.7.12	dhūmam iti dhūmam anumantrayate
2.7.13	agnim ityagnim
2.7.14	tasminn araṇye sapatnakṣayaṇīr ādadhāty aśvatthabadhakatājadbhaṅgāhvakhadiraśarāṇām
2.7.15	uktāḥ pāśāḥ
2.7.16	āśvatthāni kūṭāni bhāṅgāni jālāni
2.7.17	bādhakadaṇḍāni
2.7.18	svāhaibhyo iti mitrebhyo juhoti
2.7.19	durāhāmībhya iti savyeneṅgiḍam amitrebhyo bādhake
2.7.20	uttarato 'gner lohitāśvatthasya śākhāṃ nihatya nīlalohitābhyāṃ sūtrābhyāṃ paritatya nīlalohitenāmūn iti dakṣiṇā prahāpayati
2.7.21	ye bāhav ut tiṣṭhata iti yathāliṅgaṃ sampreṣyati
2.7.22	homārthe pṛṣadājyam
2.7.23	pradānāntāni vāpyāni
2.7.24	vāpyais triṣandhīni vajrarūpāṇyarbudirūpāṇi
2.7.25	śitipadīṃ saṃpātavatīṃ darbharajjvā kṣatriyāyopasaṅgadaṇḍe badhnāti
2.7.26	dvitīyām asyati
2.7.27	asmin vasu iti rāṣṭrāvagamanam
2.7.28	ānuśūkānāṃ vrīhīṇām āvraskajaiḥ kāmpīlaiḥ śṛtaṃ sārūpavatsam āśayati
2.7.29	abhīvartena iti rathanemimaṇim ayaḥsīsaloharajatatāmraveṣṭitaṃ hemanābhiṃ vāsitaṃ baddhvā sūtrotaṃ barhiṣi kṛtvā saṃpātavantaṃ pratyṛcaṃ bhṛṣṭīr abhīvartottamābhyām ācṛtati
2.7.30	acikradat ā tvā gan iti yasmād rāṣṭrād avaruddhas tasyāśāyāṃ śayanavidhaṃ puroḍāśaṃ darbheṣūdake ninayati
2.7.31	tato loṣṭena jyotir āyatanaṃ saṃstīrya kṣīraudanam aśnāti
2.7.32	yato loṣṭas tataḥ saṃbhārāḥ
2.7.33	tisṛṇāṃ prātaraśite puroḍāśe hvayante
2.8.1	bhūto bhūteṣu iti rājānam abhiṣekṣyan mahānade śāntyudakaṃ karoty ādiṣṭānām
2.8.2	sthālīpākaṃ śrapayitvā dakṣiṇataḥ parigṛhyāyā darbheṣu tiṣṭhantam abhiṣiñcati
2.8.3	talpārṣabhaṃ carmārohayati
2.8.4	udapātraṃ samāsiñcete
2.8.5	viparidadhāne
2.8.6	sahaiva nau sukṛtaṃ saha duṣkṛtam iti brahmā brūyāt
2.8.7	yo duṣkṛtaṃ karavat tasya duṣkṛtaṃ sukṛtaṃ nau saheti
2.8.8	āśayati
2.8.9	aśvam ārohyāparājitāṃ pratipādayati
2.8.10	sahasraṃ grāmavaro dakṣiṇā
2.8.11	viparidhānāntam ekarājena vyākhyātam
2.8.12	talpe darbheṣv abhiśiñcati
2.8.13	varṣīyasi vaiyāghraṃ carmārohayati
2.8.14	catvāro rājaputrās tālpāḥ pṛthakpādeṣu śayanaṃ parāmṛśya sabhāṃ prāpayanti
2.8.15	dāsaḥ pādau prakṣālayati
2.8.16	mahāśūdra upasiñcati
2.8.17	kṛtasampannān akṣān ā tṛtīyaṃ vicinoti
2.8.18	vaiśyaḥ sarvasvajainam upatiṣṭhata utsṛjāyuṣmann iti
2.8.19	utsṛjāmi brāhmaṇāyotsṛjāmi kṣatriyāyotsṛjāmi vaiśyāya dharmo me janapade caryatām iti
2.8.20	pratipadyate
2.8.21	āśayati
2.8.22	aśvam ārohyāparājitāṃ pratipādayati
2.8.23	sabhām udāyāti
2.8.24	madhumiśraṃ brāhmaṇān bhojayati
2.8.25	rasān āśayati
2.8.26	māhiṣāṇy upayāti
2.8.27	kuryur gām iti gārgyapārthaśravasau neti bhāgaliḥ
2.8.28	imam indra vardhaya kṣatriyaṃ me iti kṣatriyaṃ prātaḥ prātar abhimantrayate
2.8.29	uktaṃ samāsecanaṃ viparidhānam
2.8.30	savitā prasavānām iti paurohitye vatsyan vaiśvalopīḥ samidha ādhāya
2.8.31	indra kṣatram iti kṣatriyam upanayīta
2.8.32	tad āhur na kṣatriyaṃ sāvitrīṃ vācayed iti
2.8.33	kathaṃ nu tam upanayīta yan na vācayet
2.8.34	vācayed eva vācayed eva
3.1.1	pūrvasya pūrvasyāṃ paurṇamāsyām astamita udakānte kṛṣṇacailaparihito nirṛtikarmāṇi prayuṅkte
3.1.2	nāvyāyā dakṣiṇāvarte śāpeṭaṃ nikhanet
3.1.3	apāṃ sūktair avasiñcati
3.1.4	apsu kṛṣṇaṃ jahāti
3.1.5	ahatavasana upamucyopānahau jīvaghātyāyā udāvrajati
3.1.6	proṣya tām uttarasyāṃ sāṃpadaṃ kurute
3.1.7	śāpeṭam ālipyāpsu nibadhya tasminn upasamādhāya saṃpātavantaṃ karoti
3.1.8	aśnāti
3.1.9	ādhāya kṛṣṇaṃ pravāhayati
3.1.10	upamucya jaradupānahau savyena jaracchattraṃ dakṣiṇena śālātṛṇāṇy ādīpya jīrṇaṃ vīriṇam abhinyasyati
3.1.11	anāvṛtam āvṛtya sakṛj juhoti
3.1.12	savyaṃ praharaty upānahau ca
3.1.13	jīrṇe vīriṇa upasamādhāya ayaṃ te yonir iti jaratkoṣṭhād vrīhīñ śarkarāmiśrān āvapati
3.1.14	ā no bhara iti dhānāḥ
3.1.15	yuktābhyāṃ saha koṣṭhābhyāṃ tṛtīyām
3.1.16	kṛṣṇaśakuneḥ savyajaṅghāyām aṅkam anubadhyāṅke puroḍāśaṃ pra patetaḥ iti anāvṛtaṃ prapādayati
3.1.17	nīlaṃ saṃdhāya lohitam ācchādya śuklaṃ pariṇahya dvitīyayoṣṇīṣam aṅkenopasādya savyena sahāṅkenāvāṅ apsvapavidhyati
3.1.18	tṛtīyayā channaṃ caturthyā saṃvītam
3.1.19	pūrvasya citrākarma
3.1.20	kulāyaśṛtaṃ haritabarhiṣam aśnāti
3.1.21	anvaktāḥ prādeśamātrīr ādadhāti
3.1.22	nāvyayoḥ sāṃvaidye paścād agner bhūmiparilekhe kīlālaṃ mukhenāśnāti
3.1.23	tejovrataṃ trirātram aśnāti
3.1.24	tadbhakṣaḥ
3.1.25	śaṃbhumayobhubhyāṃ brahma jajñānam asya vāmasya yo rohito ud asya ketavo mūrdhāhaṃ viṣāsahim iti salilaiḥ kṣīraudanam aśnāti
3.1.26	manthāntāni
3.1.27	dvitīyena pravatsyan haviṣām upadadhīta
3.1.28	atha pratyetya
3.1.29	atha pratyetya
3.1.30	atha prārthayamāṇaḥ
3.1.31	atha prārthayamāṇaḥ
3.1.32	catvāro dhāyāḥ palāśayaṣṭīnāṃ bhavanti
3.1.33	darbhāṇām upolavānāṃ catvāraḥ
3.1.34	taṃ vyatiṣaktam aṣṭāvaram idhmaṃ sāttrike 'gnāvādhāyājyenābhijuhuyāt
3.1.35	dhūmaṃ niyaccheta
3.1.36	lepaṃ prāśnīyāt
3.1.37	tam u cen na vinded atha sattrasyāyatane yajñāyatanam iva kṛtvā
3.1.38	samudra ity ācakṣate karma
3.2.1	ambayo yanti śaṃbhumayobhubhyāṃ brahma jajñānam ā gāvo ekā ca me iti gā lavaṇaṃ pāyayaty upatāpinīḥ
3.2.2	prajananakāmāḥ
3.2.3	prapām avaruṇaddhi
3.2.4	saṃ saṃ sravantu iti nāvyābhyām udakam āharataḥ sarvata upāsecam
3.2.5	tasmin maiśradhānyaṃ śṛtam aśnāti
3.2.6	manthaṃ vā dadhimadhumiśram
3.2.7	yasya śriyaṃ kāmayate tato vrīhyājyapaya āhārya kṣīraudanam aśnāti
3.2.8	tadalābhe haritagomayam āhārya śoṣayitvā trivṛti gomayaparicaye śṛtam aśnāti
3.2.9	śerabhaka iti sāmudram apsu karma vyākhyātam
3.2.10	anapahatadhānā lohitājāyā drapsena saṃnīyāśnāti
3.2.11	etāvad upaiti
3.2.12	tṛṇānāṃ granthīn udgrathnann apakrāmati
3.2.13	tān udāvrajann udapātrasyodapātreṇābhiplāvayati mukhaṃ vimārṣṭi
3.2.14	eha yantu paśavo saṃ vo goṣṭhena prajāvatīḥ prajāpatir iti goṣṭhakarmāṇi
3.2.15	gṛṣṭeḥ pīyūṣaṃ śleṣmamiśram aśnāti
3.2.16	gāṃ dadāti
3.2.17	udapātraṃ ninayati
3.2.18	samūhya savyenādhiṣṭhāyārdhaṃ dakṣiṇena vikṣipati
3.2.19	sārūpavatse śakṛtpiṇḍān guggululavaṇe pratinīya paścād agner nikhanati
3.2.20	tisṛṇāṃ prātar aśnāti
3.2.21	vikṛte sampannam
3.2.22	āyam agan ayaṃ pratisaro ayaṃ me varaṇo arātīyor iti mantroktān vāsitān badhnāti
3.2.23	uttamasya caturo jātarūpaśakalenānusūtraṃ gamayitvāvabhujya traidhaṃ paryasyati
3.2.24	etam idhmam ity upasamādhāya
3.2.25	tam imaṃ devatā iti vāsitam ullupya brahmaṇā tejasā iti badhnāti
3.2.26	uttamo asi iti mantroktam
3.2.27	akṣitās ta iti yavamaṇim
3.2.28	prathamā ha vyuvāsa sā ity aṣṭakyāyā vapāṃ sarveṇa sūktena trir juhoti
3.2.29	samavattānāṃ sthālīpākasya
3.2.30	sahahutān ājyamiśrān hutvā paścād agner vāgyataḥ saṃviśati
3.2.31	mahābhūtānāṃ kīrtayan saṃjihīte
3.3.1	sīrā yuñjanti iti yugalāṅgalaṃ pratanoti
3.3.2	dakṣiṇam uṣṭāraṃ prathamaṃ yunakti
3.3.3	ehi pūrṇaka ity uttaram
3.3.4	kīnāśā itarān
3.3.5	aśvinā phālaṃ kalpayatām upāvatu bṛhaspatir yathāsad bahudhānyam ayakṣmaṃ bahupūruṣam iti phālam atikarṣati
3.3.6	irāvān asi dhārtarāṣṭre tava me sattre rādhyatām iti pratimimīte
3.3.7	apahatāḥ pratiṣṭhāḥ ity apūpaiḥ pratihatya kṛṣati
3.3.8	sūktasya pāraṃ gatvā prayacchati
3.3.9	tisraḥ sītāḥ prācīr gamayanti kalyāṇīr vāco vadantaḥ
3.3.10	sīte vandāmahe tvā ity āvartayitvottarasmin sītānte puroḍāśenendraṃ yajate
3.3.11	aśvinau sthālīpākena
3.3.12	sītāyāṃ saṃpātān ānayanti
3.3.13	udapātra uttarān
3.3.14	śaṣpahaviṣām avadhāya
3.3.15	sarvam anakti
3.3.16	yatra saṃpātān ānayati tato loṣṭaṃ dhārayantaṃ patnī pṛcchaty akṛkṣateti
3.3.17	akṛkṣāmeti
3.3.18	kim āhārṣīr iti
3.3.19	vittiṃ bhūtiṃ puṣṭiṃ prajāṃ paśūn annam annādyam iti
3.3.20	uttarato madhyamāyāṃ nivapati
3.3.21	abhyajyottaraphālaṃ prātar āyojanāya nidadhāti
3.3.22	sītāśiraḥsu darbhān āstīrya plakṣodumbarasya trīṃstrīṃścamasān nidadhāti
3.3.23	rasavato dakṣiṇe śaṣpavato madhyame puroḍāśavata uttare
3.3.24	darbhān pratyavabhujya saṃvapati
3.3.25	sārūpavatse śakṛtpiṇḍān guggululavaṇe pratinīyāśnāti
3.3.26	anaḍutsāṃpadam
3.4.1	payasvatīr iti sphātikaraṇam
3.4.2	śāntaphalaśilākṛtiloṣṭavalmīkarāśivāpaṃ trīṇi kūdīprāntāni madhyamapalāśe darbheṇa pariveṣṭya rāśipalyeṣu karoti
3.4.3	sāyaṃ bhuñjate
3.4.4	pratyāvapanti śeṣam
3.4.5	ā bhaktayātanāt
3.4.6	anumantrayate
3.4.7	ayaṃ no nabhasas patiḥ iti palye 'śmānaṃ saṃprokṣyānvṛcaṃ kāśī opyāvāpayati
3.4.8	ā gāvo iti gā āyatīḥ pratyuttiṣṭhati
3.4.9	prāvṛṣi prathamadhārasyendrāya trir juhoti
3.4.10	prajāvatīḥ iti pratiṣṭhamānā anumantrayate
3.4.11	karkīpravādānāṃ dvādaśadāmnyāṃ saṃpātavatyām ayaṃ ghāsa iha vatsām iti mantroktam
3.4.12	yas te śokāya iti vastrasāṃpadī
3.4.13	tisraḥ kūdīmayīr ūrṇanābhikulāya parihitā anvaktā ādadhāti
3.4.14	atyanteṣīkāmauñjaparihitā madhunā pralipya cikkaśeṣu paryasya
3.4.15	uta putraḥ iti jyeṣṭhaṃ putram avasāyayati
3.4.16	mitaśaraṇaḥ sāṃpadaṃ kurute
3.4.17	ardham ardhena ity ārdrapāṇir asaṃjñātvā prayacchati
3.4.18	śāntaśākhayā prāgbhāgam apākṛtya
3.4.19	pratyagni paricṛtati
3.4.20	tasyā amāvāsyāyāṃ tisraḥ prādeśamātrīr ādadhāti
3.4.21	tve kratum iti rasaprāśanī
3.4.22	rasakarmāṇi kurute
3.4.23	stuṣva varṣman iti prājāpatyāmāvāsyāyām astamite valmīkaśirasi darbhāvastīrṇe 'dhyadhi dīpaṃ dhārayaṃs trir juhoti
3.4.24	taṇḍulasaṃpātān ānīya rasair upasicyāśnāti
3.4.25	evaṃ paurṇamāsyām ājyotān
3.5.1	ṛdhaṅmantro tad id āsa iti maiśradhānyaṃ bhṛṣṭapiṣṭaṃ lohitālaṃkṛtaṃ rasamiśram aśnāti
3.5.2	abhṛṣṭaṃ plakṣodumbarasyottarato 'gnes triṣu camaseṣu pūrvāhṇasya tejasāgram annasya prāśiṣam iti pūrvāhṇe
3.5.3	madhyandinasya tejasā madhyam annasya prāśiṣam iti madhyandine
3.5.4	aparāhṇasya tejasā sarvam annasya prāśiṣam ity aparāhṇe
3.5.5	ṛtumatyā striyā aṅgulibhyāṃ lohitam
3.5.6	yat kṣetraṃ kāmayate tasmin kīlālaṃ dadhimadhumiśram
3.5.7	saṃvatsaraṃ striyam anupetya śuktyāṃ reta ānīya taṇḍulamiśraṃ saptagrāmam
3.5.8	dvādaśīm amāvāsyā iti kṣīrabhakṣo bhavaty amāvāsyāyāṃ dadhimadhubhakṣas tasya mūtra udakadadhimadhupalpūlanānyāsicya
3.5.9	kravyādaṃ nāḍī pra viveśāgniṃ prajābhāṅgirato māyayaitau / āvāṃ devī juṣāṇe ghṛtācī imam annādyāya pra viśataṃ svāhā iti
3.5.10	niśāyām āgrayaṇataṇḍulān udakyān madhumiśrān nidadhāty ā yavānāṃ paṅkteḥ
3.5.11	evaṃ yavān ubhayān samopya
3.5.12	trivṛti gomayaparicaye śṛtam aśnāti
3.5.13	samṛddham iti kāṅkāyanaḥ
3.5.14	mamāgne varco iti sāttrikān agnīn darbhapūtīkabhāṅgābhiḥ paristīrya gārhapatyaśṛtaṃ sarveṣu saṃpātavantaṃ gārhapatyadeśe 'śnāti
3.5.15	evaṃ pūrvasminn aparayor upasaṃhṛtya
3.5.16	evaṃ droṇakalaśe rasān uktam
3.6.1	yajūṃṣi yajñe iti navaśālāyāṃ sarpir madhumiśram aśnāti
3.6.2	doṣo gāya iti dvitīyām
3.6.3	yuktābhyāṃ tṛtīyām
3.6.4	ānumatīṃ caturthīm
3.6.5	śālām aṅgulibhyāṃ saṃprokṣya gṛhapatnyāsāda upaviśyodapātraṃ ninayati
3.6.6	ihaiva sta iti vācaṃ visṛjate
3.6.7	ūrdhvā asya iti vārṣmaṇam audumbaraṃ manthapratirūpam abhijuhoti
3.6.8	asaṃkhyātā adhiśṛtya saptāgamaśaṣkulīḥ
3.6.9	tvaṣṭā me iti prātar vibhakṣyamāṇo 'śnāti
3.6.10	jyājuṃ badnāti
3.6.11	daṇḍaṃ saṃpātavantaṃ vimṛjya dhārayati
3.6.12	vāyur enāḥ iti yuktayoś citrākarma niśāyāṃ saṃbhārān saṃpātavataḥ karoti
3.6.13	aparedyur vāyur enāḥ iti śākhayodakadhārayā gāḥ parikrāmati
3.6.14	prathamajasya śakalam avadhāyāudumbareṇāsinā lohitena iti mantroktam
3.6.15	yathā cakrur itīkṣukāśakāṇḍyā lohitaṃ nirmṛjya rasamiśram aśnāti
3.6.16	sarvam audumbaram
3.6.17	yasyedam ā ity āyojanānām apyayaḥ
3.7.1	ucchrayasva iti bījopaharaṇam
3.7.2	ājyamiśrān yavān urvarāyāṃ kṛṣṭe phālenoduhyānvṛcaṃ kāśīn ninayati nivapati
3.7.3	abhi tyam iti mahāvakāśe 'raṇya unnate vimite prāgdvārapratyagdvāreṣv apsu saṃpātān ānayati
3.7.4	kṛṣṇājine somāṃśūn vicinoti
3.7.5	somamiśreṇa saṃpātavantam aśnāti
3.7.6	ādīpte sampannam
3.7.7	tāṃ savitaḥ iti gṛṣṭidāma badhnāti
3.7.8	saṃ mā siñcantv iti sarvodake maiśradhānyam
3.7.9	divyaṃ suparṇaṃ ity ṛṣabhadaṇḍino vapayā indraṃ yajate
3.7.10	anubaddhaśiraḥpādena gośālāṃ carmaṇāvacchādyāvadānakṛtaṃ brāhmaṇān bhojayati
3.7.11	proṣya samidha ādāya ūrjaṃ bibhrad iti gṛhasaṃkāśe japati
3.7.12	savyena samidho dakṣiṇena śālāvalīkaṃ saṃstabhya japati
3.7.13	ativrajya samidha ādhāya sumaṅgali prajāvati suśīme ahaṃ vāṃ gṛhapatir jīvyāsam iti sthūṇe gṛhṇāty upatiṣṭhate
3.7.14	yad vadāmīti mantroktam
3.7.15	gṛhapatnyāsāde upaviśyodapātraṃ ninayati
3.7.16	ihaiva sta iti pravatsyann avekṣate
3.7.17	sūyavasāt sūyavase paśūn niṣṭhāpayati
3.7.18	dūrvāgrair añjalāv apa ānīya darśaṃ dārśībhir upatiṣṭhate
3.7.19	indrasya kukṣiḥ sāhasra ity ṛṣabhaṃ saṃpātavantam atisṛjati
3.7.20	retodhāyai tvātisṛjāmi vayodhāyai tvātisṛjāmi yūthatvāyai tvātisṛjāmi gaṇatvāyai tvātisṛjāmi sahasrapoṣāyai tvātisṛjāmy aparimitapoṣāyai tvātisṛjāmi
3.7.21	etaṃ vo yuvānaṃ iti purāṇaṃ pravṛtya navam utsṛjate samprokṣati
3.7.22	uttareṇa puṣṭikāma ṛṣabheṇendraṃ yajate
3.7.23	saṃpatkāmaḥ śvetena paurṇamāsyām
3.7.24	satyaṃ bṛhad ity āgrahāyaṇyām
3.7.25	paścād agner darbheṣu khadāyāṃ sarvahutam
3.7.26	dvitīyaṃ saṃpātavantam aśnāti
3.7.27	tṛtīyasyāditiḥ saptabhir bhūme mātar iti trir juhoti
3.7.28	paścād agner darbheṣu kaśipu āstīrya vimṛgvarīṃ ity upaviśati
3.7.29	yās te śivā iti saṃviśati
3.7.30	yac chayānaḥ iti paryāvartate
3.7.31	navabhiḥ śantivā iti daśamyā ud āyuṣety upottiṣṭhati
3.7.32	ud vayaṃ ity utkrāmati
3.7.33	udīrāṇā iti trīṇi padāni prāṅ vodaṅ vā bāhyenopaniṣkramya yāvat te iti vīkṣate
3.7.34	unnatācca
3.7.35	purastād agneḥ sīraṃ yuktam udapātreṇa saṃpātavatāvasiñcati
3.7.36	āyojanānām apyayaḥ
3.7.37	yasyāṃ sadohavirdhāne iti juhoti varo ma āgamiṣyatīti
3.7.38	yasyām annaṃ ity upatiṣṭhate
3.7.39	nidhiṃ bibhratīti maṇiṃ hiraṇyakāmaḥ
3.7.40	evaṃ vittvā
3.7.41	yasyāṃ kṛṣṇam iti vārṣakṛtasyācamati śirasy ānayate
3.7.42	yaṃ tvā pṛṣatī ratha iti dyauḥ pṛṣaty ādityo rohitaḥ
3.7.43	pṛṣatīṃ gāṃ dadāti
3.7.44	pṛṣatyā kṣīraudanaṃ sarvahutam
3.7.45	puṣṭikarmaṇām upadhānopasthānam
3.7.46	salilaiḥ sarvakāmaḥ salilaiḥ sarvakāmaḥ
4.1.1	atha bhaiṣajyāni
4.1.2	liṅgyupatāpo bhiṣajyam
4.1.3	vacanād anyat
4.1.4	pūrvasyodapātreṇa saṃpātavatāṅkte
4.1.5	valīr vimārṣṭi
4.1.6	vidmā śarasyādo yad iti muñjaśiro rajjvā badhnāti
4.1.7	ākṛtiloṣṭavalmīkau parilikhya pāyayati
4.1.8	sarpiṣālimpati
4.1.9	apidhamati
4.1.10	vidmā śarasyeti pramehaṇaṃ badhnāti
4.1.11	ākhukiripūtīkamathitajaratpramandasāvraskān pāyayati
4.1.12	uttamābhyām āsthāpayati
4.1.13	yānam ārohayati
4.1.14	iṣuṃ visṛjati
4.1.15	vastiṃ viṣyati
4.1.16	vartiṃ bibhetti
4.1.17	ekaviṃśatiṃ yavān dohanyām adbhir ānīya drughnīṃ jaghane saṃstabhya phalato 'vasiñcati
4.1.18	ālabisolaṃ phāṇṭaṃ pāyayati
4.1.19	udāvartine ca
4.1.20	ambayo yanti vāyoḥ pūta iti ca śāntāḥ
4.1.21	uttarasya sasomāḥ
4.1.22	cātanānām apanodanena vyākhyātam
4.1.23	trapusamusalakhadiratārṣṭāghānām ādadhāti
4.1.24	ayugmān khādirāñśaṅkūn akṣyau nividhyeti paścād agneḥ samaṃbhūmi nihanti
4.1.25	evam āyasalohān
4.1.26	taptaśarkarābhiḥ śayanaṃ rāśipalyāṇi parikirati
4.1.27	amāvāsyāyāṃ sakṛdgṛhītān yavān anapahatān apratīhārapiṣṭān ābhicārikaṃ paristīrya tārṣṭāghedhma āvapati
4.1.28	ya āgacchet taṃ brūyācchaṇaśulbena jihvāṃ nirmṛjānaḥ śālāyāḥ praskandeti
4.1.29	tathākurvann anādye hnuvāne
4.1.30	vīriṇatūlamiśram iṅgiḍaṃ prapuṭe juhoti
4.1.31	idhmābarhiḥ śālāyām āsajati
4.1.32	aparedyur vikṛte piśācato rujati
4.1.33	ukto homaḥ
4.1.34	vaiśravaṇāyāñjaliṃ kṛtvā japann ācamayatyabhyukṣati
4.1.35	niśyulmuke saṃkarṣati
4.1.36	svastyādyaṃ kurute
4.1.37	ayaṃ devānām ityekaviṃśatyā darbhapiñjūlībhir valīkaiḥ sārdham adhiśiro 'vasiñcati
4.2.1	jarāyuja iti medo madhu sarpis tailaṃ pāyayati
4.2.2	mauñjapraśnena śirasyapihitaḥ savyena titauni pūlyāni dhārayamāṇo dakṣiṇenāvakiran vrajati
4.2.3	savyena titaupraśnau dakṣiṇena jyāṃ drughnīm
4.2.4	praiṣakṛd agrataḥ
4.2.5	yatrainaṃ vyādhir gṛhṇāti tatra titaupraśnau nidadhāti
4.2.6	jyāṃ ca
4.2.7	āvrajanam
4.2.8	ghṛtam nastaḥ
4.2.9	pañcaparvaṇā lalāṭaṃ saṃstabhya japatyamūr yā iti
4.2.10	pañcaparvaṇā pāṃsusikatābhiḥ parikirati
4.2.11	armakapālikāṃ badhnāti
4.2.12	pāyayati
4.2.13	caturbhir dūrvāgrair dadhipalalaṃ pāyayati
4.2.14	anu sūryam iti mantroktasya lomamiśram ācamayati
4.2.15	pṛṣṭhe cānīya
4.2.16	śaṅkudhānaṃ carmaṇyāsīnāya dugdhe saṃpātavantaṃ badhnāti
4.2.17	pāyayati
4.2.18	haridraudanabhuktam ucchiṣṭān ucchiṣṭenā prapadāt pralipya mantroktān adhastalpe haritasūtreṇa savyajaṅghāsu baddhvāvasnāpayati
4.2.19	prapādayati
4.2.20	vadata upasthāpayati
4.2.21	kroḍalomāni jatunā saṃdihya jātarūpeṇāpidhāpya
4.2.22	naktaṃjātā suparṇo jāta iti mantroktaṃ śakṛdālohitaṃ praghṛṣyālimpati
4.2.23	palitānyācchidya
4.2.24	mārutānyapihitaḥ
4.2.25	yad agnir iti paraśuṃ japaṃstāpayati kvāthayatyavasiñcati
4.2.26	upa prāgād ityudvijamānasya śuklaprasūnasya vīriṇasya catasṛṇām iṣīkāṇām ubhayataḥ pratyuṣṭaṃ badhnāti
4.2.27	trividagdhaṃ kāṇḍamaṇim
4.2.28	ulmuke svastyādyam
4.2.29	mātṛnāmnoḥ sarvasurabhicūrṇānyanvaktāni hutvā śeṣeṇa pralimpati
4.2.30	catuṣpathe ca śirasi darbheṇḍve 'ṅgārakapāle 'nvaktāni
4.2.31	titauni pratīpaṃ gāhamāno vapatītaro 'vasiñcati paścāt
4.2.32	āmapātra opyāsicya mauñje tripāde vayoniveśane prabadhnāti
4.2.33	aghadviṣṭā śaṃ no devī varaṇaḥ pippalī vidradhasya yā babhrava iti
4.2.34	upottamena palāśasya caturaṅgulenālimpati
4.2.35	prathamena mantroktaṃ badhnāti
4.2.36	dvitīyena mantroktasya saṃpātavatānulimpati
4.2.37	tṛtīyena mantroktaṃ badhnāti
4.2.38	caturthenāśayati
4.2.39	pañcamena varuṇagṛhītasya mūrdhni saṃpātān ānayati
4.2.40	uttamena śākalam
4.2.41	udagātām ityāplāvayati bahiḥ
4.2.42	apeyam iti vyucchantyām
4.2.43	babhror iti mantroktam ākṛtiloṣṭavalmīkau parilikhya jīvakoṣaṇyām utsīvya badhnāti
4.3.1	namas te lāṅgalebhya iti sīrayogam adhiśiro 'vasiñcati
4.3.2	namaḥ sanisrasākṣebhya iti śūnyaśālāyām apsu saṃpātān ānayati
4.3.3	uttaraṃ jaratkhāte saśālātṛṇe
4.3.4	tasminn ācamayati āplāvayati
4.3.5	daśavṛkṣa iti śākalaḥ
4.3.6	daśa suhṛdo japanto 'bhimṛśanti
4.3.7	kṣetriyāt tveti catuṣpathe kāmpīlaśakalaiḥ parvasu baddhvā piñjūlībhir āplāvayati
4.3.8	avasiñcati
4.3.9	pārthivasya ityudyati pṛṣṭhasaṃhitāvupaveśayati
4.3.10	prāṅmukhaṃ vyādhitam pratyaṅmukham avyādhitaṃ śākhāsūpaveśya vaitase camasa upamanthanībhyāṃ tṛṣṇāgṛhītasya śirasi mantham upamathyātṛṣitāya prayacchati
4.3.11	tasmiṃstṛṣṇāṃ saṃnayati
4.3.12	uddhṛtam udakam pāyayati
4.3.13	savāsinau iti mantroktam
4.3.14	indrasya yā mahī iti khalvaṅgānalāṇḍūnhananān ghṛtamiśrāñjuhoti
4.3.15	bālān kalmāṣe kāṇḍe savyaṃ pariveṣṭya sambhinatti
4.3.16	pratapati
4.3.17	ādadhāti
4.3.18	savyena dakṣiṇāmukhaḥ pāṃsūn upamathya parikirati
4.3.19	saṃmṛdnāti
4.3.20	ādadhāti
4.3.21	udyann ādityaḥ ityudyati gonāmetyāhāsāviti
4.3.22	sūktānte te hatā iti
4.3.23	darbhair abhyasyati
4.3.24	madhyandine ca
4.3.25	pratīcīm aparāhṇe
4.3.26	bālastukām ācchidya khalvādīni
4.3.27	akṣībhyāṃ te iti vībarham
4.3.28	udapātreṇa saṃpātavatāvasiñcati
4.3.29	hariṇasya iti bandhanapāyanācamanaśaṅkudhānajvālenāvanakṣatre 'vasiñcati
4.3.30	amitamātrāyāḥ sakṛdgṛhītān yavān āvapati
4.3.31	bhaktaṃ prayacchati
4.3.32	muñcāmi tvā iti grāmye pūtiśapharībhir odanam
4.3.33	araṇye tilaśaṇagomayaśāntājvālenāvanakṣatre 'vasiñcati
4.3.34	mṛgārair muñcetyāplāvayati
4.4.1	brāhmaṇo jajña iti takṣakāyāñjaliṃ kṛtvā japann ācamayatyabhyukṣati
4.4.2	kṛmukaśakalaṃ saṃkṣudya dūrśajaradajināvakarajvālena
4.4.3	saṃpātavatyudapātra ūrdhvaphalābhyāṃ digdhābhyāṃ mantham upamathya rayidhāraṇapiṇḍān anvṛcaṃ prakīrya chardayate
4.4.4	haridrāṃ sarpiṣi pāyayati
4.4.5	rohaṇītyavanakṣatre 'vasiñcati
4.4.6	pṛṣātakaṃ pāyayatyabhyanakti
4.4.7	āpaśyatīti sadaṃpuṣpāmaṇiṃ badhnāti
4.4.8	bhavāśarvāviti sapta kāmpīlapuṭān apāṃ pūrṇān saṃpātavataḥ kṛtvā dakṣiṇenāvasicya paścād apavidhyati
4.4.9	tvayā pūrṇam iti kośena śamīcūrṇāni bhakte
4.4.10	alaṃkāre
4.4.11	śālāṃ paritanoti
4.4.12	utāmṛtāsur ityamatigṛhītasya bhaktaṃ prayacchati
4.4.13	kuṣṭhaliṅgābhir navanītamiśreṇāpratīhāraṃ pralimpati
4.4.14	lākṣāliṅgābhir dugdhe phāṇṭān pāyayati
4.4.15	brahma jajñānam iti sūtikāriṣṭakau prapādayati
4.4.16	manthācamanopasthānam ādityasya
4.4.17	dive svāhemaṃ yavam iti catura udapātre saṃpātān ānayati
4.4.18	dvau pṛthivyām
4.4.19	tau pratyāhṛtyāplāvayati
4.4.20	sayave cottareṇa yavaṃ badhnāti
4.5.1	dadir hīti takṣakāyetyuktam
4.5.2	dvitīyayā grahaṇī
4.5.3	savyaṃ parikrāmati
4.5.4	śikhāsici stambān udgrathnāti
4.5.5	tṛtīyayā prasarjanī
4.5.6	caturthyā dakṣiṇam iti daṃśma tṛṇaiḥ prakarṣyāhim abhinirasyati
4.5.7	yato daṣṭaḥ
4.5.8	pañcamyā valīkapalalajvālena
4.5.9	ṣaṣṭhyārtnījyāpāśena
4.5.10	dvābhyāṃ madhūdvāpān pāyayati
4.5.11	navamyā śvāvitpurīṣam
4.5.12	triḥśuklayā māṃsaṃ prāśayati
4.5.13	daśamyālābunācamayati
4.5.14	ekādaśyā nābhiṃ badhnāti
4.5.15	madhulāvṛṣaliṅgābhiḥ khalatulaparṇīṃ saṃkṣudya madhumanthe pāyayati
4.5.16	uttarābhir bhuṅkte
4.5.17	dvāraṃ sṛjati
4.5.18	agnis takmānam iti lājān pāyayati
4.5.19	dāve lohitapātreṇa mūrdhni saṃpātān ānayati
4.5.20	ote ma iti karīramūlaṃ kāṇḍenaikadeśam
4.5.21	grāmāt pāṃsūn
4.5.22	paścād agner mātur upasthe musalabudhnena navanītānvaktena triḥ pratīhāraṃ tālūni tāpayati
4.5.23	śigrubhir navanītamiśraiḥ pradegdhi
4.5.24	ekaviṃśatim uśīrāṇi bhinadmīti mantroktam
4.5.25	uśīrāṇi prayacchati
4.5.26	ekaviṃśatyā sahāplāvayati
4.5.27	ā yaṃ viśantīti vayoniveśanaśṛtaṃ kṣīraudanam aśnāti
4.5.28	pari dyām iveti madhuśībhaṃ pāyayati
4.5.29	japañca
4.5.30	asthisraṃsam iti śakalenāpsviṭe saṃpātavatāvasiñcati
4.6.1	ābaya iti sārṣapaṃ tailasaṃpātaṃ badhnāti
4.6.2	kāṇḍaṃ pralipya
4.6.3	pṛktaṃ śākaṃ prayacchati
4.6.4	catvāri śākaphalāni prayacchati
4.6.5	kṣīraleham āṅkte
4.6.6	aśnāti
4.6.7	agner ivetyuktaṃ dāve
4.6.8	imā yās tisra iti vṛkṣabhūmau jātā jvālenāvasiñcati
4.6.9	śīrṣaphāṇṭākṣaiḥ
4.6.10	nikaṭābhyām
4.6.11	kṛṣṇaṃ niyānam ityoṣadhyābhiścotayate
4.6.12	mārutānām apyayaḥ
4.6.13	himavata iti syandamānā anvīpam āhārya valīkaiḥ
4.6.14	pañca ca yā iti pañca pañcāśataṃ paraśuparṇān kāṣṭhair ādīpayati
4.6.15	kapāle praśṛtaṃ kāṣṭhenālimpati
4.6.16	kiṃstyaśvajāmbīlodakarakṣikāmaśakādībhyāṃ daṃśayati
4.6.17	niśy ava mā pāpman iti titauni pūlyānyavasicyāpavidhya
4.6.18	aparedyuḥ sahasrākṣāyāpsu balīṃstrīn puroḍāśasaṃvartāṃścatuṣpathe 'vakṣipyāvakirati
4.7.1	yas te mada iti śamīlūnapāpalakṣaṇayoḥ śamīśamyākenābhyudya vāpayati
4.7.2	adhiśiraḥ
4.7.3	antardāva iti samantam agneḥ karṣvām uṣṇapūrṇāyāṃ japaṃstriḥ parikramya puroḍāśaṃ juhoti
4.7.4	prāgnaye preta upadadhīta
4.7.5	vaiśvānarībhyāṃ pāyanāni
4.7.6	asthād dyaur ity apavātāyāḥ svayaṃsrastena gośṛṅgeṇa saṃpātavatā japan
4.7.7	yāṃ te rudreti śūline śūlam
4.7.8	ut sūrya iti śamībimbaśīrṇaparṇyāvadhi
4.7.9	dyauś ca ma ity abhyajyāvamārṣṭi
4.7.10	sthūṇāyāṃ nikarṣati
4.7.11	idam id vā ity akṣataṃ mūtraphenenābhyudya
4.7.12	prakṣipati
4.7.13	prakṣālayati
4.7.14	dantarajasāvadegdhi
4.7.15	stambarajasā
4.7.16	apacita ā susrasa iti kiṃstyādīni
4.7.17	lohitalavaṇaṃ saṃkṣudyābhiniṣṭhīvati
4.7.18	antarikṣeṇeti pakṣahataṃ mantroktaṃ caṅkramayā
4.7.19	kīṭena dhūpayati
4.7.20	glaur ity akṣatena
4.7.21	vīhi svām ity ajñātāruḥ śāntyudakena saṃprokṣya manasā saṃpātavatā
4.7.22	yā oṣadhaya iti mantroktasyauṣadhībhir dhūpayati
4.7.23	madhūdaśvit pāyayati
4.7.24	kṣīrodaśvit
4.7.25	ubhayaṃ ca
4.7.26	devā adur iti valmīkena bandhanapāyanācamanapradehanam uṣṇeṇa
4.7.27	yathā mano 'va diva ity ariṣṭena
4.7.28	devī devyāṃ yāṃ jamadagnir iti mantroktāphalaṃ jīvyalākābhyām amāvāsyāyāṃ kṛṣṇavasanaḥ kṛṣṇabhakṣaḥ purā kākasaṃpātād avanakṣatre 'vasiñcati
4.8.1	yas te stana iti jambhagṛhītāya stanaṃ prayacchati
4.8.2	priyaṅgutaṇḍulān abhyavadugdhān pāyayati
4.8.3	agnāviṣṇū somārudrā sinīvāli vi te muñcāmi śumbhanīti mauñjaiḥ parvasu baddhvā piñjūlībhir āplāvayati
4.8.4	avasiñcati
4.8.5	tiraścirājer iti mantroktam
4.8.6	ākṛtiloṣṭavalmīkau parilikhya
4.8.7	pāyanāni
4.8.8	apacitām iti vaiṇavena dārbhyūṣeṇa kṛṣṇorṇājyena kālabundai stukāgrair iti mantroktam
4.8.9	caturthyābhinidhāyābhividhyati
4.8.10	jyāstukājvālena
4.8.11	yaḥ kīkasā iti piśīlavīṇātantrīṃ badhnāti
4.8.12	tantryā kṣitikām
4.8.13	vīriṇavadhrīṃ svayaṃmlānaṃ triḥ samasya
4.8.14	apsu ta iti vahantyor madhye vimite piñjūlībhir āplāvayati
4.8.15	avasiñcati
4.8.16	uṣṇāḥ saṃpātavatīr asaṃpātāḥ
4.8.17	namo rūrāyeti śakunīniveṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvā
4.8.18	śīrṣaktim ity abhimṛśati
4.8.19	uttamābhyām ādityam upatiṣṭhate
4.8.20	indrasya prathama iti takṣakāyety uktam
4.8.21	paidvaṃ prakarṣya dakṣiṇenāṅguṣṭhena dakṣiṇasyāṃ nastaḥ
4.8.22	ahibhaye sicyavagūhayati
4.8.23	aṅgād aṅgād ity ā prapadāt
4.8.24	daṃśmottamayā nitāpyāhim abhinirasyati
4.8.25	yato daṣṭaḥ
4.8.26	oṣadhivanaspatīnām anūktāny apratiṣiddhāni bhaiṣajyānām
4.8.27	aṃholiṅgābhiḥ
4.8.28	pūrvasya putrakāmāvatokayor udakānte śāntā adhiśiro 'vasiñcati
4.8.29	āvrajitāyai puroḍāśapramandālaṃkārān saṃpātavataḥ prayacchati
4.9.1	vaṣaṭ te pūṣann iti catura udapātre saṃpātān ānīya caturo muñjān mūrdhni vibṛhati prācaḥ
4.9.2	pratīcīr iṣīkāḥ
4.9.3	chidyamānāsu saṃśayaḥ
4.9.4	uṣṇenāplāvayati dakṣiṇāt keśastukāt
4.9.5	śālān granthīn vicṛtati
4.9.6	ubhayataḥ pāśaṃ yoktram ābadhnāti
4.9.7	yadi somasyāsi rājñaḥ somāt tvā rājño 'dhikrīṇāmi yadi varuṇasyāsi rājño varuṇāt tvā rājño 'dhikrīṇāmīty ekaviṃśatyā yavaiḥ srajaṃ parikirati
4.9.8	anyā vo anyām avatv anyānyasyā upāvata sadhrīcīḥ savratā bhūtvāsyā avata vīryam iti saṃnayati
4.9.9	mā te riṣan khanitā yasmai ca tvā khanāmasi / dvipāccatuṣpād asmākaṃ mā riṣad devy oṣadhe / srajo nāmāsi prajāpatiṣṭvām akhanad ātmane śalyasraṃsanam / tāṃ tvā vayaṃ khanāmasy amuṣmai tvā śalyasraṃsanam ity astamite chattreṇa vāntardhāya phālena khanati
4.9.10	atra tava rādhyatām ity agram avadadhāti
4.9.11	iha mameti mūlam upayacchati
4.9.12	ekasare 'nupalīḍhe kumāraḥ
4.9.13	darbheṇa pariveṣṭya keśeṣūpacṛtati
4.9.14	evaṃ ha vibṛhaśākavṛṣe
4.9.15	avapanne jarāyuṇyupoddharanti
4.9.16	srajenauṣadhikhananaṃ vyākhyātam
4.9.17	catvāryumāphalāni pāṇāv adbhiḥ ścotayate
4.9.18	saṃvartamāneṣu kumāraḥ
4.9.19	brāhmaṇāyano 'ṅgānyabhimṛśati
4.9.20	puṃnāmadheye kumāraḥ
4.10.1	idaṃ janāsa ity asyai śiṃśapāśākhāsūdakānte śāntā adhiśiro 'vasiñcati
4.10.2	āvrajitāyai
4.10.3	nissālām ity avatokāyai kṛṣṇavasanāyai triṣu vimiteṣu prāgdvārapratyagdvāreṣv apsu saṃpātān ānayati
4.10.4	palāśe sīseṣūttarān
4.10.5	sīsānyadhiṣṭhāpyāplāvayati
4.10.6	nidhāya kṛṣṇaṃ vrajati
4.10.7	ādīpya brahmā
4.10.8	evaṃ pūrvayoḥ pṛthaksaṃbhārye
4.10.9	śākhāsūktam
4.10.10	paścād agner abhitaḥ kāṇḍe iṣīke nidhāyādhyadhi dhāyine audumbarīr ādhāpayati
4.10.11	uttamāvrajitāyai
4.10.12	pativedanāni
4.10.13	ā no agna ity āgamakṛśaram āśayati
4.10.14	mṛgākharād vedyāṃ mantroktāni saṃpātavanti dvāre prayacchati
4.10.15	udakaṃse vrīhiyavau jāmyai niśi hutvā dakṣiṇena prakrāmati
4.10.16	paścād agneḥ prakṣālya saṃdhāvya saṃpātavatīṃ bhagasya nāvam iti mantroktam
4.10.17	saptadāmnyāṃ saṃpātavatyāṃ vatsān pratyantān pracṛtantī vahati
4.10.18	ahatena saṃpātavatā ṛṣabham abhyasyati
4.10.19	udardayati yāṃ diśam
4.10.20	jāmyai pra yad eta ity āgamakṛśaram
4.10.21	imā brahmeti svasre
4.10.22	ayam āyātīti purā kākasaṃpātād aryamṇe juhoti
4.10.23	antaḥsraktiṣu balīn haranti
4.10.24	āpatanti yataḥ
4.11.1	puṃsavanāni
4.11.2	rajaudvāsāyāḥ puṃnakṣatre
4.11.3	yena vehad iti bāṇaṃ mūrdhni vibṛhati badhnāti
4.11.4	phālacamase sarūpavatsāyā dugdhe vrīhiyavāvavadhāya mūrchayitvādhyaṇḍe bṛhatīpalāśavidaryau vā pratinīya paidvam iva
4.11.5	parvatād diva ity āgamakṛśaram āśayati
4.11.6	yugatardmanā saṃpātavantaṃ dvitīyam
4.11.7	khe lūnāṃśca palāśatsarūn nivṛtte nighṛṣyādhāya śiśne grāmaṃ praviśati
4.11.8	śamīm aśvattha iti mantrokte 'gniṃ mathitvā puṃsyāḥ sarpiṣi paidvam iva
4.11.9	madhumanthe pāyayati
4.11.10	kṛṣṇorṇābhiḥ pariveṣṭya badhnāti
4.11.11	yantāsīti mantroktaṃ badhnāti
4.11.12	ṛdhaṅmantra ity ekā yatheyaṃ pṛthivy acyuteti garbhadṛṃhaṇāni
4.11.13	jambhagṛhītāya prathamāvarjaṃ jyāṃ trir udgrathya badhnāti
4.11.14	loṣṭān anvṛcaṃ prāśayati
4.11.15	śyāmasikatābhiḥ śayanaṃ parikirati
4.11.16	yām icched vīraṃ janayed iti dhātṛvyābhir udaram abhimantrayate
4.11.17	prajāpatir iti prajākāmāyā upasthe juhoti
4.11.18	lohitājāpiśitānyāśayati
4.11.19	prapāntāni
4.11.20	yau te māteti mantroktau badhnāti
4.11.21	yathedaṃ bhūmyā adhi yathā vṛkṣaṃ vāñcha me yathāyaṃ vāha iti saṃspṛṣṭayor vṛkṣalibujayoḥ śakalāvantareṣusthakarāñjanakuṣṭhamadughareṣmamathitatṛṇam ājyena saṃnīya saṃspṛśati
4.11.22	uttudas tvety aṅgulyopanudati
4.11.23	ekaviṃśatiṃ prācīnakaṇṭakān alaṃkṛtān anūktān ādadhāti
4.11.24	kūdīprāntāni sasūtrāṇi
4.11.25	navanītānvaktaṃ kuṣṭhaṃ trir ahnaḥ pratapati trirātre
4.11.26	dīrghotpale 'vagṛhya saṃviśati
4.11.27	uṣṇodakaṃ tripāde pattaḥ prabadhyāṅguṣṭhābhyām ardayañśete
4.11.28	pratikṛtim āvalekhanīṃ dārbhyūṣeṇa bhāṅgajyena kaṇṭakaśalyayolūkapattrayāsitālakāṇḍayā hṛdaye vidhyati
4.12.1	sahasraśṛṅga iti svāpanam
4.12.2	udapātreṇa saṃpātavatā śālāṃ saṃprokṣyāparasmin dvārapakṣe nyubjati
4.12.3	evaṃ nagnaḥ
4.12.4	ulūkhalam uttarāṃ sraktiṃ dakṣiṇaśayanapādaṃ tantūn abhimantrayate
4.12.5	asthād dyaur iti niveṣṭanam
4.12.6	āveṣṭanena vaṃśāgram avabadhya madhyamāyāṃ badhnāti
4.12.7	śayanapādam utpale ca
4.12.8	ākṛṣṭe ca
4.12.9	ākarṣeṇa tilāñjuhoti
4.12.10	idaṃ yat preṇya iti śiraḥkarṇam abhimantrayate
4.12.11	keśān dhārayati
4.12.12	bhagena mā nyastikedaṃ khanāmīti sauvarcalam oṣadhivacchuklaprasūnaṃ śirasyupacṛtya grāmaṃ praviśati
4.12.13	rathajitām iti māṣasmarān nivapati
4.12.14	śarabhṛṣṭīr ādīptāḥ pratidiśam abhyasyatyarvācyā āvalekhanyāḥ
4.12.15	bhagam asyā varca iti mālāniṣpramandadantadhāvanakeśam īśānahatāyā anustaraṇyā vā kośam ulūkhaladaraṇe triśile nikhanati
4.12.16	mālām upamathyānvāha
4.12.17	trīṇi keśamaṇḍalāni kṛṣṇasūtrena vigrathya triśile 'śmottarāṇi vyatyāsam
4.12.18	athāsyai bhagam utkhanati yaṃ te bhagaṃ nicakhnus triśile yaṃ catuḥśile idaṃ tam utkhanāmi prajayā ca dhanena ceti
4.12.19	imāṃ khanāmīti bāṇāparṇīṃ lohitājāyā drapsena saṃnīya śayanam anuparikirati
4.12.20	abhi te 'dhām ity adhastāt palāśam upacṛtati
4.12.21	upa te 'dhām ity uparyupāsyati
4.12.22	kāmaṃ vineṣyamāṇo 'pāghenāsaṃkhyātāḥ śarkarāḥ parikiran vrajati
4.12.23	saṃmṛdnañjapati
4.12.24	asaṃmṛdnan
4.12.25	īrṣyāyā dhrājiṃ janād viśvajanīnāt tvāṣṭreṇāham iti pratijāpaḥ pradānābhimarśanāni
4.12.26	prathamena vakṣaṇāsu mantroktam
4.12.27	agner iveti paraśuphāṇṭam
4.12.28	ava jyām iveti dṛṣṭvāśmānam ādatte
4.12.29	dvitīyayābhinidadhāti
4.12.30	tṛtīyayābhiniṣṭhīvati
4.12.31	chāyāyāṃ sajyaṃ karoti
4.12.32	ayaṃ darbha ity oṣadhivat
4.12.33	agne jātān iti na vīraṃ janayet prānyān iti na vijāyetety aśvatarīmūtram aśmamaṇḍalābhyāṃ saṃghṛṣya bhakte 'laṃkāre
4.12.34	sīmantam anvīkṣate
4.12.35	api vṛśceti jāyāyai jāram anvāha
4.12.36	klībapade bādhakaṃ dhanur vṛścati
4.12.37	āśaye 'śmānaṃ praharati
4.12.38	tṛṣṭika iti bāṇāparṇīm
4.12.39	ā te dada iti mantroktāni saṃspṛśati
4.12.40	api cānvāhāpi cānvāha
5.1.1	ambayo yantīti kṣīraudanotkucastambapāṭāvijñānāni
5.1.2	sāṃgrāmikaṃ vedivijñānam
5.1.3	venas tad iti pañcaparveṣukumbhakamaṇḍalustambakāmpīlaśākhāyugedhmākṣeṣu pāṇyor ekaviṃśatyāṃ śarkarāsvīkṣate
5.1.4	kumbhamahatena pariveṣṭyādhāya śayane vikṛte saṃpātān atinayati
5.1.5	anatīkāśam avacchādyārajovitte kumāryau yena haretāṃ tato naṣṭam
5.1.6	evaṃ sīre sākṣe
5.1.7	loṣṭānāṃ kumārīm āha yam icchasi tam ādatsveti
5.1.8	ākṛtiloṣṭavalmīkau kalyāṇam
5.1.9	catuṣpathād bahucāriṇī
5.1.10	śmaśānānna ciraṃ jīvati
5.1.11	udakāñjaliṃ ninayety āha
5.1.12	prācīnam apakṣipantyāṃ kalyāṇam
5.2.1	jarāyuja iti durdinam āyan pratyuttiṣṭhati
5.2.2	anvṛcam udavajraiḥ
5.2.3	asyulmukakiṣkurūn ādāya
5.2.4	nagno lalāṭam unmṛjānaḥ
5.2.5	utsādya bāhyato 'ṅgārakapāle śigruśarkarā juhoti
5.2.6	kerārkāvādadhāti
5.2.7	varṣaparītaḥ pratilomakarṣitas triḥ parikramya khadāyām arkaṃ kṣipraṃ saṃvapati
5.2.8	namas te astu yas te pṛthu stanayitnur ity aśaniyuktam apādāya
5.2.9	prathamasya somadarbhakeśānīkuṣṭhalākṣāmañjiṣṭhībadaraharidraṃ bhūrjaśakalena pariveṣṭya manthaśirasyurvarāmadhye nikhanati
5.2.10	dadhi navenāśnāty ā saṃharaṇāt
5.2.11	āśāpālīyaṃ tṛtīyāvarjaṃ dṛṃhaṇāni
5.2.12	bhaumasya dṛtikarmāṇi
5.2.13	puroḍāśān aśmottarān antaḥsraktiṣu nidadhāti
5.2.14	ubhayān saṃpātavataḥ
5.2.15	sabhābhāgadhāneṣu ca
5.2.16	asaṃtāpe jyotirāyatanasyaikato 'nyaṃ śayāno bhaumaṃ japati
5.2.17	iyaṃ vīrud iti madughaṃ khādann aparājitāt pariṣadam āvrajati
5.2.18	nec chatrur iti pāṭāmūlaṃ pratiprāśitam
5.2.19	anvāha
5.2.20	badhnāti
5.2.21	mālāṃ saptapalāśīṃ dhārayati
5.2.22	ye bhakṣayanta iti pariṣadyekabhaktam anvīkṣamāṇo bhuṅkte
5.2.23	brahma jajñānam ity adhyāyān upākariṣyann abhivyāhārayati
5.2.24	prāśam ākhyāsyan
5.2.25	brahmodyaṃ vadiṣyan
5.2.26	mamāgne varca iti vibhuṅkṣyamāṇaḥ pramattarajjuṃ badhnāti
5.2.27	sabhā ca meti bhakṣayati
5.2.28	sthūṇe gṛhṇāty upatiṣṭhate
5.2.29	yad vadāmīti mantroktam
5.2.30	aham asmīty aparājitāt pariṣadam āvrajati
5.3.1	dūṣyā dūṣir asīti srāktyaṃ badhnāti
5.3.2	purastād agneḥ piśaṅgaṃ gāṃ kārayati
5.3.3	paścād agner lohitājam
5.3.4	yūṣapiśitārtham
5.3.5	mantroktāḥ
5.3.6	vāśākāmpīlasitīvārasadaṃpuṣpā avadhāya
5.3.7	dūṣyā dūṣir asi ye purastād īśānāṃ tvā samaṃ jyotir uto asy abandhukṛt suparṇas tvā yāṃ te cakrur ayaṃ pratisaro yāṃ kalpayantīti mahāśāntim āvapate
5.3.8	niśyavamucyoṣṇīṣyagrataḥ prokṣan vrajati
5.3.9	yatāyai yatāyai śāntāyai śāntivāyai bhadrāyai bhadrāvati syonāyai śagmāyai śivāyai sumaṅgali prajāvati suśīme 'haṃ vāmābhūr iti
5.3.10	abhāvād apavidhyati
5.3.11	kṛtyayāmitracakṣuṣā samīkṣan kṛtavyadhanīty avaliptaṃ kṛtyayā vidhyati
5.3.12	uktāvalekhanī
5.3.13	dūṣyā dūṣir asīti darvyā triḥ sārūpavatsenāpodakena mathitena gulphān pariṣiñcati
5.3.14	śakalenāvasicya yūṣapiśitānyāśayati
5.3.15	yaṣṭibhiścarma pinahya praiṣakṛt parikramya bandhān muñcati saṃdaṃśena
5.3.16	anyatpārśvīṃ saṃveśayati
5.3.17	śakalenoktam
5.3.18	abhyakteti navanītena mantroktam
5.3.19	darbharajjvā saṃnahyottiṣṭhaivety utthāpayati
5.3.20	savyena dīpaṃ dakṣiṇenodakālābvādāya vāgyatāḥ
5.3.21	praiṣakṛd agrataḥ
5.3.22	anāvṛtam
5.3.23	agoṣpadam
5.3.24	anudakakhātam
5.3.25	dakṣiṇāpravaṇe vā svayaṃdīrṇe vā svakṛte veriṇe 'nyāśāyāṃ vā nidadhāti
5.3.26	alābunā dīpam avasicya yathā sūrya ity āvṛtyāvrajati
5.3.27	tiṣṭhaṃstiṣṭhantīṃ mahāśāntim uccair abhinigadati
5.3.28	marmāṇi samprokṣante
5.3.29	kṛṣṇasīreṇa karṣati
5.3.30	adhi sīrebhyo daśa dakṣiṇā
5.3.31	abhicāradeśā mantreṣu vijñāyante tāni marmāṇi
5.4.1	yad adaḥ saṃprayatīr iti yenecchennadī pratipadyeteti prasiñcan vrajati
5.4.2	kāśadividhuvakavetasān niminoti
5.4.3	idaṃ va āpa iti hiraṇyam adhidadhāti
5.4.4	ayaṃ vatsa itīṣīkāñjimaṇḍūkaṃ nīlalohitābhyāṃ sakakṣaṃ baddhvā
5.4.5	ihettham ity avakayā pracchādayati
5.4.6	yatredam iti ninayati
5.4.7	mārutaṃ kṣīraudanaṃ mārutaśṛtaṃ mārutaiḥ paristīrya mārutena sruveṇa mārutenājyena varuṇāya trir juhoti
5.4.8	uktam upamanthanam
5.4.9	dadhimanthaṃ baliṃ hṛtvā saṃprokṣaṇībhyāṃ prasiñcan vrajati
5.4.10	pāṇinā vetreṇa vā pratyāhatyopari nipadyate
5.4.11	ayaṃ te yonir ity araṇyor agniṃ samāropayati
5.4.12	ātmani vā
5.4.13	upāvaroha jātavedaḥ punar devo devebhyo havyaṃ vaha prajānan ānandino modamānāḥ suvīrā indhīmahi tvā śaradāṃ śatānīty upāvarohayati
5.4.14	yāṃ tvā gandharvo akhanad vṛṣaṇas te khanitāro vṛṣā tvam asy oṣadhe vṛṣāsi vṛṣṇyāvati vṛṣaṇe tvā khanāmasīty ucchuṣmāparivyādhāv āyasena khanati
5.4.15	dugdhe phāṇṭāvadhijyam upastha ādhāya pibati
5.4.16	mayūkhe musale vāsīna ity ekārkasūtram ārkaṃ badhnāti
5.4.17	yāvadaṅgīnam ity asitaskandham asitavālena
5.4.18	ā vṛṣāyasvety ubhayam apyeti
5.5.1	samutpatantu pranabhasveti varṣakāmo dvādaśarātram anuśuṣyet
5.5.2	sarvavrata upaśrāmyati
5.5.3	maruto yajate yathā varuṇaṃ juhoti
5.5.4	oṣadhīḥ saṃpātavatīḥ praveśyābhinyubjati
5.5.5	viplāvayeta
5.5.6	śvaśiraeṭakaśiraḥkeśajaradupānaho vaṃśāgre prabadhya yodhayati
5.5.7	udapātreṇa saṃpātavatā saṃprokṣyāmapātraṃ tripāde 'śmānam avadhāyāpsu nidadhāti
5.5.8	ayaṃ te yonir ā no bhara dhītī vety artham utthāsyann upadadhīta
5.5.9	japati
5.5.10	pūrvāsvaṣāḍhāsu gartaṃ khanati
5.5.11	uttarāsu saṃcinoti
5.5.12	ādevanaṃ saṃstīrya
5.5.13	udbhindatīṃ saṃjayantīṃ yathā vṛkṣam aśanir idam ugrāyeti vāsitān akṣān nivapati
5.5.14	ambayo yanti śaṃbhumayobhū hiraṇyavarṇā yad adaḥ punantu mā sasruṣīr himavataḥ prasravanti vāyoḥ pūtaḥ pavitreṇa śaṃ ca no mayaś ca no anaḍudbhyas tvaṃ prathamaṃ mahyam āpo vaiśvānaro raśmibhir ity abhivarṣaṇāvasecanānām
5.5.15	uttamena vācaspatiliṅgābhir udyantam upatiṣṭhate
5.5.16	snāto 'hatavasano niktvāhatam ācchādayati
5.5.17	dadāti
5.5.18	yathā māṃsam iti vacanam
5.5.19	vatsaṃ saṃdhāvya gomūtreṇāvasicya triḥ pariṇīyopacṛtati
5.5.20	śiraḥkarṇam abhimantrayate
5.5.21	vātaraṃhā iti snāte 'śve saṃpātān abhyatinayati
5.5.22	palāśe cūrṇeṣūttarān
5.5.23	ācamayati
5.5.24	āplāvayati
5.5.25	cūrṇair avakirati
5.5.26	trir ekayā ceti
5.6.1	bhadrād adhīti pravatsyann upadadhīta
5.6.2	japati
5.6.3	yānaṃ saṃprokṣya vimocayati
5.6.4	dravyaṃ saṃpātavad utthāpayati
5.6.5	nirmṛjyopayacchati
5.6.6	ubhā jigyathur ity ārdrapādābhyāṃ sāṃmanasyam
5.6.7	yānena pratyañcau grāmān pratipādya prayacchati
5.6.8	āyātaḥ samidha ādāyorjaṃ bibhrad ity asaṃkalpayann etya sakṛd ādadhāti
5.6.9	ṛcaṃ sāmety anupravacanīyasya juhoti
5.6.10	yuktābhyāṃ tṛtīyām
5.6.11	ānumatīṃ caturthīm
5.6.12	samāvartanīyasamāpanīyayoścaiṣejyā
5.6.13	apo divyā iti paryavetavrata udakānte śāntyudakam abhimantrayate
5.6.14	astamite samitpāṇir etya tṛtīyavarjaṃ samidha ādadhāti
5.6.15	idāvatsarāyeti vratavisarjanam ājyaṃ juhuyāt
5.6.16	samidho 'bhyādadhyāt
5.6.17	idāvatsarāya parivatsarāya saṃvatsarāya prativedayāma enat / yad vrateṣu duritaṃ nijagmimo durhārdaṃ tena śamalenāñjmaḥ / yan me vrataṃ vratapate lulobhāhorātre samadhātāṃ ma enat / udyan purastād bhiṣag astu candramāḥ sūryo raśmibhir abhigṛṇātv enat / yad vratam atipede cittyā manasā hṛdā / ādityā rudrās tan mayi vasavaś ca samindhatām / vratāni vratapataya upākaromy agnaye / sa me dyumnaṃ bṛhad yaśo dīrgham āyuḥ kṛṇotu me / iti vratasamāpanīr ādadhāti
5.6.18	trirātram arasāśī snātavrataṃ carati
5.6.19	nir lakṣmyam iti pāpalakṣaṇāyā mukham ukṣatyanvṛcaṃ dakṣiṇāt keśastukāt
5.6.20	palāśena phalīkaraṇān hutvā śeṣaṃ pratyānayati
5.6.21	phalīkaraṇatuṣabusāvatakṣaṇāni savyāyāṃ pādapārṣṇyāṃ nidadhāti
5.6.22	apanodanāpāghābhyām anvīkṣan pratijapati
5.6.23	dīrghāyutvāyeti mantroktaṃ badhnāti
5.7.1	karśaphasyeti piśaṅgasūtram araludaṇḍaṃ yad āyudham
5.7.2	phalīkaraṇair dhūpayati
5.7.3	ati dhanvānīty avasānaniveśanānucaraṇātinayanejyā
5.7.4	vāstoṣpatīyaiḥ kulijakṛṣṭe dakṣiṇato 'gneḥ saṃbhāram āharati
5.7.5	vāstoṣpatyādīni mahāśāntim āvapate
5.7.6	madhyame garte darbheṣu vrīhiyavam āvapati
5.7.7	śāntyudakaśaṣpaśarkaram anyeṣu
5.7.8	ihaiva dhruvām iti mīyamānām ucchrīyamāṇām anumantrayate
5.7.9	abhyajyeti mantroktam
5.7.10	pūrṇaṃ nārīty udakumbham agnim ādāya prapadyante
5.7.11	dhruvābhyāṃ dṛṃhayati
5.7.12	śaṃbhumayobhubhyāṃ viṣyandayati
5.7.13	vāstoṣpate pratijānīhy asmān svāveśo anamīvo na edhi / yat tvemahe prati nas tajjuṣasva catuṣpado dvipada āveśayeha / anamīvo vāstoṣpate viśvā rūpāṇy āviśan / sakhā suśeva edhi naḥ / iti vāstoṣpataye kṣīraudanasya juhoti
5.7.14	sarvānnāni brāhmaṇān bhojayati
5.7.15	maṅgalyāni
5.7.16	ye agnaya iti kravyādanupahata iti palāśaṃ badhnāti
5.7.17	juhoti
5.7.18	ādadhāti
5.7.19	udañcanenodapātryāṃ yavān adbhir ānīyollopam
5.7.20	ye agnaya iti pālāśyā darvyā mantham upamathya kāmpīlībhyām upamanthanībhyām
5.7.21	śamanaṃ ca
5.8.1	ya ātmadā iti vaśāśamanam
5.8.2	purastād agneḥ pratīcīṃ dhārayati
5.8.3	paścād agneḥ prāṅmukha upaviśyānvārabdhāyai śāntyudakaṃ karoti
5.8.4	tatraitat sūktam anuyojayati
5.8.5	tenainām ācāmayati ca samprokṣati ca
5.8.6	tiṣṭhaṃstiṣṭhantīṃ mahāśāntim uccair abhinigadati
5.8.7	ya īśe paśupatiḥ paśūnām iti hutvā vaśām anakti śirasi kakude jaghanadeśe
5.8.8	anyatarāṃ svadhitidhārām anakti
5.8.9	aktayā vapām utkhanati
5.8.10	dakṣiṇe pārśve darbhābhyām adhikṣipatyamuṣmai tvā juṣṭam iti yathādevatam
5.8.11	nissālām ity ulmukena triḥ prasavyaṃ pariharaty anabhipariharan ātmānam
5.8.12	darbhābhyām anvārabhate
5.8.13	paścād uttarato 'gneḥ pratyakśīrṣīm udakpādīṃ nividhyati
5.8.14	sam asyai tanvā bhavety anyataraṃ darbham avāsyati
5.8.15	atha prāṇān āsthāpayati prajānanta iti
5.8.16	dakṣiṇatas tiṣṭhan rakṣohaṇaṃ japati
5.8.17	saṃjñaptāyāṃ juhoti / yad vaśā māyum akratoro vā paḍbhir āhata / agnir mā tasmād enaso viśvān muñcatv aṃhasa iti
5.8.18	udapātreṇa patnyabhivrajya mukhādīni gātrāṇi prakṣālayate
5.8.19	mukhaṃ śundhasva devayajyāyā iti
5.8.20	prāṇān iti nāsike
5.8.21	cakṣur iti cakṣuṣī
5.8.22	śrotram iti karṇau
5.8.23	yat te krūraṃ yad āsthitam iti samantaṃ rajjudhānam
5.8.24	caritrāṇīti pādān samāhṛtya
5.8.25	nābhim iti nābhim
5.8.26	meḍhram iti meḍhram
5.8.27	pāyum iti pāyum
5.8.28	yat te krūraṃ yad āsthitaṃ tacchundhasveti avaśiṣṭāḥ pārśvadeśe 'vasicya yathārthaṃ vrajati
5.8.29	vapāśrapaṇyāvājyaṃ sruvaṃ svadhitiṃ darbham ādāyābhivrajyottānāṃ parivartyānulomaṃ nābhideśe darbham āstṛṇāti
5.8.30	oṣadhe trāyasvainaṃ svadhite mainaṃ hiṃsīr iti śastraṃ prayacchati
5.8.31	idam aham āmuṣyāyaṇasyāmuṣyāḥ putrasya prāṇāpānāv apakṛntāmīty apakṛtya
5.8.32	adharapravraskena lohitasyāpahatya
5.8.33	idam aham āmuṣyāyaṇasyāmuṣyāḥ putrasya prāṇāpānau nikhanāmīty āsye nikhanati
5.8.34	vapayā dyāvāpṛthivī prorṇuvāthām iti vapāśrapaṇyau vapayā pracchādya
5.8.35	svadhitinā prakṛtyotkṛtya
5.8.36	āvraskam abhighārya
5.8.37	vāyo ve stokānām iti darbhāgraṃ prāsyati
5.8.38	pratyuṣṭaṃ rakṣa iti carum aṅgāre nidadhāti
5.8.39	devas tvā savitā śrapayatviti śrapayati
5.8.40	suśṛtāṃ karoti
5.9.1	yadyaṣṭāpadī syād garbhamañjalau sahiraṇyaṃ sayavaṃ vā ya ātmadā iti khadāyāṃ tryaratnāvagnau sakṛjjuhoti
5.9.2	viśasya samavattānyavadyet
5.9.3	hṛdayaṃ jihvā śyenaś ca doṣī pārśve ca tāni ṣaṭ / yakṛdvṛkkau gudaśroṇī tāny ekādaśa daivatāni
5.9.4	dakṣiṇaḥ kapilalāṭaḥ savyā śroṇir gudaś ca yaḥ / etāni trīṇi tryaṅgāni sviṣṭakṛdbhāga eva
5.9.5	tad avadya prajñātāni śrapayet
5.9.6	hoṣyan dvirdvir devatānām avadyet
5.9.7	sakṛtsakṛt sauviṣṭakṛtānām
5.9.8	vapāyāḥ samiddha ūrdhvā asyeti juhoti
5.9.9	yuktābhyāṃ tṛtīyām
5.9.10	ānumatīṃ caturthīm
5.9.11	jātavedo vapayā gaccha devāṃs tvaṃ hi hotā prathamo babhūtha / ghṛtasyāgne tanvā saṃbhava satyāḥ santu yajamānasya kāmāḥ svāhā
5.9.12	ūrdhvanabhasaṃ mārutaṃ gacchatam iti vapāśrapaṇyāvanupraharati
5.9.13	prācīm ekaśṛṅgāṃ pratīcīṃ dviśṛṅgām
5.9.14	pitryeṣu vaha vapāṃ jātavedaḥ pitṛbhyo yatraitān vettha nihitān parāke / medasaḥ kulyā upa tān sravantu satyā eṣām āśiṣaḥ santu kāmāḥ svāhā svadheti vapāyās trir juhoti
5.9.15	samavattānām
5.9.16	sthālīpākasya samrāḍ asy adhiśrayaṇaṃ nāma sakhīnām abhy ahaṃ viśvā āśāḥ sākṣīya / kāmo 'si kāmāya tvā sarvavīrāya sarvapuruṣāya sarvagaṇāya sarvakāmāya juhomi / anv adya no 'numatiḥ pūṣā sarasvatī mahī / yat karomi tad ṛdhyatām anumataye svāheti juhoti
5.9.17	ka idaṃ kasmā adāt kāmas tad agre yad annaṃ punar maitv indriyam iti pratigṛhṇāti
5.9.18	uttamā sarvakāmā
5.9.19	vaśayā pākayajñā vyākhyātāḥ
5.10.1	utāmṛtāsuḥ śivās ta ity abhyākhyātāya prayacchati
5.10.2	drughaṇaśiro rajjvā badhnāti
5.10.3	pratirūpaṃ palāśāyolohahiraṇyānām
5.10.4	yena someti yājayiṣyan sārūpavatsam aśnāti
5.10.5	nidhane yajate
5.10.6	yaṃ yācāmi yad āśaseti yāciṣyan
5.10.7	mantroktāni patitebhyo devāḥ kapotarcā kapotam amūn hetir iti mahāśāntim āvapate
5.10.8	parīme 'gnim ity agniṃ gām ādāya niśi kārayamāṇas triḥ śālāṃ pariṇayati
5.10.9	paro 'pehi yo na jīva iti svapnaṃ dṛṣṭvā mukhaṃ vimārṣṭi
5.10.10	atighoraṃ dṛṣṭvā maiśradhānyaṃ puroḍāśam anyāśāyāṃ vā nidadhāti
5.10.11	paryāvarta iti paryāvartate
5.10.12	yat svapna ityaśitvā vīkṣate
5.10.13	vidma te svapneti sarveṣām apyayaḥ
5.10.14	nahi te agne tanva iti brahmacāryācāryasyādahana upasamādhāya triḥ parikramya puroḍāśaṃ juhoti
5.10.15	trirātram aparyāvartamānaḥ śayīta
5.10.16	nopaśayīteti kauśikaḥ
5.10.17	snānīyābhiḥ snāyāt
5.10.18	aparyavetavrataḥ pratyupeyāt
5.10.19	avakīrṇine darbhaśulbam āsajyeti āvapati
5.10.20	evaṃ saṃpātavatodapātreṇāvasicya
5.10.21	mantroktaṃ śāntyudakena samprokṣya
5.10.22	saṃ sam id iti svayaṃ prajvalite 'gnau
5.10.23	agnī rakṣāṃsi sedhatīti sedhantam
5.10.24	yad asmṛtīti saṃdeśam aparyāpya
5.10.25	pratno hīti pāpanakṣatre jātāya mūlena
5.10.26	mā jyeṣṭhaṃ tṛte devā iti parivittiparivividānāvudakānte mauñjaiḥ parvasu baddhvā piñjūlībhir āplāvayati
5.10.27	avasiñcati
5.10.28	pheneṣūttarān pāśān ādhāya nadīnāṃ phenān iti praplāvayati
5.10.29	sarvaiśca praviśyāpāṃ sūktaiḥ
5.10.30	devaheḍanena mantroktam
5.10.31	ācāryāya
5.10.32	upadadhīta
5.10.33	khadāśayasyāvapate
5.10.34	vaivasvataṃ yajate
5.10.35	catuḥśarāvaṃ dadāti
5.10.36	uttamarṇe mṛte tadapatyāya prayacchati
5.10.37	sagotrāya
5.10.38	śmaśāne nivapati
5.10.39	catuṣpathe ca
5.10.40	kakṣān ādīpayati
5.10.41	divo nu mām iti vīdhrabindūn prakṣālayati
5.10.42	mantroktaiḥ spṛśati
5.10.43	yasyottamadantau pūrvau jāyete yau vyāghrāv ity āvapati
5.10.44	mantroktān daṃśayati
5.10.45	śāntyudakaśṛtam ādiṣṭānām āśayati
5.10.46	pitarau ca
5.10.47	idaṃ yat kṛṣṇa iti kṛṣṇaśakuninādhikṣiptaṃ prakṣālayati
5.10.48	upamṛṣṭaṃ paryagni karoti
5.10.49	pratīcīnaphala ity apāmārgedhme 'pāmārgīr ādadhāti
5.10.50	yad arvācīnam ity ācāmati
5.10.51	yat te bhūma iti vikhanati
5.10.52	yat ta ūnam iti saṃvapati
5.10.53	prehi prahareti kāpiñjalāni svastyayanāni bhavanti
5.10.54	prehi prahara vā dāvān gṛhebhyaḥ svastaye / kapiñjala pradakṣiṇaṃ śatapattrābhi no vada / bhadraṃ vada dakṣiṇato bhadram uttarato vada / bhadraṃ purastān no vada bhadraṃ paścāt kapiñjala / śunaṃ vada dakṣiṇataḥ śunam uttarato vada / śunaṃ purastān no vada śunaṃ paścāt kapiñjala / bhadraṃ vada putrair bhadraṃ vada gṛheṣu ca / bhadram asmākaṃ vada bhadraṃ no abhayaṃ vada / āvadaṃstvaṃ śakune bhadram āvada tūṣṇīm āsīnaḥ sumatiṃ cikiddhi naḥ / yad utpatan vadasi karkarir yathā bṛhad vadema vidathe suvīrāḥ / yauvanāni mahayasi jigyuṣām iva dundubhiḥ / kapiñjala pradakṣiṇaṃ śatapattrābhi no vada / iti kāpiñjalāni svastyayanāni bhavanti
5.10.55	yo abhy u babhruṇāyasi svapantam atsi puruṣaṃ śayānam agatsvalam / ayasmayena brahmaṇāśmamayena varmaṇā pary asmān varuṇo dadhad ity abhyavakāśe saṃviśatyabhyavakāśe saṃviśati
6.1.1	ubhayataḥ paricchinnaṃ śaramayaṃ barhir ābhicārikeṣu
6.1.2	dakṣiṇataḥ saṃbhāram āharatyāṅgirasam
6.1.3	iṅgiḍam ājyam
6.1.4	savyāni
6.1.5	dakṣiṇāpavargāṇi
6.1.6	dakṣiṇāpravaṇe iriṇe dakṣiṇāmukhaḥ prayuṅkte
6.1.7	sāgnīni
6.1.8	agne yat te tapa iti purastāddhomāḥ
6.1.9	tathā tad agne kṛṇu jātaveda ity ājyabhāgau
6.1.10	nir amuṃ nudeti saṃsthitahomāḥ
6.1.11	kṛttikārokārodhāvāpyeṣu
6.1.12	bharadvājapravraskenāṅgirasaṃ daṇḍaṃ vṛścati
6.1.13	mṛtyor ahaṃ iti bādhakīm ādadhāti
6.1.14	ya imām ayaṃ vajra iti dviguṇām ekavīrān saṃnahya pāśān nimuṣṭitṛtīyaṃ daṇḍaṃ saṃpātavat
6.1.15	pūrvābhir badhnīte
6.1.16	vajro 'si sapatnahā tvayādya vṛtraṃ sākṣīya / tvām adyavanaspate vṛkṣāṇām udayuṣmahi / sa na indra purohito viśvataḥ pāhi rakṣasaḥ / abhi gāvo 'nūṣatābhi dyumnaṃ bṛhaspate / prāṇa prāṇaṃ trāyasvāso 'save mṛḍa / nirṛte nirṛtyā naḥ pāśebhyo muñca / iti daṇḍam ādatte
6.1.17	bhaktasyāhutena mekhalāyā granthim ālimpati
6.1.18	ayaṃ vajra iti bāhyato daṇḍam ūrdhvam avāgagraṃ tisṛbhir anvṛcaṃ nihanti
6.1.19	antar upaspṛśet
6.1.20	yad aśnāmīti mantroktam
6.1.21	yat pātram āhanti phaḍḍhato 'sāviti
6.1.22	idam aham āmuṣyāyaṇasyāmuṣyāḥ putrasya prāṇāpānāv apyāyacchāmīty āyacchati
6.1.23	ye 'māvāsyāṃ iti saṃnahya sīsacūrṇāni bhakte 'laṃkāre
6.1.24	parābhūtaveṇor yaṣṭyā bāhumātryālaṃkṛtayāhanti
6.1.25	dyāvāpṛthivī urviti paraśupalāśena dakṣiṇā dhāvataḥ padaṃ vṛścati
6.1.26	anvak tris tiryak triḥ
6.1.27	akṣṇayā saṃsthāpya
6.1.28	āvraskāt pāṃsūn palāśam upanahya bhraṣṭre 'bhyasyati
6.1.29	sphoṭatsu stṛtaḥ
6.1.30	paścād agneḥ karṣvāṃ kūdyupastīrṇāyāṃ dvādaśarātram aparyāvartamānaḥ śayīta
6.1.31	tata utthāya trir ahna udavajrān praharati
6.1.32	nadyā anāmasampannāyā aśmānaṃ prāsyati
6.1.33	uṣṇe 'kṣatasaktūn anūpamathitān anucchvasan pibati
6.1.34	kathaṃ trīṃstrīn kāśīn trirātram
6.1.35	dvau dvau trirātram
6.1.36	ekaikaṃ ṣaḍrātram
6.1.37	dvādaśyāḥ prātaḥ kṣīraudanaṃ bhojayitvocchiṣṭānucchiṣṭaṃ bahumatsye prakirati
6.1.38	saṃdhāvatsu stṛtaḥ
6.1.39	lohitaśirasaṃ kṛkalāsam amūn hanmīti hatvā sadyaḥ kāryo bhāṅge śayane
6.1.40	lohitālaṃkṛtaṃ kṛṣṇavasanam anūktaṃ dahati
6.1.41	ekapadābhir anyo 'nutiṣṭhati
6.1.42	aṅgaśaḥ sarvahutam anyam
6.1.43	paścād agneḥ śarabhṛṣṭīr nidhāyodag vrajatyā svedajananāt
6.1.44	nivṛtya svedālaṃkṛtā juhoti
6.1.45	kośa uraḥśiro 'vadhāya padāt pāṃsūn
6.1.46	paścād agner lavaṇamṛḍīcīs tisro 'śītīr vikarṇīḥ śarkarāṇām
6.1.47	viṣaṃ śirasi
6.1.48	bādhakena avāgagreṇa praṇayann anvāha
6.1.49	pāśe sa iti kośe granthīn udgrathnāti
6.1.50	āmum ity ādatte
6.1.51	marmaṇi khādireṇa sruveṇa gartaṃ khanati
6.1.52	bāhumātram atīva ya iti śarair avajvālayati
6.1.53	avadhāya saṃcitya loṣṭaṃ sruveṇa samopya
6.1.54	amum unnaiṣam ity uktāvalekhanīm
6.1.55	chāyāṃ vā
6.1.56	upaninayate
6.1.57	anvāha
6.2.1	bhrātṛvyakṣayaṇam ity araṇye sapatnakṣayaṇīr ādadhāti
6.2.2	grāmam etyāvapati
6.2.3	pumān puṃsa iti mantroktam abhihutālaṃkṛtaṃ badhnāti
6.2.4	yāvantaḥ sapatnās tāvataḥ pāśān iṅgiḍālaṃkṛtān saṃpātavato 'nūktān sasūtrāṃścamvā marmaṇi nikhanati
6.2.5	nāvi praiṇān nudasva kāmeti mantroktaṃ śākhayā praṇudati
6.2.6	te 'dharāñca iti praplāvayati
6.2.7	bṛhann eṣām ity āyantaṃ śapyamānam anvāha
6.2.8	vaikaṅkateneti mantroktam
6.2.9	dadir hīti sāgnīni
6.2.10	deśakapaṭu prakṣiṇāti
6.2.11	te 'vadan iti netṝṇāṃ padaṃ vṛścati
6.2.12	anvāha
6.2.13	brahmagavībhyām anvāha
6.2.14	ceṣṭām
6.2.15	vicṛtati
6.2.16	ūbadhye
6.2.17	śmaśāne
6.2.18	trir amūn harasvety āha
6.2.19	dvitīyayāśmānam ūbadhyagūhe
6.2.20	dvādaśarātraṃ sarvavrata upaśrāmyati
6.2.21	dvir udite stṛtaḥ
6.2.22	avāgagreṇa nivartayati
6.2.23	upa prāgād iti śune piṇḍaṃ pāṇḍuṃ prayacchati
6.2.24	tārchaṃ badhnāti
6.2.25	juhoti
6.2.26	ādadhāti
6.2.27	idaṃ tad yuje yat kiṃ cāsau manasety āhitāgniṃ pratinirvapati
6.2.28	madhyamapalāśena phalīkaraṇāñjuhoti
6.2.29	nir amum ity aṅguṣṭhena trir anuprastṛṇāti
6.2.30	śaraṃ kadvindukoṣṭhair anunirvapati
6.2.31	lohitāśvatthapalāśena viṣāvadhvastaṃ juhoti
6.2.32	tvaṃ vīrudhām iti mūtrapurīṣaṃ vatsaśepyāyāṃ kakucair apidhāpya sampiṣya nikhanati
6.2.33	śepyānaḍe
6.2.34	śepyāyām
6.2.35	yathā sūrya ity anvāha
6.2.36	uttarayā yāṃstān paśyati
6.2.37	indrotibhir agne jātān yo na stāyad dipsati yo naḥ śapād iti vaidyuddhatīḥ
6.2.38	sāṃtapanety ūrdhvaśuṣīḥ
6.2.39	ghraṃsaśṛtaṃ puroḍāśam ghraṃsavilīnena sarvahutam
6.2.40	ud asya śyāvāv itīṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvoṣṇodake vyādāya pratyāhuti maṇḍūkam apanudatyabhinyubjati
6.2.41	upadhāvantam asadan gāva iti kāmpīlaṃ saṃnahya kṣīrotsikte pāyayati lohitānāṃ caikkaśam
6.2.42	aśiśiṣoḥ kṣīraudanam
6.2.43	āmapātram abhyavanenekti
6.3.1	sapatnahanam ity ṛṣabhaṃ saṃpātavantam atisṛjati
6.3.2	āśvatthīr avapannāḥ
6.3.3	svayam indrasyauja iti prakṣālayati
6.3.4	jiṣṇave yogāyety apo yunakti
6.3.5	vātasya raṃhitasyāmṛtasya yonir iti pratigṛhṇāti
6.3.6	uttamāḥ pratāpyādharāḥ pradāyainam enān adharācaḥ parāco 'vācas tapasas tam unnayata devāḥ pitṛbhiḥ saṃvidānaḥ prajāpatiḥ prathamo devatānām ity atisṛjati
6.3.7	idam ahaṃ yo mā prācyā diśo 'ghāyur abhidāsād apavādīd iṣugūhas tasyemau prāṇāpānāvapakrāmāmi brahmaṇā
6.3.8	dakṣiṇāyāḥ pratīcyā udīcyā dhruvāyā vyadhvāyā ūrdhvāyāḥ
6.3.9	idam aham yo mā diśām antardeśebhya ity apakrāmāmīti
6.3.10	evam abhiṣṭhānāpohananiveṣṭanāni
6.3.11	sarvāṇi khalu śaśvad bhūtāni
6.3.12	brāhmaṇād vajram udyacchamānācchaṅkante māṃ haniṣyasi māṃ haniṣyasīti tebhyo 'bhayaṃ vadeccham agnaye śaṃ pṛthivyai śam antarikṣāya śaṃ vāyave śaṃ dive śaṃ sūryāya śaṃ candrāya śaṃ nakṣatrebhyaḥ śaṃ gandharvāpsarobhyaḥ śaṃ sarpetarajanebhyaḥ śivam mahyam iti
6.3.13	yo va āpo 'pāṃ yaṃ vayam apām asmai vajram ity anvṛcam udavajrān
6.3.14	viṣṇoḥ kramo 'sīti viṣṇukramān
6.3.15	mamāgne varca iti bṛhaspatiśirasaṃ pṛṣātakenopasicyābhimantryopanidadhāti
6.3.16	pratijānan nānuvyāharet
6.3.17	uttamenopadraṣṭāram
6.3.18	udehi vājinnity ardharcena nāvaṃ majjatīm
6.3.19	samiddho 'gnir ya ime dyāvāpṛthivī ajaiṣmety adhipāśān ādadhāti
6.3.20	pade pade pāśān vṛścati
6.3.21	adhipāśān bādhakāñśaṅkūṃstān saṃkṣudya saṃnahya bhraṣṭre 'dhyasyati
6.3.22	aśiśiṣoḥ kṣīraudanādīni trīṇi
6.3.23	gartedhmāvantareṇāvalekhanīṃ sthāṇau nibadhya dvādaśarātraṃ saṃpātān abhyatininayati
6.3.24	ṣaṣṭhyodavajrān praharati
6.3.25	saptamyācāmati
6.3.26	yaś ca gām ity anvāha
6.3.27	nir durarmaṇya iti saṃdhāvyābhimṛśati
7.1.1	svastidā ye te panthāna ity adhvānaṃ dakṣiṇena prakrāmati
7.1.2	vyudasyatyasaṃkhyātāḥ śarkarāḥ
7.1.3	tṛṇāni chittvopatiṣṭhate
7.1.4	āre amūḥ pāre pātaṃ na ya enaṃ pariṣīdanti yad āyudhaṃ daṇḍena vyākhyātam
7.1.5	diṣṭyā mukhaṃ vimāya saṃviśati
7.1.6	trīṇi padāni pramāyottiṣṭhati
7.1.7	tisro diṣṭīḥ
7.1.8	pretaṃ pādāv ity avasasya
7.1.9	pāyayati
7.1.10	upasthās ta iti trīṇyopyātikrāmati
7.1.11	svasti mātra iti niśyupatiṣṭhate
7.1.12	indram ahaṃ iti paṇyaṃ saṃpātavad utthāpayati
7.1.13	nimṛjya digyuktābhyāṃ doṣo gāya pātaṃ na iti pañcānaḍudbhyo yamo mṛtyur viśvajicchakadhūmaṃ bhavāśarvāv ity upadadhīta
7.1.14	uttamena sārūpavatsasya rudrāya trir juhoti
7.1.15	upottamena suhṛdo brāhmaṇasya śakṛtpiṇḍān parvasvādhāya śakadhūmaṃ kim adyāhar iti pṛcchati
7.1.16	bhadraṃ sumaṅgalam iti pratipadyate
7.1.17	yuktayor mā no devā yas te sarpa iti śayanaśālorvarāḥ parilikhati
7.1.18	tṛṇāni yugatardmanā saṃpātavanti dvāre pracṛtati
7.1.19	ūbadhyaṃ sambhinatti
7.1.20	nikhanati
7.1.21	ādadhāti
7.1.22	apāmārgaprasūnān kudrīcīśaphān parācīnamūlān
7.2.1	udita iti khādiraṃ śaṅkuṃ saṃpātavantam udgṛhṇan nikhanan gā anuvrajati
7.2.2	ninayanaṃ samuhya cāre sārūpavatsasyendrāya trir juhoti
7.2.3	diśyān balīn harati
7.2.4	pratidiśam upatiṣṭhate
7.2.5	madhye pañcamam anirdiṣṭam
7.2.6	śeṣaṃ ninayati
7.2.7	brahma jajñānaṃ bhavāśarvāv ityāsannam araṇye parvataṃ yajate
7.2.8	anyasmin bhavaśarvapaśupatyugrarudramahādeveśānānāṃ pṛthag āhutīḥ
7.2.9	goṣṭhe ca dvitīyam aśnāti
7.2.10	darbhān ādhāya dhūpayati
7.2.11	bhūtyai vaḥ puṣṭyai va iti prathamajayor mithunayor mukham anakti
7.2.12	tisro naladaśākhā vatsān pāyayati
7.2.13	śākhayodakadhārayā gāḥ parikrāmati
7.2.14	aśmavarma ma iti ṣaḍ aśmanaḥ saṃpātavataḥ sraktiṣūparyadhastān nikhanati
7.2.15	alasālā ity ālabheṣajam
7.2.16	trīṇi silāñjālāgrāṇyurvarāmadhye nikhanati
7.2.17	hataṃ tardaṃ iti ayasā sīsaṃ karṣann urvarāṃ parikrāmati
7.2.18	aśmano 'vakirati
7.2.19	tardam avaśirasaṃ vadanāt keśena samuhyorvarāmadhye nikhanati
7.2.20	uktaṃ cāre
7.2.21	balīn haratyāśāyā āśāpataye 'śvibhyāṃ kṣetrapataye
7.2.22	yadaitebhyaḥ kurvīta vāgyatas tiṣṭhed āstamayāt
7.3.1	ye panthāna iti parītyopadadhīta
7.3.2	prayacchati
7.3.3	yasyās te yat te devī viṣāṇā pāśān ity unmocanapratirūpaṃ saṃpātavantaṃ karoti
7.3.4	vācā baddhāya bhūmiparilekham
7.3.5	āyana iti śamanam antarā hradaṃ karoti
7.3.6	śāle ca
7.3.7	avakayā śālāṃ paritanoti
7.3.8	śapyamānāya prayacchati
7.3.9	nidagdhaṃ prakṣālayati
7.3.10	mahīm ū ṣv iti taraṇānyālambhayati
7.3.11	dūrānnāvaṃ saṃpātavatīṃ naumaṇiṃ badhnāti
7.3.12	prapatha iti naṣṭaiṣiṇāṃ prakṣālitābhyaktapāṇipādānāṃ dakṣiṇān pāṇīn nimṛjyotthāpayati
7.3.13	evaṃ saṃpātavataḥ
7.3.14	nimṛjyaikaviṃśatiṃ śarkarāścatuṣpathe 'vakṣipyāvakirati
7.3.15	namaskṛtyeti mantroktam
7.3.16	aṃholiṅgānām āpo bhojanahavīṃṣyabhimarśanopasthānam ādityasya
7.3.17	svayaṃ haviṣāṃ bhojanam
7.3.18	viśve devā ity āyuṣyāṇi
7.3.19	sthālīpāke ghṛtapiṇḍān pratinīyāśnāti
7.3.20	asmin vasu yad ābadhnan nava prāṇān iti yugmakṛṣṇalam ādiṣṭānāṃ sthālīpāka ādhāya badhnāti
7.3.21	āśayati
7.4.1	āyurdā iti godānaṃ kārayiṣyan saṃbhārān saṃbharati
7.4.2	amamrim ojomānīṃ dūrvām akarṇam aśmamaṇḍalam ānaḍuhaśakṛtpiṇḍaṃ ṣaḍ darbhaprāntāni kaṃsam ahate vasane śuddham ājyam śāntā oṣadhīr navam udakumbham
7.4.3	bāhyataḥ śāntavṛkṣasyedhmaṃ prāñcam upasamādhāya
7.4.4	parisamuhya paryukṣya paristīrya barhir udapātram upasādya paricaraṇenājyaṃ paricarya
7.4.5	nityān purastāddhomān hutvājyabhāgau ca
7.4.6	paścād agneḥ prāṅmukha upaviśyānvārabdhāya śāntyudakaṃ karoti
7.4.7	tatraitat sūktam anuyojayati
7.4.8	trir evāgniṃ samprokṣati triḥ paryukṣati
7.4.9	triḥ kārayamāṇam ācāmayati ca samprokṣati ca
7.4.10	śakṛtpiṇḍasya sthālarūpaṃ kṛtvā suhṛde brāhmaṇāya prayacchati
7.4.11	tat suhṛd dakṣiṇato 'gner udaṅmukha āsīno dhārayati
7.4.12	athāsmā anvārabdhāya karoti
7.4.13	āyurdā ity anena sūktenājyaṃ juhvan mūrdhni saṃpātān ānayati
7.4.14	dakṣiṇe pāṇāvaśmamaṇḍala udapātra uttarasaṃpātān sthālarūpa ānayati
7.4.15	amamrim ojomānīṃ codapātre 'vadhāya
7.4.16	sthālarūpe dūrvāṃ śāntyudakam uṣṇodakaṃ caikadhābhisamāsicya
7.4.17	āyam agan savitā kṣureṇa ity udapātram anumantrayate
7.4.18	aditiḥ śmaśru ity undati
7.4.19	yat kṣureṇa ity udakpattraṃ kṣuram adbhi ścotya triḥ pramārṣṭi
7.4.20	yenāvapat iti dakṣiṇasya keśapakṣasya darbhapiñjūlyā keśān abhinidhāya pracchidya sthālarūpe karoti
7.4.21	evam eva dvitīyaṃ karoti
7.4.22	evaṃ tṛtīyam
7.4.23	evam evottarasya keśapakṣasya karoti
7.5.1	atha nāpitaṃ samādiśatyakṣaṇvan vapa keśaśmaśrur oma parivapa nakhāni kurviti
7.5.2	punaḥ prāṇaḥ punar maitv indriyam iti trir nimṛjya
7.5.3	tvayi mahimānaṃ sādayāmīty antato yojayet
7.5.4	athainam uptakeśaśmaśruṃ kṛttanakham āplāvayati
7.5.5	hiraṇyavarṇā ity etena sūktena gandhapravādābhir alaṃkṛtya
7.5.6	svaktaṃ ma ity ānakti
7.5.7	athainam ahatena vasanena paridhāpayati paridhatteti dvābhyām
7.5.8	ehy aśmānam ātiṣṭheti dakṣiṇena pādenāśmamaṇḍalam āsthāpya pradakṣiṇam agnim anupariṇīya
7.5.9	athāsya vāso nirmuṣṇāti yasya te vāsa ity anayā
7.5.10	athainam apareṇāhatena vasanenācchādayaty ayaṃ vaste garbhaṃ pṛthivyā iti pañcabhiḥ
7.5.11	yathā dyaur manase cetase dhiya iti mahāvrīhīṇāṃ sthālīpākaṃ śrapayitvā śāntyudakenopasicyābhimantrya prāśayati
7.5.12	prāṇāpānāv ojo 'sīty upadadhīta
7.5.13	tubhyam eva jarimanniti kumāraṃ mātāpitarau triḥ samprayacchete
7.5.14	ghṛtapiṇḍān āśayataḥ
7.5.15	cūḍākaraṇam ca godānena vyākhyātam
7.5.16	paridhāpanāśmamaṇḍalavarjam
7.5.17	śive te stām iti paridānāntāni
7.5.18	pārthivasya mā pra gāmeti catasraḥ sarvāṇyapiyanti
7.5.19	amamrim ojomānīṃ ca dūrvāṃ ca keśāṃśca śakṛtpiṇḍaṃ caikadhābhisamāhṛtya
7.5.20	śāntavṛkṣasyoparyādadhāti
7.5.21	adhikaraṇaṃ brahmaṇaḥ kaṃsavasanaṃ gaur dakṣiṇā
7.5.22	brāhmaṇān bhaktenopepsanti
7.6.1	upanayanam
7.6.2	āyam aganniti mantroktam
7.6.3	yat kṣureṇety uktam
7.6.4	yenāvapad iti śakṛd apiñjūli
7.6.5	laukikaṃ ca samānām ā paridhānāt
7.6.6	upetapūrvasya niyataṃ savān dāsyato 'gnīn ādhāsyamānaparyavetavratadīkṣiṣyamāṇānām
7.6.7	soṣṇodakaṃ śāntyudakaṃ pradakṣiṇam anupariṇīya purastād agneḥ pratyaṅmukham avasthāpya
7.6.8	āha brūhi
7.6.9	brahmacaryam āgam upa mā nayasveti
7.6.10	ko nāmāsi kiṃgotra ity asāviti yathā nāmagotre bhavatas tathā prabrūhi
7.6.11	ārṣeyaṃ mā kṛtvā bandhumantam upanaya
7.6.12	ārṣeyaṃ tvā kṛtvā bandhumantam upanayāmīti
7.6.13	oṃ bhūr bhuvaḥ svar janad om ity añjalāvudakam āsiñcati
7.6.14	uttaro 'sāni brahmacāribhya ity uttamaṃ pāṇim anvādadhāti
7.6.15	eṣa ma ādityaputras tan me gopāyasvety ādityena samīkṣate
7.6.16	apakrāman pauruṣeyād vṛṇāna ity enaṃ bāhugṛhītaṃ prāñcam avasthāpya dakṣiṇena pāṇinā nābhideśe 'bhisaṃstabhya japati
7.6.17	asmin vasu vasavo dhārayantu viśve devā vasava āyātu mitro 'mutrabhūyād antakāya mṛtyava ārabhasva prāṇāya namo viṣāsahim ity abhimantrayate
7.6.18	athāpi paritvaramāṇa āyātu mitra ity api khalv etāvataivopanīto bhavati
7.6.19	pracchādya trīn prāṇāyāmān kṛtvāvacchādya vatsatarīm udapātre samavekṣayet
7.6.20	sam indra naḥ saṃ varcaseti dvābhyām utsṛjanti gām
7.7.1	śraddhāyā duhiteti dvābhyāṃ bhādramauñjīṃ mekhalāṃ badhnāti
7.7.2	mitrāvaruṇayos tvā hastābhyāṃ prasūtaḥ praśiṣā prayacchāmīti pālāśaṃ daṇḍaṃ prayacchati
7.7.3	mitrāvaruṇayos tvā hastābhyāṃ prasūtaḥ praśiṣā pratigṛhṇāmi / suśravaḥ suśravasaṃ mā kurv avakro 'vithuro 'haṃ bhūyāsam iti pratigṛhṇāti
7.7.4	śyeno 'sīti ca
7.7.5	athainaṃ vratādānīyāḥ samidha ādhāpayati
7.7.6	agne vratapate vrataṃ cariṣyāmi tac chakeyaṃ tat samāpeyaṃ tan me rādhyatāṃ tan me samṛdhyatāṃ tan me mā vyanaśat tena rādhyāsaṃ tat te prabravīmi tad upākaromi agnaye vratapataye svāhā
7.7.7	vāyo vratapate / sūrya vratapate / candra vratapate / āpo vratapatnyaḥ / devā vratapatayaḥ / vratānāṃ vratapatayo vratam acāriṣaṃ tad aśakaṃ tat samāptaṃ tan me rāddhaṃ tan me samṛddhaṃ tan me mā vyanaśat tena rādho 'smi tad vaḥ prabravīmi tad upākaromi vratebhyo vratapatibhyaḥ svāheti
7.7.8	athainaṃ baddhamekhalam āhitasamitkaṃ sāvitrīṃ vācayati
7.7.9	pacchaḥ prathamam
7.7.10	tato 'rdharcaśaḥ
7.7.11	tataḥ saṃhitām
7.7.12	athainaṃ saṃśāsty agneś cāsi brahmacārin mama cāpo 'śāna karma kurūrdhvas tiṣṭhan mā divā svāpsīḥ samidha ādhehi
7.7.13	athainaṃ bhūtebhyaḥ paridadāty agnaye tvā paridadāmi brahmaṇe tvā paridadāmy udaṅkyāya tvā śūlvāṇāya paridadāmi śatruṃjayāya tvā kṣātrāṇāya paridadāmi mārtyuṃjayāya tvā mārtyavāya paridadāmy aghorāya tvā paridadāmi takṣakāya tvā vaiśāleyāya paridadāmi hāhāhūhūbhyāṃ tvā gandharvābhyāṃ paridadāmi yogakṣemābhyāṃ tvā paridadāmi bhayāya ca tvābhayāya ca paridadāmi viśvebhyas tvā devebhyaḥ paridadāmi sarvebhyas tvā devebhyaḥ paridadāmi viśvebhyas tvā bhūtebhyaḥ paridadāmi sarvebhyas tvā bhūtebhyaḥ paridadāmi saprajāpatikebhyaḥ
7.7.14	svasti caratād iheti mayi ramantāṃ brahmacāriṇa ity anugṛhṇīyāt
7.7.15	nānupraṇudet
7.7.16	praṇītīr abhyāvartasvety abhyātmam āvartayati
7.7.17	yathāpaḥ pravatā yanti yathā māsā aharjaram / evā mā brahmacāriṇo dhātar āyantu sarvadā / svāhety ācāryaḥ samidham ādadhāti
7.8.1	śraddhāyā duhiteti dvābhyāṃ bhādramauñjīṃ mekhalāṃ brāhmaṇāya badhnāti
7.8.2	maurvīṃ kṣatriyāya dhanurjyāṃ vā
7.8.3	kṣaumikīṃ vaiśyāya
7.8.4	mitrāvaruṇayos tvā hastābhyāṃ prasūtaḥ praśiṣā prayacchāmīti pālāśaṃ daṇḍaṃ brāhmaṇāya prayacchati
7.8.5	āśvatthaṃ kṣatriyāya
7.8.6	nyagrodhāvarohaṃ vaiśyāya
7.8.7	yadyasya daṇḍo bhajyeta ya ṛte cid abhiśriṣa ity etayālabhyābhimantrayate
7.8.8	sarvatra śīrṇe bhinne naṣṭe 'nyaṃ kṛtvā punar maitv indriyam ity ādadhīta
7.8.9	atha vāsāṃsi
7.8.10	aiṇeyahāriṇāni brāhmaṇasya
7.8.11	rauravapārṣatāni kṣatriyasya
7.8.12	ājāvikāni vaiśyasya
7.8.13	sarveṣāṃ kṣaumaśāṇakambalavastram
7.8.14	kāṣāyāṇi
7.8.15	vastraṃ cāpyakāṣāyam
7.8.16	bhavati bhikṣāṃ dehīti brāhmaṇaś caret
7.8.17	bhikṣāṃ bhavatī dadātv iti kṣatriyaḥ
7.8.18	dehi bhikṣāṃ bhavatīti vaiśyaḥ
7.8.19	sapta kulāni brāhmaṇaś caret trīṇi kṣatriyo dve vaiśyaḥ
7.8.20	sarvaṃ grāmaṃ cared bhaikṣaṃ stenapatitavarjam
7.8.21	mayy agra iti pañcapraśnena juhoti
7.8.22	saṃ mā siñcantv iti triḥ paryukṣati
7.8.23	yad agne tapasā tapo 'gne tapas tapyāmaha iti dvābhyāṃ parisamūhayati
7.8.24	idam āpaḥ pravahateti pāṇī prakṣālayate
7.8.25	saṃ mā siñcantv iti triḥ paryukṣati
7.8.26	agne samidham āhārṣam ity ādadhāti catasraḥ
7.8.27	edho 'sīty ūṣmabhakṣaṃ bhakṣayaty ā nidhanāt
7.8.28	tvaṃ no medha ity upatiṣṭhate
7.8.29	yad annam iti tisṛbhir bhaikṣasya juhoti
7.8.30	aharahaḥ samidha āhṛtyaivaṃ sāyaṃ prātar abhyādadhyāt
7.8.31	medhājanana āyuṣyair juhuyāt
7.8.32	yathākāmaṃ dvādaśarātram arasāśī bhavati
7.9.1	bhadrāya karṇaḥ krośatu bhadrāyākṣi vi vepatām / parā duḥṣvapnyaṃ suva yad bhadraṃ tan na ā suva / akṣivepaṃ duḥṣvapnyam ārtiṃ puruṣareṣiṇīm / tad asmad aśvinā yuvam apriye prati muñcatam / yat pārśvād uraso me aṅgādaṅgād avavepate / aśvinā puṣkarasrajā tasmān naḥ pātam aṃhasa iti karṇaṃ krośantam anumantrayate
7.9.2	akṣi vā sphurat
7.9.3	vi devā jarasota devā āvatas ta upa priyam antakāya mṛtyava ā rabhasva prāṇāya namo viṣāsahim ity abhimantrayate
7.9.4	brāhmaṇoktam ṛṣihastaś ca
7.9.5	karmaṇe vāṃ veṣāya vāṃ sukṛtāya vām iti pāṇī prakṣālya
7.9.6	nir durarmaṇya iti saṃdhāvya
7.9.7	śuddhā na āpa iti niṣṭhīvya jīvābhir ācamya
7.9.8	ehi jīvam ity āñjanamaṇiṃ badhnāti
7.9.9	vātāj jāta iti kṛśanam
7.9.10	nava prāṇān iti mantroktam
7.9.11	ghṛtād ulluptam ā tvā cṛtatv ṛtubhiṣ ṭvā muñcāmi tvota devā āvatas ta upa priyam antakāya mṛtyava ā rabhasva prāṇāya namo viṣāsahim ity abhimantrayate
7.9.12	nir durarmaṇya iti sarvasurabhicūrṇair araṇye 'pratīhāraṃ pralimpati
7.9.13	atha nāmakaraṇam
7.9.14	ā rabhasvemām ity avichinnām udakadhārām ālambhayati
7.9.15	pūtudāruṃ badhnāti
7.9.16	pāyayati
7.9.17	yat te vāsa ity ahatenottarasicā pracchādayati
7.9.18	śive te stām iti kumāraṃ prathamaṃ nirṇayati
7.9.19	śivau te stām iti vrīhiyavau prāśayati
7.9.20	ahne ca tvety ahorātrābhyāṃ paridadāti
7.9.21	śarade tvety ṛtubhyaḥ
7.9.22	ud asya ketavo mūrdhāhaṃ viṣāsahiṃ ity udyantam upatiṣṭhate
7.9.23	madhyaṃdine 'staṃ yantaṃ sakṛt paryāyābhyām
7.9.24	aṃholiṅgānām āpo bhojanahavīṃṣyuktāni
7.9.25	uttamāsu yan mātalī rathakrītam iti sarvāsāṃ dvitīyā
7.10.1	viśve devā iti viśvān āyuṣkāmo yajate
7.10.2	upatiṣṭhate
7.10.3	idaṃ janāsa iti dyāvāpṛthivyai puṣṭikāmaḥ
7.10.4	saṃpatkāmaḥ
7.10.5	indra juṣasva itīndraṃ balakāmaḥ
7.10.6	indram ahaṃ iti paṇyakāmaḥ
7.10.7	ud enam uttaraṃ naya yo 'smān indraḥ sutrāmā iti grāmakāmaḥ
7.10.8	grāmasāṃpadānām apyayaḥ
7.10.9	yaśasaṃ mendra iti yaśaskāmaḥ
7.10.10	mahyam āpa iti vyacaskāmaḥ
7.10.11	āgacchata iti jāyākāmaḥ
7.10.12	vṛṣendrasya iti vṛṣakāmaḥ
7.10.13	ā tvāhārṣam dhruvā dyaur iti dhrauvyakāmaḥ
7.10.14	tyam ū ṣu trātāram ā mandrair iti svastyayanakāmaḥ
7.10.15	sāmās tvāgne abhyarcata ity agniṃ saṃpatkāmaḥ
7.10.16	pṛthivyām iti mantroktam
7.10.17	tad id āsa dhītī vā itīndrāgnī
7.10.18	yasyedam ā rajo 'tharvāṇaṃ aditir dyaur diteḥ putrāṇām bṛhaspate savitar ity abhyuditaṃ brahmacāriṇaṃ bodhayati
7.10.19	dhātā dadhātu prajāpatir janayati anv adya no yan na indro yayor ojasā viṣṇor nu kaṃ agnāviṣṇū somārudrā sinīvāli bṛhaspatir naḥ yat te devā akṛṇvan pūrṇā paścāt prajāpate abhyarcata ko asyā na iti prajāpatim
7.10.20	agna indraś ca iti mantroktān sarvakāmaḥ
7.10.21	ya īśe ye bhakṣayanta itīndrāgnī lokakāmaḥ
7.10.22	annaṃ dadāti prathamam
7.10.23	paśūpākaraṇam uttamam
7.10.24	savapurastāddhomā yujyante
7.10.25	doṣo gāya ity atharvāṇaṃ samāvṛtyāśnāti
7.10.26	abhayaṃ dyāvāpṛthivī śyeno 'si iti pratidiśaṃ saptarṣīn abhayakāmaḥ
7.10.27	uttareṇa dīkṣitasya vā brahmacāriṇo vā daṇḍapradānaṃ
7.10.28	dyauś ca ma iti dyāvāpṛthivyai viriṣyati
7.10.29	yo agnāv iti rudrān svastyayanakāmaḥ svastyayanakāmaḥ
8.1.1	agnīn ādhāsyamānaḥ savān vā dāsyan saṃvatsaraṃ brāhmaudanikam agniṃ dīpayati
8.1.2	ahorātrau vā
8.1.3	yāthākāmī vā
8.1.4	saṃvatsaraṃ tu praśastam
8.1.5	savāgnisenāgnī tādarthikau nirmathyau vā bhavataḥ
8.1.6	aupāsanau cobhau hi vijñāyete
8.1.7	tasmin devaheḍanenājyaṃ juhuyāt
8.1.8	samidho 'bhyādadhyāt
8.1.9	śakalān vā
8.1.10	tasmin yathākāmaṃ savān dadātyekaṃ dvau sarvān vā
8.1.11	api vaikaikam ātmāśiṣo dātāraṃ vācayati
8.1.12	parāśiṣo 'numantraṇam anirdiṣṭāśiṣaś ca
8.1.13	dātārau karmāṇi kurutaḥ
8.1.14	tau yathāliṅgam anumantrayate
8.1.15	ubhayaliṅgair ubhau puṃliṅgair dātāraṃ strīliṅgaiḥ patnīm
8.1.16	udahṛtsaṃpraiṣavarjam
8.1.17	atha devayajanam
8.1.18	tad yat samaṃ samūlam avidagdhaṃ pratiṣṭhitaṃ prāgudakpravaṇam ākṛtiloṣṭavalmīkenāstīrya darbhaiś ca lomabhiḥ paśūnām
8.1.19	agne jāyasveti manthantāv anumantrayate
8.1.20	patnī mantraṃ saṃnamayati
8.1.21	yajamānaś ca
8.1.22	kṛṇuta dhūmam iti dhūmam
8.1.23	agne 'janiṣṭhā iti jātam
8.1.24	samiddho agna iti samidhyamānam
8.1.25	parehi nārīty udahṛtaṃ saṃpreṣyatyanuguptām alaṃkṛtām
8.1.26	emā agur ity āyatīm anumantrayate
8.1.27	uttiṣṭha nārīti patnīṃ saṃpreṣyati
8.1.28	prati kumbhaṃ gṛbhāyeti pratigṛhṇāti
8.1.29	ūrjo bhāga iti nidadhāti
8.1.30	iyaṃ mahīti carmāstṛṇāti prāggrīvam uttaraloma
8.1.31	pumān puṃsa iti carmārohayati
8.1.32	patnī hvayamānam
8.1.33	tṛtīyasyām apatyam anvāhvayati
8.1.34	ṛṣipraśiṣṭety udapātraṃ carmaṇi nidadhāti
8.1.35	tad āpas putrāsa iti sāpatyāv anunipadyete
8.2.1	prācīṃ prācīm iti mantroktam
8.2.2	catasṛbhir udapātram anupariyanti
8.2.3	pratidiśaṃ dhruveyaṃ virāḍ ity upatiṣṭhante
8.2.4	piteva putrān ity avarohya bhūmiṃ tenodakārthān kurvanti
8.2.5	pavitraiḥ samprokṣante
8.2.6	darbhāgrābhyāṃ carmahaviḥ samprokṣati
8.2.7	ādiṣṭānāṃ sānajānatyai prayacchati
8.2.8	tāṃs tredhā bhāga iti vrīhirāśiṣu nidadhāti
8.2.9	teṣāṃ yaḥ pitṝṇāṃ taṃ śrāddhaṃ karoti
8.2.10	yo manuṣyāṇāṃ taṃ brāhmaṇān bhojayati
8.2.11	yo devānāṃ tam agne sahasvān iti dakṣiṇaṃ jānv ācyāparājitābhimukhaḥ prahvo vā muṣṭiprasṛtāñjalibhiḥ kumbhyāṃ nirvapati
8.2.12	kumbhyā vā catuḥ
8.2.13	tān sapta medhān iti sāpatyāvabhimṛśataḥ
8.2.14	gṛhṇāmi hastam iti mantroktam
8.2.15	trayo varā iti trīn varān vṛṇīṣveti
8.2.16	anena karmaṇā dhruvān iti prathamaṃ vṛṇīte
8.2.17	yāvaparau tāv eva patnī
8.2.18	etau grāvāṇāv ayaṃ grāvety ulūkhalamusalaṃ śūrpaṃ prakṣālitaṃ carmaṇyādhāya
8.2.19	gṛhāṇa grāvāṇāv ity ubhayaṃ gṛhṇāti
8.2.20	sākaṃ sajātair iti vrīhīn ulūkhala āvapati
8.2.21	vanaspatir iti musalam ucchrayati
8.2.22	nirbhinddhy aṃśūn grāhiṃ pāpmānam ity avahanti
8.2.23	iyaṃ te dhītir varṣavṛddham iti śūrpaṃ gṛhṇāti
8.2.24	ūrdhvaṃ prajāṃ viśvavyacā ity udūhantīm
8.2.25	parā punīhi tuṣaṃ palāvān iti niṣpunatīm
8.2.26	pṛthag rūpāṇīty avakṣiṇatīm
8.2.27	trayo lokā ity avakṣīṇān abhimṛśataḥ
8.2.28	punar ā yantu śūrpam ity udvapati
8.2.29	upaśvasa ity apavevekti
8.2.30	pṛthivīṃ tvā pṛthivyām iti kumbhīm ālimpati
8.2.31	agne carur ity adhiśrayati
8.2.32	agniḥ pacann iti paryādadhāti
8.2.33	ṛṣipraśiṣṭety udakam apakarṣati
8.2.34	śuddhāḥ pūtāḥ pūtāḥ pavitrair iti pavitre antardhāya
8.2.35	udakam āsiñcati
8.2.36	brahmaṇā śuddhāḥ saṃkhyātā stokā ity āpas tāsu niktvā taṇḍulān āvapati
8.2.37	uruḥ prathasvodyodhantīti śrapayati
8.2.38	pra yaccha parśum iti darbhāhārāya dātraṃ prayacchati
8.2.39	oṣadhīr dāntu parvann ity upari parvaṇāṃ lunāti
8.2.40	navaṃ barhir iti barhi stṛṇāti
8.2.41	udehi vediṃ dhartā dhriyasvety udvāsayati
8.2.42	abhyāvartasveti kumbhīṃ pradakṣiṇam āvartayati
8.2.43	vanaspate stīrṇam iti barhiṣi pātrīṃ nidadhāti
8.2.44	aṃsadhrīm ity upadadhāti
8.2.45	upa stṛṇīhīty ājyenopastṛṇāti
8.2.46	upāstarīr ity upastīrṇām anumantrayate
8.3.1	aditer hastāṃ sarvān samāgā iti mantroktam
8.3.2	tata udakam ādāya pātryām ānayati
8.3.3	darvyā kumbhyām
8.3.4	darvikṛte tatraiva pratyānayati
8.3.5	darvyottamam apādāya tatsuhṛd dakṣiṇato 'gner udaṅmukha āsīno dhārayati
8.3.6	athoddharati
8.3.7	uddhṛte yad apādāya dhārayati tat uttarārdha ādadhāti
8.3.8	anuttarādharatāyā odanasya yad uttaraṃ tad uttaram odana evaudanaḥ
8.3.9	ṣaṣṭhyāṃ śaratsv iti paścād agner upasādayati
8.3.10	nidhiṃ nidhipā iti trīṇi kāṇḍāni karoti
8.3.11	yadyaj jāyeti mantroktam
8.3.12	sā patyāvanvārabhate
8.3.13	anvārabdheṣv ata ūrdhvaṃ karoti
8.3.14	agnī rakṣa iti paryagnikaroti
8.3.15	babhrer adhvaryo idam prāpam ity uparyāpānaṃ karoti
8.3.16	babhrer brahmann iti brūyād anadhvaryum
8.3.17	ghṛtena gātrā siñca sarpir iti sarpiṣā viṣyandayati
8.3.18	vasor yā dhārā ādityebhyo aṅgirobhya iti rasair upasiñcati
8.3.19	priyaṃ priyāṇām ity uttarato 'gner dhenvādīnyanumantrayate
8.3.20	tām atyāsarat prathameti yathoktaṃ dohayitvopasiñcati
8.3.21	atyāsarat prathamā dhokṣyamāṇā sarvān yajñān bibhratī vaiśvadevī / upa vatsaṃ sṛjata vāśyate gaur vy asṛṣṭa sumanā hiṃkṛṇoti / badhāna vatsam abhi dhehi bhuñjatī nijya godhug upa sīda dugdhi / irām asmā odanaṃ pinvamānā kīlālaṃ ghṛtaṃ madam annabhāgam / sā dhāvatu yamarājñaḥ savatsā sudughāṃ pathā prathameha dattā / atūrṇadattā prathamedam āgan vatsena gāṃ saṃ sṛja viśvarūpām iti
8.3.22	idaṃ me jyotiḥ sam agnaya iti hiraṇyam adhidadhāti
8.3.23	eṣā tvacām ity amotaṃ vāso 'grataḥ sahiraṇyaṃ nidadhāti
8.4.1	yad akṣeṣv iti samānavasanau bhavataḥ
8.4.2	dvitīyaṃ tat pāpacailaṃ bhavati tan manuṣyādhamāya dadyād ity eke
8.4.3	śṛtaṃ tvā havyam iti catura ārṣeyān bhṛgvaṅgirovid upasādayati
8.4.4	śuddhāḥ pūtā iti mantroktam
8.4.5	pakvaṃ kṣetrād varṣaṃ vanuṣvety apakarṣati
8.4.6	agnau tuṣān iti tuṣān āvapati
8.4.7	paraḥ kambūkān iti savyena pādena phalīkaraṇān apohati
8.4.8	tanvaṃ svarga ity anyān āvapati
8.4.9	agne prehi samācinuṣvety ājyaṃ juhuyāt
8.4.10	eṣa savānāṃ saṃskāraḥ
8.4.11	arthaluptāni nivartante
8.4.12	yathāsavaṃ mantraṃ saṃnamayati
8.4.13	liṅgaṃ parihitasya liṅgasyānantaraṃ karmakarmānupūrveṇa liṅgaṃ parīkṣeta
8.4.14	liṅgena vā
8.4.15	karmotpattyānupūrvaṃ praśastam
8.4.16	atathotpatter yathāliṅgam
8.4.17	samuccayas tulyārthānāṃ vikalpo vā
8.4.18	athaitayor vibhāgaḥ
8.4.19	sūktena pūrvaṃ saṃpātavantaṃ karoti
8.4.20	śrāmyata itiprabhṛtibhir vā sūktenābhimantryābhinigadya dadyād dātā vācyamānaḥ
8.4.21	anuvākenottaraṃ saṃpātavantaṃ karoti
8.4.22	prācyai tvā diśa itiprabhṛtibhir vānuvākenābhimantryābhinigadya dadyād dātā vācyamānaḥ
8.4.23	yathāsavam anyān pṛthag veti prakṛtiḥ
8.4.24	sarve yathotpattyācāryāṇāṃ pañcaudanavarjam
8.4.25	prayuktānāṃ punar aprayogam
8.4.26	eke sahiraṇyāṃ dhenuṃ dakṣiṇāṃ
8.4.27	godakṣiṇāṃ vā kaurupathiḥ
8.4.28	saṃpātavato 'bhimantryābhinigadya dadyād dātā vācyamānaḥ
8.4.29	etaṃ bhāgam etaṃ sadhasthā ulūkhala iti saṃsthitahomāḥ
8.4.30	āvapate
8.4.31	anumantraṇaṃ ca
8.5.1	āśānām iti catuḥśarāvam
8.5.2	yad rājāna ity avekṣati
8.5.3	padasnātasya pṛthakpādeṣvapūpān nidadhāti
8.5.4	nābhyāṃ pañcamam
8.5.5	unnahyan vasanena sahiraṇyaṃ saṃpātavantam
8.5.6	ā nayaitam ity aparājitād ajamānīyamānam anumantrayate
8.5.7	indrāya bhāgam iti agniṃ pariṇīyamānam
8.5.8	ye no dviṣantīti saṃjñapyamānam
8.5.9	pra pada iti padaḥ prakṣālayantam
8.5.10	anu chya śyāmeneti yathāparu viśantam
8.5.11	ṛcā kumbhīm ity adhiśrayantam
8.5.12	ā siñcety āsiñcantam
8.5.13	ava dhehīty avadadhatam
8.5.14	paryādhatteti paryādadhatam
8.5.15	śṛto gacchatv ity udvāsayantam
8.5.16	ut krāmāta iti paścād agner darbheṣūddharantam
8.5.17	uddhṛtam ajam anajmīty ājyenānakti
8.5.18	pañcaudanam iti mantroktam
8.5.19	odanān pṛthakpādeṣu nidadhāti
8.5.20	madhye pañcamam
8.5.21	dakṣiṇaṃ paścārdhaṃ yūpenopasicya
8.5.22	śṛtam ajam ity anubaddhaśiraḥpādaṃ tv etasya carma
8.5.23	ajo hīti sūktena saṃpātavantaṃ yathoktam
8.5.24	uttaro 'motaṃ tasyāgrataḥ sahiraṇyaṃ nidadhāti
8.5.25	pañca rukmeti mantroktam
8.5.26	dhenvādīnyuttarataḥ sopadhānam āstaraṇam vāso hiraṇyaṃ ca
8.5.27	ā nayaitam iti sūktena saṃpātavantam
8.5.28	āñjanāntaṃ śataudanāyāḥ pañcaudanena vyākhyātam
8.6.1	aghāyatām ity atra mukham apinahyamānam anumantrayate
8.6.2	sapatneṣu vajraṃ grāvā tvaiṣa iti nipatantam
8.6.3	vediṣ ṭa iti mantroktam āstṛṇāti
8.6.4	viṃśatyodanāsu śrayaṇīṣu śatam avadānāni vadhrīsaṃnaddhāni pṛthagodaneṣūpary ādadhati
8.6.5	madhyamāyāḥ prathame randhriṇy āmikṣāṃ daśame 'bhitaḥ sapta saptāpūpān pariśrayati
8.6.6	pañcadaśe puroḍāśau
8.6.7	agre hiraṇyam
8.6.8	apo devīr ity agrata udakumbhān
8.6.9	bālās ta iti sūktena saṃpātavatīm
8.6.10	pradakṣiṇam agnim anupariṇīyopaveśanaprakṣālanācamanam uktam
8.6.11	pāṇāv udakam ānīya
8.6.12	athāmuṣyaudanasyāvadānānāṃ ca madhyāt pūrvārdhācca dvir avadāyopariṣṭād udakenābhighārya juhoti somena pūto jaṭhare sīda brahmaṇām ārṣeyeṣu ni dadha odana tveti
8.6.13	atha prāśnāti
8.6.14	agneṣ ṭvāsyena prāśnāmi bṛhaspater mukhena / indrasya tvā jaṭhare sādayāmi varuṇasyodare / tad yathā hutam iṣṭaṃ prāśnīyād devātmā tvā prāśnāmy ātmāsy ātmann ātmānaṃ me mā hiṃsīr iti prāśitam anumantrayate
8.6.15	yo 'gnir nṛmaṇā nāma brāhmaṇeṣu praviṣṭaḥ / tasmin ma eṣa suhuto 'stv odanaḥ sa mā mā hiṃsīt parame vyoman / so asmabhyam astu parame vyomann iti dātāraṃ vācayati
8.6.16	vīkṣaṇāntam śataudanāyāḥ prātarjapena vyākhyātam
8.7.1	vāṅ ma āsann iti mantroktānyabhimantrayate
8.7.2	bṛhatā mano dyauś ca me punar maitv indriyam iti pratimantrayate
8.7.3	pratimantrite vyavadāyāśnanti
8.7.4	śataudanāyāṃ dvādaśaṃ śataṃ dakṣiṇāḥ
8.7.5	adhikaṃ dadataḥ kāmapraṃ sampadyate
8.7.6	brahmāsyety odane hradān pratidiśaṃ karoti
8.7.7	uparyāpānam
8.7.8	tadabhitaś catasro diśyāḥ kulyāḥ
8.7.9	tā rasaiḥ pūrayati
8.7.10	pṛthivyāṃ surayādbhir āṇḍīkādivanti mantroktāni pratidiśaṃ nidhāya
8.7.11	yam odanam ity atimṛtyum
8.7.12	anaḍvān ity anaḍvāham
8.7.13	sūryasya raśmīn iti karkīṃ sānūbandhyāṃ dadāti
8.7.14	āyaṃ gauḥ pṛśnir ayaṃ sahasram iti pṛśnim gām
8.7.15	devā imaṃ madhunā saṃyutaṃ yavaṃ iti paunaḥśilaṃ madhumantaṃ sahiraṇyaṃ saṃpātavantam
8.7.16	punantu mā devajanā iti pavitraṃ kṛśaram
8.7.17	kaḥ pṛśnim ity urvarām
8.7.18	sāhasra ity ṛṣabham
8.7.19	prajāpatiś cety anaḍvāham
8.7.20	namas te jāyamānāyai dadāmīti vaśām udapātreṇa saṃpātavatā samprokṣyābhimantryābhinigadya dadyād dātā vācyamānaḥ
8.7.21	bhūmiṣ ṭvety enāṃ pratigṛhṇāti
8.7.22	upamitām iti yacchālayā saha dāsyan bhavati tad antar bhavatyapihitam
8.7.23	mantroktaṃ tu praśastam
8.7.24	iṭasya te vi cṛtāmīti dvāram avasārayati
8.7.25	pratīcīṃ tvā pratīcīna ity udapātram agnim ādāya prapadyante
8.7.26	tad antar eva sūktena saṃpātavat karoti
8.7.27	udapātreṇa saṃpātavatā śālāṃ samprokṣyābhimantryābhinigadya dadyād dātā vācyamānaḥ
8.7.28	antarā dyāṃ ca pṛthivīṃ cety enāṃ pratigṛhṇāti
8.7.29	upamitām iti mantroktāni pracṛtati
8.7.30	mā naḥ pāśam ity abhimantrya dhārayati
8.7.31	nāsyāsthīnīti yathoktam
8.7.32	sarvam enaṃ samādāyety adbhiḥ pūrṇe garte pravidhya saṃvapati
8.7.33	śataudanāṃ ca
8.8.1	saṃbhṛteṣu sāvikeṣu saṃbhāreṣu brāhmaṇam ṛtvijaṃ vṛṇīta
8.8.2	ṛṣim ārṣeyaṃ sudhātudakṣiṇam anaimittikam
8.8.3	eṣa ha vā ṛṣir ārṣeyaḥ sudhātudakṣiṇo yasya tryavarārdhyāḥ pūrvapuruṣā vidyācaraṇavṛttaśīlasampannāḥ
8.8.4	udagayana ity eke
8.8.5	athāta odanasavānām upācārakalpaṃ vyākhyāsyāmaḥ
8.8.6	savān dattvāgnīn ādadhīta
8.8.7	sārvavaidika ity eke
8.8.8	sarve vedā dvikalpāḥ
8.8.9	māsaparārdhyā dīkṣā dvādaśarātro vā
8.8.10	trirātra ity eke
8.8.11	haviṣyabhakṣā syur brahmacāriṇaḥ
8.8.12	adhaḥ śayīran
8.8.13	kartṛdātārāv ā samāpanāt kāmaṃ na bhuñjīran saṃtatāś cet syuḥ
8.8.14	ahani samāptam ity eke
8.8.15	yātrārthaṃ dātārau vā dātā keśaśmaśruromanakhāni vāpayīta
8.8.16	keśavarjaṃ patnī
8.8.17	snātāvahatavasanau surabhiṇau vratavantau karmaṇyāv upavasataḥ
8.8.18	śvo bhūte yajñopavītī śāntyudakaṃ kṛtvā yajñavāstu ca samprokṣya brahmaudanikam agniṃ mathitvā
8.8.19	yad devā devaheḍanaṃ yad vidvāṃso yad avidvāṃso 'pamityam apratīttam ity etais tribhiḥ sūktair anvārabdhe dātari pūrṇahomaṃ juhuyāt
8.8.20	pūrvāhṇe bāhyataḥ śāntavṛkṣasyedhmaṃ prāñcam upasamādhāya
8.8.21	parisamuhya paryukṣya paristīrya barhir udapātram upasādya paricaraṇenājyaṃ paricarya
8.8.22	nityān purastāddhomān hutvājyabhāgau ca
8.8.23	paścād agneḥ palpūlitavihitam aukṣaṃ vānaḍuham vā rohitaṃ carma prāggrīvam uttaraloma paristīrya
8.8.24	pavitre kurute
8.8.25	darbhāv apracchinnaprāntau prakṣālyānulomam anumārṣṭi
8.8.26	dakṣiṇaṃ jānvācyāparājitābhimukhaḥ prahvo vā muṣṭinā prasṛtināñjalinā yasyāṃ śrapayiṣyan syāt tayā caturtham
8.8.27	śarāveṇa catuḥśarāvaṃ devasya tvā savituḥ prasava ṛṣibhyas tvārṣeyebhyas tvaikarṣaye tvā juṣṭaṃ nirvapāmi
8.9.1	vasavas tvā gāyatreṇa chandasā nirvapantu / ūrjam akṣitam akṣīyamāṇam upajīvyāsam iti dātāraṃ vācayati
8.9.2	rudrās tvā traiṣṭubhena chandasā / ādityās tvā jāgatena chandasā / viśve tvā devā ānuṣṭubhena chandasā nirvapantu / ūrjam akṣitam akṣīyamāṇam upajīvyāsam iti dātāraṃ vācayati
8.9.3	niruptaṃ sūktenābhimṛśati
8.9.4	svargabrahmaudanau tantram
8.9.5	saṃnipāte brahmaudanamitam udakam āsecayed dvibhāgam
8.9.6	yāvantas taṇḍulāḥ syur nāvasiñcen na pratiṣiñcet
8.9.7	yadyavasiñcen mayi varco atho yaśa iti brahmā yajamānaṃ vācayati
8.9.8	atha pratiṣiñcet
8.9.9	ā pyāyasva saṃ te payāṃsīti dvābhyāṃ pratiṣiñcet
8.9.10	ā pyāyasva sam etu te viśvataḥ soma vṛṣṇyam / bhavā vājasya saṃgathe / saṃ te payāṃsi sam u yantu vājāḥ saṃ vṛṣṇyāny abhimātiṣāhaḥ / āpyāyamāno amṛtāya soma divi śravāṃsy uttamāni dhiṣveti
8.9.11	tatra ced upādhimātrāyāṃ nakhena na lavaṇasya kuryāt tenaivāsya tad vṛthānnaṃ sampadyate
8.9.12	ahataṃ vāso dakṣiṇata upaśete
8.9.13	tat sahiraṇyam
8.9.14	tatra dve udapātre nihite bhavataḥ
8.9.15	dakṣiṇam anyad antaram anyat
8.9.16	antaraṃ yato 'dhicariṣyan bhavati
8.9.17	bāhyaṃ jāṅmāyanam
8.9.18	tata udakam ādāya pātryām ānayati
8.9.19	darvyā kumbhyām
8.9.20	darvikṛte tatraiva pratyānayati
8.9.21	darvyottamam apādāya tatsuhṛd dakṣiṇato 'gner udaṅmukha āsīno dhārayati
8.9.22	athoddharati
8.9.23	uddhṛte yad apādāya dhārayati tad uttarārdha ādhāya rasair upasicya pratigrahītre dātopavahati
8.9.24	tasminn anvārabdhaṃ dātāraṃ vācayati
8.9.25	tantraṃ sūktaṃ pacchaḥ snātena yau te pakṣau yad atiṣṭhaḥ
8.9.26	yau te pakṣāv ajarau patatriṇau yābhyāṃ rakṣāṃsy apahaṃsy odana / tābhyāṃ pathyāsma sukṛtasya lokaṃ yatra ṛṣayaḥ prathamajāḥ purāṇāḥ / yad atiṣṭho divas pṛṣṭhe vyomann adhy odana / anvāyan satyadharmāṇo brāhmaṇā rādhasā saha
8.9.27	kramadhvam agninā nākaṃ pṛṣṭhāt pṛthivyā aham antarikṣam āruhaṃ svar yanto nāpekṣanta uruḥ prathasva mahatā mahimnedaṃ me jyotiḥ satyāya ceti tisraḥ sam agnaya iti sārdham etayā
8.9.28	ata ūrdhvaṃ vācite hute saṃsthite 'mūṃ te dadāmīti nāmagrāham upaspṛśet
8.9.29	sadakṣiṇaṃ kāmas tad ity uktam
8.9.30	ye bhakṣayanta iti purastāddhomāḥ
8.9.31	agne tvaṃ no antama uta trātā śivo bhavā varūthyaḥ / taṃ tvā śociṣṭha dīdivaḥ sumnāya nūnam īmahe sakhibhyaḥ / gayasphāno amīvahā vasuvit puṣṭivardhanaḥ / sumitraḥ sumano bhavety ājyabhāgau
8.9.32	pāṇāv udakam ānīyety uktam
8.9.33	pratimantraṇāntam
8.9.34	pratimantrite vyavadāyāśnanti
8.9.35	idāvatsarāyeti vratavisarjanam ājyaṃ juhuyāt
8.9.36	samidho 'bhyādadhyāt
8.9.37	tatra ślokau / yajuṣā mathite agnau yajuṣopasamāhite / savān dattvā savāgnes tu katham utsarjanaṃ bhavet / vācayitvā savān sarvān pratigṛhya yathāvidhi / hutvā saṃnatibhis tatrotsargaṃ kauśiko 'bravīt
8.9.38	prāñco 'parājitāṃ vā diśam avabhṛthāya vrajanti
8.9.39	apāṃ sūktair āplutya pradakṣiṇam āvṛtyāpa upaspṛśyānavekṣamāṇāḥ pratyudāvrajanti
8.9.40	brāhmaṇān bhaktenopepsanti
8.9.41	yathoktā dakṣiṇā yathoktā dakṣiṇā
9.1.1	pitryam agniṃ śamayiṣyañ jyeṣṭhasya cāvibhaktina ekāgnim ādhāsyan
9.1.2	amāvāsyāyāṃ pūrvasminn upaśāle gāṃ dvihāyanīṃ rohiṇīm ekarūpāṃ bandhayati
9.1.3	niśi śāmūlaparihito jyeṣṭho 'nvālabhate
9.1.4	patny ahatavasanā jyeṣṭham
9.1.5	patnīm anvañca itare
9.1.6	athainān abhivyāhārayaty adhrigo śamīdhvam / suśami śamīdhvam / śamīdhvam adhrigā o u iti triḥ
9.1.7	ayam agniḥ satpatir naḍam ā rohety anuvākaṃ mahāśāntiṃ ca śāntyudaka āvapate
9.1.8	agne akravyād iti bhraṣṭrād dīpaṃ dhārayati
9.1.9	bhūmeś copadagdhaṃ samutkhāya
9.1.10	ākṛtiloṣṭavalmīkenāstīrya
9.1.11	śakṛtpiṇḍenābhilipya
9.1.12	sikatābhiḥ prakīryābhyukṣya
9.1.13	lakṣaṇaṃ kṛtvā
9.1.14	punar abhyukṣya
9.1.15	paścāl lakṣaṇasyābhimanthanaṃ nidhāya
9.1.16	go'śvājāvīnāṃ puṃsāṃ lomabhir āstīrya vrīhiyavaiś ca śakṛtpiṇḍam abhivimṛjya prāñcau darbhau nidadhāti
9.1.17	vṛṣaṇau stha ity abhiprāṇyāraṇyau
9.1.18	tayor uparyadharāraṇim
9.1.19	dakṣiṇato mūlān
9.1.20	paścāt prajananām urvaśy asīty āyur asīti
9.1.21	mūlata uttarāraṇim upasaṃdhāya
9.1.22	pṛtanājitam ity āhūya
9.1.23	abhidakṣiṇaṃ jyeṣṭhas trir abhimanthaty oṃ bhūr gāyatraṃ chando 'nuprajāyasva traiṣṭubhaṃ jāgatam ānuṣṭubham oṃ bhūr bhuvaḥ svar janad om iti
9.1.24	ata ūrdhvaṃ yathākāmam
9.2.1	manthāmi tvā jātavedaḥ sujātaṃ jātavedasam / sa no jīveṣv ā bhaja dīrgham āyuś ca dhehi naḥ / jāto 'janiṣṭhā yaśasā sahāgre prajāṃ paśūṃs tejo rayim asmāsu dhehi / ānandino modamānāḥ suvīrā anāmayāḥ sarvam āyur gamema / uddīpyasva jātavedo 'va sediṃ tṛṣṇāṃ kṣudhaṃ jahi / apāsmat tama ucchatv apa hrītamukho jahy apa durhārddiśo jahi / ihaivaidhi dhanasanir iha tvā samidhīmahi / ihaidhi puṣṭivardhana iha tvā samidhīmahīti
9.2.2	prathamayā manthati
9.2.3	dvitīyayā jātam anumantrayate
9.2.4	tṛtīyayoddīpayati
9.2.5	caturthyopasamādadhāti
9.2.6	yat tvā kruddhā iti coṃ bhūr bhuvaḥ svar janad om ity aṅgirasāṃ tvā devānām ādityānāṃ vratenādadhe / dyaur mahnāsi bhūmir bhūmnā tasyās te devy aditir upasthe 'nnādāyānnapatyāyādadhad iti
9.2.7	lakṣaṇe pratiṣṭhāpyopotthāya
9.2.8	athopatiṣṭhate
9.2.9	agne gṛhapate sugṛhapatir ahaṃ tvayāgne gṛhapatinā bhūyāsam / sugṛhapatis tvaṃ mayāgne gṛhapatinā bhūyāḥ / asthūri ṇau gārhapatyāni dīdihi śataṃ samā iti
9.2.10	vyākaromīti gārhapatyakravyādau samīkṣate
9.2.11	śāntam ājyaṃ gārhapatyāyopanidadhāti
9.2.12	māṣamanthaṃ kravyādam
9.2.13	upa tvā namaseti puronuvākyā
9.2.14	viśvahā ta iti pūrṇāhutiṃ juhoti
9.2.15	yo no agnir iti saha kartrā hṛdayānyabhimṛśante
9.3.1	aṃśo rājā vibhajatīmāv agnī vidhārayan / kravyādaṃ nirṇudāmasi havyavāḍ iha tiṣṭhatv iti vibhāgaṃ japati
9.3.2	sugārhapatya iti dakṣiṇena gārhapatye samidham ādadhāti
9.3.3	yaḥ kravyāt tam aśīśamam iti savyena naḍamayīṃ kravyādi
9.3.4	apāvṛtyeti mantroktaṃ bāhyato nidhāya
9.3.5	naḍam ā roha sam indhata iṣīkāṃ jaratīṃ pratyañcam arkam ity upasamādadhāti
9.3.6	yady agnir yo agnir aviḥ kṛṣṇā / mā no ruroḥ śucadvidaḥ śivo no astu bharato rarāṇaḥ / ativyādhī vyādho agrabhīṣṭa kravyādo agnīñ śamayāmi sarvān iti śuktyā māṣapiṣṭāni juhoti
9.3.7	sīsaṃ darvyām avadhāyodgrathya manthaṃ juhvañśamayet
9.3.8	naḍam ā roheti catasro 'gne akravyād imaṃ kravyād yo no aśveṣv anyebhyas tvā hiraṇyapāṇim iti śamayati
9.3.9	dakṣiṇato jaratkoṣṭhe śītaṃ bhasmābhiviharati
9.3.10	śāntyudakena suśāntaṃ kṛtvāvadagdhaṃ samutkhāya
9.3.11	paraṃ mṛtyo ity utthāpayati
9.3.12	kravyādam iti tisṛbhir hrīyamāṇam anumantrayate
9.3.13	dīpādy ābhinigadanāt pratiharaṇena vyākhyātam
9.3.14	aviḥ kṛṣṇeti nidadhāti
9.3.15	uttamavarjaṃ jyeṣṭhasyāñjalau sīsāni
9.3.16	asmin vayaṃ yad ripraṃ sīse mṛḍḍhvam ity abhyavanejayati
9.3.17	kṛṣṇorṇayā pāṇipādān nimṛjya
9.3.18	ime jīvā udīcīnair iti mantroktam
9.3.19	triḥ sapteti kūdyā padāni lopayitvā nadībhyaḥ
9.3.20	mṛtyoḥ padam iti dvitīyayā nāvaḥ
9.3.21	paraṃ mṛtyo iti prāgdakṣiṇam kūdīṃ pravidhya
9.3.22	sapta nadīrūpāṇi kārayitvodakena pūrayitvā
9.3.23	ā rohata savitur nāvam etāṃ sutrāmāṇaṃ mahīm ū ṣv iti sahiraṇyāṃ sayavāṃ nāvam ārohayati
9.3.24	aśmanvatī rīyata ut tiṣṭhatā pra taratā sakhāya ity udīcas tārayati
9.4.1	uttarato garta udakprasravaṇe 'śmānaṃ nidadhāty antaśchinnam
9.4.2	tiro mṛtyum ity aśmānam atikrāmati
9.4.3	tā adharād udīcīr ity anumantrayate
9.4.4	nissālām iti śālāniveśanaṃ samprokṣya
9.4.5	ūrjaṃ bibhrad iti prapādayati
9.4.6	vaiśvadevīm iti vatsatarīm ālambhayati
9.4.7	imam indram iti vṛṣam
9.4.8	anaḍvāham ahorātre iti talpam ālambhayati
9.4.9	ā rohatāyur ity ārohati
9.4.10	āsīnā ity āsīnām anumantrayate
9.4.11	piñjūlīr āñjanaṃ sarpiṣi paryasyemā nārīr iti strībhyaḥ prayacchati
9.4.12	ime jīvā avidhavāḥ sujāmaya iti puṃbhya ekaikasmai tisras tisras tā adhy adhy udadhānaṃ paricṛtya prayacchati
9.4.13	paraṃ mṛtyo vyākaromy ā rohatāntardhiḥ pratyañcam arkaṃ ye agnayo namo devavadhebhyo 'gne 'bhyāvartinn agne jātavedaḥ saha rayyā punar ūrjeti
9.4.14	agne 'bhyāvartinn abhi na ā vavṛtsva / āyuṣā varcasā sanyā medhayā prajayā dhanena / agne jātavedaḥ śataṃ te sahasraṃ ta upāvṛtaḥ / adhā puṣṭasyeśānaḥ punar no rayim ā kṛdhi / saha rayyā ni vartasvāgne pinvasva dhārayā / viśvapsnyā viśvatas pari / punar ūrjā vavṛtsva punar agna iṣāyuṣā / punar naḥ pāhy aṃhasaḥ
9.4.15	śarkarān svayamātṛṇṇāñ śaṇarajjubhyāṃ vibadhya dhārayati
9.4.16	samayā khena juhoti
9.4.17	imaṃ jīvebhya iti dvāre nidadhāti
9.4.18	juhotyetayarcā / āyurdāvā dhanadāvā baladāvā paśudāvā puṣṭidāvā prajāpataye svāheti
9.4.19	ṣaṭsaṃpātaṃ mātā putrān āśayate
9.4.20	ucchiṣṭaṃ jāyām
9.4.21	saṃvatsaram agniṃ nodvāyānna harennāhareyuḥ
9.4.22	dvādaśarātra ity eke
9.4.23	daśa dakṣiṇā
9.4.24	paścād agner vāgyataḥ saṃviśati
9.4.25	aparedyur agniṃ cendrāgnī ca yajeta
9.4.26	sthālīpākābhyām agniṃ cāgniṣomau ca paurṇamāsyām
9.4.27	sāyaṃ prātar vrīhīn āvaped yavān vāgnaye svāhā prajāpataye svāheti sāyam
9.4.28	sūryāya svāhā prajāpataye svāheti prātaḥ
9.4.29	dvādaśarātre 'gniṃ paśunā yajeta
9.4.30	sthālīpākena vobhayor viriṣyati
9.4.31	saṃvatsaratamyāṃ śāntyudakaṃ kṛtvā
9.4.32	ghṛtāhutir no bhavāgne akravyāhutir ghṛtāhutiṃ tvā vayam akravyāhutim upaniṣadema jātaveda iti catura udapātre saṃpātān ānīya
9.4.33	tān ullapya
9.4.34	purastād agneḥ pratyaṅ āsīno juhoti / hute rabhasva hutabhāga edhi mṛḍāsmabhyaṃ mota hiṃsīḥ paśūn na iti
9.4.35	yady udvāyād bhasmanāraṇiṃ saṃspṛśya tūṣṇīṃ mathitvoddīpya
9.4.36	pūrṇahomaṃ hutvā
9.4.37	saṃnatibhir ājyaṃ juhuyād vyāhṛtibhir vā
9.4.38	saṃsṛṣṭe caivaṃ juhuyāt
9.4.39	agnāvanugate jāyamāne
9.4.40	ānaḍuhena śakṛtpiṇḍenāgnyāyatanāni parilipya
9.4.41	homyam upasādya
9.4.42	prāṇāpānābhyāṃ svāhā samānavyānābhyāṃ svāhodānarūpābhyāṃ svāhety ātmany eva juhuyāt
9.4.43	atha prātar utthāyāgniṃ nirmathya yathāsthānaṃ praṇīya yathāpuram agnihotraṃ juhuyāt
9.4.44	sāyamāśaprātarāśau yajñāv ṛtvijau
9.5.1	purodayād astamayāc ca pāvakaṃ prabodhayed gṛhiṇī śuddhahastā / samatīte saṃdhivarṇe 'tha hāvayet susamiddhe pāvaka āhutīṣahiḥ
9.5.2	agnaye ca prajāpataye ca rātrāv ādityaś ca divā prajāpatiś ca / udakaṃ ca samidhaś ca home home puro varam
9.5.3	homyaiḥ samidbhiḥ payasā sthālīpākena sarpiṣā / sāyaṃ prātar homa eteṣām ekenāpi sidhyati
9.5.4	abhyuddhṛto huto 'gniḥ pramādād upaśāmyati / mathite vyāhṛtīr juhuyāt pūrṇahomau yathartvijau
9.5.5	vanaspatibhyo vānaspatyebhya oṣadhibhyo vīrudbhyaḥ sarvebhyo devebhyo devajanebhyaḥ puṇyajanebhya iti prācīnaṃ tad udakaṃ ninīyate
9.5.6	svadhā prapitāmahebhyaḥ svadhā pitāmahebhyaḥ svadhā pitṛbhya iti dakṣiṇataḥ
9.5.7	tārkṣyāyāriṣṭanemaye 'mṛtaṃ mahyam iti paścāt
9.5.8	somāya saptarṣibhya iti uttarataḥ
9.5.9	parimṛṣṭe parilipte ca parvaṇi vrātapataṃ hāvayed annam agnau / bhūyo dattvā svayam alpaṃ ca bhuktvāparāhṇe vratam upaiti yājñikam
9.5.10	anaśanaṃ brahmacaryaṃ ca bhūmau śucir agnim upaśete sugandhiḥ
9.5.11	agnīṣomābhyāṃ darśana indrāgnibhyām adarśane / āgneyaṃ tu pūrvaṃ nityam anvāhāryaṃ prajāpateḥ
9.5.12	ardhāhutis tu sauviṣṭakṛtī sarveṣāṃ haviṣāṃ smṛtā / ānumatī vā bhavati sthālīpākeṣv atharvaṇām
9.5.13	ubhau ca saṃdhijau yau vaiśvadevau yathartvijau / varjayitvā sabarhiṣaḥ sājyā yajñāḥ sadakṣiṇāḥ
9.5.14	yathāśakti yathābalaṃ hutādo 'nye ahutādo 'nye / vaiśvadevaṃ havir ubhaye saṃcaranti / te samyañca iha mādayantām iṣam ūrjaṃ yajamānā yam icchata
9.5.15	viśve devā idaṃ havir ādityāsaḥ saparyata / asmin yajñe mā vyathiṣy amṛtāya haviṣkṛtam
9.5.16	vaiśvadevasya haviṣaḥ sāyaṃ prātar juhoti / sāyamāśaprātarāśau yajñāv etau smṛtāv ubhau
9.5.17	apratibhuktau śucikāryau ca nityaṃ vaiśvadevau jānatā yajñaśreṣṭhau / nāśrotriyo nānavaniktapāṇir nāmantravij juhuyān nāvipaścit
9.5.18	bībhatsavaḥ śucikāmā hi devā nāśraddadhānasya havir juṣante / brāhmaṇena brahmavidā tu hāvayen na strīhutaṃ śūdrahutaṃ ca devagam
9.5.19	yas tu vidyād ājyabhāgau yajñān mantraparikramān / devatājñānam āvṛta āśiṣaś ca karma striyā apratiṣiddham āhuḥ
9.6.1	tayor baliharaṇam
9.6.2	agnaya indrāgnibhyāṃ vāstoṣpataye prajāpataye 'numataya iti hutvā
9.6.3	niṣkramya bahiḥ prācīnaṃ brahmaṇe vaiśravaṇāya viśvebhyo devebhyaḥ sarvebhyo devebhyo viśvebhyo bhūtebhyaḥ sarvebhyo bhūtebhya iti bahuśo baliṃ haret
9.6.4	dviḥ prokṣan pradakṣiṇam āvṛtyāntarupātītya dvāre
9.6.5	dvāryayor mṛtyave dharmādharmābhyām
9.6.6	udadhāne dhanvantaraye samudrāyauṣadhivanaspatibhyo dyāvāpṛthivībhyām iti
9.6.7	sthūṇāvaṃśayor digbhyo 'ntardeśebhya iti
9.6.8	sraktiṣu vāsukaye citrasenāya citrarathāya takṣopatakṣābhyām iti
9.6.9	samantam agner āśāyai śraddhāyai medhāyai śriyai hriyai vidyāyā iti
9.6.10	prācīnaṃ agneḥ gṛhyābhyo devajāmibhya iti
9.6.11	bhūyo 'bhyuddhṛtya brāhmaṇān bhojayet
9.6.12	tad api śloko vadati / mā brāhmaṇāgrataḥ kṛtam aśnīyād viṣavad annam annakāmyā / devānāṃ devo brāhmaṇo bhāvo nāmaiṣa devateti
9.6.13	āgrayaṇe śāntyudakaṃ kṛtvā yathartu taṇḍulān upasādya
9.6.14	apsu sthālīpākaṃ śrapayitvā payasi vā
9.6.15	sajūr ṛtubhiḥ sajūr vidhābhiḥ sajūr agnaye svāhā / sajūr indrāgnibhyāṃ sajūr dyāvāpṛthivībhyāṃ sajūr viśvebhyo devebhyaḥ sajūr ṛtubhiḥ sajūr vidhābhiḥ sajūḥ somāya svāhety ekahavir vā syān nānāhavīṃṣi vā
9.6.16	saumyaṃ tanvacchyāmākaṃ śaradi
9.6.17	atha yajamānaḥ prāśitraṃ gṛhṇīte
9.6.18	prajāpateṣ ṭvā grahaṃ gṛhṇāmi / mahyaṃ bhūtyai mahyaṃ puṣṭyai mahyaṃ śriyai mahyaṃ hriyai mahyaṃ yaśase mahyam āyuṣe mahyam annāya mahyam annādyāya mahyaṃ sahasrapoṣāya mahyam aparimitapoṣāyeti
9.6.19	atha prāśnāti / bhadrān naḥ śreyaḥ samanaiṣṭa devās tvayāvasena samaśīmahi tvā / sa naḥ pito madhumāṁ āviveśa śivas tokāya tanvo na ehīti
9.6.20	prāśitam anumantrayate / amo 'si prāṇa tad ṛtaṃ bravīmy amāsi sarvāṅ asi praviṣṭaḥ / sa me jarāṃ rogam apanudya śarīrād anāmayaidhi mā riṣāma indo iti
9.6.21	vatsaḥ prathamajo grīṣme vāsaḥ śaradi dakṣiṇā
9.6.22	śaktyā vā dakṣiṇāṃ dadyāt
9.6.23	nātiśaktir vidhīyate nātiśaktir vidhīyata iti
10.1.1	atha vivāhaḥ
10.1.2	ūrdhvaṃ kārttikyā ā vaiśākhyāḥ
10.1.3	yāthākāmī vā
10.1.4	citrāpakṣaṃ tu varjayet
10.1.5	maghāsu hanyante gāvaḥ phalgunīṣu vyuhyata iti vijñāyate maṅgalaṃ ca
10.1.6	satyenottabhitā pūrvāparam ity upadadhīta
10.1.7	pativedanaṃ ca
10.1.8	yuvaṃ bhagam iti saṃbhalaṃ sānucaraṃ prahiṇoti
10.1.9	brahmaṇaspata iti brahmāṇam
10.1.10	tad vivṛhācchaṅkamāno niśi kumārīkulād valīkānyādīpya
10.1.11	devā agra iti pañcabhiḥ sakṛt pūlyānyāvāpayati
10.1.12	anṛkṣarā iti kumārīpālaṃ prahiṇoti
10.1.13	udāhārasya pratihiteṣur agrato jaghanato brahmā
10.1.14	yo anidhma ity apsu logaṃ pravidhyati
10.1.15	idam aham ity apohya
10.1.16	yo bhadra ity anvīpam udacya
10.1.17	āsyai brāhmaṇā iti prayacchati
10.1.18	āvrajatām agrato brahmā jaghanato 'dhijyadhanvā
10.1.19	bāhyataḥ plakṣodumbarasyottarato 'gneḥ śākhāyām āsajati
10.1.20	tenodakārthān kurvanti
10.1.21	tataś cānvāsecanam anyena
10.1.22	antarupātītyeti juhoti
10.1.23	pra tvā muñcāmīti veṣṭaṃ vicṛtati
10.1.24	uśatīr ity etayā trir ādhāpayati
10.1.25	saptabhir uṣṇāḥ saṃpātavatīḥ karoti
10.1.26	yad āsandyām iti pūrvayor uttarasyāṃ sraktyāṃ tiṣṭhantīm āplāvayati
10.1.27	yac ca varco yathā sindhur ity utkrāntām anyenāvasiñcati
10.2.1	yad duṣkṛtam iti vāsasāṅgāni pramṛjya kumārīpālāya prayacchati
10.2.2	tumbaradaṇḍena pratipādya nirvrajet
10.2.3	tad vana āsajati
10.2.4	yā akṛntaṃs tvaṣṭā vāsa ity ahatenācchādayati
10.2.5	kṛtrima iti śatadataiṣīkeṇa kaṅkatena sakṛt pralikhya
10.2.6	kṛtayāmam ity avasṛjati
10.2.7	saṃnahyati
10.2.8	iyaṃ vīrud iti madughamaṇiṃ lākṣāraktena sūtreṇa vigrathyānāmikāyāṃ badhnāti
10.2.9	antato ha maṇir bhavati bāhyo granthiḥ
10.2.10	bhagas tveta iti hastegṛhya nirṇayati
10.2.11	śākhāyāṃ yugam ādhāya dakṣiṇato 'nyo dhārayati
10.2.12	dakṣiṇasyāṃ yugadhuryuttarasmin yugatardmani darbheṇa vigrathya śaṃ ta iti lalāṭe hiraṇyaṃ saṃstabhya japati
10.2.13	tardma samayāvasiñcati
10.2.14	upagṛhyottarato 'gner aṅgād aṅgād iti ninayati
10.2.15	syonam iti śakṛtpiṇḍe 'śmānaṃ nidadhāti
10.2.16	tam ā tiṣṭhety āsthāpya
10.2.17	iyaṃ nārīti dhruvāṃ tiṣṭhantīṃ pūlyānyāvāpayati
10.2.18	trir avichindatīṃ caturthīṃ kāmāya
10.2.19	yenāgnir iti pāṇiṃ grāhayati
10.2.20	aryamṇa ity agniṃ triḥ pariṇayati
10.2.21	sapta maryādā ity uttarato 'gneḥ sapta lekhā likhati prācyaḥ
10.2.22	tāsu padānyutkrāmayati
10.2.23	iṣe tvā sumaṅgali prajāvati suśīma iti prathamam
10.2.24	ūrje tvā rāyaspoṣāya tvā saubhāgyāya tvā sāmrājyāya tvā saṃpade tvā jīvātave tvā sumaṅgali prajāvati suśīma iti saptamaṃ sakhā saptapadī bhaveti
10.2.25	ā roha talpaṃ bhagas tatakṣeti talpa upaveśayati
10.2.26	upaviṣṭāyāḥ suhṛtpādau prakṣālayati
10.2.27	prakṣālyamānāvanumantrayate / imau pādau subhagau suśevau saubhāgyāya kṛṇutāṃ no aghāya / prakṣālyamānau subhagau supatnyāḥ prajāṃ paśūn dīrgham āyuś ca dhattām iti
10.2.28	ahaṃ vi ṣyāmi pra tvā muñcāmīti yoktraṃ vicṛtati
10.2.29	aparasmin bhṛtyāḥ saṃrabhante
10.2.30	ye jayanti te balīyāṃsa eva manyante
10.2.31	bṛhaspatineti sarvasurabhicūrṇāny ṛcarcā kāmpīlapalāśena mūrdhnyāvapati
10.2.32	udyacchadhvaṃ bhagas tatakṣābhrātṛghnīm ity ekaikayotthāpayati
10.2.33	prati tiṣṭheti pratiṣṭhāpayati
10.3.1	sukiṃśukaṃ rukmaprastaraṇam iti yānam ārohayati
10.3.2	emaṃ panthāṃ brahmāparam ity agrato brahmā prapadyate
10.3.3	mā vidann anṛkṣarā adhvānam ity uktam
10.3.4	yedaṃ pūrveti tenānyasyām ūḍhāyāṃ vādhūyasya daśāṃ catuṣpathe dakṣiṇair abhitiṣṭhati
10.3.5	sa ced ubhayoḥ śubhakāmo bhavati sūryāyai devebhya ity etām ṛcaṃ japati
10.3.6	sam ṛcchata svapatho 'navayantaḥ suśīmakāmāv ubhe virājāv ubhe suprajasāv ity atikramayato 'ntarā brahmāṇam
10.3.7	ya ṛte cid abhiśriṣa iti yānaṃ samprokṣya viniṣkārayati
10.3.8	sā mandasāneti tīrthe logaṃ pravidhyati
10.3.9	idaṃ su ma iti mahāvṛkṣeṣu japati
10.3.10	sumaṅgalīr iti vadhvīkṣīḥ prati japati
10.3.11	yā oṣadhaya iti mantrokteṣu
10.3.12	ye pitara iti śmaśāneṣu
10.3.13	pra budhyasveti suptāṃ prabodhayet
10.3.14	saṃkāśayāmīti gṛhasaṃkāśe japati
10.3.15	ud va ūrmir iti yānaṃ samprokṣya vimocayati
10.3.16	uttiṣṭheta iti patnī śālāṃ samprokṣati
10.3.17	syonam iti dakṣiṇato valīkānāṃ śakṛtpiṇḍe 'śmānaṃ nidadhāti
10.3.18	tasyopari madhyamapalāśe sarpiṣi catvāri dūrvāgrāṇi
10.3.19	tam ā tiṣṭhety āsthāpya
10.3.20	sumaṅgalī prataraṇīha priyaṃ mā hiṃsiṣṭaṃ brahmāparam iti pratyṛcaṃ prapādayati
10.3.21	suhṛtpūrṇakaṃsena pratipādayati
10.3.22	aghoracakṣur ity agniṃ triḥ pariṇayati
10.3.23	yadā gārhapatyaṃ sūryāyai devebhya iti mantroktebhyo namaskurvatīm anumantrayate
10.4.1	śarma varmeti rohitacarmāharantam
10.4.2	carma copastṛṇīthanety upastṛṇantam
10.4.3	yaṃ balbajam iti balbajaṃ nyasyantam
10.4.4	upa stṛṇīhīty upastṛṇantam
10.4.5	tad ā rohatv ity ārohayati
10.4.6	tatropaviśyety upaveśayati
10.4.7	dakṣiṇottaram upasthaṃ kurute
10.4.8	sujyaiṣṭhya iti kalyāṇanāmānaṃ brāhmaṇāyanam upastha upaveśayati
10.4.9	vi tiṣṭhantām iti pramadanaṃ pramāyotthāpayati
10.4.10	tena bhūtena tubhyam agre śumbhanī agnir janavin mahyaṃ jāyām imām adāt somo vasuvin mahyaṃ jāyām imām adāt pūṣā jñātivin mahyaṃ jāyām imām adād indraḥ sahīyān mahyaṃ jāyām adād agnaye janavide svāhā somāya vasuvide svāhā pūṣṇe jñātivide svāhendrāya sahīyase svāheti
10.4.11	āgacchataḥ savitā prasavānām iti mūrdhnoḥ saṃpātān ānayati
10.4.12	udapātra uttarān
10.4.13	śumbhanyāñjalyor ninayati
10.4.14	tena bhūteneti samaśanam
10.4.15	rasān āśayati sthālīpākaṃ ca
10.4.16	yavānām ājyamiśrāṇāṃ pūrṇāñjaliṃ juhoti
10.5.1	sapta maryādā iti tisṛṇāṃ prātar āvapate
10.5.2	akṣyau nāv iti samāñjāte
10.5.3	mahīm u ṣv iti talpam ālambhayati
10.5.4	ā roha talpam ity ārohayati
10.5.5	tatropaviśyety upaveśayati
10.5.6	devā agra iti saṃveśayati
10.5.7	abhi tvety abhicchādayati
10.5.8	saṃ pitarāv iti samāveśayati
10.5.9	ihemāv iti triḥ saṃnudati
10.5.10	madughamaṇim aukṣe 'panīyeyaṃ vīrud amo 'ham iti saṃspṛśataḥ
10.5.11	brahma jajñānam ity aṅguṣṭhena vyacaskaroti
10.5.12	syonād yoner ity utthāpayati
10.5.13	paridhāpanīyābhyām ahatenācchādayati
10.5.14	bṛhaspatir iti śaṣpeṇābhighārya vrīhiyavābhyām abhinidhāya darbhapiñjūlyā sīmantaṃ vicṛtati
10.5.15	śaṇaśakalena pariveṣṭya tisro rātrīḥ prati suptāste
10.5.16	anuvākābhyām anvārabdhābhyām upadadhīta
10.5.17	ihed asāthety etayā śulkam apākṛtya
10.5.18	dvābhyāṃ nivartayatīha mama rādhyatām atra taveti
10.5.19	yathā vā manyante
10.5.20	parā dehīti vādhūyaṃ dadatam anumantrayate
10.5.21	devair dattam iti pratigṛhṇāti
10.5.22	apāsmat tama iti sthāṇāvāsajati
10.5.23	yāvatīḥ kṛtyā iti vrajet
10.5.24	yā me priyatameti vṛkṣaṃ praticchādayati
10.5.25	śumbhanyāplutya
10.5.26	ye antā ity ācchādayati
10.5.27	navaṃ vasāna ity āvrajati
10.5.28	pūrvāparaṃ yatra nādhigacched brahmāparam iti kuryāt
10.5.29	gaur dakṣiṇā pratīvāhaḥ
10.5.30	jīvaṃ rudanti yadīme keśina iti juhoti
10.5.31	eṣa sauryo vivāhaḥ
10.5.32	brahmāparam iti brāhmyaḥ
10.5.33	āvṛtaḥ prājāpatyāḥ prājāpatyāḥ
11.1.1	atha pitṛmedhaṃ vyākhyāsyāmaḥ
11.1.2	dahananidhānadeśe parivṛkṣāṇi nidhānakāla iti brāhmaṇoktam
11.1.3	durbalībhavantaṃ śālātṛṇeṣu darbhān āstīrya syonāsmai bhavety avarohayati
11.1.4	mantroktāvanumantrayate
11.1.5	yat te kṛṣṇa ity avadīpayati
11.1.6	āhitāgnau prete saṃbhārān saṃbharati
11.1.7	ājyaṃ ca pṛṣadājyaṃ cājaṃ ca gāṃ ca
11.1.8	vasanaṃ pañcamam
11.1.9	hiraṇyaṃ ṣaṣṭham
11.1.10	śarīraṃ nānvālabhate
11.1.11	anyaṃ ceṣṭantam anumantrayate
11.1.12	śāntyudakaṃ karoty asakalaṃ cātanānāṃ cānvāvapate
11.1.13	śāntyudakodakena keśaśmaśruromanakhāni saṃhārayanti
11.1.14	āplāvayanti
11.1.15	anulimpanti
11.1.16	srajo 'bhiharanti
11.1.17	evaṃ snātam alaṃkṛtam ahatenāvāgdaśena vasanena pracchādayaty etat te deva etat tvā vāsaḥ prathamaṃ nv āgann iti
11.1.18	apemam ity agniṣu juhoti
11.1.19	ukhāḥ kurvanti
11.1.20	tāḥ śakṛdābhyantaraṃ limpanti śuṣkeṇa vā pūrayanti
11.1.21	tāḥ pṛthag agnibhiḥ saṃtāpayanty ā śakṛdādīpanāt
11.1.22	teṣāṃ haraṇānupūrvam āhavanīyaṃ prathamaṃ tato dakṣiṇāgniṃ tato gārhapatyam
11.1.23	atha videśe pretasyā rohata janitrīṃ jātavedasa iti pṛthag araṇīṣvagnīn samāropayanti
11.1.24	teṣu yathoktaṃ karoti
11.1.25	api vānyavatsāyā vā saṃdhinīkṣīreṇaikaśalākena vā manthenāgnihotraṃ juhoty ā dahanāt
11.1.26	darśapūrṇamāsayoḥ kṛṣṇakataṇḍulānāṃ tasyā ājyena nāntaṃ na bahiḥ
11.1.27	palālāni barhiḥ
11.1.28	tilpiñjyā idhmāḥ
11.1.29	grahān ājyabhāgau purastāddhomasaṃsthitahomān uddhṛtya
11.1.30	prāṇāpānāv avaruddhyai nidhanābhir juhuyāt
11.1.31	athobhayor ut tiṣṭhety utthāpayati
11.1.32	pra cyavasveti triḥ saṃhāpayati yāvatkṛtvaś cotthāpayati
11.1.33	evam eva kūdīṃ jaghane nibadhya
11.1.34	imau yunajmīti gāvau yunakti puruṣau vā
11.1.35	ut tiṣṭha prehi pra cyavasvodanvatīta ete 'gnīṣomā idaṃ pūrvam iti hariṇībhir hareyur ati dravety aṣṭabhiḥ
11.1.36	idaṃ ta ity agnim agrataḥ
11.1.37	prajānaty aghnya iti jaghanyāṃ gām edham agniṃ pariṇīya
11.1.38	syonāsmai bhavety uttarato 'gneḥ śarīraṃ nidadhāti
11.1.39	adhvaryava iṣṭiṃ nirvapanti
11.1.40	tasyāṃ yathādevataṃ purastāddhomasaṃsthitahomān uddhṛtya
11.1.41	prāṇāpānāv avaruddhyai nidhanābhir juhuyāt
11.1.42	athobhayor apeta dadāmīti śāntyudakaṃ kṛtvā saṃprokṣaṇībhyāṃ kāmpīlaśākhāyā dahanaṃ samprokṣya
11.1.43	ud īratām ity uddhatyābhyukṣya lakṣaṇaṃ kṛtvā punar abhyukṣya prāgdakṣiṇam edhaś cinvanti
11.1.44	iyaṃ nārīti patnīm upasaṃveśayati
11.1.45	ud īrṣvety utthāpayati
11.1.46	yaddhiraṇyaṃ bibharti tad dakṣiṇe pāṇāv ādhāyājyenābhighārya jyeṣṭhena putreṇādāpayatīdaṃ hiraṇyam iti
11.1.47	svargaṃ yata iti dakṣiṇaṃ hastaṃ nirmārjayati
11.1.48	daṇḍaṃ hastād iti mantroktaṃ brāhmaṇasyādāpayati
11.1.49	dhanur hastād iti kṣatriyasya
11.1.50	aṣṭrām iti vaiśyasya
11.1.51	idaṃ pitṛbhya iti darbhān edhān stṛṇāti
11.1.52	tatrainam uttānam ādadhītejānaś citam ārukṣad agnim iti
11.1.53	prācyāṃ tvā diśīti pratidiśam
11.1.54	nety uparibabhravaḥ
11.1.55	anumantrayate
11.1.56	athāsya saptasu prāṇeṣu sapta hiraṇyaśakalāny avāsyaty amṛtam asy amṛtatvāyāmṛtam asmin dhehīti
11.2.1	athāhitāgner darbheṣu kṛṣṇājinam antarlomāstīrya
11.2.2	tatrainam uttānam ādhāya
11.2.3	athāsya yajñapātrāṇi pṛṣadājyena pūrayitvānurūpaṃ nidadhati
11.2.4	dakṣiṇe haste juhūm
11.2.5	savya upabhṛtam
11.2.6	kaṇṭhe dhruvāṃ mukhe 'gnihotrahavanīṃ nāsikayoḥ sruvam
11.2.7	tānyanumantrayate juhūr dadhāra dyāṃ dhruva ā roheti
11.2.8	lalāṭe prāśitraharaṇam
11.2.9	imam agne camasam iti śirasīḍācamasam
11.2.10	devā yajñam ity urasi puroḍāśam
11.2.11	dakṣiṇe pārśve sphyaṃ savya upaveṣam
11.2.12	udare pātrīṃ
11.2.13	aṣṭhīvator ulūkhalamusalam
11.2.14	śroṇyoḥ śakaṭam
11.2.15	antareṇorū anyāni yajñapātrāni
11.2.16	pādayoḥ śūrpam
11.2.17	apo mṛnmayānyupaharanti
11.2.18	ayasmayāni nidadhati
11.2.19	amā putrā ca dṛṣat
11.2.20	athobhayor apaśyaṃ yuvatiṃ prajānaty aghnya iti jaghanyāṃ gāṃ prasavyaṃ pariṇīyamānām anumantrayate
11.2.21	tāṃ nairṛtena jaghanatāghnanta upaveśayanti
11.2.22	tasyāḥ pṛṣṭhato vṛkkāv uddhārya pāṇyor asyādadhaty ati drava śvānāv iti
11.2.23	dakṣiṇe dakṣiṇaṃ savye savyam
11.2.24	hṛdaye hṛdayam
11.2.25	agner varmeti vapayā saptachidrayā mukhaṃ pracchādayanti
11.2.26	yathāgātraṃ gātrāṇi
11.2.27	dakṣiṇair dakṣiṇāni savyaiḥ savyāni
11.2.28	anubaddhaśiraḥpādena gośālāṃ carmaṇāvacchādya
11.2.29	ajo bhāga ut tvā vahantv iti dakṣiṇato 'jaṃ badhnāti
11.2.30	asmād vai tvam ajāyathā ayaṃ tvad adhi jāyatām asau svāhety urasi gṛhye juhoti
11.2.31	tathāgniṣu juhoty agnaye svāhā kāmāya svāhā lokāya svāheti
11.2.32	dakṣiṇāgnāv ity eke
11.2.33	mainam agne vi dahaḥ śaṃ tapā rabhasva prajānanta iti kaniṣṭha ādīpayati
11.2.34	ādīpte sruveṇa yāmān homāñjuhoti pareyivāṃsaṃ pravato mahīr iti
11.2.35	yamo no gātuṃ prathamo vivedeti dve prathame
11.2.36	aṅgiraso naḥ pitaro navagvā iti saṃhitāḥ sapta
11.2.37	yo mamāra prathamo martyānāṃ ye naḥ pituḥ pitaro ye pitāmahā ity ekādaśa
11.2.38	atha sārasvatāḥ
11.2.39	sarasvatīṃ devayanto havante sarasvatīṃ pitaro havante sarasvati yā sarathaṃ yayātha sarasvati vrateṣu ta idaṃ te havyaṃ ghṛtavat sarasvatīndro mā marutvān iti
11.2.40	dakṣiṇato 'nyasminn anuṣṭhātā juhoti
11.2.41	sarvair upatiṣṭhanti trīṇi prabhṛtir vā
11.2.42	api vānuṣṭhānībhiḥ
11.2.43	etā anuṣṭhānyaḥ
11.2.44	mainam agne vi daha itiprabhṛty ava sṛjeti varjayitvā sahasranīthā ity ātaḥ
11.2.45	ā roha janitrīṃ jātavedasa iti pañcadaśabhir āhitāgnim
11.2.46	mitrāvaruṇā pari mām adhātām iti pāṇī prakṣālayate
11.2.47	varcasā mām ity ācāmati
11.2.48	vivasvān na ity uttarato 'nyasminn anuṣṭhātā juhoti
11.3.1	yavīyaḥprathamāni karmāṇi prāṅmukhānāṃ yajñopavītināṃ dakṣiṇāvṛtām
11.3.2	athaiṣāṃ sapta sapta śarkarāḥ pāṇiṣv āvapate
11.3.3	tāsām ekaikāṃ savyenāvācīnahastenāvakiranto 'navekṣamāṇā vrajanti
11.3.4	apāghenānumantrayate
11.3.5	sarve 'grato brahmaṇo vrajanti
11.3.6	mā pra gāmeti japanta udakānte vyapādye japanti
11.3.7	paścād avasiñcati
11.3.8	ud uttamam iti jyeṣṭhaḥ
11.3.9	payasvatīr iti brahmoktāḥ piñjūlīr āvapati
11.3.10	śāntyudakenācamyābhyukṣyāśvāvatīm iti nadīṃ tārayate
11.3.11	nakṣatraṃ dṛṣṭvopatiṣṭhate nakṣatrāṇāṃ mā saṃkāśaś ca pratīkāśaś cāvatām iti
11.3.12	śāmyākīḥ samidha ādhāyāgrato brahmā japati
11.3.13	yasya trayā gatam anuprayanti devā manuṣyāḥ paśavaś ca sarve / taṃ no devaṃ mano adhi bravītu sunītir no nayatu dviṣate mā radhāmeti śāntyudakenācamyābhyukṣya
11.3.14	nissālām iti śālāniveśanaṃ samprokṣya
11.3.15	ūrjaṃ bibhrad iti prapādayati
11.3.16	nadīm ālambhayati gām agnim aśmānaṃ ca
11.3.17	yavo 'si yavayāsmad dveṣo yavayārātim iti yavān
11.3.18	khalvakāsyeti khalvān khalakulāṃśca
11.3.19	vyapādyābhyāṃ śāmyākīr ādhāpayati
11.3.20	tāsāṃ dhūmaṃ bhakṣayanti
11.3.21	yadyat kravyād gṛhyed yadi kravyādā nānte 'paredyuḥ / divo nabhaḥ śukraṃ payo duhānā iṣam ūrjaṃ pinvamānāḥ / apāṃ yonim apādhvaṃ svadhā yāś cakṛṣe jīvaṃs tās te santu madhuścuta ity agnau sthālīpākaṃ nipṛṇāti
11.3.22	ādahane cāpivānyavatsāṃ dohayitvā tasyāḥ pṛṣṭhe juhoti vaiśvānare havir idaṃ juhomīti
11.3.23	tasyāḥ payasi
11.3.24	sthālīpāka ity eke
11.3.25	ye agnaya iti pālāśyā darvyā mantham upamathya kāmpīlībhyām upamanthanībhyāṃ tṛtīyasyām asthīnyabhijuhoti
11.3.26	upa dyāṃ śaṃ te nīhāra iti mantroktānyavadāya
11.3.27	kṣīrotsiktena brāhmaṇasyāvasiñcati madhūtsiktena kṣatriyasyodakena vaiśyasya
11.3.28	ava sṛjety anumantrayate
11.3.29	mā te mano yat te aṅgam iti saṃcinoti pacchaḥ
11.3.30	prathamaṃ śīrṣakapālāni
11.3.31	paścāt kalaśe samopya sarvasurabhicūrṇair avakīryotthāpanībhir utthāpya hariṇībhir hareyuḥ
11.3.32	mā tvā vṛkṣa iti vṛkṣamūle nidadhāti
11.3.33	syonāsmai bhaveti bhūmau trirātram arasāśinaḥ karmāṇi kurvate
11.3.34	daśarātra ity eke
11.3.35	yathākuladharmaṃ vā
11.3.36	ūrdhvaṃ tṛtīyasyā vaivasvataṃ sthālīpākaṃ śrapayitvā vivasvān na iti juhoti
11.3.37	yuktābhyāṃ tṛtīyām
11.3.38	ānumatīṃ caturthīm
11.3.39	śeṣaṃ śāntyudakenopasicyābhimantrya prāśayati
11.3.40	ā pra cyavethām iti gāvāv upayacchati
11.3.41	eyam agann iti daśagavāvarārdhyā dakṣiṇā
11.3.42	dvādaśarātraṃ kartā yamavrataṃ caret
11.3.43	ekacailas tricailo vā
11.3.44	haviṣyabhakṣaḥ
11.3.45	sāyaṃ prātar upaspṛśet
11.3.46	brahmacārī vraty adhaḥ śayīta
11.3.47	svastyayanāni prayuñjīta
11.4.1	pitṝn nidhāsyan saṃbhārān saṃbharati
11.4.2	ekādaśa carūṃścakrakṛtān kārayati
11.4.3	śatātṛṇṇasahasrātṛṇṇau ca pāśīm ūṣam sikatāḥ śaṅkhaṃ śālūkaṃ sarvasurabhiśamīcūrṇakṛtaṃ śāntavṛkṣasya nāvaṃ tripādakam
11.4.4	dve niḥśīyamāne nīlalohite sūtre savyarajjuṃ śāntavṛkṣasya caturaḥ śaṅkūṃścaturaḥ paridhīn vāraṇaṃ śāmīlam audumbaraṃ pālāśaṃ vṛkṣasya śāntauṣadhīḥ
11.4.5	māghe nidadhyānmāghaṃ bhūd iti
11.4.6	śaradi nidadhyācchāmyatv agham iti
11.4.7	nidāghe nidadhyān nidahyatām agham iti
11.4.8	amāvāsyāyāṃ nidadhyād amā hi pitaro bhavanti
11.4.9	athāvasānam
11.4.10	tad yat samaṃ samūlam avidagdhaṃ pratiṣṭhitaṃ prāgudakpravaṇam
11.4.11	yatrākaṇṭakā vṛkṣāś cauṣadhayaś ca
11.4.12	unnataṃ svargakāmaś ca
11.4.13	śvo 'māvāsyeti gāṃ kārayate
11.4.14	tasyāḥ savyaṃ cāpaghanaṃ prapākaṃ ca nidhāya
11.4.15	bhikṣāṃ kārayati
11.4.16	grāme yāmasārasvatān homān hutvā
11.4.17	saṃprokṣaṇībhyāṃ kāmpīlaśākhayā niveśanam anucarya
11.4.18	prāgdakṣiṇaṃ śākhāṃ pravidhya sīreṇa karṣayitvā śākhābhiḥ parivārya
11.4.19	punar dehīti vṛkṣamūlād ādatte
11.4.20	yat te kṛṣṇa iti bhūmer vasane samopya sarvasurabhicūrṇair avakīryotthāpanībhir utthāpya hariṇībhir hareyuḥ
11.4.21	avidanto deśāt pāṃsūn
11.4.22	api vodakānte vasanam āstīryāsāv iti hvayet
11.4.23	tatra yo jantur nipatet tam utthāpanībhir utthāpya hariṇībhir hareyuḥ
11.4.24	api vā trīṇi ṣaṣṭiśatāni palāśatsarūṇām
11.4.25	grāme dakṣiṇodagdvāraṃ vimitaṃ darbhair āstārayati
11.4.26	uttaraṃ jīvasaṃcaro dakṣiṇaṃ pitṛsaṃcaraḥ
11.4.27	anastamita ā yātety āyāpayati
11.4.28	ācyā jānv ity upaveśayati
11.4.29	saṃ viśantv iti saṃveśayati
11.4.30	etad vaḥ pitaraḥ pātram iti trīṇy udakaṃsān ninayati
11.4.31	trīn snātānuliptān brāhmaṇān madhumanthaṃ pāyayati
11.4.32	brahmaṇe madhuparkam āhārayati
11.4.33	gāṃ vedayante
11.4.34	kurutety āha
11.4.35	tasyā dakṣiṇam ardhaṃ brāhmaṇān bhojayati savyaṃ pitṝn
11.5.1	vaha vapāṃ jātavedaḥ pitṛbhyo yatraitān vettha nihitān parāke / medasaḥ kulyā upa tān sravantu satyā eṣām āśiṣaḥ santu kāmāḥ svāhā svadheti vapāyās trir juhoti
11.5.2	imaṃ yameti yamāya caturthīm
11.5.3	ekaviṃśatyā yavaiḥ kṛśaraṃ randhayati yutam anyatprapākaṃ ca
11.5.4	sayavasya jīvāḥ prāśnanti
11.5.5	athetarasya piṇḍaṃ nipṛṇāti
11.5.6	yaṃ te mantham iti mantroktaṃ vimite nipṛṇāti
11.5.7	tad udgatoṣmahartāro dāsā bhuñjate
11.5.8	vīṇā vadantv ity āha
11.5.9	mahayata pitṝn iti riktakumbhaṃ vimitamadhye nidhāya taṃ jaradupānahāghnanti
11.5.10	kasye mṛjānā iti triḥ prasavyaṃ prakīrṇakeśyaḥ pariyanti dakṣiṇān ūrūn āghnānāḥ
11.5.11	evaṃ madhyarātre 'pararātre ca
11.5.12	purā vivāhāt samāṃsaḥ piṇḍapitṛyajñaḥ
11.5.13	utthāpanībhir utthāpya hariṇībhir hareyuḥ
11.5.14	athāvasāyeti paścāt pūrvakṛtebhyaḥ pūrvāṇi pūrvebhyo 'parāṇi yavīyasām
11.5.15	prāgdakṣiṇāṃ diśam abhy uttarām aparāṃ diśam abhitiṣṭhanti
11.5.16	yathā citiṃ tathā śmaśānaṃ dakṣiṇāparāṃ diśam abhi pravaṇam
11.6.1	atha mānāni
11.6.2	diṣṭikudiṣṭivitastinimuṣṭyaratnipadaprakramāḥ
11.6.3	prādeśena dhanuṣā cemāṃ mātrāṃ mimīmaha iti
11.6.4	sapta dakṣiṇato mimīte saptottarataḥ pañca purastāt trīṇi paścāt
11.6.5	nava dakṣiṇato mimīte navottarataḥ sapta purastāt pañca paścāt
11.6.6	ekādaśa dakṣiṇato mimīta ekādaśottarato nava purastāt sapta paścāt
11.6.7	ekādaśabhir devadarśinām
11.6.8	ayugmamānāni parimaṇḍalāni caturasrāṇi vā śaunakinām
11.6.9	tathā hi dṛśyante
11.6.10	yāvān puruṣa ūrdhvabāhus tāvān agniś citaḥ
11.6.11	savyāni dakṣiṇādvārāṇy ayugmaśilāny ayugmeṣṭikāni ca
11.6.12	imāṃ mātrāṃ mimīmaha iti dakṣiṇataḥ savyarajjuṃ mītvā
11.6.13	vārayatām agham iti vāraṇaṃ paridhiṃ paridadhāti śaṅkuṃ ca nicṛtati
11.6.14	purastān mītvā śam ebhyo astv agham iti śāmīlaṃ paridhiṃ paridadhāti śaṅkuṃ ca nicṛtati
11.6.15	uttarato mītvā śāmyatv agham ity audumbaraṃ paridhiṃ paridadhāti śaṅkuṃ ca nicṛtati
11.6.16	paścān mītvā śāntam agham iti pālāśaṃ paridhiṃ paridadhāti śaṅkuṃ ca nicṛtati
11.6.17	amāsīty anumantrayate
11.6.18	akṣṇayā lohitasūtreṇa nibadhya
11.6.19	stuhi śrutam iti madhye gartaṃ khātvā pāśisikatoṣodumbaraśaṅkhaśālūkasarvasurabhiśamīcūrṇāni nivapati
11.6.20	niḥśīyatām agham iti niḥśīyamānam āstṛṇāti
11.6.21	asaṃpraty agham
11.6.22	vi lumpatām agham iti pari cailaṃ dūrśaṃ vilumpati
11.6.23	ukto homo dakṣiṇata staraṇaṃ ca
11.6.24	etad ā roha dadāmīti kaniṣṭho nivapati
11.6.25	edaṃ barhir iti sthitasūnur yathāparu saṃcinoti
11.6.26	mā te mano yat te aṅgam indro modapūr ity āto 'numantrayate
11.6.27	dhānāḥ saliṅgābhir āvapati
11.7.1	idaṃ kasāmbv iti sajātān avekṣayati
11.7.2	ye ca jīvā ye te pūrve parāgatā iti sarpirmadhubhyāṃ caruṃ pūrayitvā śīrṣadeśe nidadhāti
11.7.3	apūpavān iti mantroktaṃ dikṣvaṣṭamadeśeṣu nidadhāti
11.7.4	madhye pacantam
11.7.5	sahasradhāraṃ śatadhāram ity adbhir abhiviṣyandya
11.7.6	parṇo rājeti madhyamapalāśair abhinidadhāti
11.7.7	ūrjo bhāga ity aśmabhiḥ
11.7.8	ut te stabhnāmīti logān yathāparu
11.7.9	niḥśīyatām agham iti niḥśīyamānenāvacchādya darbhair avastīrya
11.7.10	idam id vā u nopa sarpāsau hā iti cinvanti
11.7.11	yathā yamāyeti saṃśritya
11.7.12	śṛṇātv agham ity upariśira stambam ādadhāti
11.7.13	pratiṣiddham ekeṣām
11.7.14	akalmāṣāṇāṃ kāṇḍānām aṣṭāṅgulīṃ tejanīm antarhitam agham iti grāmadeśād ucchrayati
11.7.15	prasavyaṃ pariṣicya kumbhān bhindanti
11.7.16	sameteti aparasyāṃ śmaśānasraktyāṃ dhruvanāny upayacchante
11.7.17	paścād uttarato 'gner varcasā māṃ vivasvān indra kratum ity ātaḥ
11.7.18	sam indhata iti paścāt saṃkasukam uddīpayati
11.7.19	asmin vayaṃ yad ripraṃ sīse mṛḍḍhvam ity abhyavanejayati
11.7.20	kṛṣṇorṇayā pāṇipādān nimṛjya
11.7.21	ime jīvā udīcīnair iti mantroktam
11.7.22	triḥ sapteti kūdyā padāni lopayitvā śmaśānāt
11.7.23	mṛtyoḥ padam iti dvitīyayā nāvaḥ
11.7.24	paraṃ mṛtyo iti prāgdakṣiṇam kūdīṃ pravidhya
11.7.25	sapta nadīrūpāṇi kārayitvodakena pūrayitvā
11.7.26	ā rohata savitur nāvam etāṃ sutrāmāṇaṃ mahīm ū ṣv iti sahiraṇyāṃ sayavāṃ nāvam ārohayati
11.7.27	aśmanvatī rīyata ut tiṣṭhatā pra taratā sakhāya ity udīcas tārayati
11.7.28	śarkarādy ā samidādhānāt
11.7.29	vaivasvatādi samānam
11.7.30	prāpya gṛhān samānaḥ piṇḍapitṛyajñaḥ
11.8.1	atha piṇḍapitṛyajñaḥ
11.8.2	amāvāsyāyāṃ sāyaṃ nyahne 'hani vijñāyate
11.8.3	mitrāvaruṇā pari mām adhātām iti pāṇī prakṣālayate
11.8.4	varcasā mām ity ācāmati
11.8.5	punaḥ savyenācamanād apasavyaṃ kṛtvā praiṣakṛtaṃ samādiśati
11.8.6	ulūkhalamusalaṃ śūrpaṃ caruṃ kaṃsaṃ prakṣālaya barhir udakumbham ā hareti
11.8.7	yajñopavītī dakṣiṇapūrvam antardeśam abhimukhaḥ śūrpa ekapavitrāntarhitān haviṣyān nirvapati
11.8.8	idam agnaye kavyavāhanāya svadhā pitṛbhyaḥ pṛthiviṣadbhya itīdaṃ somāya pitṛmate svadhā pitṛbhyaḥ somavadbhyaḥ pitṛbhyo vāntarikṣasadbhya itīdaṃ yamāya pitṛmate svadhā pitṛbhyaś ca diviṣadbhya iti trīn avācīnakāśīn nirvapati
11.8.9	ulūkhala opya trir avahantīti
11.8.10	yathā havis tathā paricarati
11.8.11	havir hy eva pitṛyajñaḥ
11.8.12	praiṣakṛtaṃ samādiśanti caruṃ prakṣālayādhiśrayāpa opya taṇḍulān āvapasva nekṣaṇena yodhayann āsva mā śiro grahīḥ
11.8.13	śirograhaṃ paricakṣate
11.8.14	bāhyenopaniṣkramya yajñopavītī dakṣiṇapūrvam antardeśam abhimukha ud īratām iti karṣūṃ khanati prādeśamātrīṃ tiryagaṅgurim
11.8.15	avāgaṅguriṃ parvamātrīm ity eke
11.8.16	apahatā asurā rakṣāṃsi ye pitṛṣada iti prāgdakṣiṇaṃ pāṃsūn udūhati
11.8.17	karṣūṃ ca pāṇī ca prakṣālyaitad vaḥ pitaraḥ pātram iti karṣūm udakena pūrayitvā
11.8.18	antarupātītya mastunā navanītena vā pratinīya dakṣiṇāñcam udvāsya
11.8.19	dve kāṣṭhe gṛhītvośanta ity ādīpayati
11.8.20	ādīptayor ekaṃ pratinidadhāti
11.8.21	ihaivaidhi dhanasanir ity ekaṃ hṛtvā
11.8.22	pāṃsuṣvādhāyopasamādadhāti ye nikhātāḥ sam indhate ye tātṛṣur ye satyāsa iti
11.8.23	saṃbhārān upasādayati
11.8.24	paryukṣaṇīṃ barhir udakumbhaṃ kaṃsaṃ darvim ājyam āyavanaṃ caruṃ vāsāṃsy āñjanam abhyañjanam iti
11.8.25	yad atropasamāhāryaṃ bhavati tad upasamāhṛtya
11.8.26	ato yajñopavītī pitryupavītī barhir gṛhītvā vicṛtya saṃnahanaṃ dakṣiṇāparam aṣṭamadeśam abhyavāsyet
11.8.27	barhir udakena samprokṣya barhiṣadaḥ pitara upahūtā naḥ pitaro 'gniṣvāttāḥ pitaro ye naḥ pituḥ pitaro ye 'smākam iti prastṛṇāti
11.8.28	āyāpanādīni trīṇi
11.8.29	ud īratām iti tisṛbhir udapātrāṇyanvṛcaṃ ninayet
11.8.30	ataḥ pitryupavītī yajñopavītī ye dasyava ity ubhayata ādīptam ulmukaṃ triḥ prasavyaṃ parihṛtya nirasyati
11.8.31	paryukṣya
11.9.1	ye rūpāṇi pratimuñcamānā asurāḥ santaḥ svadhayā caranti / tvaṃ tān agne apa sedha dūrān satyāḥ naḥ pitṝṇāṃ santv āśiṣaḥ svāhā svadheti hutvā kumbhīpākam abhighārayati
11.9.2	agnaye kavyavāhanāyeti juhoti
11.9.3	yathāniruptaṃ dvitīyām
11.9.4	yamāya pitṛmate svadhā pitṛbhya iti tṛtīyām
11.9.5	yad vo agnir iti sāyavanāṃs taṇḍulān
11.9.6	saṃ barhir iti sadarbhāṃs taṇḍulān paryukṣya
11.9.7	ato yajñopavītī pitryupavītī darvyoddharati
11.9.8	dyaur darvir akṣitāparimitānupadastā sā yathā dyaur darvir akṣitāparimitānupadastaivā pratatāmahasyeyaṃ darvir akṣitāparimitānupadastā
11.9.9	antarikṣaṃ darvir akṣitāparimitānupadastā sā yathāntarikṣam darvir akṣitāparimitānupadastaivā tatāmahasyeyaṃ darvir akṣitāparimitānupadastā
11.9.10	pṛthivī darvir akṣitāparimitānupadastā sā yathā pṛthivī darvir akṣitāparimitānupadastaivā tatasyeyaṃ darvir akṣitāparimitānupadasteti
11.9.11	uddhṛtyājyena saṃnīya trīn piṇḍān saṃhatān nidadhāty etat te pratatāmaheti
11.9.12	dakṣiṇataḥ patnībhya idaṃ vaḥ patnya iti
11.9.13	idam āśaṃsūnām idam āśaṃsamānānāṃ strīṇāṃ puṃsāṃ prakīrṇāvaśīrṇānāṃ yeṣāṃ vayaṃ dātāro ye cāsmākam upajīvanti / tebhyaḥ sarvebhyaḥ sapatnīkebhyaḥ svadhāvad akṣayyam astv iti triḥ prasavyaṃ taṇḍulaiḥ parikirati
11.9.14	piñjūlīr āñjanaṃ sarpiṣi paryasyāddhvaṃ pitara iti nyasyati
11.9.15	vaddhvaṃ pitaro mā vo 'to 'nyat pitaro yoyuvateti sūtrāṇi
11.9.16	añjate vy añjata ity abhyañjanam
11.9.17	ājyenāvicchinnaṃ piṇḍān abhighārayati ye ca jīvā ye te pūrve parāgatā iti
11.9.18	atra pitaro mādayadhvaṃ yathābhāgaṃ yathālokam āvṛṣāyadhvam iti
11.9.19	atra patnyo mādayadhvaṃ yathābhāgaṃ yathālokam āvṛṣāyadhvam iti
11.9.20	yo 'sāvantaragnir bhavati taṃ pradakṣiṇam avekṣya tisras tāmīs tāmyati
11.9.21	pratiparyāvṛtyāmīmadanta pitaro yathābhāgaṃ yathālokam āvṛṣāyiṣateti
11.9.22	amīmadanta patnyo yathābhāgaṃ yathālokam āvṛṣāyiṣateti
11.9.23	āpo agnim ity adbhir agnim avasicya
11.9.24	putraṃ pautram abhitarpayantīr ity ācāmata mama pratatāmahās tatāmahās tatāḥ sapatnīkās tṛpyantv ācāmantv iti prasavyaṃ pariṣicya
11.9.25	vīrān me pratatāmahā datta vīrān me tatāmahā datta vīrān me pitaro datta pitṝn vīrān yācati
11.9.26	namo vaḥ pitara ity upatiṣṭhati
11.9.27	akṣann ity uttarasicam avadhūya
11.9.28	parā yāteti parāyāpayati
11.9.29	ataḥ pitryupavītī yajñopavītī yan na idaṃ pitṛbhiḥ saha mano 'bhūt tad upāhvayāmīti mana upāhvayati
11.10.1	mano nv āhvāmahe nārāśaṃsena stomena / pitṝṇāṃ ca manmabhiḥ / ā na etu manaḥ punaḥ kratve dakṣāya jīvase / jyok ca sūryaṃ dṛśe / punar naḥ pitaro mano dadātu daivyo janaḥ / jīvaṃ vrātaṃ sacemahi / vayaṃ soma vrate tava manas tanūṣu bibhrataḥ prajāvantaḥ sacemahi / ye sajātāḥ sumanaso jīvā jīveṣu māmakāḥ / teṣāṃ śrīr mayi kalpatām asmin goṣṭhe śataṃ samā iti
11.10.2	yaccarusthālyām odanāvaśiṣṭaṃ bhavati tasyoṣmabhakṣaṃ bhakṣayitvā brāhmaṇāya dadyāt
11.10.3	yadi brāhmaṇo na labhyetāpsv abhyavaharet
11.10.4	nijāya dāsāyety eke
11.10.5	madhyamapiṇḍaṃ patnyai putrakāmāyai prayacchati
11.10.6	ā dhatta pitaro garbhaṃ kumāraṃ puṣkarasrajam / yatheha puruṣo 'sat / ā tvārukṣad vṛṣabhaḥ pṛśnir agriyo medhāvinaṃ pitaro garbham ā dadhuḥ / ā tvāyaṃ puruṣo gamet puruṣaḥ puruṣād adhi / sa te śraiṣṭhyāya jāyatāṃ sa some sāma gāyatv iti
11.10.7	yadyanyā dvitīyā bhavatyaparaṃ tasyai
11.10.8	prāgratamaṃ śrotriyāya
11.10.9	atha yasya bhāryā dāsī vā pradrāviṇī bhavati ye 'mī taṇḍulāḥ prasavyaṃ parikīrṇā bhavanti tāṃs tasyai prayacchati
11.10.10	arvācy upasaṃkrame mā parācy upa vastathā / annaṃ prāṇasya bandhanaṃ tena badhnāmi tvā mayīti
11.10.11	paryukṣaṇīṃ samidhaś cādāya mā pra gāmety āvrajyorjaṃ bibhrad iti gṛhān upatiṣṭhate
11.10.12	ramadhvaṃ mā bibhītanāsmin goṣṭhe karīṣiṇaḥ / ūrjaṃ duhānāḥ śucayaḥ śucivratā gṛhā jīvanta upa vaḥ sadema / ūrjaṃ me devā adadur ūrjaṃ manuṣyā uta / ūrjaṃ pitṛbhya āhārṣam ūrjasvanto gṛhā mama / payo me devā adaduḥ payo manuṣyā uta / payaḥ pitṛbhya āhārṣaṃ payasvanto gṛhā mama / vīryaṃ me devā adaduḥ vīryaṃ manuṣyā uta / vīryaṃ pitṛbhya āhārṣaṃ vīravanto gṛhā mameti
11.10.13	antarupātītya samidho 'bhyādadhāti / ayaṃ no agnir adhyakṣo 'yaṃ no vasuvittamaḥ / asyopasadye mā riṣāmāyaṃ rakṣatu naḥ prajām / asmin sahasraṃ puṣyāsmaidhamānāḥ sve gṛhe / imaṃ sam indhiṣīmahy āyuṣmantaḥ suvarcasaḥ / tvam agna īḍita ā tvāgna indhīmahīti
11.10.14	abhūd dūta ity agniṃ pratyānayati
11.10.15	yadi sarvaḥ praṇītaḥ syād dakṣiṇāgnau tv etad āhitāgneḥ
11.10.16	gṛhyeṣv apy anāhitāgneḥ
11.10.17	idaṃ cin me kṛtam astīdaṃ cicchaknavāni / pitaraś cin mā vedann iti
11.10.18	yo ha yajate taṃ devā vidur yo dadāti taṃ manuṣyā yaḥ śrāddhāni kurute taṃ pitaras taṃ pitaraḥ
12.1.1	madhuparkam āhārayiṣyan darbhān āhārayati
12.1.2	atha viṣṭarān kārayati
12.1.3	sa khalv ekaśākham eva prathamaṃ pādyaṃ dviśākham āsanaṃ triśākhaṃ madhuparkāya
12.1.4	sa yāvato manyeta tāvata upādāya vivicya samparyāpya mūlāni ca prāntāni ca yathāvistīrṇa iva syād ity upotkṛṣya madhyadeśe 'bhisaṃnahyati
12.1.5	ṛtena tvā satyena tvā tapasā tvā karmaṇā tveti saṃnahyati
12.1.6	atha ha sṛjaty atisṛṣṭo dveṣṭā yo 'smān dveṣṭi yaṃ ca vayaṃ dviṣmaḥ
12.1.7	asya ca dātur iti dātāram īkṣate
12.1.8	athodakam āhārayati pādyaṃ bho iti
12.1.9	hiraṇyavarṇābhiḥ pratimantrya dakṣiṇaṃ pādaṃ prathamaṃ prakarṣati / mayi brahma ca tapaś ca dhārayāṇīti
12.1.10	dakṣiṇe prakṣālite savyaṃ prakarṣati / mayi kṣatraṃ ca viśaś ca dhārayāṇīti
12.1.11	prakṣālitāvanumantrayate / imau pādāv avaniktau brāhmaṇaṃ yaśasāvatām / āpaḥ pādāvanejanīr dviṣantaṃ nir dahantu me
12.1.12	asya ca dātur iti dātāram īkṣate
12.1.13	athāsanam āhārayati / saviṣṭaram āsanam bho iti
12.1.14	tasmin pratyaṅmukha upaviśati
12.1.15	vimṛgvarīṃ pṛthivīm ity etayā viṣṭare pādau pratiṣṭhāpyādhiṣṭhito dveṣṭā yo 'smān dveṣṭi yaṃ ca vayaṃ dviṣmaḥ
12.1.16	asya ca dātur iti dātāram īkṣate
12.1.17	athodakam āhārayatyarghyaṃ bho iti
12.1.18	tat pratimantrayate / annānāṃ mukham asi mukham ahaṃ śreṣṭhaḥ samānānāṃ bhūyāsam / āpo 'mṛtaṃ sthāmṛtaṃ mā kṛṇuta dāsāsmākaṃ bahavo bhavanty aśvāvad goman mayy astu puṣṭam oṃ bhūr bhuvaḥ svar janad om iti
12.1.19	tūṣṇīm adhyātmaṃ ninayati
12.1.20	tejo 'sy amṛtam asīti lalāṭam ālabhate
12.1.21	athodakam āhārayatyācamanīyaṃ bho iti
12.1.22	jīvābhir ācamya
12.1.23	athāsmai madhuparkaṃ vedayante dvyanucaro madhuparko bho iti
12.1.24	dvābhyāṃ śākhābhyām adhastād ekayopariṣṭāt sāpidhānam
12.1.25	madhu vātā ṛtāyata ity etābhir evābhimantraṇam
12.1.26	tathā pratimantraṇam
12.2.1	madhu vātā ṛtāyate madhu kṣaranti sindhavaḥ / mādhvīr gāvo bhavantu naḥ / madhu naktam utoṣaso madhumat pārthivaṃ rajaḥ / mādhvīr naḥ santv oṣadhīḥ / madhumān no vanaspatir madhumāṁ astu sūryaḥ / madhu dyaur astu naḥ pitā
12.2.2	tat sūryasya tvā cakṣuṣā pratīkṣa iti pratīkṣate
12.2.3	ayuto 'ham devasya tvā savitur iti pratigṛhya puromukhaṃ prāgdaṇḍaṃ nidadhāti
12.2.4	pṛthivyās tvā nābhau sādayāmy adityā upastha iti bhūmau pratiṣṭhāpya
12.2.5	dvābhyām aṅgulibhyāṃ pradakṣiṇam ācālyānāmikayāṅgulyāṅguṣṭhena ca saṃgṛhya prāśnāti
12.2.6	oṃ bhūs tat savitur vareṇyaṃ bhūḥ svāheti prathamam
12.2.7	bhargo devasya dhīmahi bhuvaḥ svāheti dvitīyam
12.2.8	dhiyo yo naḥ pracodayāt svaḥ svāheti tṛtīyam
12.2.9	vayaṃ devasya dhīmahi janat svāheti caturtham
12.2.10	turaṃ devasya bhojanaṃ vṛdhat svāheti pañcamam
12.2.11	karat svāheti ṣaṣṭham
12.2.12	ruhat svāheti saptamam
12.2.13	mahat svāhety aṣṭamam
12.2.14	tat svāheti navamam
12.2.15	śaṃ svāheti daśamam
12.2.16	om iti ekādaśam
12.2.17	tūṣṇīṃ dvādaśam
12.2.18	tasya bhūyomātram iva bhuktvā brāhmaṇāya śrotriyāya prayacchet
12.2.19	śrotriyālābhe vṛṣalāya prayacchet
12.2.20	athāpy ayaṃ nigamo bhavati / somam etat pibata yat kiṃ cāśnīta brāhmaṇāḥ / mābrāhmaṇāyocchiṣṭaṃ dāta mā somaṃ pātv asomapa iti
12.3.1	dadhi ca madhu brāhmo madhuparkaḥ
12.3.2	pāyasa aindro madhuparkaḥ
12.3.3	madhu cājyaṃ ca saumyo madhuparkaḥ
12.3.4	manthaś cājyaṃ ca pauṣṇo madhuparkaḥ
12.3.5	kṣīraṃ cājyaṃ ca sārasvato madhuparkaḥ
12.3.6	surā cājyaṃ ca mausalo madhuparkaḥ
12.3.7	sa khalv eṣa dvaye bhavati sautrāmaṇyāṃ ca rājasūye ca
12.3.8	udakaṃ cājyaṃ ca vāruṇo madhuparkaḥ
12.3.9	tailaṃ cājyaṃ ca śrāvaṇo madhuparkaḥ
12.3.10	tailaś ca piṇḍaś ca pārivrājako madhuparkaḥ
12.3.11	iti khalv eṣa navavidho madhuparko bhavati
12.3.12	athāsmai gāṃ vedayante gaur bho iti
12.3.13	tān pratimantrayate / bhūtam asi bhavad asy annaṃ prāṇo bahur bhava / jyeṣṭhaṃ yan nāma nāmata oṃ bhūr bhuvaḥ svar janad om iti
12.3.14	atisṛjati / mātādityānāṃ duhitā vasūnāṃ svasā rudrāṇām amṛtasya nābhiḥ / pra ṇo vocaṃ cikituṣe janāya mā gām anāgām aditiṃ vadhiṣṭa / oṃ tṛṇāni gaur attv iti āha
12.3.15	sūyavasād iti pratiṣṭhamānām anumantrayate
12.3.16	nālohito madhuparko bhavati
12.3.17	nānujñānam adhīmaha iti kurutety eva brūyāt
12.3.18	svadhite mainaṃ hiṃsīr iti śastraṃ prayacchati
12.3.19	pāpmānaṃ me 'pa jahīti kartāram anumantrayate
12.3.20	āgneyīṃ vapāṃ kuryuḥ
12.3.21	api vā brāhmaṇa eva prāśnīyāt taddevataṃ hi taddhavir bhavati
12.3.22	athāsmai snānam anulepanaṃ mālābhyañjanam iti
12.3.23	yad atropasamāhāryaṃ bhavati tad upasamāhṛtya
12.3.24	athopāsakāḥ prāyopāsakāḥ smo bho iti vedayante
12.3.25	tān pratimantrayate / bhūyāṃso bhūyāsma ye ca no bhūyasaḥ kārṣṭāpi ca no 'nye bhūyāṃso jāyantām
12.3.26	asya ca dātur iti dātāram īkṣate
12.3.27	athānnāhārāḥ prāpyānnāhārāḥ smo bho iti vedayante
12.3.28	tān pratimantrayate / annādā bhūyāsma ye ca no 'nnādān kārṣṭāpi ca no 'nye 'nnādā bhūyāṃso jāyantām
12.3.29	asya ca dātur iti dātāram īkṣate
12.3.30	āhṛte 'nne juhoti yat kāma kāmayamānā ity etayā
12.3.31	yat kāma kāmayamānā idaṃ kṛṇmasi te haviḥ / tan naḥ sarvaṃ samṛdhyatām athaitasya haviṣo vīhi svāheti
12.3.32	eṣa ācāryakalpa eṣa ṛtvikkalpa eṣa saṃyuktakalpa eṣa vivāhakalpa eṣo 'tithikalpa eṣo 'tithikalpaḥ
13.1.1	athādbhutāni
13.1.2	varṣe
13.1.3	yakṣeṣu
13.1.4	gomāyuvadane
13.1.5	kule kalahini
13.1.6	bhūmicale
13.1.7	ādityopaplave
13.1.8	candramasaś ca
13.1.9	auṣasyām anudyatyām
13.1.10	samāyāṃ dāruṇāyām
13.1.11	upatārakaśaṅkāyām
13.1.12	brāhmaṇeṣvāyudhiṣu
13.1.13	daivateṣu nṛtyatsu cyotatsu hasatsu gāyatsu
13.1.14	lāṅgalayoḥ saṃsarge
13.1.15	rajjvos tanvoś ca
13.1.16	agnisaṃsarge
13.1.17	yamavatsāyāṃ gavi
13.1.18	vaḍavāgardabhyor mānuṣyāṃ ca
13.1.19	yatra dhenavo lohitaṃ duhate
13.1.20	anaḍuhi dhenuṃ dhayati
13.1.21	dhenau dhenuṃ dhayantyām
13.1.22	ākāśaphene
13.1.23	pipīlikānācāre
13.1.24	nīlamakṣānācāre
13.1.25	madhumakṣānācāre
13.1.26	anājñāte
13.1.27	avadīrṇe
13.1.28	anudaka udakonmīle
13.1.29	tileṣu samataileṣu
13.1.30	haviḥṣvabhimṛṣṭeṣu
13.1.31	prasavyeṣvāvarteṣu
13.1.32	yūpe virohati
13.1.33	ulkāyām
13.1.34	dhūmaketau saptarṣīn upadhūpayati
13.1.35	nakṣatreṣu patāpateṣu
13.1.36	māṃsamukhe nipatati
13.1.37	anagnāvavabhāse
13.1.38	agnau śvasati
13.1.39	sarpiṣi taile madhuni ca viṣyande
13.1.40	grāmye 'gnau śālāṃ dahati
13.1.41	āgantau ca
13.1.42	vaṃśe sphoṭati
13.1.43	kumbhodadhāne vikasatyukhāyāṃ saktudhānyāṃ ca
13.2.1	atha yatraitāni varṣāṇi varṣanti ghṛtaṃ māṃsaṃ madhu ca yaddhiraṇyaṃ yāni cāpyanyāni ghorāṇi varṣāṇi varṣanti tat parābhavati kulaṃ vā grāmo vā janapado vā
13.2.2	tatra rājā bhūmipatir vidvāṃsaṃ brahmāṇam icchet
13.2.3	eṣa ha vai vidvān yad bhṛgvaṅgirovit
13.2.4	ete ha vā asya sarvasya śamayitāraḥ pālayitāro yad bhṛgvaṅgirasaḥ
13.2.5	sa āhopakalpayadhvam iti
13.2.6	tad upakalpayante kaṃsamahate vasane śuddham ājyaṃ śāntā oṣadhīr navam udakumbham
13.2.7	trīṇi parvāṇi karmaṇaḥ paurṇamāsyamāvāsye puṇyaṃ nakṣatram
13.2.8	api ced eva yadā kadācid ārtāya kuryāt
13.2.9	snāto 'hatavasanaḥ surabhir vratavān karmaṇya upavasatyekarātraṃ trirātraṃ ṣaḍrātraṃ dvādaśarātraṃ vā
13.2.10	dvādaśyāḥ prātar yatraivādaḥ patitaṃ bhavati tata uttaram agnim upasamādhāya
13.2.11	parisamuhya paryukṣya paristīrya barhir udapātram upasādya paricaraṇenājyaṃ paricarya
13.2.12	nityān purastāddhomān hutvājyabhāgau ca
13.2.13	atha juhoti
13.2.14	ghṛtasya dhārā iha yā varṣanti pakvaṃ māṃsaṃ madhu ca yaddhiraṇyam / dviṣantam etā anuyantu vṛṣṭayo 'pāṃ vṛṣṭayo bahulāḥ santu mahyam / lohitavarṣaṃ madhupāṃsuvarṣaṃ yad vā varṣaṃ ghoram aniṣṭam anyat / dviṣantam ete anuyantu sarve parāñco yantu nirvartamānāḥ / agnaye svāheti hutvā
13.2.15	divyo gandharva iti mātṛnāmabhir juhuyāt
13.2.16	varam anaḍvāham brāhmaṇaḥ kartre dadyāt
13.2.17	sīraṃ vaiśyo 'śvaṃ prādeśiko grāmavaraṃ rājā
13.2.18	sā tatra prāyaścittiḥ
13.3.1	atha yatraitāni yakṣāṇi dṛśyante tad yathaitanmarkaṭaḥ śvāpado vāyasaḥ puruṣarūpam iti tad evam āśaṅkyam eva bhavati
13.3.2	tatra juhuyāt
13.3.3	yan markaṭaḥ śvāpado vāyaso yadīdaṃ rāṣṭraṃ jātavedaḥ patāti puruṣarakṣasaṃ iṣiraṃ yat patāti / dviṣantam ete anuyantu sarve parāñco yantu nivartamānāḥ / agnaye svāheti hutvā
13.3.4	divyo gandharva iti mātṛnāmabhir juhuyāt
13.3.5	sā tatra prāyaścittiḥ
13.4.1	atha ha gomāyū nāma maṇḍūkau yatra vadatas tad yanmanyante māṃ prati vadato māṃ prati vadata iti tad evam āśaṅkyam eva bhavati
13.4.2	tatra juhuyāt
13.4.3	yad gomāyū vadato jātavedo 'nyayā vācābhijañjabhātaḥ / rathaṃtaraṃ bṛhac ca sāmaitad dviṣantam etāv abhinānadaitām / rathaṃtareṇa tvā bṛhacchamayāmi bṛhatā tvā rathantaraṃ śamayāmi / indrāgnī tvā brahmaṇā vāvṛdhānāvāyuṣmantāvuttamaṃ tvā karāthaḥ / indrāgnibhyāṃ svāheti hutvā
13.4.4	divyo gandharva iti mātṛnāmabhir juhuyāt
13.4.5	sā tatra prāyaścittiḥ
13.5.1	atha yatraitat kulaṃ kalahi bhavati tan nirṛtigṛhītam ity ācakṣate
13.5.2	tatra juhuyāt
13.5.3	ārād arātim iti dve
13.5.4	ayāś cāgne 'sy anabhiśastiś ca satyam it tvam ayā asi / ayāsā manasā kṛto 'yās san havyam ūhiṣe / ā no dhehi bheṣajam / svāhety agnau hutvā
13.5.5	tatraivaitān homāñ juhuyāt
13.5.6	ārād agniṃ kravyādaṃ nirūhañ jīvātave te paridhiṃ dadhāmi / indrāgnī tvā brahmaṇā vāvṛdhānāv āyuṣmantāv uttamaṃ tvā karāthaḥ / indrāgnibhyāṃ svāheti hutvā
13.5.7	apeta etu nirṛtir ity anena sūktena juhuyāt
13.5.8	apeta etu nirṛtir nehāsyā api kiṃcana / apāsyāḥ satvanaḥ pāśān mṛtyūn ekaśataṃ nude / ye te pāśā ekaśataṃ mṛtyo martyāya hantave / tāṃs te yajñasya māyayā sarvān apayajāmasi / nir ito yantu nairṛtyā mṛtyava ekaśatam / paraḥ sedhāmaiṣāṃ yat tamaḥ prāṇaṃ jyotiś ca dadhmahe / ye te śataṃ varuṇa ye sahasraṃ yajñiyāḥ pāśā vitatā mahāntaḥ / tebhyo asmān varuṇaḥ soma indro viśve muñcantu marutaḥ svarkāḥ / brahma bhrājad udagād antarikṣaṃ divaṃ ca brahmāvādhūṣṭāmṛtena mṛtyum / brahmopadraṣṭā sukṛtasya sākṣād brahmāsmad apahantu śamalaṃ tamaś ca
13.5.9	varam anaḍvāham iti samānam
13.6.1	atha yatraitad bhūmicalo bhavati tatra juhuyāt
13.6.2	acyutā dyaur acyutam antarikṣam acyutā bhūmir diśo acyutā imāḥ / acyuto 'yaṃ rodhāvarodhād dhruvo rāṣṭre pratitiṣṭhāmi jiṣṇuḥ / yathā sūryo divi rocate yathāntarikṣaṃ mātariśvābhivaste / yathāgniḥ pṛthivīm āviveśaivāyaṃ dhruvo acyuto astu jiṣṇuḥ / yathā devo divi stanayan virājati yathā varṣaṃ varṣakāmāya varṣati / yathāpaḥ pṛthivīmāviviśur evāyaṃ dhruvo acyuto astu jiṣṇuḥ / yathā purīṣaṃ nadyaḥ samudram ahorātre apramādaṃ kṣaranti / evā viśaḥ saṃmanaso havaṃ me 'pramādam ihopayantu sarvāḥ / dṛṃhatāṃ devī saha devatābhir dhruvā dṛḍhācyutā me astu bhūmiḥ / sarvapāpmānam apanudyāsmad amitrān me dviṣato 'nuvidhyatu / pṛthivyai svāheti hutvā
13.6.3	ā tvāhārṣaṃ dhruvā dyauḥ satyaṃ bṛhad ity etenānuvākena juhuyāt
13.6.4	sā tatra prāyaścittiḥ
13.7.1	atha yatraitad ādityaṃ tamo gṛhṇāti tatra juhuyāt
13.7.2	divyaṃ citram ṛtuthā kalpayantam ṛtūnām ugraṃ bhramayann udeti / tad ādityaḥ pratarann etu sarvata āpa imāṃllokān anusaṃcaranti / oṣadhībhiḥ saṃvidānāv indrāgnī tvābhirakṣatām / ṛtena satyavākena tena sarvaṃ tamo jahi / ādityāya svāheti hutvā
13.7.3	viṣāsahiṃ sahamāna ity anena sūktena juhuyāt
13.7.4	rohitair upatiṣṭhate
13.7.5	sā tatra prāyaścittiḥ
13.8.1	atha yatraitaccandramasam upaplavati tatra juhuyāt
13.8.2	rāhū rājānaṃ tsarati svarantam ainam iha hanti pūrvaḥ / sahasram asya tanva iha nāśyāḥ śataṃ tanvo vinaśyantu / candrāya svāheti hutvā
13.8.3	śakadhūmaṃ nakṣatrāṇīty etena sūktena juhuyāt
13.8.4	sā tatra prāyaścittiḥ
13.9.1	atha yatraitad auṣasī nodeti tatra juhuyāt
13.9.2	udetu śrīr uṣasaḥ kalpayantī pūlyān kṛtvā palita etu cāraḥ / ṛtūn bibhratī bahudhā virūpān mahyaṃ bhavyaṃ viduṣī kalpayāti / auṣasyai svāheti hutvā
13.9.3	divyo gandharva iti mātṛnāmabhir juhuyāt
13.9.4	sā tatra prāyaścittiḥ
13.10.1	atha yatraitat samā dāruṇā bhavati tatra juhuyāt
13.10.2	yā samā ruśaty eti prājāpatyān vidhūnute / tṛptiṃ yāṃ devatā vidus tāṃ tvā saṃkalpayāmasi / vyādhakasya mātaraṃ hiraṇyakukṣīṃ hariṇīm / tāṃ tvā saṃkalpayāmasi / yat te ghoraṃ yat te viṣaṃ tad dviṣatsu nidadhmasy amuṣminn iti brūyāt
13.10.3	śivenāsmākaṃ same śāntyā sahāyuṣā samāyai svāheti hutvā
13.10.4	samās tvāgna ity etena sūktena juhuyāt
13.10.5	sā tatra prāyaścittiḥ
13.11.1	atha yatraitad upatārakāḥ śaṅkante tatra juhuyāt
13.11.2	revatīḥ śubhrā iṣirā madantīs tvaco dhūmam anu tāḥ saṃviśantu / pareṇāpaḥ pṛthivīṃ saṃviśantv āpa imāṃllokān anusaṃcarantu / adbhyaḥ svāheti hutvā
13.11.3	samutpatantu pranabhasveti varṣī juhuyāt
13.11.4	sā tatra prāyaścittiḥ
13.12.1	atha yatraitad brāhmaṇā āyudhino bhavanti tatra juhuyāt
13.12.2	ya āsurā manuṣyā āttadhanvaḥ puruṣamukhāś carān iha / devā vayaṃ manuṣyās te devāḥ praviśāmasi / indro no astu purogavaḥ sa no rakṣatu sarvataḥ / indrāya svāheti hutvā
13.12.3	mā no vidan namo devavadhebhya iti etābhyāṃ sūktābhyāṃ juhuyāt
13.12.4	sā tatra prāyaścittiḥ
13.13.1	atha yatraitad daivatāni nṛtyanti cyotanti hasanti gāyanti vānyāni vā rūpāṇi kurvanti ya āsurā manuṣyā mā no vidan namo devavadhebhya iti abhayair juhuyāt
13.13.2	sā tatra prāyaścittiḥ
13.14.1	atha yatraitallāṅgale saṃsṛjataḥ puroḍāśaṃ śrapayitvā
13.14.2	araṇyasyārdham abhivrajya
13.14.3	prācīṃ sītāṃ sthāpayitvā
13.14.4	sītāyā madhye prāñcam idhmam upasamādhāya
13.14.5	parisamuhya paryukṣya paristīrya barhiḥ śamyāḥ paridhīn kṛtvā
13.14.6	atha juhoti / vittir asi puṣṭir asi śrīr asi prājāpatyānāṃ tāṃ tvāhaṃ mayi puṣṭikāmo juhomi svāhā
13.14.7	kumudvatī puṣkariṇī sītā sarvāṅgaśobhanī / kṛṣiḥ sahasraprakārā pratyaṣṭā śrīr iyaṃ mayi / urvīṃ tvāhur manuṣyāḥ śriyaṃ tvā manaso viduḥ / āśaye 'nnasya no dhehy anamīvasya śuṣmiṇaḥ / parjanyapatni hariṇyabhijitāsy abhi no vada / kālanetre haviṣo no juṣasva tṛptiṃ no dhehi dvipade catuṣpade / yābhir devā asurān akalpayan yātūn manūn gandharvān rākṣasāṃś ca / tābhir no adya sumanā upāgahi sahasrāpoṣaṃ subhage rarāṇā / hiraṇyasrakpuṣkariṇī śyāmā sarvāṅgaśobhanī / kṛṣir hiraṇyaprakārā pratyaṣṭā śrīr iyaṃ mayi / aśvibhyāṃ devi saha saṃvidānā indreṇa rādhena saha puṣṭyā na āgahi / viśas tvā rāsantāṃ pradiśo 'nu sarvā ahorātrārdhamāsamāsā ārtavā ṛtubhiḥ saha / bhartrī devānām uta martyānāṃ bhartrī prajānām uta mānuṣāṇām / hastibhir itarāsaiḥ kṣetrasārathibhiḥ saha / hiraṇyair aśvair ā gobhiḥ pratyaṣṭā śrīr iyaṃ mayi
13.14.8	atra śunāsīrāṇy anuyojayet
13.14.9	varam anaḍvāham iti samānam
13.15.1	atha yatraitat sṛjantyor vā kṛtantyor vā nānā tantū saṃsṛjato manāyai tantuṃ prathamam ity etena sūktena juhuyāt
13.15.2	manāyai tantuṃ prathamaṃ paśyed anyā atanvata / tan nārīḥ prabravīmi vaḥ sādhvīr vaḥ santūrvarīḥ / sādhur vas tantur bhavatu sādhur etu ratho vṛtaḥ / atho horvarīr yūyaṃ prātar voḍhave dhāvata / khargalā iva patvarīr apām ugram ivāyanam / patantu patvarīr ivorvarīḥ sādhunā pathā / apācyau te totudyete todenāśvatarāv iva / pra stomam urvarīṇāṃ śaśayānām astāviṣam / nārī pañcamayūkhaṃ sūtravat kṛṇute vasu / ariṣṭo asya vastā prendra vāsa utodira
13.15.3	vāsaḥ kartre dadyāt
13.15.4	sā tatra prāyaścittiḥ
13.16.1	atha yatraitad agnināgniḥ saṃsṛjyate bhavataṃ naḥ samanasau samokasāvityetena sūktena juhuyāt
13.16.2	bhavataṃ naḥ samanasau samokasāv arepasau / mā hiṃsiṣṭaṃ yajñapatiṃ mā yajñaṃ jātavedasau śivau bhavatam adya naḥ / agnināgniḥ saṃsṛjyase kavir bṛhaspatir yuvā / havyavāḍ juhvāsyaḥ / tvaṃ hy agne agninā vipro vipreṇa san satā / sakhā sakhyā samidhyase / pāhi no agna ekayā pāhi na uta dvitīyayā / pāhi gīrbhis tisṛbhir ūrjāṃ pate pāhi catasṛbhir vaso / samīcī māhanī pātām āyuṣmatyā ṛcā mā satsi / tanūpāḥ sāmno vasuvidaṃ lokam anusaṃcarāṇi
13.16.3	rukmaṃ kartre dadyāt
13.16.4	sā tatra prāyaścittiḥ
13.17.1	atha yatraitad ayamasūr yamau janayati tāṃ śāntyudakenābhyukṣya dohayitvā
13.17.2	tasyā eva gor dugdhe sthālīpākaṃ śrapayitvā
13.17.3	prāñcam idhmam upasamādhāya
13.17.4	parisamuhya paryukṣya paristīrya barhir udapātram upasādya
13.17.5	ekaikayaiṣā sṛṣṭyā saṃbabhūvety etena sūktenājyaṃ juhvan
13.17.6	udapātre saṃpātān ānayati
13.17.7	uttamaṃ saṃpātam odane pratyānayati
13.17.8	tato gāṃ ca prāśayati vatsau codapātrād enān ācāmayati ca samprokṣati ca
13.17.9	tāṃ tasyaiva dadyāt
13.17.10	sā tatra prāyaścittiḥ
13.18.1	atha ced vaḍavā vā gardabhī vā syād evam eva prāñcam idhmam upasamādhāya
13.18.2	evaṃ paristīrya
13.18.3	evam upasādya
13.18.4	etenaiva sūktenājyaṃ juhvan
13.18.5	udapātre saṃpātān ānayati
13.18.6	udapātrād enān ācāmayati ca samprokṣati ca
13.18.7	tāṃ tasyaiva dadyāt
13.18.8	sā tatra prāyaścittiḥ
13.19.1	atha cenmānuṣī syād evam eva prāñcam idhmam upasamādhāya
13.19.2	evaṃ paristīrya
13.19.3	evam upasādya
13.19.4	upasthe jātakāvādhāya
13.19.5	etenaiva sūktenājyaṃ juhvan
13.19.6	amīṣāṃ mūrdhni sa mātuḥ putrayor ity anupūrvaṃ saṃpātān ānayati
13.19.7	udapātra uttarān saṃpātān
13.19.8	udapātrād enān ācāmayati ca samprokṣati ca
13.19.9	tāṃ tasyaiva dadyāt
13.19.10	sā tatra prāyaścittiḥ
13.19.11	tasyā niṣkrayo yathārhaṃ yathāsaṃpad vā
13.20.1	atha yatraitad dhenavo lohitaṃ duhate yaḥ pauruṣeyeṇa kraviṣā samaṅkta ity etābhiś catasṛbhir juhuyāt
13.20.2	varāṃ dhenuṃ kartre dadyāt
13.20.3	sā tatra prāyaścittiḥ
13.21.1	atha yatraitad anaḍvān dhenuṃ dhayati tatra juhuyāt
13.21.2	anaḍvān dhenum adhayad indro go rūpam āviśat / sa me bhūtiṃ ca puṣṭiṃ ca dīrgham āyuś ca dhehi naḥ / indrāya svāheti hutvā
13.21.3	mā no vidan namo devavadhebhya iti etābhyāṃ sūktābhyāṃ juhuyāt
13.21.4	sā tatra prāyaścittiḥ
13.22.1	atha yatraitad dhenur dhenuṃ dhayati tatra juhuyāt
13.22.2	yogakṣemaṃ dhenuṃ vājapatnīm indrāgnibhyāṃ preṣite jañjabhāne / tasmānmām agne paripāhi ghorāt pra ṇo jāyantāṃ mithunāni rūpaśaḥ / indrāgnibhyāṃ svāheti hutvā
13.22.3	divyo gandharva iti mātṛnāmabhir juhuyāt
13.22.4	sā tatra prāyaścittiḥ
13.23.1	atha yatraitad gaur vāśvo vāśvataro vā puruṣo vākāśaphenam avagandhayati tatra juhuyāt
13.23.2	payo deveṣu paya oṣadhīṣu paya āśāsu payo 'ntarikṣe / tan me dhātā ca savitā ca dhattāṃ viśve tad devā abhisaṃgṛṇantu
13.23.3	payo yad apsu paya usriyāsu paya utseṣūta parvateṣu / tan me dhātā ca savitā ca dhattāṃ viśve tad devā abhisaṃgṛṇantu
13.23.4	yan mṛgeṣu paya āviṣṭam asti yad ejati patati yat patatriṣu / tan me dhātā ca savitā ca dhattāṃ viśve tad devā abhisaṃgṛṇantu
13.23.5	yāni payāṃsi divy ārpitāni yāny antarikṣe bahudhā bahūni / teṣām īśānaṃ vaśinī no adya pradattā dyāvāpṛthivī ahṛṇīyamānā
13.23.6	ity etena sūktena juhuyāt
13.23.7	sā tatra prāyaścittiḥ
13.24.1	atha yatraitat pipīlikā anācārarūpā dṛśyante tatra juhuyāt
13.24.2	bhuvāya svāhā bhuvanāya svāhā bhuvanapataye svāhā bhuvāṃ pataye svāhāvoṣāya svāhā vinatāya svāhā śatāruṇāya svāhā
13.24.3	yaḥ prācyāṃ diśi śvetapipīlikānāṃ rājā tasmai svāhā / yo dakṣiṇāyāṃ diśi kṛṣṇapipīlikānāṃ rājā tasmai svāhā / yaḥ pratīcyāṃ diśi rajatapipīlikānāṃ rājā tasmai svāhā / ya udīcyāṃ diśi rohitapipīlikānāṃ rājā tasmai svāhā / yo dhruvāyāṃ diśi babhrupipīlikānāṃ rājā tasmai svāhā / yo vyadhvāyāṃ diśi haritapipīlikānāṃ rājā tasmai svāhā / ya ūrdhvāyāṃ diśy aruṇapipīlikānāṃ rājā tasmai svāhā
13.24.4	tāś ced etāvatā na śāmyeyus tata uttaram agnim upasamādhāya
13.24.5	śaramayaṃ barhir ubhayataḥ paricchinnaṃ prasavyaṃ paristīrya
13.24.6	viṣāvadhvastam iṅgiḍam ājyaṃ śākapalāśenotpūtaṃ bādhakena sruveṇa juhoti
13.24.7	uttiṣṭhata nirdravata na va ihāstv ity añcanam / indro vaḥ sarvāsāṃ sākaṃ garbhān āṇḍāni bhetsyati phaḍḍhatāḥ pipīlikā iti
13.24.8	indro vo yamo vo varuṇo vo 'gnir vo vāyur vaḥ sūryo vaś cendro vaḥ prajāpatir va īśāno va iti
13.25.1	atha yatraitannīlamakṣā anācārarūpā dṛśyante tatra juhuyāt
13.25.2	yā matyaiḥ sarathaṃ yānti ghorā mṛtyor dūtyaḥ kraviśaḥ saṃbabhūvuḥ / śivaṃ cakṣur uta ghoṣaḥ śivānāṃ śaṃ no astu dvipade śaṃ catuṣpade / śāntaṃ cakṣur uta vāyasīnāṃ yā cāsāṃ ghorā manaso visṛṣṭiḥ / manasaspate tanvā mā pāhi ghorān mā virikṣi tanvā mā prajayā mā paśubhir vāyave svāheti hutvā
13.25.3	vāta āvātu bheṣajam ity etena sūktena juhuyāt
13.25.4	vāta āvātu bheṣajaṃ śaṃbhu mayobhu no hṛde / pra ṇa āyūṃṣi tāriṣat / uta vāta pitāsi na uta bhrātota naḥ sakhā / sa no jīvātave kṛdhi / yad ado vāta te gṛhe nihitaṃ bheṣajaṃ guhā / tasya no dehi jīvasa ity etena sūktena juhuyāt
13.25.5	sā tatra prāyaścittiḥ
13.26.1	atha yatraitanmadhumakṣikā anācārarūpā dṛśyante madhu vātā ṛtāyata ity etena sūktena juhuyāt
13.26.2	sā tatra prāyaścittiḥ
13.27.1	atha yatraitad anājñātam adbhutaṃ dṛśyate tatra juhuyāt
13.27.2	yad ajñātam anāmnātam arthasya karmaṇo mithaḥ / agne tvaṃ nas tasmāt pāhi sa hi vettha yathāyatham / agnaye svāhā
13.27.3	vāyo sūrya candreti ca
13.27.4	puruṣasaṃmito 'rthaḥ karmārthaḥ puruṣasaṃmitaḥ / vāyur mā tasmāt pātu sa hi vettha yathāyatham / vāyave svāhā
13.27.5	agnir mā sūryo mā candro meti ca
13.28.1	atha yatraitad grāme vāvasāne vāgniśaraṇe samajyāyāṃ vāvadīryeta catasro dhenava upakﾱptā bhavanti śvetā kṛṣṇā rohiṇī surūpā caturthī
13.28.2	tāsām etad dvādaśarātraṃ saṃdugdhaṃ navanītaṃ nidadhāti
13.28.3	dvādaśyāḥ prātar yatraivādo 'vadīrṇaṃ bhavati tata uttaram agnim upasamādhāya
13.28.4	parisamuhya paryukṣya paristīrya barhiḥ śvetāyā ājyena saṃnīya
13.28.5	agnir bhūmyām iti tisṛbhir abhimantryālabhya
13.28.6	atha juhuyāt
13.28.7	tathā dakṣiṇārdhe
13.28.8	tathā paścārdhe
13.28.9	uttarārdhe saṃsthāpya vāstoṣpatyair juhuyāt
13.28.10	avadīrṇe saṃpātān ānīya saṃsthāpya homān
13.28.11	avadīrṇaṃ śāntyudakena saṃprokṣya
13.28.12	tā eva brāhmaṇo dadyāt
13.28.13	sīraṃ vaiśyo 'śvaṃ prādeśiko grāmavaraṃ rājā
13.28.14	sā tatra prāyaścittiḥ
13.29.1	atha yatraitad anudaka udakonmīlo bhavatīty apāṃ sūktair juhuyāt
13.29.2	sā tatra prāyaścittiḥ
13.30.1	atha yatraitat tilāḥ samatailā bhavanti tatra juhuyāt
13.30.2	anūnāya svāhā / akṣitāya svāhā / aparimitāya svāhā / paripūrṇāya svāhā
13.30.3	sa yaṃ dviṣyāt tasyāśāyāṃ lohitaṃ te prasiñcāmīti dakṣiṇāmukhaḥ prasiñcet
13.31.1	atha yatraitad vapāṃ vā havīṃṣi vā vayāṃsi dvipadacatuṣpadaṃ vābhimṛśyāvagaccheyur ye agnayo namo devavadhebhya ity etābhyāṃ sūktābhyāṃ juhuyāt
13.31.2	sā tatra prāyaścittiḥ
13.32.1	atha yatraitat kumārasya kumāryā vā dvāvāvartau mūrdhanyau bhavataḥ savyāvṛd eko deśāvartas tatra juhuyāt
13.32.2	tvaṣṭā rūpāṇi bahudhā vikurvañ janayan prajā bahudhā viśvarūpāḥ / sa me karotv aviparītam asmān anupūrvaṃ kalpayatām ihaiva / tvaṣṭre svāhā
13.32.3	antar garbheṣu bahudhā saṃtanoti janayan prajā bahudhā viśvarūpāḥ / sa me karotv aviparītam asmān anupūrvaṃ kalpayatām ihaiva / tvaṣṭre svāhā
13.32.4	yady unmṛṣṭaṃ yadi vābhimṛṣṭaṃ tiraścīnartha uta marmṛjante / śivaṃ tad devaḥ savitā kṛṇotu prajāpatiḥ prajābhiḥ saṃvidānaḥ / tvaṣṭre svāhā
13.32.5	savyāvṛttāny uta yā viśvarūpā pratyagvṛttāny uta yā te paruṣaḥ / tāny asya deva bahudhā bahūni syonāni śagmāni śivāni santu / tvaṣṭre svāhā
13.32.6	tvaṣṭā me daivyaṃ vaca ity etena sūktena juhuyāt
13.32.7	sā tatra prāyaścittiḥ
13.33.1	atha yatraitad yūpo virohati tatra juhuyāt
13.33.2	yūpo virohañchataśākho adhvaraḥ samāvṛto mohayiṣyan yajamānasya lokān / vedābhigupto brahmaṇā parivṛto 'tharvabhiḥ śāntaḥ sukṛtām etu lokān / yūpo hy arukṣad dviṣatāṃ vadhāya na me yajño yajamānaś ca riṣyāt / saptarṣīṇāṃ sukṛtāṃ yatra lokas tatremaṃ yajñaṃ yajamānaṃ ca dhehi / vanaspate svāheti hutvā
13.33.3	vanaspatiḥ saha devair na āgann iti juhuyāt
13.33.4	sā tatra prāyaścittiḥ
13.34.1	atha yatraitad divolkā patati tad ayogakṣemāśaṅkaṃ bhavatyavṛṣṭyāśaṅkaṃ vā
13.34.2	tatra rājā bhūmipatir vidvāṃsaṃ brahmāṇaṃ vṛṇīyāt
13.34.3	sa vṛto 'raṇyasyārdham abhivrajya tatra dvādaśarātram anuśuṣyet
13.34.4	sa khalu pūrvaṃ navarātram āraṇyaśākamūlaphalabhakṣaś cāthottaraṃ trirātraṃ nānyad udakāt
13.34.5	śvobhūte sapta dhenava upakﾱptā bhavanti śvetā kṛṣṇā rohiṇī nīlā pāṭalā surūpā bahurūpā saptamī
13.34.6	tāsām etad dvādaśarātraṃ saṃdugdhaṃ navanītaṃ nidadhāti
13.34.7	dvādaśyāḥ prātar yatraivāsau patitā bhavati tata uttaram agnim upasamādhāya
13.34.8	parisamūhya paryukṣya paristīrya barhiḥ
13.34.9	athāmuṃ navanītaṃ sauvarṇe pātre vilāpya sauvarṇena sruveṇa rakṣoghnaiś ca sūktair yām āhus tārakaiṣā vikeśītyetena sūktenājyaṃ juhvan
13.34.10	avapatite saṃpātān ānīya saṃsthāpya homān
13.34.11	avapatitaṃ śāntyudakena saṃprokṣya
13.34.12	tā eva brāhmaṇo dadyāt
13.34.13	sīraṃ vaiśyo 'śvaṃ prādeśiko grāmavaraṃ rājā
13.34.14	sā tatra prāyaścittiḥ
13.35.1	atha yatraitad dhūmaketuḥ saptarṣīn upadhūpayati tad ayogakṣemāśaṅkam ity uktam
13.35.2	pañca paśavas tāyante vāruṇaḥ kṛṣṇo gaur vājo vāvir vā harir vāyavyo bahurūpo diśyo mārutī meṣyāgneyaḥ prājāpatyaś ca kṣīraudano 'pāṃnaptra udraḥ
13.35.3	uteyaṃ bhūmir iti trir varuṇam abhiṣṭūya
13.35.4	apsu te rājann iti catasṛbhir vāruṇasya juhuyāt
13.35.5	vāyav ārundhi no mṛgān asmabhyaṃ mṛgayadbhyaḥ / sa no nediṣṭham ākṛdhi vāto hi raśanākṛta iti vāyavyasya
13.35.6	āśānām iti diśyasya
13.35.7	prati tyaṃ cārum adhvaraṃ gopīthāya prahūyase / marudbhir agna āgahīti mārutasya
13.35.8	apām agnir ity āgneyasya
13.35.9	prajāpatiḥ salilād iti prājāpatyasya
13.35.10	apāṃ sūktair hiraṇyaśakalena sahodram apsu praveśayet
13.35.11	pra haiva varṣati
13.35.12	sarvasvaṃ tatra dakṣiṇā
13.35.13	tasya niṣkrayo yathārhaṃ yathāsaṃpad vā
13.36.1	atha yatraitannakṣatrāṇi patāpatānīva bhavanti tatra juhuyāt
13.36.2	yan nakṣatraṃ patati jātavedaḥ somena rājñeṣiraṃ purastāt / tasmān mām agne paripāhi ghorāt pra ṇo jāyantāṃ mithunāni rūpaśaḥ / indrāgnibhyāṃ svāheti hutvā
13.36.3	somo rājā savitā ca rājety etena sūktena juhuyāt
13.36.4	somo rājā savitā ca rājā bhuvo rājā bhuvanaṃ ca rājā / śarvo rājā śarma ca rājā ta u naḥ śarma yacchantu devāḥ / ādityair no bṛhaspatir bhagaḥ somena naḥ saha / viśve devā urv antarikṣaṃ ta u naḥ śarma yacchantu devāḥ / utāvidvān niṣkṛdayāthosraghnī yathāyatham / mā no viśve devā maruto hetim icchata
13.36.5	rukmaṃ kartre dadyāt
13.36.6	sā tatra prāyaścittiḥ
13.37.1	atha yatraitanmāṃsamukho nipatati tatra juhuyāt
13.37.2	ghoro vajro devasṛṣṭo na āgan yad vā gṛhān ghoram utājagāma / tannirjagāma haviṣā ghṛtena śaṃ no astu dvipade śaṃ catuṣpade / rudrāya svāheti hutvā
13.37.3	bhavāśarvau mṛḍataṃ mābhiyātam ity etena sūktena juhuyāt
13.37.4	sā tatra prāyaścittiḥ
13.38.1	atha yatraitad anagnāvavabhāso bhavati tatra juhuyāt
13.38.2	yā te 'vadīptir avarūpā jātavedo 'peto rakṣasāṃ bhāga eṣaḥ / rakṣāṃsi tayā daha jātavedo yā naḥ prajāṃ manuṣyāṃ saṃsṛjante / agnaye svāheti hutvā
13.38.3	agnī rakṣāṃsi sedhatīti prāyaścittiḥ
13.39.1	atha yatraitad agniḥ śvasatīva tatra juhuyāt
13.39.2	śvetā kṛṣṇā rohiṇī jātavedo yās te tanūs tiraścīnā nirdahantīḥ śvasantīḥ / rakṣāṃsi tābhir daha jātavedo yā naḥ prajāṃ manuṣyāṃ saṃsṛjante / agnaye svāheti hutvā
13.39.3	agnī rakṣāṃsi sedhatīti prāyaścittiḥ
13.40.1	atha yatraitat sarpir vā tailaṃ vā madhu vā viṣyandati yad yāmaṃ cakrur nikhananta ity etena sūktena juhuyāt
13.40.2	sā tatra prāyaścittiḥ
13.41.1	atha yatraitad grāmyo 'gniḥ śālāṃ dahaty apamityam apratīttaṃ ity etais tribhiḥ sūktair maiśradhānyasya pūrṇāñjaliṃ hutvā
13.41.2	mamobhā mitrāvaruṇā mahyam āpo madhumad erayantām ity etābhyāṃ sūktābhyāṃ juhuyāt
13.41.3	mamobhā mitrāvaruṇā mamobhendrābṛhaspatī / mama viṣṇuś ca somaś ca mamaiva maruto bhavan / mamobhe dyāvāpṛthivī antarikṣaṃ svar mama / mama gāvo mamāśvā mamājāś cāvayaś ca mamaiva puruṣā bhavan / iti
13.41.4	araṇī pratāpya sthaṇḍilaṃ parimṛjya
13.41.5	athāgniṃ janayet
13.41.6	ita eva prathamaṃ jajñe agnir ābhyo yonibhyo adhi jātavedāḥ / sa gāyatryā triṣṭubhā jagatyānuṣṭubhā devo devebhyo havyaṃ vahatu prajānann iti janitvā
13.41.7	bhavataṃ naḥ samanasau samokasāv ity etena sūktena juhuyāt
13.41.8	sā tatra prāyaścittiḥ
13.42.1	atha ced āgantur dahatyevam eva kuryāt
13.42.2	sā tatra prāyaścittiḥ
13.43.1	atha yatraitad vaṃśa sphoṭati kapāle 'ṅgārā bhavantyudapātraṃ barhir ājyaṃ tad ādāya
13.43.2	śālāyāḥ pṛṣṭham upasarpati
13.43.3	tatrāṅgārān vā kapālaṃ vopanidadhāty ā saṃtapanāt
13.43.4	prāñcam idhmam upasamādhāya
13.43.5	parisamuhya paryukṣya paristīrya barhir udapātram upasādya
13.43.6	paricaraṇenājyaṃ paricarya
13.43.7	nityān purastāddhomān hutvājyabhāgau ca
13.43.8	atha juhoti
13.43.9	asau vai nāma te mātāsau vai nāma te pitā / asau vai nāma te dūtaḥ svavaṃśam adhitiṣṭhati / uttamarātrī nāma mṛtyo te mātā tasya te antakaḥ pitā / samaṃdadhānas te dūtaḥ svavaṃśam adhitiṣṭhati / bahavo 'sya pāśā vitatāḥ pṛthivyām asaṃkhyeyā aparyantā anantāḥ / yābhir vaṃśān abhinidadhāti prāṇināṃ yān kāṃścemān prāṇabhṛtāṃ jighāṃsan / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśaṃ mṛtyave svāhā / bṛhaspatir āṅgiraso brahmaṇaḥ putro viśve devāḥ pradadur viśvam ejat / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśaṃ bṛhaspataya āṅgirasāya svāhā / yasya te 'nnaṃ na kṣīyate bhūya evopajāyate / yasmai bhūtaṃ ca bhavyaṃ ca sarvam etat pratiṣṭhitam / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśam indrāya svāhā / mukhaṃ devānām iha yo babhūva yo jānāti vayunānāṃ samīpe / yasmai hutaṃ devatā bhakṣayanti vāyunetraḥ supraṇītiḥ sunītiḥ / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśam agnaye svāhā / yaḥ pṛthivyāṃ cyāvayann eti vṛkṣān prabhañjanena rathena saha saṃvidānaḥ / rasān gandhān bhāvayann eti devo mātariśvā bhūtabhavyasya kartā / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśaṃ vāyave svāhā / brahmacārī carati brahmacaryam ṛcaṃ gāthāṃ brahma paraṃ jigāṃsan / taṃ vighnā anupariyanti sarve ye antarikṣe ye ca divi śritāsaḥ / taṃ viśo anuparyanti sarvāḥ karmāṇi loke parimohayanti / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśam ādityāya svāhā / yo nakṣatraiḥ sarathaṃ yāti devaḥ saṃsiddhena rathena saha saṃvidānaḥ / rūpaṃ rūpaṃ kṛṇvānaś citrabhānuḥ subhānuḥ / sa imaṃ dūtaṃ nudatu vaṃśapṛṣṭhāt sa me gacchatu dviṣato niveśaṃ candrāya svāhā / oṣadhayaḥ somarājñīr yaśasvinīḥ / tā imaṃ dūtaṃ nudantu vaṃśapṛṣṭhāt sa me gacchatu dviṣato niveśam oṣadhībhyaḥ somarājñībhyaḥ svāhā / oṣadhayo varuṇarājñīr yaśasvinīḥ / tā imaṃ dūtaṃ nudantu vaṃśapṛṣṭhāt sa me gacchatu dviṣato niveśam oṣadhībhyo varuṇarājñībhyaḥ svāhā / aṣṭasthūṇo daśapakṣo yadṛcchajo vanaspate / putrāṃś caiva paśūṃś cābhirakṣa vanaspate / yo vanaspatīnām upatāpo babhūva yad vā gṛhān ghoram utājagāma tan nirjagāma haviṣā ghṛtena śaṃ no astu dvipade śaṃ catuṣpade / yo vanaspatīnām upatāpo na āgād yad vā yajñaṃ no 'dbhutam ājagāma / sarvaṃ tad agne hutam astu bhāgaśaḥ śivān vayam uttaremābhi vājān / tvaṣṭre svāheti hutvā
13.43.10	tvaṣṭā me daivyaṃ vaca ity atrodapātraṃ ninayati
13.43.11	kapāle 'gniṃ cādāyopasarpati
13.43.12	sā tatra prāyaścittiḥ
13.44.1	atha yatraitat kumbhodadhānaḥ saktudhānī vokhā vāniṅgitā vikasati tatra juhuyāt
13.44.2	bhūmir bhūmim agān mātā mātaram apyagāt / ṛdhyāsma putraiḥ paśubhir yo no dveṣṭi sa bhidyatām iti
13.44.3	sadasi san me bhūyād iti saktūn āvapate
13.44.4	atha ced odanasyānnam asy annaṃ me dehy annaṃ mā mā hiṃsīr iti triḥ prāśya
13.44.5	atha yathākāmaṃ prāśnīyāt
13.44.6	atha ced udadhānaḥ syāt samudraṃ vaḥ prahiṇomīty etābhyām abhimantrya
13.44.7	anyaṃ kṛtvā dhruvābhyāṃ dṛṃhayitvā
13.44.8	tatra hiraṇyavarṇā ity udakam āsecayet
13.44.9	sa khalveteṣu karmasu sarvatra śāntyudakaṃ kṛtvā sarvatra cātanānyanuyojayenmātṛnāmāni ca
13.44.10	sarvatra varāṃ dhenuṃ kartre dadyāt
13.44.11	sarvatra kaṃsavasanaṃ gaur dakṣiṇā
13.44.12	brāhmaṇān bhaktenopepsanti
13.44.13	yathoddiṣṭaṃ cādiṣṭāsviti prāyaścittiḥ prāyaścittiḥ
14.1.1	yathāvitānaṃ yajñavāstv adhyavaset
14.1.2	vedir yajñasyāgner uttaravediḥ
14.1.3	ubhe prāgāyate kiṃcidprathīyasyau paścād udyatatare
14.1.4	apṛthusaṃmitāṃ vediṃ vidadhyāt
14.1.5	ṣaṭśamīṃ prāgāyatāṃ catuḥśamīṃ śroṇyām
14.1.6	trīn madhye ardhacaturthān agrataḥ
14.1.7	trayāṇāṃ purastād uttaravediṃ vidadhyāt
14.1.8	dviḥśamīṃ prāgāyatām ṛjvīm adhyardhaśamīṃ śroṇyām
14.1.9	grīṣmas te bhūma ity upasthāya
14.1.10	vi mimīṣva payasvatīm iti mimānam anumantrayate
14.1.11	bṛhaspate pari gṛhāṇa vediṃ sugā vo devāḥ sadanāni santu / asyāṃ barhiḥ prathatāṃ sādhv antarahiṃsrā ṇaḥ pṛthivī devy astv iti parigṛhṇāti
14.1.12	yat te bhūma iti vikhanati
14.1.13	yat te ūnam iti saṃvapati
14.1.14	tvam asy āvapanī janānām iti tataḥ pāṃsūn anyatodāhārya
14.1.15	bṛhaspate pari gṛhāṇa vedim ity uttaravedim opyamānāṃ parigṛhṇāti
14.1.16	asaṃbādhaṃ badhyato mānavānām iti prathayati
14.1.17	yasyāś catasraḥ pradiśaḥ pṛthivyā iti caturasrāṃ karoti
14.1.18	devasya tvā savituḥ prasave aśvinor bāhubhyāṃ pūṣṇo hastābhyām ā dada iti lekhanam ādāya yatrāgniṃ nidhāsyan bhavati tatra lakṣaṇaṃ karoti
14.1.19	indraḥ sītāṃ ni gṛhṇātv iti dakṣiṇata ārabhyottarata ālikhati
14.1.20	prācīm āvṛtya dakṣiṇataḥ prācīm
14.1.21	aparās tisro madhye
14.1.22	tasyāṃ vrīhiyavāv opya
14.1.23	varṣeṇa bhūmiḥ pṛthivī vṛtāvṛtety adbhiḥ samprokṣya
14.1.24	yasyām annaṃ vrīhiyavāv iti bhūmiṃ namaskṛtya
14.1.25	athāgniṃ praṇayet / tvām agne bhṛgavo nayantām aṅgirasaḥ sadanaṃ śreya ehi / viśvakarmā pura etu prajānan dhiṣṇyaṃ panthām anu te diśāmeti
14.1.26	bhadraśreyaḥsvastyā vā
14.1.27	agne prehīti vā
14.1.28	viśvaṃbharā vasudhānī pratiṣṭheti lakṣaṇe pratiṣṭhāpya
14.1.29	athedhmam upasamādadhāti
14.1.30	agnir bhūmyām oṣadhīṣv agnir diva ā tapaty agnivāsāḥ pṛthivy asitajñūr etam idhmaṃ samāhitaṃ juṣāṇo 'smai kṣatrāṇi dhārayantam agna iti pañcabhi staraṇam
14.1.31	ata ūrdhvaṃ barhiṣaḥ
14.1.32	tvaṃ bhūmim aty eṣy ojaseti darbhān samprokṣya
14.1.33	ṛṣīṇāṃ prastaro 'sīti dakṣiṇato 'gner brahmāsanaṃ nidadhāti
14.1.34	purastād agner udak saṃstṛṇāti
14.1.35	tathā pratyak
14.1.36	pradakṣiṇaṃ barhiṣāṃ mūlāni chādayantottarasyā vediśroṇeḥ pūrvottarataḥ saṃsthāpya
14.1.37	ahe daidhiṣavyod atas tiṣṭhāny asya sadane sīda yo 'smat pākatara iti brahmāsanam anvīkṣate
14.1.38	nirastaḥ parāgvasuḥ saha pāpmanā nirastaḥ so 'stu yo 'smān dveṣṭi yaṃ ca vayaṃ dviṣma iti dakṣiṇā tṛṇaṃ nirasyati
14.1.39	tad anvālabhya japatīdam aham arvāgvasoḥ sadane sīdāmy ṛtasya sadane sīdāmi satyasya sadane sīdāmīṣṭasya sadane sīdāmi pūrtasya sadane sīdāmi māmṛṣad eva barhiḥ svāsasthaṃ tvādhyāsadeyam ūrṇamradam anabhiśokam
14.1.40	vimṛgvarīm ity upaviśyāsanīyaṃ brahmajapaṃ japati bṛhaspatir brahmā brahmasadana āsiṣyate bṛhaspate yajñaṃ gopāya yad ud udvata un nivataḥ śakeyam
14.1.41	pātaṃ mā dyāvāpṛthivī aghān na iti dyāvāpṛthivyau samīkṣate
14.1.42	savitā prasavānām iti karmaṇi karmaṇy abhito 'bhyātānair ājyaṃ juhuyāt
14.1.43	vyākhyātaṃ sarvapākayajñiyaṃ tantram
14.2.1	aṣṭakāyām aṣṭakāhomāñ juhuyāt
14.2.2	tasyā havīṃṣi dhānāḥ karambhaḥ śaṣkulyaḥ puroḍāśa udaudanaḥ kṣīraudanas tilaudano yathopapādipaśuḥ
14.2.3	sarveṣāṃ haviṣāṃ samuddhṛtya
14.2.4	darvyā juhuyāt prathamā ha vy uvāsa seti pañcabhiḥ
14.2.5	āyam agan saṃvatsara iti catasṛbhir vijñāyate
14.2.6	ṛtubhyas tveti vigrāham aṣṭau
14.2.7	indraputra ity aṣṭādaśīm
14.2.8	ahorātrābhyām ity ūnaviṃśīm
14.2.9	paśāv upapadyamāne dakṣiṇaṃ bāhuṃ nirlomaṃ sacarmaṃ sakhuraṃ prakṣālya
14.2.10	iḍāyās padam iti dvābhyāṃ viṃśīm
14.2.11	anupadyamāna ājyaṃ juhuyāt
14.2.12	haviṣāṃ darviṃ pūrayitvā pūrṇā darva iti sadarvīm ekaviṃśīm
14.2.13	ekaviṃśatisaṃstho yajño vijñāyate
14.2.14	sarvā eva yajñatanūr avarunddhe sarvā evāsya yajñatanūḥ pitaram upajīvanti ya evam aṣṭakām upaiti
14.2.15	na darvihome na hastahome na pūrṇahome tantraṃ kriyetety eke
14.2.16	aṣṭakāyāṃ kriyetetīṣuphālimāṭharau
14.3.1	abhijiti śiṣyān upanīya śvo bhūte saṃbhārān saṃbharati
14.3.2	dadhisaktūn pālāśaṃ daṇḍam ahate vasane śuddham ājyaṃ śāntā oṣadhīr navam udakumbham
14.3.3	bāhyataḥ śāntavṛkṣasyedhmaṃ prāñcam upasamādhāya
14.3.4	parisamuhya paryukṣya paristīrya barhir udapātram upasādya paricaraṇenājyaṃ paricarya
14.3.5	nityān purastāddhomān hutvājyabhāgau ca
14.3.6	paścād agner dadhisaktūñ juhotyagnaye brahmaprajāpatibhyāṃ bhṛgvaṅgirobhya uśanase kāvyāya
14.3.7	tato 'bhayair aparājitair gaṇakarmabhir viśvakarmabhir āyuṣyaiḥ svastyayanair ājyaṃ juhuyāt
14.3.8	mā no devā ahir vadhīd arasasya śarkoṭasyendrasya prathamo ratho yas te sarpo vṛścikas tṛṣṭadaṃśmā namas te astu vidyuta āre 'sāv asmad astu yas te pṛthu stanayitnur iti saṃsthāpya homān
14.3.9	pratiṣṭhāpya sruvaṃ dadhisaktūn prāśyācamyodakam upasamārabhante
14.3.10	avyacasaś ceti japitvā sāvitrīṃ brahma jajñānam ity ekāṃ triṣaptīyaṃ ca paccho vācayet
14.3.11	śeṣam anuvākasya japanti
14.3.12	yo yo bhogaḥ kartavyo bhavati taṃ taṃ kurvate
14.3.13	sa khalv etaṃ pakṣam apakṣīyamāṇaḥ pakṣam adhīyāna upaśrāmyetā darśāt
14.3.14	dṛṣṭe candramasi phalgunīṣu dvayān rasān upasādayati
14.3.15	viśve devā ahaṃ rudrebhiḥ siṃhe vyāghre yaśo havir yaśasaṃ mendro girāv arāgarāṭeṣu yathā somaḥ prātaḥsavane yac ca varco akṣeṣu yena mahānaghnyā jaghanaṃ svāhety agnau hutvā
14.3.16	raseṣu saṃpātān ānīya saṃsthāpya homān
14.3.17	tata etān prāśayati rasān madhu ghṛtāñchiṣyān
14.3.18	yo yo bhogaḥ kartavyo bhavati taṃ taṃ kurvate
14.3.19	nānyata āgatāñ śiṣyān parigṛhṇīyāt parasaṃdīkṣitatvāt
14.3.20	trirātronāṃścaturo māsāñchiṣyebhyaḥ prabrūyād ardhapañcamān vā
14.3.21	pādaṃ pūrvarātre 'dhīyānaḥ pādam apararātre madhyarātre svapan
14.3.22	abhuktvā pūrvarātre 'dhīyāna ity eke
14.3.23	yathāśaktyapararātre duṣparimāṇo ha pādaḥ
14.3.24	pauṣasyāparapakṣe trirātraṃ nādhīyīta
14.3.25	tṛtīyasyāḥ prātaḥ samāsaṃ saṃdiśya yasmāt kośād ity antaḥ
14.3.26	yasmāt kośād udabharāma vedaṃ tasminn antar ava dadhma enam / adhītam iṣṭaṃ brahmaṇo vīryeṇa tena mā devās tapasāvateheti
14.3.27	yo yo bhogaḥ kartavyo bhavati taṃ taṃ kurvate
14.3.28	ye parimokṣaṃ kāmayante te parimucyante
14.4.1	atha rājñām indramahasyopācārakalpaṃ vyākhyāsyāmaḥ
14.4.2	proṣṭhapade śuklapakṣe 'śvayuje vāṣṭamyāṃ praveśaḥ
14.4.3	śravaṇenotthāpanam
14.4.4	saṃbhṛteṣu saṃbhāreṣu brahmā rājā cobhau snātāvahatavasanau surabhiṇau vratavantau karmaṇyāv upavasataḥ
14.4.5	śvo bhūte śaṃ no devyāḥ pādair ardharcābhyām ṛcā ṣaṭkṛtvodakam ācāmataḥ
14.4.6	arvāñcam indraṃ trātāram indraḥ sutrāmety ājyaṃ hutvā
14.4.7	athendram utthāpayanti
14.4.8	ā tvāhārṣaṃ dhruvā dyaur viśas tvā sarvā vāñchantv iti sarvato 'pramattā dhārayeran
14.4.9	adbhutaṃ hi vimānotthitam upatiṣṭhante
14.4.10	abhibhūr yajña ity etais tribhiḥ sūktair anvārabdhe rājani pūrṇahomaṃ juhuyāt
14.4.11	atha paśūnām upācāram
14.4.12	indradevatāḥ syuḥ
14.4.13	ye rājño bhṛtyāḥ syuḥ sarve dīkṣitā brahmacāriṇaḥ syuḥ
14.4.14	indraṃ copasadya yajeraṃs trirātraṃ pañcarātraṃ vā
14.4.15	trir ayanam ahnām upatiṣṭhante haviṣā ca yajante
14.4.16	āvṛta indram aham iti
14.4.17	indra kṣatram iti haviṣo hutvā brāhmaṇān paricareyuḥ
14.4.18	na saṃsthitahomāñ juhuyād ity āhur ācāryāḥ
14.4.19	indrasyāvabhṛthād indram avabhṛthāya vrajanti
14.4.20	apāṃ sūktair āplutya pradakṣiṇam āvṛtyāpa upaspṛśyānavekṣamāṇāḥ pratyudāvrajanti
14.4.21	brāhmaṇān bhaktenopepsanti
14.4.22	śvaḥ śvo 'sya rāṣṭraṃ jyāyo bhavatyeko 'syāṃ pṛthivyāṃ rājā bhavati na purā jarasaḥ pramīyate ya evaṃ veda yaś caivaṃ vidvān indramaheṇa carati
14.5.1	atha vedasyādhyayanavidhiṃ vakṣyāmaḥ
14.5.2	śrāvaṇyāṃ prauṣṭhapadyāṃ vopākṛtyārdhapañcamān māsān adhīyīran
14.5.3	evaṃ chandāṃsi
14.5.4	lomnāṃ cānivartanam
14.5.5	ardhamāsaṃ copākṛtya kṣaperaṃs tryaham utsṛjya / ārambhaḥ śrāvaṇyām uktaḥ pauṣyām utsarga ucyate
14.5.6	athānadhyāyān vakṣyāmaḥ
14.5.7	brahmajyeṣu nivartate
14.5.8	śrāddhe
14.5.9	sūtakotthānachardaneṣu triṣu caraṇam
14.5.10	ācāryāstamite vā yeṣāṃ ca mānuṣī yoniḥ
14.5.11	yathāśrāddhaṃ tathaiva teṣu
14.5.12	sarvaṃ ca śrāddhikaṃ dravyamadasāhavyapetaṃ pratigṛhyānadhyāyaḥ
14.5.13	prāṇi cāprāṇi ca
14.5.14	dantadhāvane
14.5.15	kṣurasaṃsparśe
14.5.16	prāduṣkṛteṣvagniṣu
14.5.17	vidyutārdharātre stanite
14.5.18	saptakṛtvo varṣeṇa virata ā prātarāśam
14.5.19	vṛṣṭe
14.5.20	nirghāte
14.5.21	bhūmicalane
14.5.22	jyotiṣopasarjana ṛtāv apy ākālam
14.5.23	viṣame na pravṛttiḥ
14.5.24	atha pramāṇaṃ vakṣyāmaḥ samānaṃ vidyudulkayoḥ / mārgaśīrṣapauṣamāghāparapakṣeṣu tisro 'ṣṭakāḥ
14.5.25	amāvāsyāyāṃ ca
14.5.26	trīṇi cānadhyāni
14.5.27	janane maraṇe caiva daśarātro vidhīyate / ācārye daśarātraṃ syāt sarveṣu ca svayoniṣu
14.5.28	sūtake tv eko nādhīyīta trirātram upādhyāyaṃ varjayet
14.5.29	ācāryaputrabhāryāś ca
14.5.30	atha śiṣyaṃ sahādhyāyinam apradhānaguruṃ copasannam ahorātraṃ varjayet
14.5.31	tathā sabrahmacāriṇaṃ rājānaṃ ca
14.5.32	apartudaivam ākālam
14.5.33	aviśeṣartukālena sarve nirghātādayaḥ smṛtāḥ / yac cānyad daivam adbhutaṃ sarvaṃ nirghātavad bhavet
14.5.34	ṛtāv adhyāyaś chāndasaḥ kālpya āpartukaḥ smṛtaḥ / ṛtāv ūrdhvaṃ prātarāśād yas tu kaścid anadhyāyaḥ / saṃdhyāṃ prāpnoti paścimām
14.5.35	sarveṇa pradoṣo lupyate
14.5.36	niśi nigadāyāṃ ca vidyuti śiṣṭaṃ nādhīyīta
14.5.37	astamite dvisattāyāṃ trisattāyāṃ ca pāṭavaḥ / atha tāvatkālaṃ bhuktvā pradoṣa ubhe saṃdhye
14.5.38	apsu śmaśāne śayyāyām abhiśaste khileṣu ca / antaḥśave rathyāyāṃ grāme cāṇḍālasaṃyute
14.5.39	durgandhe śūdrasaṃśrāve paiṅge śabde bhaye rute / vaidhṛtye nagareṣu ca
14.5.40	aniktena ca vāsasā caritaṃ yena maithunam / śayānaḥ prauḍhapādo cāgratopasthāntike guroḥ
14.5.41	viramya mārute śīghre pratyārambho vibhāṣitaḥ / sarveṇāpararātreṇa viramya pratyārambho na vidyate
14.5.42	pauṣī pramāṇam abhreṣv āpartu ced adhīyānām
14.5.43	varṣaṃ vidyut stanayitnur vā vipadyate
14.5.44	trirātraṃ sthānāsanaṃ brahmacaryam arasāśaṃ copayeyuḥ
14.5.45	sā tatra prāyaścittiḥ sā tatra prāyaścittiḥ
