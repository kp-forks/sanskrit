#Text:Kauṣītakigṛhyasūtra
#Edition:Chintamani 1944
#Data entry:?
#Notes:Checked and formatted: O. Hellwig



1.1.1	utthāya prātar ācamyāharahaḥ svādhyāyam adhīyīta adyā no deva savitaḥ iti dve apehi manasaspate iti sūktam ṛtaṃ ca satyaṃ ca iti sūktam ādityā avahikhyata iti vargadvayam mahi vo mahatām iti sūktaśeṣaḥ indraśreṣṭhāni ity ekā haṃsaḥ śuciṣat ity ekā namo mahadbhyaḥ ity ekā mamāgne varcaḥ iti sūktam yenedam iti sūktam svasti no mimītām iti pañca ṛcaḥ
1.1.2	catvāraḥ pākayajñāḥ
1.1.3	huto 'hutaḥ prahutaḥ prāśita iti
1.1.4	pañcasu bahiḥ śālāyāḥ
1.1.5	vivāhe cūḍākaraṇa upanayane keśānte sīmantonnayana iti
1.1.6	upalipyoddhatya prokṣya agnim upasamādhāya
1.1.7	nirmanthyaike vivāhe
1.1.8	udagayana āpūryamāṇapakṣe puṇyāhe kumāryai pāṇiṃ gṛhṇīyāt / jāyā lakṣaṇasaṃpannā syāt
1.1.9	yasyā abhyātmam aṅgāni syuḥ samāḥ keśāntāḥ
1.1.10	āvartāv api yasyai syātāṃ pradakṣiṇau grīvāyāṃ ṣaḍ vīrān janayiṣyatīti vidyāt
1.2.1	jāyām upagrahīṣyamāṇaḥ anṛkṣarāḥ iti varakān gacchato 'numantrayate
1.2.2	abhigamane puṣpaphalayavānādāya udakumbhaṃ ca aham ayaṃ bho iti triḥ procya varite prāṅmukhā gṛhyāḥ pratyaṅmukhā āvahamānāḥ kanyāṃ varayanti imām amuṣmā itthaṃ gotrāya iti
1.2.3	ubhayato rucite pūrṇapātrīm abhimṛśanti puṣpākṣataphalahiraṇyamiśrān / anādhṛṣṭam asy anādhṛṣyaṃ devānām ojo abhiśastipā anabhiśasty añjasā satyam upageṣaṃ suvite mā dhāḥ ity utthāya kanyāyā ācāryaḥ ā naḥ prajām iti mūrdhni niṣiñcati prajās tvayi dadhāmi / paśūṃs tvayi dadhāmi / tejo brahmavarcasyaṃ tvayi dadhāmi iti ca
1.3.1	pratiśrute juhoti
1.3.2	caturaśraṃ gomayena sthaṇḍilam upalipya pūrvayor vidiśayoḥ dakṣiṇāṃ prācīṃ pritrya uttarāṃ daive prācīm evaika udaksaṃsthāṃ madhye rekhāṃ likhitvā tasyā dakṣiṇata upariṣṭād ūrdhvām ekāṃ madhya ekām uttarata ekāṃ tām abhyukṣya agniṃ dadhāmi manasā śivenāyam astu saṅgamano vasūnām / mā no hiṃsīḥ sthaviraṃ mā kumāraṃ śaṃ no bhava dvipade śaṃ catuṣpade / ity agniṃ praṇīya tūṣṇīṃ vā pradakṣiṇam / agneḥ samantāt pāṇinā sodakena triḥ parimārṣṭi
1.3.3	tat samūhanam ity ācakṣate
1.3.4	sakṛd apasavyaṃ pitrye
1.3.5	atha paristaraṇam
1.3.6	dakṣiṇena kuśān ādāya savyenāpanoti
1.3.7	dakṣiṇaṃ jānv ācya prāgagraiḥ kuśaiḥ paristṛṇāti
1.3.8	trivṛt pañcavṛd vā
1.3.9	purastāt prathamam
1.3.10	atha paścānmūlāny agraiḥ pracchādayati sarvāś cāvṛto dakṣiṇataḥ pravṛttaya udaksaṃsthā bhavanti
1.3.11	sakṛd apasavyaṃ pitrye
1.3.12	nājyāhutiṣu nityaṃ paristaraṇam
1.3.13	nityāhutiṣu vā
1.4.1	dakṣiṇato brahmāṇaṃ pratiṣṭhāpya udapātraṃ vā bhūr bhuvaḥ suvaḥ ity uttarataḥ praṇītāḥ kuśataruṇe aviṣame avicchinnāgre anantargarbhe prādeśena pramāya kuśena chinatti pavitre sthaḥ iti
1.4.2	dve trīṇi vā bhavanti
1.4.3	vaiṣṇavyau ity abhyukṣya tyaṃ cid aśvam iti pradakṣiṇagranthim
1.4.4	prāgagre dhārayan ājyasthālyā upari mahīnāṃ payo 'si ity ājyaṃ nirvapati
1.4.5	udīco 'ṅgārān nirūhya iṣe tvā ity adhiśritya trir avadyotya kuśataruṇe pratyasya ūrje tvā iti trir udag udvāsyāṅgarān pratyūhya aṅguṣṭhopakaniṣṭhikābhyām ūrdhvāgre prahvīkṛtya ājye pratyasya trir utpunāti sāvituṣ ṭvā prasava utpunāmy acchidreṇa pavitreṇa vasoḥ sūryasya raśmibhiḥ iti
1.4.6	ājyasaṃskāraḥ sarvatra
1.4.7	nāsaṃskṛtena juhuyāt
1.4.8	sruve cāpaḥ savitur vaḥ iti
1.4.9	tāḥ prokṣaṇīḥ sruvaṃ pratitapya kuśaiḥ saṃmṛjya punaḥ pratitapya nidhāya evaṃ srucaṃ ca sasthālīpāke prokṣitā āpaḥ praṇītāḥ prokṣaṇīś ca
1.4.10	srucaḥ pātram arthalakṣaṇagrahaṇam
1.5.1	dakṣiṇena kuśān ādāya savyenāpanoti
1.5.2	dakṣiṇaṃ jānv ācya paridhibhis tribhir acchinnāgrair agniṃ paridadhāti
1.5.3	paścād dakṣiṇata uttarataś ca
1.5.4	alaṃkṛtya kuśataruṇābhyāṃ pradakṣiṇam agniṃ triḥ paryukṣati mahāntaṃ kośam iti
1.5.5	hutvā ca
1.5.6	te anupraharati
1.5.7	tūṣṇīṃ sakṛd apasavyaṃ pitrye
1.5.8	abhighāritam idhmam agnau juhoti svidhmā yadvanadhitiḥ iti
1.5.9	viṣṇor hasto 'si iti dakṣiṇena mūle sruvam
1.5.10	sruveṇājyāhutīr juhoti
1.5.11	srucā sthālīpākaṃ dvir avadyati
1.5.12	trir jāmadagnyānām
1.5.13	upastaraṇābhighāraṇapratyabhighāraṇaṃ ca sasthālīpāke ā sviṣṭakṛtaḥ
1.5.14	uttarārdhāt sviṣṭakṛtaḥ
1.5.15	dvir abhighārayati
1.5.16	na pratyanakti
1.5.17	uttarapaścārdhād agner ārabhyāvicchinnaṃ dakṣiṇapūrvārdhe juhoti tvam agne pramatiḥ iti
1.5.18	dakṣiṇapaścārdhād agner ārabhyāvicchinnam uttarapūrvārdhe juhoti yasyeme himavantaḥ iti
1.5.19	āghārau
1.5.20	āgneyam uttaram ājyabhāgaṃ saumyaṃ dakṣiṇam
1.5.21	agne yaṃ yajñam imaṃ yajñam iti
1.5.22	agnaye svāhā somāya svāhā iti vā
1.5.23	madhye anyā āhutayaḥ
1.5.24	nājyāhutiṣu nityāv ājyabhāgau sviṣṭakṛc ca
1.5.25	nityāhutiṣu ceti ca māṇḍūkeyaḥ
1.5.26	agnir janitā sa me 'mūṃ jāyāṃ dadātu svāhā / somo janimān sa māmuyā janimantaṃ karotu svāhā / pūṣā jñātimān sa māmuṣyai pitrā mātrā bhrātṛbhir jñātimantaṃ karotu svāhā ity ājyena
1.5.27	mahāvyāhṛtisarvaprāyaścittāntaram etad āvāpasthānam ājyahaviṣi
1.5.28	vyāhṛtisviṣṭakṛtoḥ sthālīpāke
1.5.29	tataṃ ma āpaḥ ud vayaṃ tamasas pari ud u tyam citram imaṃ me varuṇa tat tvā yāmi tvaṃ no agne sa tvaṃ no agne tad astu mitrāvaruṇā vaṣaṭ te viṣṇo iṣṭebhyo vaṣaḍ aniṣṭebhyaḥ bheṣajaṃ duriṣṭyai niṣkṛtyai daurārdhyai ṛddhyai samṛddhyai devībhyas tanūbhyaḥ yata indra bhayāmahe tvaṃ naḥ paścāt adyādyāśvaśvaḥ sūryo no divas pāntu bhūr bhuvaḥ svaḥ ayāś cāgne iti sarvaprāyaścittāhutīr hutvā manasā prājāpatyaṃ mahāvyāhṛtayaś catasra ity etā āhutīr hutvā savye pāṇau ye kuśāst ān dakṣiṇenāgre saṃgṛhya mūle savyena teṣām agraṃ sruve samanakti madhyamājyasthālyāṃ mūlaṃ ca / atha cet sthālīpākeṣu srucy agraṃ madhyamaṃ sruve mūlam ājyasthālyāṃ tān anuprahṛtya agner vāso 'si iti samidho 'bhyādhāya yathoktaṃ paryukṣaṇanam anuprahṛtya paridhīn navā nitye praṇītāḥ parigṛhya diśo vyudukṣati tris triḥ prācyāṃ prathamam evaṃ pradakṣinaṃ pratidiśam ūrdhvaṃ ca prācīṃ ninīya udīcīr vā tāḥ spṛṣṭvā prāṇān mukhaṃ ca saṃmṛśati / utsarjanaṃ brahmaṇaḥ
1.6.1	vyākhyātaḥ pratiśrute homakalpaḥ prakṛtir bhūtikarmaṇām
1.6.2	sarvāsāṃ cājyāhutīnāṃ śākhāpaśūnāṃ carupākayajñānāṃ ca
1.6.3	anāmnātamantrāsv ādiṣṭadevatāsu amuṣmai svāhā iti śuddhena
1.6.4	yadi pākayajñāḥ samānakālāḥ syur āvāpasthāne pradhānāny evāvartayed ānupūrvyeṇa
1.6.5	ta ete aprayājā ananuyājā aniḍā anigadā asāmidhenīkāś ca sarve pākayajñā bhavanti
1.6.6	tad api ślokāḥ
1.6.7	huto 'gnihotrahomena ahuto balikarmaṇā / prahutaḥ pitṛkarmaṇā prāśito brāhmaṇe hutaḥ // anūrdhvajñur vyūḍhajānuḥ juhuyāt sarvadā haviḥ / na hi bāhyahutaṃ devāḥ pratigṛhṇanti karhicit // raudraṃ ca rākṣasaṃ pitryam āsuraṃ cābhicārikam / uktvā mantraṃ spṛśed āpa ālabhyātmānam eva ca
1.7.1	athaitāṃ rātrīṃ śvastṛtīyāṃ vā kanyāṃ vahiṣyantīti tasyāṃ rātryām atīte niśākāle sarvasurabhimiśraiḥ phalottamaiḥ saśiraskāṃ kanyām āplāvya raktam ahataṃ vāsaḥ paridhāpya pradakṣiṇam agniṃ paryāṇīya paścād agneḥ kanyām upaveśya āghārāv ājyabhāgau hutvā agnaye somāya prajāpataye mitrāya varuṇāya indrāya indrāṇyai gandharvāya bhagāya pūṣṇe tvaṣṭre bṛhaspataye rājñe pratyānīyeti
1.7.2	catasro 'ṣṭau vā avidhavāḥ śākapiṇḍibhiḥ surayānnena ca tarpayitvā caturā nartanaṃ kuryuḥ
1.7.3	etā eva devatāḥ puṃbhyo vaiśravaṇamīśānaṃ ca
1.7.4	tato brāhmaṇabhojanam
1.8.1	snātaṃ kṛtamaṅgalaṃ varam avidhavāḥ subhagā yuvatyaḥ kumāryai veśma prapādayanti / tāsām apratikūlaḥ syād anyatrābhakṣyapātakebhyaḥ
1.8.2	tābhir anujñāto 'thāsyai vāsaḥ prayacchati raibhyāsīt iti
1.8.3	yuvaṃ vastrāṇi ity asmai
1.8.4	cittir ā upabarhaṇam ity añjanakośam ādatte
1.8.5	samañjantu viśve devāḥ iti samañjanīyā
1.8.6	yatheyaṃ śacīṃ vāvātāṃ suputrāṃ ca yathāditim / avidhavāṃ cāpālām evaṃ tvam iha rakṣatu // iti dakṣiṇe pāṇau śalalīṃ trivṛtāṃ dadāti
1.8.7	rūpaṃ rūpam ity ādarśaṃ savye
1.8.8	raktakṛṣṇam āvikaṃ kṣaumaṃ vā trimaṇiṃ pratisaraṃ jñātayo 'syā badhnanti nīlalohitam iti
1.8.9	madhumatīr oṣadhīḥ iti madhūkāni badhnāti
1.8.10	vivāhe gām arhayitvā gṛheṣu gateṣu kāntānāṃ mādhuparkikyaḥ
1.8.11	na tv evāmāṃso 'rghyaḥ syād adhiyajñam adhivivāham
1.8.12	kuruta ity eva brūyāt
1.8.13	bṛhaspataye tvā mahyaṃ varuṇo dadātu / so 'mṛtatvam aśīya / tvadrāṣṭrayor adhimayo mahyaṃ pratigṛhṇate iti vāsasī pratigṛhya paridhāyopaspṛśya ko 'dāt / kasmā adāt iti kanyām
1.8.14	saṃrājñī śvaśure iti pitā bhrātā vāsyagreṇa mūrdhani juhoti / sruveṇāvatiṣṭhann āsīnāyāḥ prāṅmukhyāḥ pratyaṅmukhaḥ
1.8.15	hutvānvārabdhāyāṃ mahāvyāhṛtibhir hutvā samastābhiḥ caturthī pratīyetaitasyāṃ codanāyām evam anādeśe
1.8.16	sarveṣv eva tu bhūtikarmasu purastāc copariṣṭāc caitābhir eva juhuyāt
1.8.17	ehi sūnarī ity utthāpya gṛbhṇāmi te saubhagatvāya hastam ity uttānena dakṣiṇena pāṇinottānaṃ dakṣiṇaṃ pāṇiṃ gṛhṇāti sāṅguṣṭhaṃ prāṅmukhyāḥ pratyaṅmukhas tiṣṭhan
1.8.18	pañca cottarā japati amo 'ham asmi sā tvaṃ sā tvam asy amo 'haṃ dyaur ahaṃ pṛthivī tvaṃ sāmāham ṛk tvaṃ tāv eva vivahāvahai prajāṃ prajanayāvahai putrān vindāvahai bahūṃs te santu jaradaṣṭayaḥ iti
1.8.19	udakumbhaṃ navaṃ bhūr bhuvaḥ svaḥ iti pūrayitvā puṃnāmasya vṛkṣasya sakṣīrān palāśān sakuśān opya hiraṇyaṃ cety eke / taṃ brahmacāriṇe vāgyatāya pradāya prāgudīcyāṃ diśi tāḥ stheyāḥ pradakṣiṇā bhavanti / dakṣiṇata ekeṣām
1.8.20	aśmānaṃ cottarata upasthāpya ehi sūnarī ity uktvā ehy aśmānam ātiṣṭha / aśmeva tvaṃ sthirā bhava / abhitiṣṭha pṛtanyataḥ / sahasva pṛtanāyataḥ iti dakṣiṇenāsyāḥ prapadenāśmānam ākramayya viśvā uta tvayā vayam iti pradakṣiṇam agniṃ paryāṇīya tenaiva mantreṇa dvitīyaṃ vasanaṃ pradāya
1.8.21	lājān śamīpālamiśrān pitā bhrātā vā asyā añjalāv āvapati
1.8.22	upastaraṇābhighāraṇe pratyabhighāraṇaṃ ca lājeṣu
1.8.23	tān juhoti iyaṃ nāry upabrūte lājān āvapantikā / śivā jñātibhyo bhūyāsaṃ ciraṃ jivatu me patiḥ / svāhā iti tiṣṭhantī juhoti
1.8.24	patir mantraṃ japati
1.8.25	aśmākramaṇād evaṃ dvitīyam evaṃ tṛtīyaṃ tūṣṇīṃ kāmena caturtham
1.8.26	prajāpate na tvad etāni iti prājāpatyaṃ hutvā yat pākatrā iti sviṣṭakṛtaṃ ca sarvatra
1.8.27	agnaye sviṣṭakṛte svāhā iti vā
1.8.28	udaṅ saptapadāni prakramayet / iṣa ekapadī / ūrje dvipadī / rāyaspoṣāya tripadī / māyo bhavyāya catuṣpadī / prajābhyaḥ pañcapadī / ṛtubhyaḥ ṣaṭpadī / sakhā saptapadī bhava iti / viṣṇus tvā nayatu iti sarvatrānuṣajati
1.8.29	āpohiṣṭhīyābhis tisṛbhiḥ stheyābhir adbhir mārjayitvā mūrdhny avasicya brāhmaṇebhyaḥ kiṃcid dadyāt
1.8.30	sarvatra sthālīpākādiṣu karmasu
1.8.31	ācāryāya varaṃ dadātītyāha
1.8.32	sūryo viduṣe vā dhūyam
1.8.33	gaur brāhmaṇasya varaḥ
1.8.34	grāmo rājanyasya
1.8.35	aśvo vaiśyasya
1.8.36	adhirathaṃ śataṃ duhitṛmate
1.8.37	jñebhyo'śvaṃ dadāti
1.9.1	pra tvā muñcāmi iti tisṛbhiḥ gṛhān pratiṣṭhamānāyām
1.9.2	jīvāṃ rudanti iti rudatyām
1.9.3	atha rathākṣasyopāñjanaṃ patnī kurute abhivyayasva khadirasya sāram ity etayā sarpiṣā
1.9.4	śucī te cakre dve te cakre iti cakrayoḥ
1.9.5	pūrvayā pūrvam uttarayottaram
1.9.6	usrau ca
1.9.7	khe rathasya ity etayā phalavato vṛkṣasya śamyākatreṣv ekaikāṃ vayāṃ nidhāya nityāv abhimantrya athosrau yuñjanti yuktas te astu dakṣiṇaḥ iti dvābhyām
1.9.8	śukrāv anaḍvāhau ity etenārdharcena yuktāv abhimantrya sukiṃ śukam iti ratham ārohantyām
1.9.9	agniṣṭhas tv agrato gacchet
1.9.10	mā vidan paripanthinaḥ iti catuṣpathe
1.9.11	ye vadhvaḥ iti śmaśāne
1.9.12	vanaspate śatavalśaḥ iti vanaspatāv ardharcaṃ japati
1.9.13	atha yadi rathāṅgaṃ viśīryeta chidyeta vā āhitāgner gṛhaṃ kanyāṃ praveśya ya ṛte ity etayā saṃdadhyāt / tyaṃ cid aśvam iti granthiṃ svasti no mimītām iti pañcarcaṃ japati
1.9.14	sutrāmāṇam iti nāvam ārohantyām
1.9.15	aśmanvatīḥ iti nadīṃ tarantyām
1.9.16	yadi vā yuktenaiva udva ūrmiḥ ity agādhe prekṣaṇaṃ ca
1.9.17	iha priyaṃ prajayā te samṛddhyatām iti sapta gṛhān prāptāyām
1.9.18	kṛtāḥ parihāpya
1.10.1	gṛhān prapadya paścād agner ānaḍuhe carmaṇy upaviśya darbheṣv anvārabdhāyāṃ patiś catasro juhoti agninā devena pṛthivīlokena lokānām ṛgvedena vedānāṃ tena tvā śamayāmy asau svāhā vāyunā devenāntarikṣeṇa lokena lokānāṃ yajurvedena vedānāṃ tena tvā śamayāmy asau svāhā sūryeṇa devena divo lokena lokānāṃ sāmavedena vedānāṃ tena tvā śamayāmy asau svāhā candreṇa devena diśāṃ lokena lokānāṃ brahmavedena vedānāṃ tena tvā śamayāmy asau svāhā iti
1.10.2	bhūr yā te patighny alakṣmī devaraghnī jāraghnī tāṃ karomi te 'sau iti vā
1.10.3	dvitīyayā mahāvyāhṛtyā dvitīyā upahitā
1.10.4	tṛtīyayā tṛtīyā
1.10.5	samastābhiḥ caturthī
1.10.6	aghoracakṣuḥ ity ājyalepena cakṣuṣī vimṛjya kayā naś citra ābhuvat iti tisṛbhiḥ keśāntān abhimṛśya uta tyā daivyā bhiṣajā iti catasro japitvā mūrdhani saṃsrāvam
1.10.7	atra haike kumāram utsaṅgam ānayanty ubhayataḥ sujātam ā te yonim ity etayarcā
1.10.8	api vā tūṣṇīm eva
1.10.9	tasyāñjalau phalāni dattvā puṇyāhaṃ vācayati
1.10.10	puṃsuvatī ha bhava iti
1.10.11	vācaṃyamāv āstām ā dhruvasya darśanāt
1.10.12	nakṣatreṣu dṛśyamāneṣu dhruvaṃ darśayati
1.10.13	dhruvaidhi poṣyā mayi iti dhruvaṃ paśyāmi iti dhruvāṃ vindeya iti brūyāt
1.10.14	dadhikrāvṇo akāriṣam iti dadhyodanaṃ saha bhuñjīyātāṃ pibataṃ ca tṛpṇutaṃ ca iti tṛcena ca
1.10.15	trirātram adhaḥśāyināv akṣārālavaṇāśinau syātām
1.10.16	evam evādhvani
1.10.17	na saha bhuñjīta
1.10.18	saṃvatsaraṃ na mithunam upeyātāṃ dvādaśarātraṃ ṣaḍrātram
1.10.19	trirātram antataḥ
1.10.20	sāyaṃ prātar vaivāhikam agniṃ paricareyātāṃ yavair vrīhibhir vā
1.10.21	agnaye svāhā iti sāyam
1.10.22	sūryāya svāhā iti prātaḥ
1.10.23	agnaye sviṣṭakṛte svāhā ity ubhayoḥ
1.10.24	pumāṃsau mitrāvaruṇau pumāṃsāv aśvināv ubhau / pumān indraś cāgniś ca pumāṃsaṃ vardhatāṃ mayi / svāhā // iti pūrvāṃ garbhakāmaḥ
1.10.25	daśarātram avipravāsaḥ
1.11.1	atha caturthyāṃ trirātre nivṛtte sthālīpākasya juhoti
1.11.2	payasi sthālīpākaḥ pākayajñeṣu
1.11.3	vacanād anyat
1.11.4	agne prāyaścittir asi tvaṃ devānāṃ prāyaścittir asi yāsyāḥ patighnī tanūs tām asyā apajahi svāhā // vāyo prāyaścittir asi tvaṃ devānāṃ prāyaścittir asi yāsyā aputryā tanūs tām asyā apajahi svāhā // sūrya prāyaścittir asi tvaṃ devānāṃ prāyaścittir asi yāsyā apaśavyā tanūs tām asyā apajahi svāhā // aryamaṇaṃ nu devaṃ kanyā agnim ayakṣata / sa imāṃ devo aryamā preto muñcātu nāmuta ssvāhā // varuṇaṃ nu devaṃ kanyā agnim ayakṣata / sa imāṃ devo varuṇaḥ preto muñcātu nāmutas svāhā // pūṣaṇaṃ nu devaṃ kanyā agnim ayakṣata / sa imāṃ devaḥ pūṣā preto muñcātu nāmutas svāhā // prajāpate na tvat iti saptamī
1.11.5	sauviṣṭakṛty aṣṭamī
1.12.1	adhyaṇḍāmūlaṃ peṣayaty ṛtuvelāyām udīrṣvātaḥ pativatī iti dvābhyām ante svāhākārābhyāṃ nasto dakṣiṇato niṣiñcet
1.12.2	gandharvasya viśvāvasor mukham asi ity upasthaṃ prajaniṣyamāṇo 'bhimṛśet
1.12.3	samāpte 'rthe japet prāṇe te reto dadhāmy asau iti
1.12.4	apānyānuprāṇyāt
1.12.5	yathā bhūmir agnigarbhā yathā dyaur indreṇa garbhiṇī / vāyur yathā diśāṃ garbha evaṃ garbhe dadhāmi te 'sau // iti vā
1.12.6	ā te yoniṃ garbha etu pumān bāṇa iveṣudhim / ā vīro atra jāyatāṃ putrast e daśamāsyaḥ // teṣāṃ mātā pipṛhi jātānāṃ janayāmi ca / pumāṃs tvaṃ putram ādhehi pumān anujāyatām // puṃsi vai puruṣo retaḥ tatstriyām anusiñcatu / tathā tad abravīd dhātā tat prajāpatir abravīt // prajāpatir vyadadhāt savitā vyakalpayat / tvaṣṭā vai rūpaṃ saṃdadhānnejameṣa parāpatāt // strīṣu yam anyān svādadhāt pumāṃs tvam adadād iha / yāni bhadrāṇi bījāni puruṣā janayanti ca // tāni bhadrāṇi bījāny ṛṣabhā janayanti nau / tebhiṣṭvaṃ putraṃ janayatsuprasūr dhenukā bhava // abhikrandan vīḍayasva garbham ādhehi sādaya / vṛṣāṇaṃ vṛṣann ādhehi prajāyai tvā havāmahe // yasyai yoniṃ prati reto dadhātu pumān putro jāyatāṃ garbhe asmin / taṃ pipṛhi daśamāsyo 'ntar udare sa jāyatāṃ śreṣṭhatamasvānām // iti vā
1.12.7	tṛtīye māsi puṃsavanam
1.12.8	puṣyeṇa śravaṇena vā somāṃśuṃ peṣayitvā kuśadaṇḍakaṃ vā nyagrodhasya vā skandhasyāntyāṃ śuṅgāṃ yūpasyāgniṣṭāṃ vā saṃsthite vā yajñe juhvaḥ saṃsrāvam / agninā rayim tan nas turīyam samiddhāgnir vanavat piśaṅgarūpaḥ iti catasṛbhir ante svāhākārābhiḥ nasto dakṣiṇato niṣiñcet
1.13.1	caturthe māsi garbharakṣaṇam
1.13.2	brahmaṇāgnis saṃvidānaḥ iti ṣaṭ sthālīpākasya hutvā akṣībhyāṃ te nāsikābhyām iti sūktena pratyṛcam ājyalepenāṅgāny anuvimṛjyāt
1.14.1	saptame māsi prathamagarbhe sīmantonnayanam
1.14.2	snātām ahatavāsinīṃ paścād agner upaveśya sthālīpākasya juhoti
1.14.3	mudgaudanam ity eke
1.14.4	puṃvad upakaraṇāni syuḥ
1.14.5	nakṣatraṃ ca
1.14.6	dhātā dadātu dāśuṣe dhātā prajāyā uta rāya īśe nejameṣa parāpata iti tisraḥ prajāpate iti ṣaṣṭhī
1.14.7	triśvetayā śalalyā darbhasūcyā vodumbaraśalāṭubhis saha madhyād ūrdhvaṃ sīmantam unnayati bhūr bhuvas svaḥ iti
1.14.8	utsaṅge nidhāya trivṛte kṛtvā kaṇṭhe badhnāti ayam ūrjāvato vṛkṣa ūrjīva phalinī bhava iti
1.14.9	athāha vīṇāgāthinau rājānaṃ saṃgāyata iti yo vānyo vā vīrataraḥ iti
1.14.10	udapātre akṣatān avanīya viṣṇur yoniṃ kalpayatu nejameṣa parāpata iti ṣaḍṛcena pāyayet rākām aham iti catasṛbhiḥ
1.14.11	athāsyā udaram abhimṛśet suparṇo 'si garutmān trivṛt te śiro gāyatraṃ cakṣuś chandāṃsy aṅgāni yajūṃṣi nāma sāma te tanūḥ vāmadevyaṃ madhyaṃ bṛhadrathantare pakṣau yajñāyajñiyaṃ pucchaṃ dhiṣṇyaṃ śaphāḥ / modamānīṃ gāpayen mahāhaimavatīṃ vā
1.14.12	ṛṣabho dakṣiṇā
1.15.1	kākādanyā maśakādanyā kośātakyā bṛhatyā kālakītakasyeti mūlāni peṣayitvopalepayed deśe yasmin prajāyeta
1.15.2	rakṣasām apahatyai
1.16.1	atha jātakarma
1.16.2	jātaṃ kumāraṃ trir abhyapānyānuprāṇyāt
1.16.3	ṛcā prāṇihi / yajuṣā samanihi / sāmnodenihi iti jātam abhimantrya
1.16.4	sarpirmadhunī dadhyudake ca saṃnīya
1.16.5	eṣa eva madhuparkaḥ
1.16.6	vrīhiyavau vā saṃnikṛṣya
1.16.7	triḥ prāśayej jātarūpeṇa pra te yacchāmi madhuman makhāya vedaṃ prasūtaṃ savitrā maghonā / āyuṣmān gupito devatābhiś śataṃ jīva śarado loka asminnasau // iti
1.16.8	nakṣatranāmātra prabrūyāt
1.16.9	nāmāsya dadhāti ghoṣavad ādyantarantastham abhiniṣṭhānāntaṃ dvyakṣaraṃ caturakṣaram
1.16.10	api vā ṣaḍakṣaram
1.16.11	ayugmav adadantyaṃ kumāryai
1.16.12	kṛtaṃ kuryāt
1.16.13	na taddhitāntam
1.16.14	tad asya mātā pitā ca vidyātām
1.16.15	daśamyāṃ vyāvahārikaṃ brāhmaṇajuṣṭam
1.16.16	kṛṣṇasya śuklakṛṣṇāni lohitāni ca romāṇi maṣīṃ kārayitvaitasminn eva catuṣṭaye catuḥ prāśayed iti māṇḍūkeyaḥ / bhūr ṛgvedaṃ tvayi dadhāmy asau svāhā / bhuvo yajurvedaṃ tvayi dadhāmy asau svāhā / svas sāmavedaṃ tvayi dadhāmy asau svāhā / bhūr bhuvasvar vākovākyetihāsapurāṇān sarvān vedāṃs tvayi dadhāmy asau svāhā iti
1.16.17	medhājananaṃ dakṣiṇe karṇe vāg iti triḥ
1.16.18	vāg devī manasā saṃvidānā prāṇena vatsena sahendraproktā juṣatāṃ tvā saumanasāya devīṃ mahīm indrāvāṇī cīssalilā svayaṃbhūḥ iti cānumantrayīta
1.16.19	śaṇasūtreṇa vigrathya jātarūpaṃ dakṣiṇe pāṇāv apinahyotthānād ūrdhvaṃ daśamyāṃ brāhmaṇebhyo dadyāt
1.16.20	amā vā kurvīta
1.17.1	daśarātre cotthānam
1.17.2	mātāpitarau śirassnātāv ahatavāsinau kumāraś ca
1.17.3	etasminn eva sūtake 'gnau sthālīpākaṃ śrapayitvā janmatithiṃ hutvā trīṇi ca bhāni sadaivatāni
1.17.4	tanmadhye juhuyād yasmin jātaḥ syāt
1.17.5	pūrvaṃ tu daivataṃ sarvatra
1.17.6	āyuṣ ṭe adya gīrbhir ayam agnir vareṇyaḥ / punas te prāṇa āyātu parā yakṣmaṃ suvāmi te // āyurdā agne haviṣo juṣāṇo ghṛtapratīko ghṛtayonir edhi / ghṛtaṃ pītvā madhu cāru gavyaṃ piteva putram abhirakṣatād imam // tvaṃ soma mahe bhagam iti daśamīṃ sthālīpākasya hutvā brāhmaṇān svasti vācya nāmadheyaṃ prakāśaṃ kṛtvā / evam eva māsi māsi janmatithiṃ hutvordhvam ā saṃvatsarāt
1.17.7	gṛhyāgnau juhoti
1.18.1	caturthe māsi niṣkramaṇikā
1.18.2	snātaḥ kumāro 'laṅkṛtaḥ sarvasurabhigandhaiḥ mālyaiś ca yathopapādaṃ mātur aṅkagato yā vānyā mātṛsthāne
1.18.3	sakuśapāṇiḥ kuśair hotāram anvārabhate
1.18.4	saṃ pūṣann adhvanaḥ iti sūktena pratyṛcaṃ sthālīpākasya hutvā brāhmaṇān svasti vācya pūrvaṃ devāyatanaṃ gatvā sātapatraḥ kumāraḥ suhṛdgṛhāṇi ca
1.18.5	tataḥ paryeti
1.18.6	atha brāhmaṇabhojanam
1.19.1	ṣaṣṭhe māsy annaprāśanam
1.19.2	ājam annādyakāmasya
1.19.3	taittiraṃ brahmavarcasakāmasya
1.19.4	mātsyaṃ javanakāmasya
1.19.5	ghṛtaudanaṃ tejaskāmasya
1.19.6	madhvodanam āyuṣkāmasya
1.19.7	dadhyodanam indriyakāmasya
1.19.8	kṣīrodanaṃ paśukāmasya
1.19.9	dadhimadhughṛtamiśram annaṃ prāśayet
1.19.10	annapate 'nnasya no dehy anamīvasya śuṣmiṇaḥ / pra pra dātāraṃ tāriṣa ūrdhvaṃ no dhehi dvipade catuṣpade // yac ciddhi te mahaś cit / imam agna āyuṣe varcase kṛdhi tigmam ojo varuṇa soma rājan / mātevāsmā adite śarma yaccha viśvedevā jaradaṣṭir yathāsat // iti hutvā agna āyūṃṣi ity abhimantrya mahāvyāhṛtibhiḥ prāśanam
1.19.11	śeṣaṃ mātā prāśnīyāt
1.20.1	saptame 'ṣṭame vā māsi karṇavedhanam
1.20.2	yathā kuladharmaṃ vā
1.20.3	tiṣyapunarvasvoḥ śravaṇadhaniṣṭhayor vā
1.20.4	pūrvottareṣu vā
1.20.5	sarveṣāṃ yathānukūlaṃ vā
1.20.6	abhi tvā deva savitaḥ iti tisṛbhis trimadhurasya hutvā hiraṇmayyetarayā vā sūcyā āśrutkarṇa iti dakṣiṇaṃ karṇaṃ vidhvā uta tvā badhiraṃ vayam iti savyam
1.20.7	raktakaṅkaṇaṃ raktasūtraṃ vā chidrayoḥ pratinidadhyāt rākām aham ity etayā
1.20.8	atha brāhmaṇān trimadhureṇa svastīr vācya tato 'bhivādayīta
1.21.2	saṃvatsare brāhmaṇasya cūḍākarma 1 tṛtīye vā varṣe
1.21.3	pañcame kṣatriyasya
1.21.4	saptame vaiśyasya
1.21.5	saṃvatsare vā sarveṣām
1.21.6	agnim upasamādhāya vrīhiyavānāṃ tilamāṣānām iti ca pātrāṇi pūrayitvānaḍuhaṃ gomayaṃ kuśabhittiṃ ca keśapratigrahaṇam ādarśaṃ lohakṣuraṃ navanītaṃ cottarata upanidadhāti
1.21.7	saṃ pṛcyadhvam ṛtāvarīr ūrmiṇīr madhumattamāḥ / pṛñcatīr madhunā payo mandrā dhanasya sātaye // ity uṣṇāsv apsu śītāḥ siñcati
1.21.8	āpa undantu jīvase dīrghāyutvāya varcase / tryāyuṣaṃ jamadagneḥ kaśyapasya tryāyuṣam agastyasya tryāyuṣaṃ yad devānāṃ tryāyuṣaṃ tat te astu tryāyuṣam iti śītoṣṇābhir adbhir dakṣiṇaṃ keśapakṣaṃ trir abhyanakti
1.21.9	evam eva navanītena chittvā
1.21.10	oṣadhe trāyasvainam iti kuśataruṇam antar nidadhāti
1.21.11	keśān kuśataruṇaṃ cādarśena spṛṣṭvā tejo 'si svadhitiṣ ṭe pitā mainaṃ hiṃsīḥ iti lohakṣuram ādatte
1.21.12	yenāvapat savitā kṣureṇa somasya rājño varuṇasya vidvān / yena dhātā bṛhaspater indrasya cāvapacchiraḥ / tena brahmāṇo vapatedam asyāyuṣmān dīrghāyur ayam astu vīro 'sau // iti keśāgrāṇi chinatti kuśataruṇaṃ ca
1.21.13	evaṃ dvitīyam
1.21.14	evaṃ tṛtīyam
1.21.15	evaṃ dvir uttarataḥ
1.21.16	nikakṣayoḥ ṣaṣṭhasaptame godānakarmaṇi
1.21.17	etad eva godānakarma yac cūḍākarma ṣoḍaśe varṣe 'ṣṭādaśe vā
1.21.18	tṛtīye tu pravapane gāṃ dadāti
1.21.19	ahataṃ ca vāso yenācchanno vapati
1.21.20	tūṣṇīm āvṛtāḥ kumārīṇām
1.21.21	prāgudīcyāṃ diśy apāṃ vā samīpe bahvopadhike deśe keśān nikhananti
1.21.22	nāpitāya dhānyapātrāṇi nāpitāya dhānyapātrāṇi
2.1.1	garbhāṣṭameṣu varṣeṣu brāhmaṇam upanayītaiṇeyenājinena
2.1.2	garbhadaśameṣu vā
2.1.3	garbhaikādaśeṣu kṣatriyaṃ rauraveṇa
2.1.4	garbhadvādaśeṣu vaiśyaṃ gavyena
2.1.5	ā ṣoḍaśād brāhmaṇasyāpatitā sāvitrī
2.1.6	ā dvāviṃśāt kṣatriyasya
2.1.7	ā caturviṃśād vaiśyasya
2.1.8	kāṣāyaṃ vāso brāhmaṇasya
2.1.9	māñciṣṭhaṃ kṣatriyasya
2.1.10	hāridraṃ vaiśyasya
2.1.11	ahatena vāsasā sarve
2.1.12	mekhalinaḥ
2.1.13	mauñjī mekhalā brāhmaṇasya
2.1.14	dhanurjyā kṣatriyasya
2.1.15	ūrṇāsūtraṃ vaiśyasya
2.1.16	teṣāṃ daṇḍāḥ
2.1.17	pālāśo bailvo vā daṇḍo brāhmaṇasya
2.1.18	naiyagrodhaḥ khādiro vā kṣatriyasya
2.1.19	audumbaro vaiśyasya
2.1.20	evam eva homārthe
2.1.21	ghrāṇāntiko brāhmaṇasya
2.1.22	lalāṭāntikaḥ kṣatriyasya
2.1.23	keśāntiko vaiśyasya
2.1.24	sarve vā sarveṣām
2.1.25	yenābandhenopanayīta ācāryādhīnaṃ tat
2.1.26	parivāpyopanayet tu
2.1.27	āplāvyālaṅkṛtya
2.1.28	agnaya indrāyādityāya viśvebhyo devebhya iti hutvā jaghanenāgnim upatiṣṭhataḥ prāṅmukha ācāryaḥ pratyaṅmukha itaras tiṣṭhan tiṣṭhantam upanayet
2.1.29	iyaṃ duruktaṃ paribādhamānā varṇaṃ pavitraṃ punatī na āgāt / prāṇāpānābhyāṃ balam āviśantī sakhā devī subhagā mekhaleyam // iti trir mekhalāṃ parivṛtya trivṛtātrivṛtenaikagranthir ekaḥ
2.1.30	trayo 'pi vā
2.1.31	yajñasyopavītenopavyayāmi dīrghāyutvāya suprajāstvāya suvīryāya sarveṣāṃ vedānām ādhipatyāya yaśase brahmavarcasāya tvā ity upavītena
2.1.32	upanahya dakṣiṇaṃ bāhum uddhṛtya śira upadhāya vāme 'ṃse pratiṣṭhāpayati
2.1.33	evaṃ yajñopavītī
2.1.34	viparītaṃ pitrye
2.1.35	ucchiṣṭam ity ajīnena ca
2.2.1	adbhir añjaliṃ pūrayitvāthainam āha ko nāmāsi iti
2.2.2	asāv ahaṃ bhoḥ itītaraḥ
2.2.3	samārṣaḥ ity ācāryaḥ
2.2.4	samārṣo 'haṃ bhoḥ itītaraḥ
2.2.5	brahmacārī bhava ity ācāryaḥ
2.2.6	brahmacārī bhavāni itītaraḥ
2.2.7	bhūr bhuvaḥ svaḥ ity añjalāv añjalīṃs trīn āsicya dakṣiṇottarābhyāṃ pāṇibhyāṃ pāṇī saṃgṛhya japati devasya tvā savituḥ prasave 'śvinor bāhubhyāṃ pūṣṇo hastābhyām upanayāmy asau iti
2.2.8	gaṇānāṃ tvā iti gaṇakāmam
2.2.9	āgantāmariṣaṇyata iti yaudham
2.2.10	mahāvyāhṛtibhir vyādhitam
2.2.11	bhagas te hastam agrabhīt pūṣā te hastam agrabhīt savitā te hastam agrabhīd aryamā te hastam agrabhīn mitras te hastam agrabhīn mitras tvam asi dharmaṇāgnir ācāryas tavāsāv ahaṃ cobhau / agna etaṃ te brahmacāriṇaṃ paridadāmi indra etaṃ te brahmacāriṇaṃ paridadāmy āditya etaṃ te brahmacāriṇaṃ paridadāmi viśve devā etaṃ vo brahmacāriṇaṃ paridadāmi dīrghāyutvāya śataśāradāya sarveṣāṃ vedānām ādhipatyāya suślokāya svastaye iti
2.2.12	aindrīm āvṛtam āvartasvādityasyāvṛtam anvāvartasva iti pradakṣiṇaṃ paryāvṛtya dakṣiṇena prādeśena dakṣiṇam aṃsam anvārabhya japati
2.2.13	bhūr bhuvaḥ svar ariṣyatas te hṛdayasya priyo bhūyāsaṃ mātvamadhyavacchitvāsau iti
2.2.14	tūṣṇīm apasavyaṃ paryāvṛtyāthāsyordhvāṅguliṃ pāṇiṃ hṛdaye nidhāya japati mama vrate hṛdayaṃ te dadhāmi mama cittam anu cittaṃ te astu mama vācam ekamanā juṣasva bṛhaspatiṣ ṭvā niyunaktu mahyaṃ kāmasya brahmacāry asy asau iti
2.2.15	tenaiva mantreṇa tathaiva paryāvṛtya dakṣiṇena prādeśena dakṣiṇaṃ bāhum anvārabhyāha brahmacāry asi samidham ādhehi apo 'śāna karma kuru divā mā suṣupthāḥ vācaṃ yacchā samidādhānāt
2.2.16	eṣā te agne samit ity abhyādadhāti samidham
2.2.17	tūṣṇīṃ vā
2.3.1	saṃvatsare sāvitrīm anvāha trirātre 'nvakṣaṃ vā
2.3.2	gāyatrīṃ brāhmaṇāyānubrūyāt
2.3.3	triṣṭubhaṃ kṣatriyāya
2.3.4	jagatīṃ vaiśyāya
2.3.5	sāvitrīṃ tv eva
2.3.6	uttareṇāgnim upaviśataḥ prāṅmukha ācāryaḥ pratyaṅmukha itaraḥ
2.3.7	vaiśvāmitrīṃ gāyatrīṃ sāvitrīṃ bho anubrūhi itītaraḥ
2.3.8	tat savitur vareṇyam ity etāṃ sapraṇavāṃ savyāhṛtīṃ paccho 'rdharcaśo 'navānam
2.3.9	yadi trirātre saṃvatsare vā bhaikṣācaraṇāntaṃ kṛtvopāsīta
2.3.10	āpo nāma stha śivā nāma sthaujā nāma sthājarā nāma sthāmṛtā nāma sthābhayā nāma stha tāsāṃ vo 'śīya sumatau mā dhatta ity enaṃ trir apa ācamayya svastino mimītām iti pañcarcena daṇḍaṃ prayacchati
2.3.11	dṛter iva te iti kamaṇḍalum
2.3.12	varo dakṣiṇā
2.3.13	tac cakṣuḥ ity ādityam upasthāya pradakṣiṇaṃ parikramya bhikṣate grāmam
2.3.14	mātaraṃ tv eva prathamām
2.3.15	yā vainaṃ na pratyācakṣīta
2.3.16	ācāryāya bhaikṣaṃ vedayīta
2.3.17	anujñāto guruṇā bhuñjīta
2.3.18	ahar ahaḥ samidādhānaṃ bhaikṣācaraṇam adhaḥśayyā guruśuśrūṣeti brahmacāriṇo nityāni
2.3.19	tad api ślokaḥ / kṣetraṃ hiraṇyaṃ gāṃ vāsaś chatropānaham antataḥ / dhānyam annam atho śākaṃ gurave prītim āvahet // iti
2.4.1	athānuvacanasya
2.4.2	agner uttarata upaviśataḥ prāṅmukha ācāryaḥ pratyaṅmukha itaraḥ
2.4.3	abhivādya pādāv ācāryasya ca pāṇī prakṣālya mūle kuśataruṇān gṛhṇāti
2.4.4	tān savyenācāryo 'gre saṃgṛhya dakṣiṇenādbhiḥ pariṣiñcati
2.4.5	adhīhi bhoḥ ity uktvā ācāryaḥ
2.4.6	oṃpūrvā vyāhṛtayaḥ sāvitrīṃ bho anubrūhi itītaraḥ
2.4.7	oṃpūrvā vyāhṛtayaḥ sāvitrīṃs te 'nubravīmi ity ācāryaḥ
2.4.8	ṛṣīn bho anubrūhi itītaraḥ
2.4.9	ṛṣīṃs te 'nubravīmi ity ācāryaḥ
2.4.10	devatā bho anubrūhi itītaraḥ
2.4.11	devatās te 'nubravīmi ity ācāryaḥ
2.4.12	chandāṃsi bho anubrūhi itītaraḥ
2.4.13	chandāṃsi te 'nubravīmi ity ācāryaḥ
2.4.14	śraddhāmedhe bho anubrūhi itītaraḥ
2.4.15	śraddhāmedhe te 'nubravīmi ity ācāryaḥ
2.4.16	yena yenarṣiṇā yo yo yaddevatyo yacchandā vā syāt tathā tathā taṃ taṃ mantram anubrūyāt
2.4.17	api vāvindan ṛṣidaivatachandāṃsy evam evaikaikam ṛṣim anuvākaṃ vānubrūyāt
2.4.18	kṣudrasūkteṣv anuvākaṃ vānubrūyāt
2.4.19	yāvad vā gurur manyeta
2.4.20	ādyottame vānubrūyād ṛṣer anuvākasya
2.4.21	ādyuttamā ity eṣā prakṛtir iti
2.4.22	kāmaṃ sūktādāv ācāryaḥ
2.4.23	ity etad ṛṣisvādhyāyena vyākhyātam
2.4.24	samā te kuśataruṇān ādāya ānaḍuhena gomayena mūlakuṇḍaṃ kṛtvā yathoktam adbhiḥ pariṣiñcati
2.4.25	athemās tarpayati
2.5.1	agnis tṛpyatu / prajāpatis tṛpyatu / virūpākṣas tṛpyatu / brahmā / vedāḥ / devāḥ / ṛṣayaḥ / sarvāṇi ca chandāṃsi / oṅkāraḥ / vaṣaṭkāraḥ / vyāhṛtayaḥ / sāvitrī / yajñāḥ / dyāvāpṛthivī / antarikṣam / ahorātrāṇi / sāṅkhyāḥ / siddhāḥ / samudrāḥ / nadyaḥ / gāvaḥ / girayaḥ / kṣetrauṣadhivanaspatigandharvāpsarasaḥ / nāgāḥ / vayāṃsi / sādhyāḥ / viprāḥ / yakṣāḥ / rakṣāṃsi / piśācāḥ / bhūtāni // atha nivītī bhūtvā / madhucchandāḥ / śatarcinaḥ / mādhyamāḥ / gṛtsamadaḥ / viśvāmitraḥ / vāmadevaḥ / atriḥ / bharadvājaḥ / vasiṣṭhaḥ / pragāthāḥ / pāvamānyaḥ / kṣudrasūktāḥ / mahāsūktāḥ / evamantāni tṛpyantu // atha saṃvītī bhūtvā / smṛtiṃ tarpayāmi / dhṛtiṃ tarpayāmi / śraddhāṃ tarpayāmi / medhāṃ tarpayāmi / prajñāṃ tarpayāmi / dhāraṇāṃ tarpayāmi
2.5.2	chandāṃsi tṛpyantām / ṛṣayas tṛpyantām / devatās tṛpyantām
2.5.3	atha prācīnāvītī dakṣiṇāṃ diśam anvīkṣamāṇaḥ / sumantujaiminivaiśampāyanapailasūtrabhāṣyamahābhāratadharmācāryāḥ / jānantibāhavigārgyagautamaśākalyabābhravyamāṇḍavyamāṇḍūkeyāḥ / suyajñasāṃkhyāyanajātūkarṇyāḥ / paiṅgaśāmbavyaitareyāḥ / gārgī vācaknavī / baḍavā prātitheyī / sulabhā maitreyī / kahoḍaṃ kāuṣītakam / mahākauṣītakam / suyajñam / sāṅkhyāyanam / aitareyam / mahaitareyam / paiṅgyam / mahāpaiṅgyam / śāmbavakam / mahāśāmbavakam / bāṣkalam / śākalam / gārgyam / mahājapatram / sujātavaktram / audavāhim / saujāmim / bābhravyaṃ somaśarmāṇam / pāñcālaṃ vedamitram / ācāryaṃ śaunakam
2.5.4	ye cānye ācāryās te cāpi tṛpyantu
2.5.5	pratipuruṣaṃ pitaraḥ
2.5.6	suyajñaḥ / sāṃkhyāyanaḥ / pailaḥ / kahoḍaḥ / kauṣītakiḥ / kahoḍāya kauṣītakaye svadhāstu
2.6.1	ahaḥśeṣaṃ sthānam upavāsaś ca
2.6.2	aparāhṇe 'kṣatadhānā bhikṣitvā ājyāhutidharmeṇāgnau pāṇinā juhuyāt sadasaspatim adbhutam iti pratyṛcaṃ sūktaśeṣeṇa
2.6.3	bhaikṣair ācāryaṃ svastivācya araṇye samitpāṇiḥ sandhyām upāste nityaṃ vāgyata uttarāparamabhimukho 'nvaṣṭamadeśam ardhāstamite maṇḍale ā nakṣatrāṇāṃ darśanāt / atikrāntāyāṃ mahāvyāhṛtīḥ sāvitrīṃ svastyayanāni ca japitvā
2.6.4	evaṃ prātaḥ prāṅmukhas tiṣṭhann ā maṇḍaladarśanāt
2.6.5	udite prādhyayanam
2.6.6	ahar ahaḥ sāyaṃ prātar agniṃ praṇīyopasamādhāya parisamūhya paryukṣya susamiddhe juhoti agnaye samidham āhāriṣaṃ bṛhate jātavedase tayā tvam agne vardhasva samidhā brahmaṇā vayaṃ svāhā iti prathamām / edho 'sy edhiṣīmahi iti dvitīyām / samid asi samedhiṣīmahi iti tṛtīyām / eṣā te agne samit tayā vardhasva cāpyāyasya ca / vardhiṣīmahi ca vayam ā ca pyāsiṣīmahi iti caturthīṃ
2.6.7	atha paryukṣya / agniḥ śraddhāṃ ca medhāṃ ca vinipātaṃ smṛtiṃ ca me / īḍito jātavedāḥ śunaṃ naḥ saṃprayacchatu // ity agnim upatiṣṭhate
2.6.8	sa eteṣāṃ vedānām ekaṃ dvau trīn sarvān vādhīte ya evaṃ hutvāgnim upatiṣṭhate
2.6.9	tad api ślokāḥ / aśvatthaḥ khadiro 'rkaś ca plakṣo vaikaṅkataś śamī / kāṣmaryaś ca śakṛdvanyaṃ sīravāhāś ca sarvaśaḥ // veṇuṃ varjyātha vānyāni nimbāralasakaṇṭakān / karañjāmrāsavarṇāś ca varjyāḥ kāntāś ca nāmataḥ // homārthī tu prayuñjīta nitye naimittike 'pi vā / pālāśī tu srug eva syād vā pārṇaḥ khādiraḥ sruvaḥ iti
2.7.1	atha vratādeśanam
2.7.2	tasyopanayanena kalpo vyākhyātaḥ
2.7.3	na sāvitrīm anvāha
2.7.4	daṇḍapradānāntam ity eke
2.7.5	udagayane śuklapakṣe 'horātraṃ brahmacaryam upetyācāryo 'māṃsāśī
2.7.6	caturdaśīṃ parihāpyāṣṭamīṃ navamīṃ ca
2.7.7	ādyottame caike
2.7.8	yāṃ vānyāṃ bhapraśastāṃ manyeta tasyāṃ śukriyabrahmacaryam ādiśeta
2.7.9	śukriyabrahmacārī bhava ity ācāryaḥ
2.7.10	śukriyabrahmacārī bhavāni itītaraḥ
2.7.11	evam uttareṣāṃ yad yad vratam ādiśeta tasya tasya nāmnā nirdiśet
2.7.12	trirātraṃ brahmacaryaṃ caret
2.7.13	dvādaśarātraṃ saṃvatsaraṃ vā
2.7.14	yāvad vā gurur manyeta
2.7.15	godānasya ca
2.7.16	śākvaraṃ tu saṃvatsaraṃ māhāvratikam aupaniṣadaṃ ca
2.7.17	pūrṇe kāle caritabrahmacarye śaṃyubārhaspatyānte vede prokte rahasyaṃ śrāvayiṣyan kālaniyamaṃ cādeśena pratīyeta
2.7.18	kṛtaprātarāśasya
2.7.19	aparāhṇe 'parājitāyāṃ diśi hutvācāryaḥ athainaṃ yāsv eva devatāsu paridatto bhavati tāsv enaṃ paripṛcchati agnāv indra āditye viśveṣu ca deveṣu caritaṃ te brahmacaryam iti
2.7.20	caritaṃ bho iti pratyukte paścād agneḥ prāṅmukhe sthite ahatena vāsasācāryaḥ pradakṣiṇaṃ mukhaṃ triḥ pariveṣṭya upariṣṭād daśāḥ kṛtvā yathā na saṃbhraśyeta
2.7.21	trirātraṃ samidādhānaṃ bhaikṣācaraṇam adhaḥśayyāṃ guruśuśrūṣāṃ ca kurvan vāgyato 'pramatto 'raṇye devakule 'gnihotra upavasasva iti
2.7.22	atra haike tān eva niyamāṃs tiṣṭhato rātryām evopaviśanti
2.7.23	ācāyaryo 'māṃsāśī brahmacārī grāmān niṣkrāmannaitānīkṣetānadhyāyān spṛśatāmuṃ piśitāmaṃ caṇḍālaṃ sūtikāṃ tejanīm apahastakāṃ śmaśānaṃ sarvāṇi ca śyāmarūpāṇi yāny āsye na praviśeyuḥ
2.7.24	prāgudīcyāṃ diśi puṇye deśe udita āditye 'nuvacanadharmeṇa vāgyatāyoṣṇīṣiṇe 'nvāha
2.7.25	mahānāmnīṣv evaiṣa niyamaḥ
2.7.26	athottareṣu prakaraṇeṣu svādhyāyam evaṃ kurvītācāryasyetaraḥ śṛṇoti
2.7.27	uṣṇīṣam ājyabhājanaṃ dakṣiṇāṃ cācāryāya dadāti tvaṃ tam iti
2.7.28	uccā divi iti ca
2.7.29	praṇavena vā sarvam
2.7.30	atra haike vaiśvadevaṃ caruṃ kurvate sarveṣu prakaraṇeṣu
2.7.31	yathā paridattam iti ca māṇḍūkeyaḥ
2.8.1	athāto daṇḍaniyamaḥ
2.8.2	nāntarāgamanaṃ kuryād ātmano daṇḍasya ca
2.8.3	atha ced daṇḍamekhalopavītānām anyatamad viśīryeta chidyeta vā tasya tatprāyaścittiḥ yad udvāhe rathasya
2.8.4	mekhalā ced asaṃdheyā bhavati anyāṃ kṛtvānumantrayate medhyāmedhyavibhāgajñe devi goptri sarasvati / mekhale skannavicchinne saṃtanoṣi vrataṃ mama / iti
2.8.5	etayaiva yathārtham upavīte
2.8.6	tvam agne vratabhṛcchuciḥ ity etābhyām ṛgbhyām āhutīr hutvā atha mekhalāṃ śānte vṛkṣe nidhāya pūrṇe kāle mekhalām upavītaṃ ca daṇḍe badhnāti
2.8.7	tad apy etat / yajñopavītaṃ daṇḍaṃ ca mekhalām ajinaṃ tathā / juhuyād apsu vrate pūrṇe vāruṇyarcā rasena vā
2.8.8	brahmacārī pravatsyann ācāryam anumantrayate prāṇāpānayoḥ ity upāṃśu idaṃ vatsyāvo bho ity uccaiḥ
2.8.9	prāṇāpāna uruvyacās tvayā prapadye devāya tvā goptre paridadāmi deva savitar eṣa te brahmacārī taṃ gopāya samāmṛta ity upāṃśu oṃ svasti ity uccair ācāryaḥ oṃ svastīty uccair ācāryaḥ
3.1.1	snānaṃ samāvartsyamānasya
3.1.2	ānaḍuhe carmaṇy upaviśya keśaśmaśrulomanakhāni vāpayitvā vrīhiyavais tilasarṣapair apāmārgaiḥ sadāpuṣpābhir ity ucchādyāpohiṣṭhīyenābhiṣicyālaṃkṛtya yuvaṃ vastrāṇi iti vāsasī paridhāya āyuṣyaṃ varcasyamiti sūktena jātarūpam apinahya
3.1.3	utthāne kumārasya ca
3.1.4	athāsminn anvārabdha indrāgnibhyāṃ sthālīpākasya hutvā madhuparkaṃ dadyāt
3.1.5	pratilīnas tad ahar āsīta
3.1.6	vanaspate vīḍvaṅgaḥ śāsa itthā iti ratham ārohet
3.1.7	yatrainaṃ gatvā paśunā vāhayeyuḥ tat pūrvam upatiṣṭheta
3.1.8	gobhir vā samāvarteta
3.1.9	phalavato vā vṛkṣāt
3.1.10	indraśreṣṭhāni syonā pṛthivi bhava iti pratyavarohati
3.1.11	īpsitam annaṃ tad ahar bhuñjīta
3.1.12	ācāryāya vastrayugaṃ dadyāt
3.1.13	uṣṇīṣaṃ maṇikuṇḍalaṃ daṇḍopānahaṃ chatraṃ ca
3.2.1	agāraṃ kārayiṣyan ihānnādyāya viśaḥ pratigṛhṇāmi ity udumbaraśākhayā triḥ parilikhya madhye sthaṇḍile juhoti ko 'si kasyāsi kāyaṃ te grāmakāmo juhomi svāhā // asyāṃ devānām adhibhāgadheyam itaḥ prajātāḥ pitaraḥ paretāḥ / irāvatī juhvad grāmakāmo nu devānāṃ kaṃca nāntaremi svāhā iti
3.2.2	nava sthūṇāgartān khānayitvodamanthān āsicya / imāṃ viminve 'mṛtasya śākhāṃ madhor dhārāṃ prataraṇīṃ vasūnām / enāṃ śiśuḥ krandatv ā kumāra enāṃ dhenuḥ pāvakavathsa // ity udumbaraśākhāṃ ghṛtenāktāṃ dakṣiṇe dvārye garte 'vadadhāti
3.2.3	imām ucchrayāmi bhuvanasya śākhāṃ madhor dhārāṃ prataraṇīṃ vasūnām / enāṃ śiśuḥ krandatv ā kumāra enāṃ dhenuḥ pāvakavathsa // ity uttarataḥ
3.2.4	evaṃ dvayor dakṣiṇataḥ paścād uttarataś ca
3.2.5	imām aham asmin vṛkṣasya śākhāṃ ghṛtam ukṣantīm amṛte minomi / enāṃ śiśuḥ krandatv ā kumāra āsyandatāṃ dhenavo nityavathsāḥ // iti sthūṇārājam ucchrayati
3.2.6	enaṃ kumāras taruṇa āvathso bhuvanaspatiḥ / kumbhād dadhnaḥ kalaśairgamaḥ / ihaiva sthūṇe pratitiṣṭhaty aśvāvatī gomatī sīlamāvatī kṣeme tiṣṭha ghṛtam ukṣamāṇāḥ / ihaiva tiṣṭhannimitā tilvilevāsyā irāvatīṃ madhye poṣasva tiṣṭhantīṃ mā tvā prāpann aghāyava upahūtā iha gāva upahūtā ajāvayo 'tho 'nnasya kīlāla upahūtā gṛheṣu ṇo rathantare pratiṭiṣṭha vāmadevye bṛhati śrayasva iti sthūṇārājam abhimṛśya saṃmitasya sthūṇāḥ samabhimṛśati satyaṃ ca śraddhā ca iti pūrve
3.2.7	yajñaś ca dakṣiṇā ca iti dakṣiṇe
3.2.8	balaṃ corjaṃ ca ity apare
3.2.9	brahma ca kṣatraṃ ca ity uttare
3.2.10	śrītūspe
3.2.11	dharmaḥ sthūṇārāje
3.2.12	ahorātre dvāraphalake
3.2.13	saṃvatsaraḥ pidhāne
3.2.14	ukṣā samudraḥ ity abhyaktam aśmānaṃ stūpasyādhastān nikhanet
3.2.15	saṃsthite vāstukaraṇe śobhite ca samantataḥ
3.3.1	agniṃ dadhāmi manasā śivena ity agniṃ praṇīya pṛthivīṃ śaṃbhuvā ha pratitiṣṭhasva iti prāgagreṣu naveṣu kuśeṣūdakumbhaṃ navaṃ maṇikaṃ vā pratiṣṭhāpya āpohiṣṭhīyābhis tisṛbhiḥ pūrayitvā ariṣṭā asmākaṃ vīrā mā parā seci no dhanam ity apidhāya rathantarasya stotriyeṇa punar ādāya kakupkāraṃ tisraḥ pūrvāhṇe juhoti
3.3.2	vāmadevyasya madhyandine
3.3.3	bṛhato 'parāhṇe
3.3.4	sāvitryā cānusavanaṃ śatād ūrdhvam
3.3.5	mahāvyāhṛtayaś catasraḥ / vāstoṣpate iti catasraḥ / vāstoṣpate dhruvā sthūṇā sauviṣṭakṛtī daśamī sthālīpākasya rātrau
3.3.6	jyeṣṭhaṃ putram ādāya jāyayā sahadhānyāḥ prapadyate indrasya gṛhāḥ śivā vasumanto varūthinaḥ / tān ahaṃ prapadye saha jāyayā saha prajayā saha paśubhiḥ saha yan me kiṃcāsti tena / śamaṃ śamaṃ śivaṃ śivaṃ kṣemāya vaḥ śāntyai prapadye 'bhayaṃ no astu iti
3.3.7	etayaivāvṛtāṣāḍhyāṃ paurṇamāsyāṃ svastyayanam ity ācakṣate
3.3.8	uddharen maṇikapratiṣṭhāpanaṃ gṛhapraveśanaṃ ca
3.3.9	svasti no mimītām iti pañcarcaṃ japati
3.3.10	atha brāhmaṇabhojanam
3.4.1	grāmo māraṇyāya paridadātu haviś ca mahāyamāya paridehi iti grāmān niṣkrāman
3.4.2	araṇyaṃ mā grāmāya paridadātu haviś ca mahāyamāya paridehi iti grāmaṃ praviśann ariktaḥ
3.4.3	gṛhān bhadrān sumanasaḥ prapadye 'vīraghno vīravataḥ suvīrān / irāṃ vahato ghṛtam ukṣamāṇās teṣv ahaṃ sumanāḥ saṃviśeyam // iti sadā prapadanīyaḥ
3.4.4	anāhitāgniḥ pravatsyan gṛhān samīkṣate/ imān me mitrāvaruṇā gṛhān gopāyataṃ yuvam avinaṣṭān avihṛtān pūṣemān abhirakṣatu // iti / api panthām aganmahi iti ca
3.4.5	proṣyāyan gṛhān samīkṣate gṛhā mā bibhīta mā me bibhyatorjaṃ bibhyateṣam ūrjaṃ bibhradvasumanāḥ suvarcāḥ gṛhān aimi sumanasā modamānaḥ / yeṣāṃ madhye vipravasanti ye saumanaso bahu / gṛhān upahvayāmahe te no hinvantu jāmayaḥ / upahūtā iha gāvaḥ upahūtā ajāvayaḥ / yo nasya kīlāla upahūtā ajāvayaḥ / asyopasadye māriṣad ayaṃ śreṣṭhī dadhātu naḥ iti gṛhyam agnim upasthāya kalyāṇīṃ vācaṃ prabrūyāt
3.4.6	virājo doho'si virājo doham aśīya mayi virājaḥ padyāyai dohaḥ iti pādyapratigrahaṇam
3.5.1	anāhitāgnir navaṃ prāśiṣyann āgrayaṇadevatābhya indrāgnibhyāṃ viśvebhyo devebhyaḥ sviṣṭakṛccaturthībhyaḥ svāhākāreṇa gṛhye 'gnau hutvā prajāpataye tvā grahaṃ gṛhṇāmi / mahyaṃ śriyai mahyaṃ yaśase mahyam annādyāya iti hutaśeṣād grahaṃ gṛhītvā / bhadrān naḥ śreyaḥ samanaiṣṭa devās tvayā vaśena samaśīmahi tvā / sa no mayobhūḥ pitavāviśeha śaṃ no bhava dvipade śaṃ catuṣpade // ity adbhir abhyukṣya triḥ prāśnāti
3.5.2	amo 'si prāṇa tad ṛtaṃ bravīmy amo 'si sarvāṇy anu praviṣṭaḥ / same jarāṃ rogam apanudya śarīrād amā ma edhi māmṛdhāma indra // iti hṛdayadeśam abhimṛśya prāṇānāṃ granthir asi mā visrasa iti nābhim
3.5.3	bhadraṃ karṇebhiḥ iti yathārūpaṃ tac cakṣuḥ ity ādityam upasthāya
3.5.4	pari vapasvedaṃ vṛñjantu ghoṣiṇyas sa mā svastha gopate mā vo rakṣo mano riṣat pūṣā gā anvetu naḥ iti gāḥ pratiṣṭhamānā anumantrayate
3.5.5	pari pūṣā iti parikrāntāsu
3.5.6	yāsām ūdhaś caturbilaṃ madhoḥ pūrṇaṃ ghṛtasya ca / tā naḥ santu payasvatīr bahvīr goṣṭhe ghṛtācyaḥ // ā gāvo agmann iti saptāgatāsu
3.5.7	uttamāpākurvan mayobhūr vātaḥ iti ca sūktena goṣṭhagatāḥ
3.5.8	yāsu prathamā prajāyeta tasyāḥ pīyūṣaṃ juhuyāt saṃvatsarīṇaṃ paya usriyāyāḥ iti dvābhyām
3.5.9	yā phālgunyā uttarāmātrāsyā sā revatyā saṃpadyate tasyām aṅgalakṣaṇāni kārayet bhuvanam asi sahasram asi rāyaspoṣaṃ mā vo dadhat / akṣatam asy ariṣṭaṃ virāḍ annaṃ gopāyati / yāvatīnām idaṃ kariṣyāmi bhūyasīnām uttarāsāṃ kriyāsam iti
3.5.10	yadi yamau prajāyeta mahāvyāhṛtibhir hutvā yamasūṃ dadyāt
3.6.1	atha vṛṣotsargaḥ
3.6.2	kārtikyāṃ paurṇamāsyāṃ revatyāṃ vāśvayujyāṃ ca gavāṃ madhye susamiddham agniṃ kṛtvājyāhutīr juhoti iha dhṛtir iha svadhṛtir upasṛjaṃ dharuṇaṃ mātre dharuṇo mātaraṃ dhayan / rāyaspoṣam iṣam ūrjam asmāsu dīdharat svāhā pūṣā gā anvetu naḥ iti pauṣṇasya
3.6.3	hutvaikavarṇaṃ dvivarṇaṃ trivarṇaṃ vā yo vā yūthaṃ chādayati yaṃ vā yūthaṃ saṃchādayati
3.6.4	rohito vaiva syāt
3.6.5	sarvāṅgair upetaḥ
3.6.6	yūthe varcasvitamaḥ syāt tam alaṃkṛtya
3.6.7	yūthe mukhyāś catasro vatsataryaḥ
3.6.8	tāś cālaṃkṛtya
3.6.9	etaṃ yuvānaṃ pari vo dadāmi tena krīḍantīś carata priyeṇa / mā naś śāpta januṣā saṃvidānā rāyaspoṣeṇa sam iṣā madema // ity anumantrayate
3.6.10	nabhyasthe vṛṣe mayobhūr vātaḥ iti ca sūktena
3.6.11	sarvāsāṃ payasi sthālīpākaṃ śrapayitvā brāhmaṇān bhojayet
3.7.1	athāta upākaraṇam
3.7.2	oṣadhīnāṃ prādurbhāve
3.7.3	śrāvaṇyāṃ paurṇamāsyām
3.7.4	hastena śravaṇena vā
3.7.5	akṣatasūktānāṃ dadhighṛtamiśrāṇāṃ pratyṛcaṃ vedena juhuyād iti haika āhuḥ
3.7.6	sūktānuvākādyāḥ
3.7.7	adhyāyārṣeyād yābhir iti ca māṇḍūkeyaḥ
3.7.8	atha ha smāha kauṣītakiḥ vedebhyo devebhyaḥ chandobhyaḥ ṛṣibhyaś ceti
3.7.9	agnim īḍe purohitam ity ekā
3.7.10	kuṣumbhakas tad abravīt āvadaṃs tvaṃ śakune bhadram āvada gṛṇānā jamadagninā dhāmante viśvaṃ bhuvanam adhiśritam gantā no yajñaṃ yajñiyāḥ suśami yo naḥ svo araṇaḥ praticakṣva āgne yāhi marutsakhā yat te rājañchṛtaṃ haviḥ iti dvyṛcāḥ
3.7.11	tacchaṃyor āvṛṇīmahe ity ekā
3.7.12	hutaśeṣāddhaviḥ prāśya dadhikrāvṇo akāriṣam ity ācamyopaviśya mahāvyāhṛtayaḥ sāvitrīṃ vedādiprabhṛti svastyayanāni ca japitvā ācāryaṃ svasti vācya
3.7.13	tad api bhavati / upākarmaṇi cotsarge trirātraṃ kṣapaṇaṃ bhavet / aṣṭakāsu tathaiva syād ṛtvantyāsu ca rātriṣu
3.8.1	athāta utsargaḥ
3.8.2	māghaśuklapakṣapratipadyaparājitāyāṃ diśi puṇye deśe pratyasya loṣṭān śāsa itthā iti pratidiśam ṛṣīṃś chandāṃsi devatāḥ śraddhāmedhe ca tarpayitvā pratipuruṣaṃ pitaraḥ
3.8.3	ud u tyam citram namo mitrasya vibhrād bṛhat iti sūktāni japitvā chandāṃsi viśrāmayanty ardhaṣaṣṭhān māsān
3.8.4	adhīyīraṃś ced ahorātram uparamya prādhyayanam
3.9.1	atho 'paramam
3.9.2	utpāteṣv ākālikam
3.9.3	anyeṣv adbhuteṣu ca
3.9.4	vidyutstanayitnuvarṣeṣu trisandhyam ekāham
3.9.5	śrāddhabhojane
3.9.6	daśāham agheṣu ca sūtakeṣu ca
3.9.7	caturdaśyamāvāsyayoḥ
3.9.8	aṣṭakāsu
3.9.9	vāsareṣu nabhyeṣu ca
3.9.10	ācārye coparate daśāham
3.9.11	śrutvā trirātram
3.9.12	tatpūrvāṇāṃ ca pratigrahe śrāddhe
3.9.13	sabrahmacāriṇi sametya
3.9.14	pretam anugamya pitṛbhyaś ca nidhāya piṇḍān niśām
3.9.15	sandhyāyām
3.9.16	parvasu
3.9.17	astamite
3.9.18	sāmaśabde
3.9.19	śmaśāne
3.9.20	śūdrasaṃnikarṣe
3.9.21	grāmāraṇye
3.9.22	antaḥśave grāme
3.9.23	adarśanīyāśravaṇīyāniṣṭāghrāṇe
3.9.24	ativāte 'bhre varṣati
3.9.25	rathyāyām
3.9.26	bāṇaśabde
3.9.27	rathasthaḥ
3.9.28	śūdravacchuni
3.9.29	vṛkṣārohaṇe
3.9.30	avaṭārohaṇe
3.9.31	apsu
3.9.32	krandatyām
3.9.33	ārtau
3.9.34	nagnaḥ
3.9.35	ucchiṣṭaḥ
3.9.36	saṃkrame
3.9.37	keśaśmaśruvāpana ā snānāt
3.9.38	utsādane
3.9.39	snāne
3.9.40	abhyañjane
3.9.41	saṃveśane sūtikodakyābhyām
3.9.42	avahitapāṇiḥ
3.9.43	senāyām
3.9.44	abhuñjati brāhmaṇe
3.9.45	goṣu ca
3.9.46	atikrānteṣv adhīyīran
3.9.47	eteṣāṃ yadi kiṃcid akāmam abhyābhavet prāṇān āyamyādityaṃ nirīkṣyātaḥ param adhīyīta
3.9.48	vidyutstanayitnuvarṣavarjaṃ kalpe
3.9.49	varṣavarjam ardhaṣaṣṭheṣu ca
3.9.50	tad apy etat / annam āpo mūlaphalaṃ yac cānyacchrāddhikaṃ bhavet / pratigṛhyāpy anadhyāyaḥ pāṇyāsyā brāhmaṇāḥ smṛtāḥ // iti
3.9.51	nyāyopetebhya evāvartayet
3.9.52	prāṅmukha ācāryaḥ pratyaṅmukha itaraḥ
3.9.53	dvau vā
3.9.54	bhūyāṃsas tu yathāsanam
3.9.55	adhīhi bho ity uktvā ācāryaḥ om itītaraḥ pratipadyādhīyīta
3.9.56	adhītyopasaṃgṛhya viratāḥ sma bho ity uktvā yathārtham
3.9.57	visṛṣṭaṃ virāmas tāvad ity eke
3.9.58	nādhīyītāramantarā gamayed ātmānaṃ pariharanto 'dhīyīran
3.9.59	yadi ced doṣaḥ syāt trirātram upoṣyāhorātraṃ vā sāvitrīṃ cābhyāvartayitvā yāvacchaknuyāt
3.9.60	daṇḍasyāntarāgamane brāhmaṇāya yat kiṃcid dadyāt / ataḥ param adhīyīta
3.10.1	athāto vaiśvadevaḥ
3.10.2	vaiśvadevasya siddhasya sāyaṃ prātar gṛhye 'gnau juhuyāt
3.10.3	mahāntaṃ kośam iti triḥ paryukṣati sarvatra
3.10.4	agnaye svāhā somāya svāhā indrāgnibhyāṃ svāhā bharadvājadhānvantaraye svāhā prajāpataye svāhā anumatyai svāhā śriyai svāhā sarasvatyai svāhā viṣṇave svāhā viśvebhyo devebhyaḥ svāhā sarvābhyo devatābhyaḥ svāhā agnaye sviṣṭakṛte svāhā iti hutvaitāsāṃ devatānām / atha vāstumadhye baliṃ haret
3.10.5	etābhyaś caiva devatābhyo namo brahmaṇe brāhmaṇebhyaś ca vāstoṣpataye namaḥ
3.10.6	atha diśāṃ pradakṣiṇaṃ yathārūpaṃ nama indrāya aindrebhyaś ca namo yamāya yāmyebhyaś ca namo varuṇāya vāruṇyebhyaś ca namaḥ somāya saumyebhyaś ca namo bṛhaspataye bārhaspatyebhyaś ca
3.10.7	namo marudbhyo 'śvibhyāṃ namaś chandobhya ṛṣibhyaś ca ity aparājitāyāṃ diśi
3.10.8	namas sādhyāyāgnaye namo nirṛtyai namo vāyave namo rudrāya iti pradakṣiṇam eva
3.10.9	athādityamaṇḍale namo 'ditaye ādityebhyaś ca namo nakṣatrebhya ṛtubhyo namo māse 'bhyo 'rdhamāsebhyaś cāhorātrebhyaś ca saṃvatsarebhyaḥ pūṣṇe pathikṛte dhātre vidhātre iti
3.10.10	marudbhyaś caiva dehaneṣu
3.10.11	nama oṣadhivanaspatibhyaḥ ity ulūkhale namaḥ parjanyāyādbhyaḥ iti maṇike
3.10.12	viṣṇave dṛṣadi
3.10.13	namaḥ śriyai śayyāyāḥ śirasi
3.10.14	pādato bhadrakālyai
3.10.15	anugupte deśe namo mitrāya
3.10.16	namo vijñātābhyo devatābhyaḥ ity uttarato dhanapataye ca
3.10.17	athāntarikṣe naktaṃcarebhyo namaḥ iti sāyam
3.10.18	ahaścarebhyo namaḥ iti prātaḥ
3.10.19	ye devāsaḥ iti ca
3.10.20	atha prācīnāvītī dakṣiṇataḥ śeṣaṃ ninayet ye 'gnidagdhāḥ iti
3.10.21	devarṣipitṛgaṇebhyo dattvātithim ākāṅkṣed ā godohāt
3.10.22	yady atithir āgacched yathāśakti pādyam āsanam annaṃ dattvā śrotriyaṃ bhojayet
3.10.23	brahmacāriṇe vā bhikṣāṃ dadyāt
3.10.24	anantaraṃ sauvāsinīṃ garbhiṇīṃ bālān sthavirāṃś ca bhojayet
3.10.25	śvabhyaś ca śvapākebhyaś ca vayobhyaś cāvaped bhūmāv iti
3.10.26	nānavattam aśnīyāt
3.10.27	naikaḥ
3.10.28	na pūrvam
3.10.29	tad apy etad ṛṣir āha
3.10.30	mogham annaṃ vindate apracetāḥ satyaṃ bravīmi vadha itsa tasya / nāryamaṇaṃ puṣyati no sakhāyaṃ kevalāgho bhavati kevalādī iti
3.10.31	ṣaṇṇām arghyāṇām anyatama āgacched gopaśum ajam anyad vā yat sāmānyatamaṃ manyeta tat kurvīta
3.10.32	ācāryāyāgneyaḥ ṛtvije bārhaspatyo vivāhyāya prājāpatyo rājña aindraḥ priyāya maitraḥ snātakāyaindrāgnaḥ
3.10.33	yady asakṛt saṃvatsarasya somena yajeta kṛtārghyā evainaṃ yājayeyuḥ
3.10.34	nākṛtārghyāḥ
3.10.35	tad api bhavati / madhuparke ca some ca pitṛdaivatakarmaṇi / atraiva paśavo hiṃsyā nānyatrety abravīn manuḥ // ācāryaś ca pitā cobhau sakhā cānatithir gṛhe / te yad vidadhyus tat kuryād iti dharmo vidhīyate // naikagrāmīṇam atithiṃ viproṣyāgatam eva vā / upasthitaṃ gṛhaṃ vidyād bhāryā yatrāgnayo 'pi vā // nopavāsaḥ pravāse 'sti patnī dhārayate vratam / putro bhrātātha vā śiṣyaḥ patnī vātha baliṃ haret // agnihotraṃ balīvardāḥ kāle cātithir āgataḥ / bālāś ca kulavṛddhāś ca nirdahanty avamānitāḥ // devatāḥ pitaro nityaṃ gacchanti gṛhamedhinam / bhāgārtham atithiś cāpi tebhyo nirvaptum arhati // silānyuñchayamānasya agnihotraṃ ca juhvataḥ / sarvaṃ sukṛtam ādatte brāhmaṇo 'narcito vrajan // audapātrāt tu dātavyam ā kāṣṭhāj juhuyād api // ā sūktād ānuvākād vā brahmayajño vidhīyate / ete pañca mahāyajñā vartante yasya nityaśaḥ / sa muktaḥ sarvapāpebhyo nākapṛṣṭhe mahīyate // vaiśvadevam imaṃ ye ca sāyaṃ prātaḥ prayuñjate / tadarthair āyuṣā kīrtyā prajābhiś ca samṛdhnuyuḥ // iti
3.11.1	ahar ahar ācāryāyābhivādayīta
3.11.2	abhigamya gurubhyaś ca
3.11.3	sametya śrotriyāya proṣya pretyetyāśrotriyāya
3.11.4	asāv āhaṃ bho ity ātmano nāma nirdiśya vyatyasya pāṇī dakṣiṇena dakṣiṇaṃ savyena savyaṃ dakṣiṇottarābhyāṃ pāṇibhyām upasaṃgṛhya pādau
3.11.5	asā u ity asya pāṇī saṃgṛhya āśiṣam āśāste
3.11.6	nāvṛto yajñe na dharmārthaṃ jugupseta
3.11.7	na janasamavāyaṃ gacchet
3.11.8	nopary uddiśet sametyātra
3.11.9	anākrośako 'piśunaḥ
3.11.10	akulaṃkulaḥ
3.11.11	naitihaḥ
3.11.12	naikaś caret
3.11.13	na nagnaḥ
3.11.14	nāvahitapāṇiḥ
3.11.15	devakulāyatanāni pradakṣiṇam
3.11.16	na haset
3.11.17	na dhāvet
3.11.18	na niṣṭhīvet
3.11.19	na kaṇḍūyet
3.11.20	mūtrapurīṣe nāvekṣeta
3.11.21	avakuṇṭhyāsīta
3.11.22	yady ekavāsā yajñopavītaṃ dakṣiṇe karṇe kṛtvā
3.11.23	nādityābhimukhaḥ
3.11.24	na jaghanena
3.11.25	nānantarhitāyāṃ bhūmau
3.11.26	na vṛkṣam ārohet
3.11.27	na kūpam avekṣeta
3.11.28	naiko vanaṃ gacchet
3.11.29	nāvidhuvanaṃ gacchet
3.11.30	na tv eva śmaśānam
3.11.31	savastro 'har ahar āpluvīta
3.11.32	aplutyodako 'nyad vastram ācchādayīta
3.11.33	na nagnāṃ striyaṃ nirīkṣeta
3.11.34	nādityaṃ sandhivelayoḥ
3.11.35	anāptam
3.11.36	akāryakāriṇam
3.11.37	pretasparśinam
3.11.38	sūttikodakyābhyāṃ na saṃvadeta
3.11.39	noddhṛtatejāṃsi bhuñjīta
3.11.40	na yātayāmaiḥ kāryaṃ kuryāt
3.11.41	na saha bhuñjīta
3.11.42	na śiṣṭam
3.11.43	pitṛdevatātithibhṛtyānāṃ śiṣṭaṃ bhuñjīta
3.11.44	silamuñchamayācitapratigrahaḥ sādhubhyo yācato vā yājanam adhyāpanaṃ vṛttiḥ
3.11.45	pūrvaṃ pūrvaṃ laghīyaḥ
3.11.46	asaṃsiddhamānāyāṃ vaiśyavṛttir vā
3.11.47	apramattaḥ pitṛdaivatakāryeṣu
3.11.48	ṛtau svadāragāmī
3.11.49	na divā svapīta
3.11.50	na pūrvāpararātreṣu
3.11.51	ahar ahaḥ svādhyāyaśīlaḥ
3.11.52	satyavādī
3.11.53	nityodakī
3.11.54	nityayajñopavītī
3.11.55	na virahed ācāryam anyatra niyogāt
3.11.56	anujñāto vā
3.12.1	ṣaḍviṃśatibhiḥ kāraṇaiḥ khalu bho brāhmaṇenādhyetavyaṃ bhavaty aparimitair vā
3.12.2	tad yathā kule jātaḥ
3.12.3	śaktimān
3.12.4	pūrve cābhirūpā āsan
3.12.5	sādhvācaritaṃ caitat
3.12.6	ṛṇaṃ caitad brāhmaṇasya
3.12.7	karmaṇām adhyayanaṃ śubhataram
3.12.8	adhītya ca kāryākārye jñāsyāmi
3.12.9	vidvāṃsaś ca sarvatra pūjyante
3.12.10	śiṣyāś ca śuśrūṣante
3.12.11	mahayanti ca sarvatra
3.12.12	sarvatra gatimān bhaviṣyāmi
3.12.13	yakṣyāmi
3.12.14	yājayiṣyāmi
3.12.15	lakṣaṇīyo bhaviṣyāmi
3.12.16	havīṃṣi ca susaṃskṛtāni bhokṣyāmi
3.12.17	mayā ca svādhyāyavatā mātāpitarau svarge loke sukham edhiṣyate
3.12.18	brahmacaryeṇa cāyuṣmān varcasvī bhaviṣyāmi
3.12.19	svādhyāyena kṣipraṃ pāpmānam apahanyām iti ca
3.12.20	svādhyāyavataḥ sarve lokāḥ
3.12.21	nāprāpyaṃ tasya kiṃcit
3.12.22	na tasya punarāvṛttiḥ
3.12.23	mantrabrāhmaṇayoḥ vedaśabdaḥ
3.12.24	vedo hi dharmamūlam
3.12.25	acoraharaṇīyaṃ ca brahma
3.12.26	ekaikā cark samyag adhītā kāmadhug bhavati
3.12.27	yaṃ yaṃ kratum adhīte tena tena ceṣṭaṃ bhaviṣyatīti
3.12.28	tadapi ślokāḥ
3.12.29	ketumān laghimān dakṣo mitravān ghṛtimān śuciḥ / śīlavān śrutavān dānto bhaved vai paṅktipāvanaḥ
3.12.30	corarājāgnyudakebhyaḥ sadā saṃcayināṃ bhayam / nirbhayās tu sukhaṃ vaidyāś caranty akṣayyavṛttayaḥ
3.12.31	tad etat puṣkalaṃ vākyaṃ vedajñānaprayojanam / kuryād adhyayane yatnaṃ satyavādī jitendriyaḥ iti
3.12.32	tad apy etad ṛṣir āha
3.12.33	yo jāgāra tam ṛcaḥ kāmayante yo jāgāra tam u sāmāni yānti / yo jāgāra tam ayaṃ soma āha tavāham asmi saravye nyokāḥ iti
3.13.1	rohiṇyāṃ kṛṣikarmāṇi kārayet
3.13.2	prācyāṃ kṣetramaryādāyāṃ dyāvāpṛthivīyaṃ baliṃ haret
3.13.3	gomayena parimaṇḍalaṃ sthaṇḍilam upalipya prāgagreṣu naveṣu kuśeṣu dyāvāpṛthivībhyāṃ namaḥ ity apo dadyāt
3.13.4	evam eva gandhamālyadhūpadīpānām
3.13.5	payasaudanaṃ vā
3.13.6	namo dyāvāpṛthivībhyāṃ namaḥ iti copasthānam
3.13.7	na nityaṃ paristaraṇam
3.13.8	yathāsamāmnāto vā vikalpaḥ
3.13.9	taccheṣeṇa brāhmaṇān tarpayati
3.13.10	prathamayoge sīrasya brāhmaṇaḥ sīraṃ spṛśet śunaṃ naḥ phālāḥ iti
3.13.11	kṣetrasya patinā iti sūktam anubrūyāt
3.13.12	kṛtāṃ parihāpya
3.13.13	udakaṃ pariṣyan svastyayanaṃ karoti
3.13.14	udakāñjalīn trīn apsu juhoti
3.13.15	samudrāya vayunāya namo varuṇāya namo vāruṇāya dharmapataye namo namas sarvāsāṃ nadīnāṃ sarvāsāṃ pitre viśvakarmaṇe martyaṃ havir juṣatām iti japitvā
3.13.16	pratīpaṃ sravantībhya udīcaṃ sthāvarābhyaḥ
3.13.17	taraṃś ced bhayaṃ śaṅketa vāsiṣṭhaṃ japet samudrajyeṣṭhāḥ ity etat sūktaṃ plavam
3.14.1	atha māsi māsi pitṛbhyo dadyāt
3.14.2	brāhmaṇān vedaviduṣo 'yugmān tryavarārdhyān pitṛvad upaveśyāyugmāny udapātrāṇi tilair avakīrya brāhmaṇānāṃ pāṇiṣu ninayet
3.14.3	ata ūrdhvam alaṅkṛtānāmantryāgnau kṛtvānnaṃ ca asāv etatat te ity anudiśya bhojayet
3.14.4	bhuñjāneṣu mahāvyāhṛtayaḥ sāvitrīṃ madhuvātīyāḥ pitṛdevatyāḥ pāvamānīr japed yathotsāham anyat
3.14.5	bhuktavatsu piṇḍān dadyāt
3.14.6	purastād eke
3.14.7	piṇḍān tat paścimena patnīnāṃ kiṃcid antardhāya
3.14.8	brāhmaṇānāṃ śeṣaṃ nivedayet
3.14.9	agnaukaraṇādi piṇḍapitṛyajñena kalpo vyākhyātaḥ
3.14.10	sūtrāṇi dattvāñjanābhyañjanagandhapuṣpadhūpadīpāṃś ca pratipiṇḍaṃ dadyāt
3.14.11	athāta ekoddiṣṭam
3.14.12	ekaṃ pavitram
3.14.13	ekam arghyam
3.14.14	ekapiṇḍam
3.14.15	nāgnaukaraṇam
3.14.16	abhiramyatām iti visargaḥ
3.14.17	saṃvatsaram evaṃ pretaḥ
3.14.18	caturthavisargas tu
3.14.19	vṛddhipūrteṣu yugmān bhojayet
3.14.20	pradakṣiṇamupacāraḥ
3.14.21	yavais tilārthaḥ
3.15.1	ūrdhvam āgrahāyaṇyās tisro 'ṣṭamīṣv aṣṭakāsv aparapakṣeṣu
3.15.2	tāsāṃ prathamāyāṃ śākaṃ juhoti / iyameva sā yā prathamā vyaucchad antarasyāṃ carati praviṣṭā / vadhūr jajāna navakaṃ janitrī traya enāṃ mahimānaḥ sacantāṃ svāhā iti
3.15.3	atha sviṣṭakṛtaḥ / yasyāṃ vaivasvato yamas sarve devās samāhitāḥ / aṣṭakā sarvatomukhī sā me kāmān atītṛpat // āhus te grāvāṇo dantān ūdhaḥ pavamānaḥ / ardhamāsāṃś ca māsāṃś cāṅgāni namas te sumanāmukhi svāhā iti
3.15.4	madhyamāyāṃ māghyā varṣe ca mahāvyāhṛtayaś catasro juhoti ye tātṛṣuḥ iti catasro'nudrutya vapāṃ juhuyāt / vaha vapāṃ jātavedaḥ pitṛbhyo yatrainān vettha sukṛtasya loke / medasaḥ kulyā upasrutās sravanti satyās santu yajamānasya kāmās svāhā / iti mahāvyāhṛtibhiś catasṛbhiḥ ye tātṛṣuḥ iti catasṛbhir aṣṭāv āhutīḥ sthālīpāko 'vadānamiśraḥ
3.15.5	antarhitā girayo 'ntarhitā pṛthivī mahī me / divā digbhyaś ca sarvābhir anyam antardadhe pitṛbhyo 'muṣmai svāhā // antarhitā ṛtavo 'horātrā susandhikāḥ / ardhamāsāś ca māsāś cāṅgāni namas te sumanāmukhi svāhā // yās tiṣṭhanti yās sravanti yā adbhiḥ paritasthuṣīḥ / adbhiḥ sarvasya bhartṛbhir anyataḥ pitur dadhe 'muṣmai svāhā // yan me mātā pralulobha caraty apativratā / retas tat pitā vṛṅktām āhur anyo 'vapadyatām amuṣmai svāhā // iti mahāvyāhṛtīnāṃ vā sthāne catasro 'nyatrakaraṇasya
3.15.6	uttamāyām apūpān juhoti / ukthyaś cātirātraś ca sadyaskrīś chandasā saha / anye ca kratavo devā ṛṣayaḥ pitaras tathā // ṛtavaḥ savabhūtāni śivāś śāntāś ca me sadā / santu me 'pūpakṛtām aṣṭake samas te sumanāmukhi svāhā // iti samānaṃ sviṣṭakṛt
3.15.7	śvo'nvaṣṭakyāṃ piṇḍapitṛyajñāvṛtā gopaśurajasthālīpāko vā gogrāsam āhared api vā kakṣam udahed eṣā me 'ṣṭakā iti
3.15.8	na tv eva na kurvīta na tv eva na kurvīta
4.1.1	athātaḥ śāntiṃ kariṣyan rogārto vā bhayārto vā ayājyaṃ vā yājayitvā apratigrāhyaṃ vā pratigṛhya trirātram upoṣyāhorātraṃ vā sāvitrīṃ cābhyāvartayitvā yāvacchaknuyād gaurasarṣapakalkaiḥ snātvā śuklam ahataṃ vā vāsaḥ paridhāya sravantībhir adbhir udakumbhaṃ navaṃ bhūr bhuvas svaḥ iti pūrayitvetarābhir vā gaurasarṣapadūrvāvrīhiyavān avanīya gandhamālyānāṃ ca yathopapādam agnaye sthālīpākasya hutvā sāvitryā sahasrād ūrdhvam ā dvādaśāt sahasrāt svaśaktitaḥ saṃpātam abhijuhoti
4.1.2	yāvad vā doṣanivṛttiḥ
4.1.3	uttareṇāgniṃ prāgagreṣu kuśeṣu prāṅmukha upaviśyāpohiṣṭhīyābhis tisṛbhir abhiṣiñcet
4.1.4	śuklair alaṅkṛtya mahāvyāhṛtayaḥ sāvitrīṃ svastyayanāni ca japitvā mucyate sarvapāpebhyo rogebhyaś ca bhayebhyaś ca
4.1.5	vyādhitaś cet tad aśaktaś cet pitā bhrātā vācāryaputraśiṣyāṇām anyatamo vānvārabdhe kuryāt
4.1.6	muñcāmi tvā haviṣā jīvanāya kam iti trīṇi sūktāni japati purastāt svastyayanānām
4.1.7	varo dakṣiṇā
4.1.8	evaṃ gāvo goṣṭhasya madhye rudrāya sthālīpākasya hutvā raudrasūktair agnim upatiṣṭhate
4.1.9	saṃpātābhiḥ saumaśrībhiḥ sāvitrīm aparimitāṃ japed vetasaśākhābhiḥ kuśamuṣṭibhir vā triḥ pradakṣiṇaṃ prokṣati gosūktair upasthānaṃ mucyate sarvarogebhyaḥ
4.1.10	atha brāhmaṇabhojanam
4.2.1	śrāvaṇyāṃ paurṇamāsyāṃ hastena śravaṇena vā akṣatasaktūnāṃ sthālīpākasya vā juhuyāt agnaye svāhā viṣṇave svāhā śrāvaṇyai svāhā paurṇamāsyai svāhā varṣābhyaḥ svāhā iti
4.2.2	lājān akṣatasaktūṃś ca sarpiṣā saṃnīyāgnau juhuyāt divyānāṃ sarpāṇām adhipataye svāhā divyebhyaḥ sarpebhyaḥ svāhā iti
4.2.3	uttareṇāgniṃ prāgagreṣu kuśeṣu śucau vā deśe divyānāṃ sarpāṇām adhipatir unnīyatāṃ divyāḥ sarpā unnīyantām ity apo ninayati / divyānāṃ sarpāṇām adhipatiḥ pralikhatām divyāḥ sarpāḥ pralikhantām iti phaṇena veṣṭayati / divyānāṃ sarpāṇām adhipatir anulimpatām divyāḥ sarpā anulimpantām iti pannagasya pātrāṇi ninayati / divyānāṃ sarpāṇām adhipatis sumanasyatāṃ divyāḥ sarpās sumanasyantām iti sumanasa upaharati / divyānāṃ sarpāṇām adhipatir ācchādyatāṃ divyāḥ sarpā ācchādyantām iti sūtratantum upaharati / divyānāṃ sarpāṇām adhipatir āñjatām divyāḥ sarpā āñjantām iti kuśataruṇenopaghātam añjanasya karoti / divyānāṃ sarpāṇām adhipatir īkṣatāṃ divyās sarpā īkṣantām ity ādarśenekṣayati / evam āntarikṣāṇāṃ pārthivānāṃ divyānāṃ tris trir uccaistarāṃ nīcaistarāṃ ity odanadravyeṇopaghātam ā pratyavarohād rātrau vāgyatas sodakaṃ balim upaharet
4.2.4	upasargaḥ
4.3.1	āśvayujyāṃ paurṇamāsyām aindraṃ pāyasaḥ
4.3.2	aśvibhyāṃ svāhā aśvayugbhyāṃ svāhā āśvayujyai paurṇamāsyai svāhā śarade svāhā paśupataye svāhā piṅgalāya svāhā iti ṣaṭ pṛṣātakasya ā gāvo agman iti sūktena pratyṛcaṃ sthālīpākasya hutvā mātṛbhir vatsān saṃsṛjati tāṃ rātrim / atha brāhmaṇabhojanam
4.4.1	āgrahāyaṇyāṃ pratyavarohet
4.4.2	rohiṇyāṃ proṣṭhapadāsu vā prātaḥ śamīpalāśamadhūkāpāmārgaśirīṣodumbarakuśataruṇabadarīṇāṃ ca
4.4.3	teṣāṃ muṣṭim ādāya
4.4.4	sītāloṣṭaṃ ca
4.4.5	udapātre nidhāya tasmin nimajjya nimajjya
4.4.6	upa naḥ śośucad agham iti sūktena triḥ pradakṣiṇaṃ prokṣati śaraṇyebhyaḥ pāpmano 'pahatyai
4.4.7	uttarato nidhāya
4.4.8	madhuparko dakṣiṇā
4.4.9	grīṣmo hemanta uta no vasantaś śarad varṣās suvitaṃ no'stu / teṣāṃ paśūnām ṛtūnāṃ śataśāradānāṃ nivāta eṣām abhaye syāma svāhā // apa śvetapadā jahi pūrveṇa cāpareṇa ca / sapta ca vāruṇīr imās sarvāś ca rājabāndhavaiḥ svāhā // śvetāya vaidarbhāya svāhā vidarbhāya svāhā takṣakāya vaiśāleyāya svāhā viśālāya svāhā ity ājyena
4.4.10	suhemantaḥ suvasantaḥ sugrīṣmaḥ pratibhūṣantāṃ suvarṣāḥ santu no varṣāḥ śaradaḥ śaṃ bhavantu naḥ ity agnim upatiṣṭhate / syonā pṛthivī bhava iti pṛthivīm anumantrya śaṃ no bhavantu vājinaḥ iti śamīśākhayābhimṛjya samudrād ūrmiḥ ity abhyukṣya prastaram āstīrya jyeṣṭhadakṣiṇāpārśvaiḥ saṃviśeran
4.4.11	prati brahman pratitiṣṭhāmi yajñe iti dakṣiṇaiḥ
4.4.12	prati paśuṣu pratitiṣṭhāmy anne iti savyaiḥ
4.4.13	praty aśveṣu pratitiṣṭhāmi kṣatre iti dakṣiṇaiḥ
4.4.14	praty apsu pratitiṣṭhāmy amṛte iti savyaiḥ
4.4.15	prati prajāyāṃ pratitiṣṭhāmi puṣṭau iti dakṣiṇaiḥ
4.4.16	prastare tāṃ rātriṃ śerate
4.4.17	udīrdhvaṃ jīvaḥ ity utthāpya namo mitrasya ity ādityam upasthāya yathāsukham ata ūrdhvam
4.4.18	sutrāmāṇam iti śayyām ārohet
4.4.19	caitryāṃ paurṇamāsyāṃ karkandhuparṇāni mithunānāṃ ca yathopapādaṃ piṣṭasya kṛtvā aindrāgnas tuṇḍilo raudragulikāḥ
4.4.20	lokato nakṣatrāṇy anvāvṛtaś ca lokato nakṣatrāṇy anvāvṛtaśca
5.1.1	jīvataḥ karmāṇi visamāpte ced abhipreyāt
5.1.2	maraṇāntam ekāheṣu
5.1.3	nāsti tasya samāpanam
5.1.4	pretam āhitāgniṃ jñātvājasrān agnīn kurvanti
5.1.5	vihāraṃ dakṣiṇato vihṛtya
5.1.6	kuśānām evam agratā
5.1.7	teṣv enaṃ gārhapatyasya paścād dakṣiṇāśirasaṃ nipātyāntareṇa gārhapatyāhavanīyāv evaṃ gārhapatya ājyaṃ vilāpyotpūya sruci caturgṛhītaṃ gṛhītvānvārabdhe preta āhavanīye juhoti pareyivāṃsam ity etayarcā
5.1.8	evaṃ gārhapatye
5.1.9	evam anvāhāryapacane
5.1.10	anvāhāryapacane caruṃ jīvataṇḍulaṃ śrapayanti
5.1.11	gārhapatye maitrāvaruṇīm āmikṣām
5.1.12	athainaṃ dakṣiṇataḥ pariśrite nipātya saṃhārya lomanakhāni pretasyāplāvyālaṅkṛtyāhatena vāsasā paridadhīta idaṃ tvā vastraṃ prathamaṃ na āgan iti
5.1.13	athetarad apaiti apaitadūhayadihābibhaḥ purā iti
5.1.14	tad asya putraḥ paridhāyājarasād vasīta iṣṭāpūrtam anusaṃpaśya dakṣiṇāṁ yathā te dattaṃ bahudhā vibandhuṣu iti
5.2.1	atholmukaṃ gārhapatya ādīpyāgrato haranti
5.2.2	athājam
5.2.3	atha rājagavīm
5.2.4	athāgnīn
5.2.5	atha yajñapātrāṇi
5.2.6	athainam ānīyamānam anumantrayate pūṣā tvetaś cyātayatu ity etayā
5.2.7	dvitīyayā dvitīyam
5.2.8	tṛtīyayā tṛtīyam
5.2.9	turīyam adhvano gatvātrainaṃ nipātyāsya nediṣṭhāḥ kaniṣṭhaprathamāḥ savyān keśān udgrathya savyān ūrūn āghnānāḥ sigbhir abhidhūnvantaḥ trir apasalaṃ parītya tadviparyāsam evam eva pradakṣiṇam
5.2.10	dakṣiṇatas trīn loṣṭān avarujya dakṣiṇato nidhāya teṣu tūṣṇīṃ caror mekṣaṇena juhoti / evaṃ dvitīyam
5.2.11	evaṃ tṛtīyam
5.2.12	athātra carupātraṃ bhinatti yathodakaṃ na tiṣṭhet
5.2.13	ādahane tūṣṇīṃ nidhāya dakṣiṇasyāṃ diśi dakṣiṇāpravaṇe dakṣiṇāprākpravaṇena vā apeta vīta iti palāśaśākhayā triḥ parilikhya vāstau hiraṇyaśakalaṃ nidhāya dehi yamarāja vāstv asmā itthaṃnāmadheyāya iti gṛhītvā vāstu prāg dakṣiṇāṃ citiṃ citvā
5.3.1	paścān nidhāya gārhapatyaṃ dakṣiṇato dakṣiṇāgniṃ purastād āhavanīyam
5.3.2	paścād dakṣiṇato vā gām anustaraṇīm
5.3.3	jīvantyā vṛkkau pṛṣṭhata uddhṛtya saṃjñaptāyā vā dakṣiṇāgnau koṣṇau kṛtvā ati drava ity ṛgbhyāṃ pāṇayor ādhāya
5.3.4	āmikṣāṃ ca
5.3.5	agner varma iti vapayā mukhaṃ pracchādyāntareṇa gārhapatyāhavanīyau hṛtvottānaṃ cite nipātya
5.3.6	uttarataḥ patnīm upasaṃveśya udīrṣva nāri ity utthāpya prāṇāyataneṣu hiraṇyaśakalaṃ nidhāya ghṛtena vābhighārya
5.3.7	pātrāṇi yunakti
5.3.8	dakṣiṇe pāṇau juhūm
5.3.9	upabhṛtaṃ savye
5.3.10	dhruvām urasi
5.3.11	agnihotrahavaṇīṃ kaṇṭhe
5.3.12	sruvau nāsikayoḥ
5.3.13	prāśitraharaṇaṃ dakṣiṇe śrotre
5.3.14	praṇītāpraṇayanaṃ savye
5.3.15	śirasi kapālāni
5.3.16	datsu grāvṇaḥ
5.3.17	udare samavattadhānīm
5.3.18	pārśvayoḥ pātryau
5.3.19	sphyaṃ dakṣiṇe pārśve
5.3.20	savye kṛṣṇājinam
5.3.21	upasthe 'raṇī
5.3.22	ūrvor aṣṭhīvatoś colūkhalamusale
5.3.23	patto 'gnihotrapātrāṇi
5.3.24	tāni ghṛtena pṛṣadājyena vā pūrayitvābhighāryājaṃ badhnīyād darbhamayenābalena vā
5.3.25	ajaṃ dravantam anumantrayate ajo bhāgaḥ iti
5.3.26	ayaṃ vai tvam asmād ayaṃ te yonis tvam asya yoniḥ / pitā putrasya lokakṛj jātavedaḥ / vahasvainaṃ sukṛtāṁ yatra lokaḥ / ayaṃ vai tvām ajanayad ayaṃ tvayi jāyatām asau svāhā iti sruveṇa hutvodaṅṅ utkrāmanti
5.3.27	upoṣanty agnibhiḥ
5.3.28	pragṛhyolmukena mainam agne vidahaḥ iti saṃpradīpte daśa japitvā savyāvṛtto 'navekṣamāṇāḥ prāgudañcaḥ prakrāntān mṛtyoḥ padam ity anumantrayate dvābhyām
5.3.29	ācāryasya ca mātāpitror vapitvā tīrthaṃ gatvā tasya paścāt tiryak trīn unmṛjjya teṣv aśmano nidhāya palāśaśākhe granthiṃ kṛtvā tayor adho 'tikrāmanti
5.3.30	devasya savituḥ pavitraṃ sahasradhāraṃ vitatam antarikṣe / yenāpunad indram anārtamārtyai tenāhaṃ sarvatanuṃ punāmi // ity anumantrya etān pṛthag jaghanyaḥ śākhe vyatyasyet
5.3.31	yā rāṣṭrāt parṇād upayanti śākhā abhīvṛtā nṛpatimicchamānāḥ / dhātusthāḥ sarvāḥ pavanena śuddhāḥ pūtā bhavata yajñiyāsaḥ iti
5.4.1	āpo hi ṣṭhā sa nā ca soma ity udakaṃ spṛśanti sūktābhyām
5.4.2	śirasi gomayaṃ kṛtvā śuṣkam anusrotasam anupanimajjanto 'saṃtāpamānāḥ
5.4.3	āpo asmān ity ākṛṣyodakaṃ prasiñceyuḥ etat ta udakam apo 'sau ity apo bhūmau niṣiñcanti trir upaspṛśyopaspṛśya
5.4.4	saṃcitvāpi
5.4.5	ekaikām anyatrobhayataḥ kāla ā pradānāt
5.4.6	grāmaṃ gatvā dvāry udapātre dūrvāyavasarṣapānopyārdragomaye nidhāya aśmanvatīḥ ity abhyaktam aśmānam udapātraṃ ca saṃmṛśati
5.4.7	tac cakṣuḥ ity ādityam upasthāya rātrau cetanarcāgnim upasthāya
5.4.8	tantūn vā daśāsu baddhvā
5.4.9	adhaḥśayyā haviṣyabhakṣatā pratyūhanaṃ ca karmaṇām ekarātraṃ trirātraṃ navarātraṃ vā
5.4.10	nāghāhāni vardhayeyur iti ha smāha kauṣītakiḥ
5.5.1	ā vā saṃcayanād vratāni
5.5.2	aparapakṣe saṃcinoti
5.5.3	aśānte 'gnāv eke
5.5.4	gatvā dahanaṃ dakṣiṇato 'ṅgārān nirūhyāhutīs tisro juhoti avasṛja punar agne ity etābhis tisṛbhiḥ
5.5.5	udumbaraśākhābhiḥ kṣīrodakair abhyavokṣati / yaṃ te agniṃ manthāma vṛṣabhāyeca paktave / imaṃ taṃ śamayāmasi kṣīreṇa codakena ca // yaṃ tvam agne samadahas tam u nirvāpayā punaḥ / kiyāṃmbvatra rohatu pākadūrvā vyalkaśā // śītike śītikāvati hrādike hrādikāvati / maṇḍūkyā su saṅgamemaṃ svagniṃ śamaya
5.5.6	śaṃ te sravantīs tanvāpaḥ śam u te santu kūpyāḥ / śaṃ te dhanvanyā āpaḥ śam u te santu nṛpyāḥ // śaṃ te samudriyā āpaḥ śam u te santu varṣyāḥ / śaṃ te nīhāro varṣatu śam u kṛṣvāvaśīyatām // ity adbhir abhyupokṣati
5.6.1	purāṇe kumbhe śarīrāṇy opya upasarpa mātaram iti tisṛbhir araṇye nikhananti
5.6.2	ut te stabhnāmi iti loṣṭenāpidhāya
5.6.3	pravasatas tu pretasyāpi vānyavatsāyāḥ payasā tūṣṇīṃnyāyam agnihotram
5.6.4	adhastāddhāraṇaṃ samidhaḥ
5.6.5	ā śarīrāṇāṃ saṃgamād adarśane śarīrāṇāṃ catvāriṃśacchirasi grīvāyāṃ daśāṃsānvāṃsayoḥ bāhubhyāṃ śatam aṅgulībhir daśorasi triṃśaj jaṭhare viṃśatiḥ ṣaḍ vṛṣaṇayoḥ śiśne catvāry ūrubhyāṃ śataṃ triṃśaj jānujaṅghāṣṭhīvatoḥ pādato 'ṅgulībhir daśa / evaṃ trīṇi ṣaṣṭiśatāni palāśavṛntānām āhṛtya puruṣākṛtiṃ kṛtvorṇāsūtraiḥ pariveṣṭya yavacūrṇaiḥ parilipya sarpiṣā saṃnīya dīpanaprabhṛti samānam
5.6.6	icchan patnīṃ pūrvamāriṇīm agnibhiḥ saṃskṛtya sāntapanena vānyām ānīya tataḥ punar ādadhīta
5.7.1	vratāpavarge śrāddhakarma yathāśrāddham
5.7.2	ayam odanaḥ kāmadughos tv ananto 'kṣīyamāṇaḥ surabhiḥ sarvakāmī / sa tvopatiṣṭhatv ajaro nityapūtaḥ svadhāṃ duhāno mahatīṃ tarpayatv asau // ity ekapiṇḍasya
5.7.3	añjanābhyañjanaprabhṛti samānam
5.8.1	tasyāpavarge paridhikarma
5.8.2	ānaḍuhaṃ lohitaṃ carma prāggrīvaṃ vodaggrīvaṃ vottaraloma paścād agner upastīrya tasminn upaviśya
5.8.3	antareṇāgnim etāṃś cāśmānaṃ nidadhāti
5.8.4	śamyāḥ paridhīn kṛtvā śamīmayam idhmaṃ pālāśaṃ vāruṇena sruveṇa kaṃsena vā juhotīty upasthakṛtaḥ samanvārabdheṣu
5.8.5	imaṃ jīvebhyaḥ / paraitu mṛtyur amṛtaṃ na āgan vaivasvato abhayaṃ naḥ kṛṇotu / parṇaṃ vanaspater ivābhi naś śīyatāṃ rayiḥ sacatāṃ naḥ śacīpātaḥ // yāś cāruṇeḥ daśānvādhāna iti apa naḥ śāśucad agham iti sapta agne naya yas tvā hṛdā tvaṃ no agne adharādudaktāt iti dvādaśa hutvā yathāhāni iti dakṣiṇam aṃsaṃ dvābhyāṃ samīkṣyāñjanaṃ sarpiṣā saṃnīya darbhapiñjūlaiḥ strīṇām akṣīṇy anakti imā nārīḥ iti sakṛn mantreṇa dvis tūṣṇīm
5.8.6	brāhmaṇasya bāhum anvārabdhāṃ vā gor vā puccham uttiṣṭhato 'numantrayate uttiṣṭha brahmaṇaspate iti
5.8.7	anaḍvān ahataṃ vāsaḥ kaṃsaś ca dakṣiṇā
5.8.8	dakṣiṇāto vā vittam
5.8.9	ni vartadhvam iti sūktena pratyenāḥ pradakṣiṇam agniṃ pradakṣiṇaṃ triḥ paryeti
5.8.10	pratyenasi paridhikarma
5.8.11	eṣa eva bānāhitāgneḥ kalpaḥ
5.8.12	rājagavīm āmikṣām ulmukam uddhṛtya sarvam anyat samānaṃ sarvam anyat samānam
