#Author:Varadattasuta
#Text:Śāṅkhāyanaśrautasūtrabhāṣya
#Comments:Śāṅkhāyanaśrautasūtra
#Edition:Hillebrandt; re-edition Meharchand Lachhmandas Publications 1981
#Data entry:Oliver Hellwig



1.1.1.[1]	puruṣasyābhimataphaladāyī jagadutpattibījaṃ yajñaḥ /
1.1.1.[2]	yadyapi ca dravyadevatātyāgātmā tathāpyatra sāṅgo vivakṣitaḥ /
1.1.1.[3]	idamatra pradhānametānyaṅgāni iyamitikartavyatā /
1.1.1.[4]	evaṃ sādhyasādhanarūpeṇa maryādayā śrutisiddhayā prathayiṣyāmaḥ /
1.1.1.[5]	gurāvātmani ca bahuvacanaṃ śiṣṭaiḥ smaryate /
1.1.1.[6]	tatra codayanti yajñamiti dvitīyā na prāpnoti /
1.1.1.[7]	avayavaṣaṣṭhyā tu bhavitavyam /
1.1.1.[8]	akṛtsnatvāt /
1.1.1.[9]	tadayuktam /
1.1.1.[10]	kutaḥ /
1.1.1.[11]	śruteḥ /
1.1.1.[12]	sa eṣa sarvakāmasya yajñaḥ /
1.1.1.[13]	sa eṣa svargakāmasya yajña iti /
1.1.1.[14]	tasmādadoṣaḥ /
1.1.1.[15]	yajñamityekavacanaṃ jātyapekṣam /
1.1.1.[16]	adhikārasūtrametat /
1.1.1.[17]	pratijñā ca śiṣyabuddhisamādhānārthā /
1.1.2.[1]	yajñamiti dvitīyāntaṃ prakṛtamiha prathamayā vipariṇamyate /
1.1.2.[2]	tadarthaḥ sa iti nirdeśaḥ /
1.1.2.[3]	sa yajñastrayāṇāṃ varṇanāṃ bhavatīti vākyaśeṣaḥ /
1.1.2.[4]	athavā sacchabdaḥ sādhuvācī pūrvapadam /
1.1.2.[5]	trayāṇāmityuttarapadam /
1.1.2.[6]	tenaitaduktaṃ bhavati /
1.1.2.[7]	śobhanānāṃ trayāṇāṃ varṇānāṃ yajñe 'dhikāraḥ /
1.1.2.[8]	tadevamaṅgahīnāśrotriyaṣaṇḍhaśūdravarjaṃ adhikāraḥ siddho bhavati /
1.1.2.[9]	kiṃ punaḥ kāraṇaṃ arthinaḥ samarthāśca śudrāḥ pratilomāśca nādhikriyante /
1.1.2.[10]	ucyate /
1.1.2.[11]	śrutidarśanāt /
1.1.2.[12]	ayajñiyānvā etadyajñena prasṛjati śūdrāṃstvaditi śatapathe /
1.1.3.[1]	brāhmaṇaśca kṣatriyaśca brāhmaṇakṣatriyau /
1.1.3.[2]	tayoryaḥ śūdryāṃ jātaḥ putrastasyāvarṇatvānna prāpnoti /
1.1.3.[3]	vaiśyasya ca yaḥ karaṇyāmutpadyate tasya ca na prāpnoti /
1.1.3.[4]	tadarthaṃ vacanam /
1.1.4.[1]	saṃyogaḥ saṃbandhaḥ idamasyeti viśeṣanirdeśaḥ /
1.1.4.[2]	tamakṛtvā yadvidhīyate tatsādhāraṇaṃ bhavati /
1.1.4.[3]	[ye tatra prakṛtāḥ] /
1.1.4.[4]	paribhāṣāsūtrametannyāyaprāptam /
1.1.4.[5]	atrodāharaṇam /
1.1.4.[6]	darśapūrṇamāsau trayāṇāṃ varṇānām /
1.1.4.[7]	anvāhāryaścaturṇāmṛtvijām /
1.1.5.[1]	saṃyogo 'sādhāraṇyena vyapadeśaḥ /
1.1.5.[2]	tena hetunā saṃyujyāpyucyamānaṃ vyavatiṣṭhate /
1.1.5.[3]	vyavasthitaviṣayaṃ bhavati /
1.1.5.[4]	ārthaścātra saṃyogo 'bhipreto na śābdaḥ /
1.1.5.[5]	tadyathā /
1.1.5.[6]	purodhākāmayajño brāhmaṇasya /
1.1.5.[7]	somāṅgamagnicayanaṃ dīkṣāsaṃyogāt /
1.1.6.[1]	viśiṣṭasaṃniveśaḥ śarīrasthasūtro yajñopavītī śiṣṭaprasiddhaḥ /
1.1.6.[2]	tathā ca manuḥ /
1.1.6.[3]	uddhṛte dakṣiṇe pāṇāvupavītyucyate budhaḥ /
1.1.6.[4]	savye prācīnamāvītī nivītī kaṇṭhasajjane //
1.1.6.[5]	īdṛśo yajñopavītī devārthāni karmāṇi haviḥprakṣepaprabhṛtīni tadaṅgāni cetthaṃbhūtaḥ karoti /
1.1.6.[6]	kutaḥ /
1.1.6.[7]	upavītaṃ devānāmupavyayate devalakṣmameva tatkuruta iti vacanāt /
1.1.7.[1]	prācīnāpavītī kṛtāpasavya ityarthaḥ /
1.1.7.[2]	pitṛṇāmimāni pitryāṇi /
1.1.7.[3]	piṇḍapitṛyajñaśrāddhādīni /
1.1.7.[4]	tāni prācīnāpavītī kuryāt /
1.1.7.[5]	karmagrahaṇamanuvartate /
1.1.7.[6]	tenodīratāmiti śaṃsane na prācīnāvītī /
1.1.7.[7]	kartṛdharmaścāyaṃ /
1.1.7.[8]	prāṅnyāyānītyatra karmadharmaḥ /
1.1.7.[9]	tena sarvasādhanānāṃ dakṣiṇācāratā /
1.1.7.[10]	ato yogabhedenoktam /
1.1.8.[1]	yenādhikaraṇenahotrādinā saṃyujyeta saṃbadhyeta tenācamanaprabhṛti /
1.1.8.[2]	nānyathā /
1.1.8.[3]	tena ca saṃyuktaḥ pravṛttakarmā na vyāvarteta /
1.1.8.[4]	vyāvartanaṃ bhramaṇaṃ tanna kuryāt /
1.1.8.[5]	tathā ca kātyāyanaḥ /
1.1.8.[6]	vivṛtyāvṛtya vetarathāvṛttiḥ /
1.1.9.[1]	yajñaṃ yajñāntareṇa vicchindati ha vā etadyajñamiti śrutyantarāt /
1.1.9.[2]	athavā tadadhikaraṇaṃ hautrādi padārthāntareṇa na vyaveyāt /
1.1.9.[3]	na ca vyavadadhyāt /
1.1.9.[4]	caśabdādgārhapatyāhavanīyau ca /
1.1.10.[1]	yajñopavītyādikā āvṛtāṃ lakṣaṇā /
1.1.10.[2]	āvṛcchabdena karmāṇyabhidhīyante /
1.1.10.[3]	lakṣaṇā prāyovṛttirityarthaḥ /
1.1.10.[4]	keṣāṃcicoddeśa iti sūtracchedaḥ /
1.1.10.[5]	teṣāmapyayamevārthaḥ /
1.1.11.[1]	ityāvṛtāmiti vartate /
1.1.11.[2]	uddiśyate padyate /
1.1.11.[3]	āmnāya ityeko 'rthaḥ /
1.1.11.[4]	ya uddeśaḥ pāṭhakramo brāhmaṇe sūtre vā tenaiva krameṇāvṛtaḥ kartavyāḥ /
1.1.11.[5]	na tu ṛtūnāṃ pāṭhakrameṇānuṣṭhānaṃ sarvasvāraparākayormadhye pāṭhāt /
1.1.12.[1]	yajñādhikārī 'nuvartate /
1.1.12.[2]	yajñe sarvatra avacane uttarata upācāraḥ /
1.1.12.[3]	upācāro 'nuṣṭhānam /
1.1.12.[4]	uttarataupācāro vai yajña iti śruteḥ /
1.1.12.[5]	kvacidvacane 'pi svasya dhiṣṇyasya paścādupaviśet /
1.1.12.[6]	samīpe upa āṅprayogāt na dūre /
1.1.13.[1]	prāgityapyayaṃ dikśabdaḥ /
1.1.13.[2]	nyāyaśabdo dharmaparyāyaḥ /
1.1.13.[3]	ācāraparyāyo vā /
1.1.13.[4]	yatra devārthāni karmāṇi tatra prāgeva /
1.1.13.[5]	karmaṇi prācī digaṅgīkartavyā /
1.1.14.[1]	pitṛṇāmamūni pitaro vā devatā yeṣāṃ tāni dakṣiṇācāreṇa kartavyāni /
1.1.15.[1]	āsīna upaviṣṭaḥ /
1.1.15.[2]	nyāyaśabda uktaḥ /
1.1.15.[3]	bāhvṛcyaṃ bahvṛcāmnāyoktam /
1.1.15.[4]	tadupaviṣṭena kartavyam /
1.1.16.[1]	tiṣṭhannanvāhāgnimanthanīyā ityevamādiṣu vacaneṣu vikalpo mā bhūditi sūtrārambhaḥ paribhāṣāṇāmanityatājāpanārtham /
1.1.16.[2]	tena tathā ca śākhāntarīyo hotrāsamāsaḥ /
1.1.17.[1]	yadanādiṣṭakartṛkaṃ bāhvṛcyaṃ taddhotā kuryāt /
1.1.17.[2]	cakāro bāhvṛcyānukarṣaṇārthaḥ /
1.1.17.[3]	vacanavirodhābhyāṃ maitrāvaruṇādayo'pi kuryuḥ /
1.1.17.[4]	sapta hotāra ṛtuśo yajantīti hotṛśabdaprayogāt /
1.1.18.[1]	prabhṛtiśabda ādivacanaḥ /
1.1.18.[2]	trisaṅkhyāmārabhya ye ṛggaṇā ṛksamudāyāsteṣāṃ prathamāyāmuttamāyāṃ ca triruktiḥ pratyekaṃ kartavyā /
1.1.18.[3]	kiṃ sarvatra /
1.1.18.[4]	netyucyate /
1.1.18.[5]	anyatra japebhyaḥ /
1.1.18.[6]	japānvarjayitvetyarthaḥ /
1.1.18.[7]	triprabhṛtiṣviti gaṇaviśeṣaṇaṃ kurvannetajjñāpayati /
1.1.18.[8]	kvaciddhi ko 'pi gaṇo'sti /
1.1.18.[9]	kimetasya jñāpane prayojanam /
1.1.18.[10]	vartate paśugaṇe manoteti paśudvaye 'pi manotāyā āvṛttiḥ siddhā bhavati /
1.1.19.[1]	atra okāra ādeśa vidhīyate /
1.1.19.[2]	sa ca deśatvātsthānamapekṣate /
1.1.19.[3]	taducyate /
1.1.19.[4]	svarāṇāmṛci saṃniviṣṭānāṃ yo 'nyaḥ svarastadādeḥ sthāne vidhīyate /
1.1.19.[5]	tatra kadācidṛgante svaraḥ kevalo bhavati /
1.1.19.[6]	kadācitsavyañjanaḥ /
1.1.19.[7]	sa cobhayarūpo 'pi cchandomānamityucyate /
1.1.19.[8]	tasya yadādau vyañjamaṃ tattadaṅgameva /
1.1.19.[9]	tasmātparamokārasya sthānam /
1.1.19.[10]	atastasminbhavati /
1.1.19.[11]	sa ca śuddhaḥ apṛkta ityarthaḥ /
1.1.19.[12]	caśabdātkvaciduttamādṛgakṣarāt /
1.1.19.[13]	tatrodāharaṇam /
1.1.19.[14]	upāṃśuyājo bhavati /
1.1.19.[15]	bhavataṃ dāśuṣe mayaḥ /
1.1.19.[16]	omiti /
1.1.19.[17]	tacca vakṣyamāṇena sūtreṇa /
1.1.19.[18]	uttamasya chandomānasyodāharaṇam /
1.1.19.[19]	jinvatomiti /
1.1.19.[20]	kecittu cakāramṛggaṇārthamityevaṃ vyācakṣate /
1.1.20.[1]	ya okāraḥ pūrvasūtre sthānī vihitaḥ sa makārānto bhavati /
1.1.20.[2]	omiti /
1.1.21.[1]	taṃ śuddhaṃ makārāntaṃ ca praṇava ityācakṣate yājñikāḥ /
1.1.21.[2]	praṇavaprayojanaṃ sapraṇavo dvitīyaścaturthaśceti /
1.1.21.[3]	kecittu uttamasya ca cchandomānasyetyata ārabhya taṃ praṇava ityācakṣata ityevamantamekaṃ sūtraṃ praṇavasaṃjñārthaṃ varṇayanti /
1.1.21.[4]	tadapyupapadyata eva /
1.1.22.[1]	avasānaṃ virāmaḥ /
1.1.22.[2]	tasminnavasāne makārāntaṃ praṇavaṃ kuryāt sarveṣu ṛggaṇeṣu /
1.1.22.[3]	tadyathā /
1.1.22.[4]	sveṣu kṣayeṣu vājinom /
1.1.22.[5]	sarvagrahaṇātkṛtrimagaṇeṣvapi /
1.1.22.[6]	tadyathā /
1.1.22.[7]	uśantastvetyekāṃ sāmidhenīṃ triranūcya /
1.1.22.[8]	atrāpi sarvagrahaṇādgaṇadharmalakṣaṇaḥ śuddhaḥ praṇavaḥ siddho bhavati /
1.1.22.[9]	sapuronuvākyeṣviti bahuvrīhisamāsaḥ /
1.1.22.[10]	tena saheti tulyayoga iti vopasarjanasyeti ca sahaśabdasya sabhāvaḥ /
1.1.22.[11]	tenaitaduktaṃ bhavati /
1.1.22.[12]	puronuvākyāsu cāyaṃ makārāntaḥ /
1.1.22.[13]	tataḥ śaṃyorvāke na bhavati /
1.1.22.[14]	nanu puronuvākyāsu ceti ca vaktavyaṃ sukhāvabodhārtham /
1.1.22.[15]	satyam /
1.1.22.[16]	kiṃtu aprādhānyārthaṃ ca /
1.1.22.[17]	tasmātpuronuvākyānāmanyo gaṇadharmo na bhavati /
1.1.22.[18]	ataśca ṣaṣṭhe 'hani aindravāyavasya caturṇāṃ gaṇatve 'pi satyapi prathamottamayostrirvacanaṃ na bhavati /
1.1.22.[19]	makārāntaśca praṇavaḥ pratyṛcaṃ bhavati /
1.1.23.[1]	teneti vyavahitaḥ śuddhaḥ parigṛhyate /
1.1.23.[2]	tena śuddhenottarasyā ṛcaḥ pādamardharcaṃ vā yathāvacanaṃ saṃdhāyāvasyati prayoktā /
1.1.23.[3]	tatsaṃtatamityācakṣate /
1.1.23.[4]	rūḍhā hi tasyaiva saṃjñetyarthaḥ /
1.1.23.[5]	saṃtatamitītikaraṇaḥ pradarśanārthaḥ /
1.1.23.[6]	tena sahitaṃ ceti /
1.1.23.[7]	tathā ca śrutiḥ /
1.1.23.[8]	śuddha eva praṇavaḥ syācchastrānuvacanayormadhya iti ha smāha kauṣītakistathā saṃhitaṃ bhavatīti /
1.1.24.[1]	yo'yaṃ pūrva ukto dharmastriprabhṛtiṣvityevamādiṣu sa sarveṣāmṛggaṇānāṃ vyavahitānāmapi śoṃsāvo ityanena bhavati /
1.1.24.[2]	ye karmasaṃyogena codyante /
1.1.24.[3]	havirdhānapravartanādayaśca /
1.1.24.[4]	na tu japānāmakriyāsaṃyogāt /
1.1.25.[1]	vidūreṣvantarhiteṣu ca apiśabdādanantarhiteṣu ca karmasvadhvaryvādibhiḥ kriyamāṇeṣu gaṇamadhye 'ntareṇa prathamāmṛcaṃ paridhānīyāṃ cottamāmṛcaṃ saṃtānārthaḥ kartā ardharcena karaṇabhūtenākāṅkṣati /
1.1.25.[2]	tatkamādhvaryvādibhiḥ kriyamāṇaṃ pratīkṣata ityarthaḥ /
1.1.25.[3]	tadyathā /
1.1.25.[4]	jātāyānubrūhīti /
1.1.25.[5]	vidūre udāharaṇam /
1.1.25.[6]	tadyathā /
1.1.25.[7]	samānajātīyānusamaye 'ñjanīyāyāstṛtīye vacane prathame yūpe ardharcāvasānaṃ kṛtvā tata evaṃ itareṣu yūpeṣu ardharcamardharcamañjanīyāyā uktvā tato yadūrdhvastiṣṭhā draviṇeha dhattādyadā kṣayo māturasyā upastho3 ucchrayasva vanaspate samiddhasya śrayamāṇaḥ purastāt jāto jāyata ūrdhva ū ṣu ṇa ūrdhvo naḥ pāhyaṃhaso ni ketunā viśvaṃ samatriṇaṃ daha /
1.1.25.[8]	yadūrdhvastiṣṭhā ityevamādi pratiyūpamuccāryaṃ /
1.1.26.[1]	ardharcāvasānanyāyā ardharcanyāvā evaṃdhārmikā ityarthaḥ /
1.1.26.[2]	yāḥ kṛtrimā rātriparyāyastotriyānurūpādyāstadarthaḥ sūtrārambhaḥ /
1.1.26.[3]	tatra abhyāsamātrā codanā /
1.1.26.[4]	nāvasānacodanā /
1.1.26.[5]	nanu yadyevamarthaṃ sūtraṃ kathaṃ bṛhatīṃ śastvottamaṃ pādaṃ pratyādāyottarasyāḥ prathamenāvasāyeti /
1.1.26.[6]	sa doṣaḥ /
1.1.26.[7]	udāharaṇaprapañcārthatvādasyeti /
1.1.26.[8]	cakāraḥ pūrveṇa saha samuccayārthaḥ /
1.1.27.[1]	ardharcanyāvādyadanyattadvacanādbhavati /
1.1.27.[2]	trīṇi padāni samasya paṅktīnāmavasthedityayaṃ vidhiḥ kathaṃ nāma prātaranuvāka eva bhavedevamarthaṃ sūtram /
1.1.27.[3]	nanu ca kva cānyatra prāpnoti /
1.1.27.[4]	ucyate /
1.1.27.[5]	asya sūtrakārasya śīlireṣā /
1.1.27.[6]	ādye hi dṛṣṭo yo dharmaḥ sa sarvatra prāpnoti iti /
1.1.27.[7]	tadyathā /
1.1.27.[8]	tṛṇanirasane apa upaspṛśyetyuktvānyatropaspṛśyetyāha nāngrahaṇaṃ karoti /
1.1.28.[1]	uccairuccāraṇanyāyaḥ /
1.1.28.[2]	ko 'sau /
1.1.28.[3]	ṛgvedaḥ /
1.1.28.[4]	cakāro 'nyatra japebhya ityasyānukarṣaṇārthaḥ /
1.1.28.[5]	ata etaduktaṃ bhavati /
1.1.28.[6]	yajñe apavarjamṛgveda uccairbhavatīti /
1.1.28.[7]	ataśca ṛgvedavihitaṃ yajurūhapravaranāmadheyādi sarvamuccairbhavatīti /
1.1.29.[1]	upāṃśu gārhapatye patnīsaṃyājaiścarantītyatra vikalpo na bhavati /
1.1.29.[2]	bhāvapratyayanirdeśācchrutivihitaṃ lakṣaṇaṃ draṣṭavyam /
1.1.29.[3]	yathaivaivaṃ mithaḥ saṃśṛṇvīranniti /
1.1.30.[1]	samityekībhāvamācaṣṭe /
1.1.30.[2]	svāraḥ sthānam /
1.1.30.[3]	ekaṃ sthānaṃ mandrādi kāryam /
1.1.30.[4]	śabdānāṃ dhvanīnāmityarthaḥ /
1.1.30.[5]	nyāyatetivacanātprayoktuḥ svaśaktyupekṣam /
1.1.30.[6]	caśabdo 'nyatra japebhya ityasyānukarṣaṇārthaḥ /
1.1.31.[1]	yajña ityanuvartate /
1.1.31.[2]	aikasvaryamekaśrutiprayogaḥ kāryaḥ /
1.1.31.[3]	bhāvapratyayanirdeśo lakṣaṇāntaraprāpaṇārthaḥ /
1.1.31.[4]	tenājapanyūṅkhasāmasviti siddhaṃ bhavati /
1.1.31.[5]	cakāraḥ śabdānāmityasyānukarṣaṇārthaḥ /
1.1.31.[6]	pṛthagyogakaraṇāt pūrvasūtre yo vidhiḥ sa vikalpena bhavatīti vijñāyate /
1.1.32.[1]	tarāmitīṣadarthe /
1.1.32.[2]	praṇavādīnāmuccaireva vidhānāt /
1.1.33.[1]	punaḥpraṇavavacanādetallabhyate /
1.1.33.[2]	praiṣavyavahite ca /
1.1.33.[3]	śastrāntīyācca praṇavāduccaistarāṃ yājyā bhavati /
1.1.34.[1]	yāvyāyā uccaistarāṃ vaṣaṭkāraḥ kartavyaḥ /
1.1.35.[1]	yājyayā vā samo vaṣaṭkāraḥ /
1.1.35.[2]	uccaistarāṃ veti vikalpaḥ /
1.1.36.[1]	praṇavādayaḥ prasiddhāḥ /
1.1.36.[2]	saṃpraiṣagrahaṇaṃ sāhacaryārtham /
1.1.36.[3]	yatra saṃpraiṣa uccaistatra praṇavādayo 'pi /
1.1.36.[4]	ato na patnīsaṃyājādiṣu /
1.1.36.[5]	tatra sarvopāṃśutvameva vidhānāt /
1.1.36.[6]	upāṃśuhaviryāgacodanāsvityarthaḥ /
1.1.37.[1]	upāṃśuhaviḥṣviti vartate /
1.1.37.[2]	upāṃśuhaviḥṣu devatānāmadheyaṃ vakṣyamāṇeṣvāvāhanādiṣūpāṃśu bhavati /
1.1.37.[3]	devatānāmavacanānna havirnāma /
1.1.37.[4]	nāmavacanānākhyātamajuṣateti śabdaḥ /
1.1.37.[5]	dheyavacanaṃ pratyakṣābhidhānārtham /
1.1.37.[6]	tato na medhapatiḥ /
1.1.37.[7]	caśabdādṛgādau ca /
1.1.38.[1]	bhūrbhuva ityayaṃ mantraḥ prāgyājyāyāḥ prayoktavyo japadharmeṇa /
1.1.39.[1]	purastājjapānantaraṃ ye yajāmahe /
1.1.39.[2]	yājyānte vauṣaṭ /
1.1.39.[3]	tata ojaḥ mahaḥ saha ojaḥ svariti upariṣṭāt /
1.1.39.[4]	itīti niyamārtham /
1.1.39.[5]	tato yājyābahule 'pi na gaṇadharmaḥ /
1.1.39.[6]	catuṣṭayagrahaṇaṃ parasparānapekṣārtham /
1.1.39.[7]	tato yeyajāmahapratiṣedhe satyapi purastājjapasyāpratiṣedhaḥ /
1.1.39.[8]	sarvāsviti yadi nocyeta tato ye yajāmaha ityātmanepadabahuvacanaṃ bahuyajamānake karmaṇi sattrādau vyavatiṣṭheta /
1.1.39.[9]	sarvagrahaṇāttu sarvatra bhavati /
1.1.40.[1]	trīnanuyājānyajatītyuktvā ityanuyājayājyā iti vakṣyati /
1.1.40.[2]	teṣu yeyajāmaho na bhavatīti /
1.1.41.[1]	vājinasyāgne vīhītyanuvaṣaṭkāraḥ /
1.1.41.[2]	somasyāgne vīhītyanuvaṣaṭkāra iti vakṣyati /
1.1.41.[3]	tatra yeyajāmaho nāsti /
1.1.41.[4]	nanu ca anuvaṣaṭkārasya yājyāsaṃjñaiva nāsti /
1.1.41.[5]	satyam /
1.1.41.[6]	yeyajāmahapratiṣedhādyājyāsaṃjñāpi bhaviṣyati /
1.1.42.[1]	vakṣyati /
1.1.42.[2]	caturmātrī yājñiko plutiriti /
1.1.42.[3]	atastena plutena caturmātreṇa yājyāntena /
1.1.42.[4]	vaṣaṭkārasya vauṣaṭśabdasyetyarthaḥ /
1.1.42.[5]	saṃdhānamavyavacchedaḥ kāryaḥ /
1.1.42.[6]	itthaṃbhūtena yājyāntena saṃdhānaṃ vidadhatā pluto 'pi vihita eva /
1.1.42.[7]	svarasyāyaṃ plutaḥ /
1.1.42.[8]	taddharmatvāt /
1.1.42.[9]	vyañjanānāṃ ca sandhyantaravidhānādyājyānte /
1.1.43.[1]	aplutena vā yājyāntena vaṣaṭkārasya saṃdhānaṃ kāryam /
1.1.43.[2]	pūrveṇa saha ekayoge kriyamāṇe pakṣe vyākaraṇasiddhā trimātrā śrutiḥ syāt /
1.1.43.[3]	tannivṛttyarthaṃ pṛthaksūtrakaraṇam /
1.1.44.[1]	tatplutasaṃdhānam /
1.1.44.[2]	upāṃśuyāje upāṃśuyājamātrake /
1.1.44.[3]	na kevalamagnīṣomīyavaiṣṇavayoḥ kiṃ tarhi sarvatra tanūdevatādāvapi plutasaṃdhānaṃ nāsti /
1.1.44.[4]	nanu ca upāṃśuyāja itīyamagnīṣomīyavaiṣṇavayoḥ saṃjñā /
1.1.44.[5]	tatraiva plutasaṃdhānapratiṣedhaḥ prāpnotīti /
1.1.44.[6]	satyam /
1.1.44.[7]	astītivacanātsarvatropāṃśuyajane pratiṣedhaḥ /
1.2.1.[1]	āvāhyate'nenetyāvāhanaḥ /
1.2.1.[2]	ko 'sau /
1.2.1.[3]	ākāraḥ /
1.2.1.[4]	tamākāraṃ plāvayet /
1.2.1.[5]	caturmātraṃ kuryādityarthaḥ /
1.2.1.[6]	nanu āvahādiṃ plāvayediti vaktavyam /
1.2.1.[7]	satyam /
1.2.1.[8]	kiṃ tu yasminkarmaṇi yā yaṣṭumabhipretāstā evāvāhayitavyāstadabhiprāyamevamuktam /
1.2.1.[9]	ata āvaha devānyajamānāyetyatra āvahādiḥ pluto na bhavati /
1.2.1.[10]	āha /
1.2.1.[11]	kimarthaṃ plāvayediti ṇyantanirdeśaḥ/ ucyate /
1.2.1.[12]	agniṃ hotrāyāvaha /
1.2.1.[13]	atra plutena saha ākārībhūtasya samānākṣare saṃsthāna iti dīrgha eva prāpnoti /
1.2.1.[14]	sa mā bhūt /
1.2.1.[15]	pluta eva yathā syāditi ṇyantanirdeśaḥ /
1.2.2.[1]	yo 'yaṃ catuṣṭaye nirdiṣṭa ekārānto yeyajāmahe eṣa plutādiḥ kāryaḥ /
1.2.2.[2]	na ca vyañjanasya plutiḥ /
1.2.2.[3]	asāmarthyāt /
1.2.2.[4]	anusvāraṃ makāra iti ca yājyāntasya varṇāntaropadeśāt /
1.2.2.[5]	tathā ca /
1.2.2.[6]	ūikālo 'j hrasvadīrghaplutaḥ /
1.2.2.[7]	acaśceti /
1.2.2.[8]	vaiyākaraṇāḥ /
1.2.2.[9]	hrasvo dīrghaḥ pluta iti kālato niyamā acīti śikṣāḥ /
1.2.2.[10]	purastātpūrvasmindeśe /
1.2.2.[11]	yājyānāmiti ṣaṣṭhīnirdeśādupāṃśuyāje 'pi prāṇasaṃdhānaṃ bhavatyeva /
1.2.2.[12]	tathā cāśvalāyanasya sūtram /
1.2.2.[13]	prāṇasaṃtataḥ praṇavaḥ puronuvākyāyāstathā gurvaṣaṭkārāviti /
1.2.2.[14]	āgūḥśabdaśca teṣāṃ yeyajāmahe prasiddhaḥ /
1.2.3.[1]	yajñe bhavā yājñiko /
1.2.3.[2]	kāsau śrutiḥ /
1.2.3.[3]	plutena yājyāntenetyevamādyā /
1.2.3.[4]	sā caturmātrā kāryā /
1.2.3.[5]	yā punarāmnāyapāṭhe svanigadoktā sā vyākaraṇalakṣaṇena trimātrā /
1.2.3.[6]	tasyā yo 'pi prayujyamānāyā na caturmātratā /
1.2.3.[7]	kiṃ kāraṇam /
1.2.3.[8]	yajñaṃ vyākhyāsyāma iti yajñādhikāre yājñikīti vacanāt /
1.2.3.[9]	ataḥ adhvaryavaiṣīrapā3 iti trimātraiva /
1.2.3.[10]	adhaḥ svidāsī3diti vācaḥstome prayujyamānā trimātraiva /
1.2.3.[11]	yājñikye ca yā kevalā na pāṭhe /
1.2.3.[12]	yajñe ca tasyāścaturmātratā niyamyate /
1.2.4.[1]	yājyānta iti vakṣyamāṇamidaṃ saṃbadhyate /
1.2.4.[2]	sāmarthyāt /
1.2.4.[3]	yājyānte vartamānānāṃ sandhyakṣarāṇāṃ ekārādīnāṃ caturṇāṃ madhye ye dve tālavye sandhyakṣare ekāraśca aikāraśca te pratyekaṃ akāraśca pluta ikāraśca mātrikaḥ anena rūpeṇa bhavataḥ /
1.2.4.[4]	abhūtatadbhāva iti ściḥ /
1.2.4.[5]	atrodāharaṇam /
1.2.4.[6]	tvaṣṭāraṃ somapītayā3 i vauṣaṭ /
1.2.4.[7]	aikārasyodāharaṇam /
1.2.4.[8]	ādidvasūni pra ca vācāsmā3 i vauṣaṭ /
1.2.5.[1]	oṣṭhaḥ sthānaṃ yayoste oṣṭhyasthāne sandhyakṣare okāraśca aukāraśca /
1.2.5.[2]	tatra okāra ā3u īdṛśaṃ rūpamāpadyate /
1.2.5.[3]	evamaukāraḥ /
1.2.5.[4]	samu deṣṭrī dadhātu nā3u vauṣaṭ /
1.2.5.[5]	nanu okāra āmantritajaḥ pragṛhya ityevamādinā lakṣaṇena sarva eva pragṛhyo yājyānte tasya kiṃ grahaṇena /
1.2.5.[6]	satyam /
1.2.5.[7]	kiṃ tu bāskalānāmapragṛhyastadarthaṃ vacanam /
1.2.6.[1]	plutāpekṣamanyatvam /
1.2.6.[2]	plutādanyāni yājyāntasyāplutapakṣe prakṛtyā bhavanti /
1.2.6.[3]	prathamayā prakṛtyā yathāsvabhāvamityarthaḥ /
1.2.6.[4]	akṣarāṇīti vacanāt prātiśākhyagatamapi vikāraṃ nāpadyante /
1.2.6.[5]	tadyathā /
1.2.6.[6]	makṣvityu kāraḥ plavate sarvatrāpyapadāntabhāk /
1.2.6.[7]	sutā yāhītyato 'nyeṣu padeṣvaccheti vigrahe /
1.2.6.[8]	imā harī vahatastā no accha vauṣaṭ /
1.2.6.[9]	evaṃ prayogaḥ /
1.2.6.[10]	evaṃ makṣuśabdo 'pyudāhāryaḥ /
1.2.6.[11]	āikārībhāvaścāplutapakṣe na bhavati /
1.2.7.[1]	prakṛtyeti vartate /
1.2.7.[2]	ekāraśca okāraśca pragṛhyau santau prakṛtyā bhavataḥ /
1.2.7.[3]	plutapakṣe 'pīti sūtrārambhaḥ /
1.2.8.[1]	sandhyakṣarāṇāṃ tālusthāne ityārabhya yaduktaṃ tadyājyānte bhavati /
1.2.8.[2]	vakṣyamāṇaṃ ca /
1.2.8.[3]	madhye 'dhikārāt /
1.2.9.[1]	yaḥ prātiśākhye rephīti saṃjñita ūṣmā rephī pañcamo nāmipūrva ityevamādinā prakaraṇena sa yājyānte vaṣaṭkāreṇa saha sandhau rephamāpadyate /
1.2.9.[2]	udāharaṇam /
1.2.9.[3]	asi kṣattā vāmasya deva bhūre vauṣaṭ /
1.2.10.[1]	visarjanīya iti vartate /
1.2.10.[2]	ariphito visarjanīyo yājyānte lupyate /
1.2.10.[3]	adarśanamasya bhavatītyarthaḥ /
1.2.10.[4]	udāharaṇam /
1.2.10.[5]	yuktagrāvā jāyate devakāmā3 vauṣaṭ /
1.2.11.[1]	yājyānta iti vartate /
1.2.11.[2]	yājyānte vartamāno makāro vaṣaṭkāreṇa saha sandhau anusvāramāpadyate /
1.2.11.[3]	anusvāraḥ prātiśākhye prasiddhaḥ /
1.2.11.[4]	asyodāharaṇam /
1.2.11.[5]	jihvāmagne cakṛṣe havyavāhāṃ3 vauṣaṭ /
1.2.12.[1]	visarjanīyo riphita ityevamādibhyo yānyanyāni /
1.2.12.[2]	uktebhyo 'nyāni /
1.2.12.[3]	tāni prakṛtyā bhavanti /
1.2.12.[4]	prakṛtiścātra prātiśākhyalakṣaṇamabhipretā /
1.2.12.[5]	ato yathālakṣaṇaṃ bhavantītyarthaḥ /
1.2.12.[6]	nanu sarvopadhastu svaraghoṣavatparo rephaṃ rephīti visarjanīyasyāpi prāptameva /
1.2.12.[7]	netyucyate /
1.2.12.[8]	katham /
1.2.12.[9]	anāmipūrvatvādyājyānte visarjanīyasya /
1.2.12.[10]	kathamanāmipūrvaḥ /
1.2.12.[11]	ucyate /
1.2.12.[12]	ṛkārādayo daśa nāminaḥ svarā iti daśānāṃ nāmisaṃjñā /
1.2.12.[13]	na tu plutasya /
1.2.12.[14]	tasmādriphitasya sandhiruktaḥ /
1.2.12.[15]	nanu lupyate riphita iti kimarthamucyate /
1.2.12.[16]	prātiśākhyalakṣaṇena sahopadhasya prāpto lopaḥ /
1.2.12.[17]	evaṃ tarhi anusvāraṃ makāra iti kimarthamucyate /
1.2.12.[18]	antaḥsthāsu rephavarjaṃ parāsu tāṃtāmiti mā bhūdityevamuktam /
1.2.13.[1]	vaṣaṭkāre ya aukāraḥ sa caturmātro bhavati /
1.2.13.[2]	nanu vaṣaṭkāre aukārasyāsaṃbhavātkathaṃ evamuktam /
1.2.13.[3]	āha /
1.2.13.[4]	vauṣaṭśabdo vaṣaṭkāra ityucyata ityetasya jñāpanārtham /
1.2.13.[5]	tenoccaistarāṃ vaṣaṭkāra ityevamādau sarvatra vauṣaṭśabdo draṣṭavyaḥ /
1.2.13.[6]	pluta iti vaktavye caturmātra ityucyate /
1.2.13.[7]	purastāddīrghamityatra dvimātro mā bhūt /
1.2.14.[1]	vauṣaḍityatra dvau svarau /
1.2.14.[2]	tayoraukārasya caturmātratoktā /
1.2.14.[3]	akārasthānena sūtreṇocyate /
1.2.14.[4]	āha /
1.2.14.[5]	yadyevaṃ akāraśceti vaktavyam /
1.2.14.[6]	ucyate /
1.2.14.[7]	svadhā nama iti vaṣaṭkārasya sthāne vakṣyati /
1.2.14.[8]	taca sthānivadbhāvātplutiḥ prativarṇaṃ mā vijñāyīti /
1.2.14.[9]	ataśca tatrāpi dvayoreva bhavati /
1.2.15.[1]	ubhāvaṣyaukārākārau yathāsvaṃ bhavataḥ /
1.2.15.[2]	vāśabdo vikalpārthaḥ /
1.2.15.[3]	pakṣe pūrvo 'pi vidhiḥ /
1.2.15.[4]	nanu na vā iti sūtraṃ kartavyam /
1.2.15.[5]	netyucyate /
1.2.15.[6]	caturmātrāyā eva pratiṣedhaḥ prāpnoti /
1.2.15.[7]	na tu vyākaraṇapluteḥ /
1.2.15.[8]	tannivṛttyarthaṃ prakṛtyeti /
1.2.15.[9]	ubhāvityucyate /
1.2.15.[10]	svadhā nama ityatra dhā ityasya plutyartham /
1.2.15.[11]	yatraivobhau tatraivāyaṃ pakṣaḥ syāt /
1.2.16.[1]	pakṣe aukāraḥ prakṛtyā bhavati /
1.2.16.[2]	vāśabdo vikalpārthaḥ /
1.2.17.[1]	ṣaḍityatrākāraḥ prakṛtyā bhavatīti jātakarṇya ācāryo mene /
1.2.17.[2]	ācāryagrahaṇaṃ pūjārtham /
1.2.17.[3]	vetyeva hi vartate /
1.2.18.[1]	svamatasthāpanārthaṃ suyajñācāryaḥ śrutimudājahāra /
1.2.18.[2]	tatraivoktam /
1.2.18.[3]	yaddhrasvaṃ tadrathantaraṃ yaddīrghaṃ tad bṛhaditi /
1.2.18.[4]	evaṃ bṛhato rathantarasya ca rūpaṃ saṃpādayan vaṣaṭkuryāt /
1.2.18.[5]	vau iti dīrghaṃ caturmātramityarthaḥ /
1.2.18.[6]	ṣaḍiti hrasvaṃ mātrikamityarthaḥ /
1.2.19.[1]	yeyajāmahaśabdamuccārya anantaraṃ devatādeśanaṃ dvitīyāntaṃ kuryāt /
1.2.19.[2]	sapuronuvākye pradāne /
1.2.19.[3]	caśabdaḥ kuryādityasyānukarṣaṇārthaḥ /
1.2.19.[4]	yatrāpyārṣo devatāśabdo vidyate yathāgniṃ stomena bodhayeti tatrāpi niyamataḥ kuryāt /
1.2.19.[5]	ijyamānāyā ādeśanaṃ dvitīyāntaṃ cetyetadvākyārthasāmarthyātsiddham /
1.2.20.[1]	sapraiṣe pradāne devatādeśanaṃ na vidyate /
1.2.20.[2]	na kartavyamityarthaḥ /
1.2.20.[3]	tuśabdo niyamārthaḥ /
1.2.20.[4]	yatrāpi praiṣe devatādeśanaṃ nāsti yathā dhānā somānāmindreti tatrāpi yājyāyāmādeśanaṃ na bhavati /
1.2.21.[1]	paribhāṣeyaṃ dravyaniyamārthā /
1.2.21.[2]	vakṣyati /
1.2.21.[3]	brahmā juhoti pravṛtāhutī juhoti ityevamādau sarpirvṛtaṃ vilīnaṃ jānīyāt /
1.2.21.[4]	itikaraṇāt pratyayāntareṇāpyukte /
1.2.21.[5]	tadyathā /
1.2.21.[6]	vipruṣāṃ homaḥ /
1.2.21.[7]	susamiddhe juhuyurityevamādau sarvatra /
1.2.22.[1]	yeṣāṃ homamantrāṇāmāmnāya evānte svāhākāro na paṭhitasteṣāṃ ante kartavyaḥ /
1.2.23.[1]	samidha ādhīyante hūyante yairmantraiste samidādhānamantrāḥ /
1.2.23.[2]	teṣāmapyante svāhākāraḥ prayoktavyaḥ /
1.2.23.[3]	pūrvasūtreṇeva siddhe satyārambho niyamārthaḥ /
1.2.23.[4]	ataḥ śākalahome udakāñcalīṃstrīnapsu juhotīti na svāhākāraḥ /
1.2.24.[1]	karma pradhānaṃ mantro guṇabhūtaḥ /
1.2.24.[2]	tasya guṇasya bhedādaśruto 'pi guṇau sāhacaryādanumīyate /
1.2.24.[3]	sūtrānārambhe ekārthānāṃ idamāpa ityevamādīnāṃ vikalpaḥ syāt /
1.2.24.[4]	nānārthānāmuddhiyamāṇāmṛtāhutimityekasyāmeva kriyāyāṃ mantrasamuccayaḥ syāt /
1.2.24.[5]	sa mā bhūditi sūtrārambhaḥ /
1.2.25.[1]	kaṃ prapadye taṃ prapadya ityevamādau mantre bhinnavākye 'pi sūtrāmnāyokta itikaraṇo draṣṭavyo mantrāntajñāpanāya /
1.2.25.[2]	vikāraḥ samuccayārthaḥ /
1.2.25.[3]	ataśca keṣāṃ citsvāhākāraḥ /
1.2.25.[4]	keṣāṃ cinnamaskāraḥ /
1.2.25.[5]	keṣāṃ cidasiśabdaḥ /
1.2.16.[1]	karaṇaśabdo 'trādhipūrvo draṣṭavyaḥ /
1.2.16.[2]	ato'dhikaraṇeṣu hotṛcamase 'vanayatītyevamādiṣu hute tvā bhakṣitamiti mantrāntenāvanayanakarmaṇaḥ saṃnipātanam /
1.2.16.[3]	mantrasyāntaḥ karmaṇa ādiḥ /
1.2.16.[4]	evamanuṣṭhānam /
1.2.16.[5]	adhikaraṇeṣviti vacanādāpyāyanopasthānaparyukṣaṇādiṣvaniyamo'dhikaraṇabhāvāt /
1.2.16.[6]	saṃnipātanamiti /
1.2.16.[7]	yatraikatra nipātanaṃ saṃbhāvyate tatra /
1.2.16.[8]	na tu kriyamāṇānuvādiṣu /
1.2.16.[9]	bhinnadeśāvasthānātkartroḥ /
1.2.27.[1]	paribhāṣeyamavadhiniyamārthā /
1.2.27.[2]	yadā saṃpreṣito 'dhyeṣaṇāpūrvaṃ coditastadā hotṛmaitrāvaruṇādiḥ paṭhet /
1.2.27.[3]	yadaivādhvaryurāhānubrūhi yajetyathaiva te kurvanti ya ṛcā kurvantīti śatapathe /
1.2.28.[1]	saṃpreṣita eva /
1.2.29.[1]	itikaraṇo'tra parisamāptyarthaḥ /
1.2.29.[2]	yadanukrāntametatsarvayajñeṣu bhavatītyarthaḥ /
1.2.29.[3]	nanu asaṃyujyavidhānātsiddham /
1.2.29.[4]	satyam /
1.2.29.[5]	kiṃtu gṛhyāraṇyakaṛgvidhānokte na prāpnoti /
1.2.29.[6]	tadarthaṃ vacanam /
1.3.0.[1]	uktāḥ paribhāṣāḥ /
1.3.0.[2]	śrutikrameṇedānīṃ agnyādheyapunarādheyāgnihotrahomānāṃ kramaḥ /
1.3.0.[3]	tatrāgnyādheyapunarādheyayoḥ kaṃprapadyāderaṅgajātasyāpaṭhitatvādagnyādheyapūrvatvāccāgnihotrahomasya kramaṃ bhittvā tṛtīyādhyāyaparipaṭhitau darśapūrṇamāsau śrutikrameṇaivāha /
1.3.1.[1]	vakṣyati patnīyajamānau vratyamaśnīyatāmityādi /
1.3.1.[2]	tatpūrvedyuḥ kṛtvā tataḥ paurṇamāsena haviṣā yajate yajamānaḥ /
1.3.1.[3]	haviṣeti jātyapekṣamekavacanam /
1.3.1.[4]	yadanena haviṣāśāsta iti darśanāt /
1.3.1.[5]	yaddarśapūrṇamāsayorupavasati na ha vā avratasya devā haviraśnantīti śruteḥ /
1.3.1.[6]	yadyapi śrutāvādhānakarma pūrvamuktaṃ tathāpi paurṇamāsaṃ prathamāyai tantraṃ bhavatyāmāvāsyaṃ dvitīyāyā ityanena darśapūrṇamāsayoḥ prāthamyaṃ darśitam /
1.3.1.[7]	ataḥ sūtrakāreṇa darśapūrṇamāsau prathamaṃ sūtritau /
1.3.2.[1]	upoṣya yajata ityarthaḥ /
1.3.2.[2]	dvayorapi darśapūrṇamāsayoreka evopavāso mā bhūditi pṛthaksūtram /
1.3.3.[1]	dve eveti niyamārtha ārambhaḥ /
1.3.3.[2]	ato 'nayoreva pūrvottarayorupadeśo na jyotiṣāmayanoktayoḥ /
1.3.3.[3]	cāturmāsyeṣu cādīkṣitāyanadākṣāyaṇayājinastithitrayaṃ prāpnoti /
1.3.3.[4]	sāṃnāyyasya hi dvyahakālatvāt /
1.3.3.[5]	tatra hi saṃsthitāyāṃ paurṇamāsamiti vacanāttatrāpi kathaṃ nāma dve eva paurṇamāsyau syātāmiti niyamaḥ /
1.3.3.[6]	atastatra pūrvasyāmaindraśca dohaḥ payasyā dohaya /
1.3.3.[7]	anyathā samāpte vaiśvadeve syāt /
1.3.4.[1]	dve eva vakṣyamāṇe /
1.3.5.[1]	yāṃ tithimupavasato 'stamayasamīpe pūrṇaścandramā udiyāt /
1.3.5.[2]	utsarpet /
1.3.5.[3]	yāṃ copavasato 'stamitamātra āditye candramā utsarpet /
1.3.5.[4]	te paurṇamāsyau veditavye /
1.3.5.[5]	kaiścitsūtrakāraiḥ tithitrayaṃ paurṇamāsīsaṃjñakamuddiṣṭam /
1.3.5.[6]	jyotiṣāmayane ca saṃvādādayaṃ lakṣaṇoddeśaḥ kṛtaḥ śrutiliṅgāt /
1.3.5.[7]	paryastamayamastamita iti ādityaviśeṣaṇam /
1.3.5.[8]	kutaḥ /
1.3.5.[9]	lokaprasiddheḥ /
1.3.5.[10]	pūrṇa iti candramaso viśeṣaṇamanyasyāvyabhicārāt /
1.3.6.[1]	śvaḥ anantare āgāminyahorātre na draṣṭā iti /
1.3.6.[2]	evaṃ syānmataṃ kenacitpramāṇena /
1.3.6.[3]	bhaviṣyadanadyatane /
1.3.6.[4]	yadi candro na bhavitā /
1.3.6.[5]	yasmiṃścāhani vartamāne 'darśanaṃ candramasaḥ saṃbhāvyate te amāvāsye ityucyete /
1.3.7.[1]	tatra tasmin pūrṇamāsīdvaye amāvāsyādvaye ca ijyāyāṃ kartavyāyāṃ kālaṃ prati yathākāmī svecchayā kartā syāt /
1.3.7.[2]	nanu ca paurṇamāsīdvayopadeśāt amāvāsyādvayopadeśādyajata iti vacanātkarturyāgakāla prati svecchā siddhaiva /
1.3.7.[3]	kiṃ sūtrārambheṇa /
1.3.7.[4]	ucyate /
1.3.7.[5]	anārabhyamāṇe sūtre pakṣāntepakṣānte dvedve iṣṭī prāpnutaḥ kālasyopasthitatvādyathāpratimāsam /
1.3.8.[1]	vakṣyati vyākhyātau darśapūrṇamāsau prakṛtiriṣṭipaśubandhānāmiti /
1.3.8.[2]	tatra na jñāyate ke darśadharmāḥ ke paurṇamāsadharmā iti /
1.3.8.[3]	āvāhanādayaśca śabdāḥ sādhāraṇyena paṭhitāḥ /
1.3.8.[4]	teṣāṃ cārṣamāmnānaṃ mantrāṇāṃ prakṛtāviti yathāpaṭhitānāṃ prayogaḥ prāpnoti /
1.3.8.[5]	tadvivekārthamidamārabhyate /
1.3.8.[6]	havirgrahaṇamihānuvartate /
1.3.8.[7]	kva prakṛtaṃ haviṣā yajata iti /
1.3.8.[8]	tatra tṛtīyaikavacanāntaṃ iha prathamābahuvacanena vipariṇamyate /
1.3.8.[9]	vakṣyati /
1.3.8.[10]	ubhayatrāgneyaḥ puroḍāśo 'gnīṣomīya upāṃśuyājo vaiṣṇavo vāgnīṣomīyaśca puroḍāśaḥ paurṇamāse haviṣyaindrāgno 'saṃnayato dvitīyo 'māvāsyāyāmevamādyupadeśāddhavīṃṣi vyavatiṣṭhante /
1.3.8.[11]	siddhametaduttarārthaṃ tūcyate /
1.3.9.[1]	haviḥsaṃyuktāśca ye devatāśabdā agnīṣomīyaprabhṛtayaste cāvāhanādiṣu yathopadeśaṃ bhedena prayujyanta ityarthaḥ /
1.3.9.[2]	iti paurṇamāsyāmityevamādeḥ sūtradvayasyāparo vyākhyāmārgaḥ /
1.3.9.[3]	etatpaurṇamāsyāmetadamāvāsyāyām īdṛśādupadeśādvyavatiṣṭhante /
1.3.9.[4]	asaṃkareṇa bhavantītyarthaḥ /
1.3.9.[5]	nanūpadeśātmāptaiva vyavasthā /
1.3.9.[6]	satyaṃ /
1.3.9.[7]	ucyate /
1.3.9.[8]	śābdenaiva saṃyogena vyavasthā bhavati /
1.3.9.[9]	nārthena /
1.3.9.[10]	uktā cārthenāpi vyavasthā /
1.3.9.[11]	seha neṣyate /
1.3.9.[12]	śābdenaiva vyavasthā niyamyate /
1.3.9.[13]	yadi punarārthenaiva vyavasthā syāt tato vatsāpākaraṇasaṃyogātmanāyyapakṣa eva pratyāśanaṃ prasajyeta /
1.3.9.[14]	rākāsinīvālyostu rākā paurṇamāsyāṃ syāt sinīvālī amāvāsyāyāṃ yathāsaṃkhyayogāt /
1.3.9.[15]	atastanmā bhūditi sūtrārambhaḥ /
1.3.9.[16]	śrutau ca saṃyogaḥ paṭhitaḥ /
1.3.9.[17]	sa ca vyavasthā heturbhavati /
1.3.9.[18]	tatsaṃyuktāśca śabdāḥ /
1.3.9.[19]	taditi sarvanāmnā paurṇamāsyamāvāsyayornirdeśaḥ /
1.3.9.[20]	pūrvasūtreṇa śābde saṃyoge prāpte vacanaṃ prākaraṇikasaṃyogaprāpaṇārtham /
1.3.9.[21]	paurṇamāsyamāvāsyāprakaraṇasaṃyuktāḥ kaṃprapadyādayo darśapūrṇamāsayoreva vyavatiṣṭheran nanu sarvārthā anārambhavādā iti kṛtvā tatra ko doṣaḥ syāt /
1.3.9.[22]	ucyate /
1.3.9.[23]	aprākṛtā bhaveyuḥ /
1.3.9.[24]	ataśca pratiṣedho 'rtha ityevamādibhirna nivarteran /
1.3.10.[1]	asaṃyujya vidhīyamānaṃ sādhāraṇamiti prāpte asaṃdehārthaṃ vacanam /
1.3.10.[2]	pūrvayoryogayostadapavādo mā bhūditi /
1.3.11.[1]	ubhayoḥ paurṇamāsyamāvāsyākarmaṇorāgneyo 'gnidevatākaḥ puroḍāśo bhavati /
1.3.11.[2]	ubhayatretyadhikārārtham /
1.3.11.[3]	puroḍāśagrahaṇaṃ hoturnopayujyata iti cet /
1.3.11.[4]	ucyate /
1.3.11.[5]	upayujyate /
1.3.11.[6]	yatrāgneyaḥ puroḍāśastatrāgnirmūrdhā bhuvo yajñasyeti yājyāpuronuvākyāyugalam /
1.3.11.[7]	yatra punarāgneyamājyaṃ tatra prāyaṇīyādṛṣṭam /
1.3.12.[1]	ubhayatreti vartate /
1.3.12.[2]	agnīṣomīyadevatāka upāṃśuyājasaṃjño yāgo bhavati /
1.3.12.[3]	upāṃśudharmakaḥ /
1.3.12.[4]	śrutyupadiṣṭasyāpi ājyahaviṣo 'nupadeśo pratyāśane ājyabhakṣaṇasyāpratiṣedhārthaḥ /
1.3.13.[1]	ubhayatreti vartate /
1.3.13.[2]	vāśabdo vikalpārthaḥ /
1.3.13.[3]	viṣṇudevatyo vā upāṃśayājo bhavati /
1.3.13.[4]	viṣṇurupāṃśu yaṣṭavyo 'jāmitvāyeti śākhāntarāt /
1.3.14.[1]	agnīṣomadevatyaḥ puroḍāśaḥ paurṇamāse haviṣi bhavati /
1.3.14.[2]	haviḥśabdena karma lakṣyate /
1.3.14.[3]	ataśca paurṇamāse karmaṇi bhavatītyarthaḥ /
1.3.14.[4]	caśabda uktena saha samuccayārthaḥ /
1.3.14.[5]	tatastṛtīyatvaṃ siddhaṃ bhavati /
1.3.14.[6]	paurṇamāsagrahaṇamubhayatra mā bhūt /
1.3.14.[7]	haviṣīti vacanaṃ puroḍāśasya paurṇamāsīvikāraprāpaṇārtham /
1.3.14.[8]	tataśca aindre puroḍāśe paurṇamāsīvikārasiddhiḥ /
1.3.15.[1]	aindrāgnaḥ puroḍāśaḥ asaṃnayataḥ sāṃnāyyamakurvataḥ /
1.3.15.[2]	sāṃnāyyamiti saṃskṛte dadhipayasī ucyete /
1.3.15.[3]	taddvitīyamamāvāsyāyāṃ havirvikalpena bhavati /
1.3.15.[4]	asomayājino 'pītyetasmādeva vacanāt jñāyate /
1.3.15.[5]	yasminpakṣe etanna tasminnaindrāgno dvitīyaḥ /
1.3.15.[6]	dvitīya iti trayodaśāmāvāsyāyāmāhutayo hūyanta iti carakāṇāṃ śrutirupāṃśuyājapratiṣedhārthā /
1.3.15.[7]	tatpakṣeṇa sūtritam /
1.3.16.[1]	indradevatyaṃ sāṃnāyyaṃ saṃnayataḥ sāṃnāyyena yāgaṃ kurvato dvitīyaṃ havirbhavati /
1.3.16.[2]	tadāhutīnāṃsomayājī saṃnayettada sameva nayediti śatapathe /
1.3.16.[3]	somayājī saṃnayetkāmāditara iti kātyāyanasya /
1.3.17.[1]	mahendro devatā asyeti māhendra sāṃnāyyam /
1.3.17.[2]	vāśabdo vikalpārthaḥ /
1.3.17.[3]	sarvatrātra havirupadeśo yena ca dravyeṇa yakṣyamāṇaḥ syāditi tajjātīyāśanapratiṣedhārthaḥ /
1.3.18.[1]	amāvāsyāyāmiti vartate /
1.3.18.[2]	viṣṇudevatyamupāṃśuyājaṃ kuryāt /
1.3.18.[3]	kaḥ /
1.3.18.[4]	asaṃnayan asāṃnāyyayājī /
1.3.18.[5]	atha yadasaṃnayan puroḍāśāvantareṇopāṃśvājyasya yajatīti śrutatvāt /
1.3.18.[6]	tuśabdo 'tra vyavasthitavikalpārthaḥ /
1.3.18.[7]	tenāmāvāsyāyāṃ sāṃnāyyayājino 'gnīṣomau /
1.3.18.[8]	asāṃnāyyayājino viṣṇuriti /
1.3.18.[9]	evametāni pradhānānyuktāni /
1.3.18.[10]	keṣāṃcicchākhināṃ prāksomayāgādekapuroḍāśā paurṇamāsī /
1.3.18.[11]	tatrāpyupāṃśuyājo 'styeva /
1.3.18.[12]	tacca sūtrakārāḥ prāyeṇa ca sūtrayanti /
1.3.18.[13]	utpannānuṣṭhānatvāt /
1.3.18.[14]	utpannānuṣṭhānaṃ ca na kartavyam /
1.3.18.[15]	mahāvrate liṅgadarśanāt /
1.3.18.[16]	tadetatpurāṇamutsannaṃ na kāryamiti /
5.1.0.[1]	uktāni prāgaiṣṭikāni karmāṇi saumikāni karmāṇi /
5.1.0.[2]	somasyāvasaraḥ /
5.1.0.[3]	tadarthamāha /
5.1.1.[1]	śrutādhyayanagrahaṇadhāraṇaśrautasmārtakarmānuṣṭhānavanto brāhmaṇā ṛṣaya ihocyante /
5.1.1.[2]	kutaḥ /
5.1.1.[3]	ko na ṛṣirbhaviṣyatīti ta etānanūcānānapaśyanniti niruktadarśanāt /
5.1.1.[4]	śatapathaśruteśca /
5.1.1.[5]	yo vai jñāto 'nūcānaḥ sa ṛṣiriti/ teṣāṃ putrā ārṣeyāstānyūnastaruṇānanūcānānadhyayanavyākhyānakṣamānṛtvijo yajñakṛto vṛṇīte /
5.1.1.[6]	yajñavyāpārāyābhiprasādayatītyarthaḥ /
5.1.1.[7]	somena yakṣyamāṇaḥ /
5.1.1.[8]	somena yakṣya ityabhi pravṛttaḥ /
5.1.1.[9]	/
5.1.2.[1]	caturo mahartvijo vṛṇīte /
5.1.2.[2]	sarvān vā sadasyasaptadaśān /
5.1.2.[3]	ubhayaṃ śākhāntarāt /
5.1.3.[1]	candramā me daivo brahmā etadupāṃśu /
5.1.3.[2]	tvaṃ mānuṣa etaduccairbrūyāt /
5.1.3.[3]	evaṃ brahmāṇaṃ vṛṇīte mantraliṅgāt /
5.1.4.[1]	evaṃ sarvān vakṣyamāṇānṛtviṅnāmāntaṃ mantramupāṃśūktvā śeṣamuccairiti /
5.1.5.[1]	udgātāraṃ vṛṇīte mantravarṇāt /
5.1.5.[2]	nau daiva iti dviyajamānake /
5.1.5.[3]	no deva iti bahuyajamānake /
5.1.5.[4]	evaṃ sarveṣu varaṇamantreṣu pūrveṣu cottareṣu ca /
5.1.6.[1]	anena mantreṇa hotāraṃ vṛṇīte mantravarṇādityuktam /
5.1.7.[1]	vāyurma ityevamādinā mantreṇadhvaryuṃ vṛṇīte /
5.1.8.[1]	prajāpatirma ityevamādinā mantreṇa sadasyasaṃjñakaṃ vṛṇīte /
5.1.8.[2]	prajāpatirnau deva iti diyajamānake/ no deva iti bahuyajamānake /
5.1.8.[3]	ayamupadraṣṭā bhavati /
5.1.8.[4]	sarpatsu na śūnyaṃ sadaskuryāditi chandogānām /
5.1.9.[1]	ṛtavo ma ityevamādinā mantreṇa hotrāśaṃsino vṛṇīte /
5.1.9.[2]	hotrakā hotrāśaṃsina ucyante /
5.1.10.[1]	bhargaṃ ma ityevamādikaṃ mantraṃ vṛta ṛtvik japitvānantaraṃ japātpṛcchati yadi pūrvaṃ na jñāto yo 'yaṃ yajñaḥ kartavyaḥ /
5.1.10.[2]	kimayamahīna uta neti /
5.1.10.[3]	kaccicchabdaḥ kiṃśabdasyārthe /
5.1.10.[4]	anudeśyaḥ sa ucyate yaḥ kṛtvānyasmai jīvate mṛtāya vā anudiśyate /
5.1.10.[5]	yathā kātyāyanenoktam /
5.1.10.[6]	ukhāṃ cedbibhranmriyeta sopakaraṇamāhitāgnyāvṛtā dagdhvā nediṣṭhyagniṃ citvā tamasmā anudiśedityeka iti /
5.1.10.[7]	nyastārtvijyastu nyastaṃ parityaktamārtvijyaṃ yasminnanyena kenacidyajamānasya doṣeṇa /
5.1.10.[8]	nītāsu dakṣiṇāsu yaḥ śeṣaḥ sa nītadakṣiṇo yajñaśeṣaḥ /
5.1.10.[9]	evaṃ dṛṣṭādṛṣṭadoṣaparihārārtham /
5.1.10.[10]	yadyeteṣāmanyatamo na bhavati tataḥ pratiśṛṇoti /
5.1.10.[11]	itarathā pratyācaṣṭe /
5.1.10.[12]	pratiśravaḥ kriyābhyupagamaḥ /
5.1.10.[13]	pratyākhyānaṃ tadviparyayaḥ /
5.2.1.[1]	ṛtvigvaraṇādanantaraṃ devayajanajoṣaṇam /
5.2.1.[2]	mahartvijo yajamānaśca prākpravaṇaṃ devayajanaṃ joṣayeran /
5.2.1.[3]	śākhāntarāt /
5.2.2.[1]	pūrvottarayordiśoryadantarālaṃ tadavanataṃ devayajanaṃ yajñakāmasya kuryāt /
5.2.3.[1]	yasmindevayajane sthito hotā sāmidhenyādyanubruvannāhavanīyamādityamapaśca nadītaḍāgādiṣvavasthitāḥ paśyettadbrahmavarcasakāmasya devayajanaṃ bhavati /
5.2.4.[1]	śuddhapakṣe dīkṣāprakramaḥ /
5.2.4.[2]	puṣye nakṣatre puṣyādau samāpanaṃ ca somasya /
5.3.1.[1]	aparāhṇe dīkṣaṇīyāsaṃjñakā agnāviṣṇudevatākā iṣṭirbhavati /
5.3.1.[2]	saṃjñākaraṇaṃ trihaviśca dīkṣaṇīyetyevamādyartham /
5.3.2.[1]	niyamārthaṃ vacanam /
5.3.2.[2]	pūrvakārivaśāddhavirantare 'pi /
5.3.3.[1]	pañcadaśa sāmidhenīranvāheti śruteḥ /
5.3.4.[1]	iṣṭirviśeṣyate /
5.3.4.[2]	upāṃśahaviriyamiṣṭiryatrāpi bahūni havīṃṣi bhavanti /
5.3.5.[1]	preddho agna imo agna iti virājau sviṣṭakṛto yājyānuvākye bhavataḥ śākhāntarāt /
5.3.6.[1]	nitye vā sviṣṭakṛto yājyānuvākye bhavataḥ /
5.3.6.[2]	virājau sviṣṭakṛto veti sūtre kartavye virāṇnityayostulyatāprajñāpanārthaṃ sūtrabhedaḥ /
5.3.6.[3]	ataśca yatra yātayāmatvadoṣa āśaṅkyate tatrāviniyuktayoḥ kriyā siddhā bhavati /
5.3.7.[1]	uttarasyāṃ devayajyāyāmupahuto bhūyasi haviṣkaraṇa idaṃ me devā havirjuṣantām /
5.3.7.[2]	etā ilāyāṃ tisra āśiṣaḥ /
5.3.7.[3]	etāsāṃ sthāne'sya yajñasyāgura udṛcamaśīya ityetāni ṣaṭ padāni bhavanti /
5.3.7.[4]	upahuto 'yaṃ yajamāna ityasya prākṛtasyeha pāṭhaḥ sandhyarthaḥ /
5.3.7.[5]	itikaraṇaśca vispaṣṭārthaḥ /
5.3.7.[6]	ilāyāmukto viśeṣaḥ /
5.3.7.[7]	sūtāvāke ucyate /
5.3.7.[8]	uttarāṃ devayajyāṃ bhūyo haviṣkaraṇamāyuḥ suprajāstvaṃ divyaṃ dhāmeti pañcāśiṣo nāmagrahaṇasthānantarāḥ /
5.3.7.[9]	tāsāṃ sthāne 'sya yajñasyāgura udṛcamaśīyeti ṣaṭ padāni bhavanti /
5.3.7.[10]	tacca vakṣyamāṇasūtrābhiprāyeṇa yajamānanāmagrahaṇamutsṛjya tasmātpūrvaṃ padatrayaṃ gṛhītvā sūtrakāreṇa prayogaḥ pradarśitaḥ /
5.3.7.[11]	āśāsta iti cāvasānārthaṃ paṭhanti /
5.3.7.[12]	evaṃ vyavasthitamilāyāṃ sūktāvāke ca kuryāt /
5.3.7.[13]	prāktārtīyamavanikyāḥ puroḍāśeḍāyāḥ /
5.3.7.[14]	tṛtīyasavane bhavā tārtīyasavanikī /
5.3.7.[15]	puroḍāśeḍā savanīyapuroḍāśasaṃbandhinī iḍā /
5.3.7.[16]	prāk tasyā āgura udṛcamaśīyetyevamādi yathoktaṃ kartavyam
5.3.8.[1]	vakṣyatyāgneyaḥ savanīya ityādi /
5.3.8.[2]	prāktasmāt ye sūktavākāsteṣu codakaprāptaṃ yajamānanāmagrahaṇaṃ pratiṣidhyate /
5.3.9.[1]	iyaṃ dīkṣaṇīyā iṣṭiḥ patnīsaṃyājāntā bhavati /
5.3.9.[2]	tathaiva śrutatvāt /
5.3.9.[3]	āhavanīyopasthānamapratiṣiddhamāsīttadapyanena pratiṣidhyate /
5.3.9.[4]	caśabdādayamapi dīkṣaṇīyādharmo na kevalaṃ paurṇamāsīvikārādayaḥ /
5.4.1.[1]	dīkṣaṇīyānantaraṃ navanītāktaṃ kṛtāñjanaṃ nirvṛttavāpanavācanaṃ tyaktāṅguliṃ yajamānaṃ śālāṃ praveśyādhvaryuraudgrabhaṇāni juhoti /
5.4.1.[2]	tamadhvaryumanvārabhya mano ma ityādikaiḥ pañcabhirmantraiḥ pañcaivāhutīranumantrayeta /
5.4.1.[3]	yājamānametanna hautram /
5.4.2.[1]	etaireva pañcabhirmantraiḥ /
5.4.3.[1]	ekadīkṣe ca yajñe vakṣyamāṇamupasthānamaudgrabhānantaraṃ kuryāt /
5.4.3.[2]	etadapi yājamānaṃ caśabdāt /
5.4.4.[1]	mano dīkṣāmityevamādinā mantreṇāhavanīyamupatiṣṭhata iti vākyaśeṣaḥ /
5.4.5.[1]	vācaṃ dīkṣāmityevamādinā mantreṇa gārhapatyamupatiṣṭhate /
5.4.6.[1]	prāṇamityevamādinā mantreṇa dakṣiṇāgnimupatiṣṭhate /
5.4.7.[1]	bahavo dīkṣāsaṃkhyāvikalpāḥ śākhāntareṣu /
5.4.7.[2]	tadabhiprāyeṇoktam /
5.4.7.[3]	aparimitā dīkṣā iti /
5.4.7.[4]	dīkṣādharmayuktānyahāni dīkṣā iti ucyante /
5.4.7.[5]	tāsāṃ dīkṣāṇāmapavarge parisamāptāvityarthaḥ /
5.4.7.[6]	prāyaṇīyasaṃjñakā iṣṭirbhavati /
5.4.7.[7]	iṣṭigrahaṇaṃ vispaṣṭārtham /
5.5.1.[1]	yajatīti vākyaśeṣaḥ /
5.5.1.[2]	havirupadeśo yājyānuvākyāniyamārthaḥ /
5.5.2.[1]	codanānupūryeṇa yājyānuvākyāyugalānyāha /
5.5.2.[2]	pathyāyāḥ svasteḥ puronuvākyā svasti naḥ pathyāsu dhanvasu /
5.5.2.[3]	yājyā svastiriddhi prapathe śreṣṭhā / 3. āgneyasya puronuvākyāgne naya supathā rāye asmān /
5.5.2.[4]	yājyā agne tvaṃ pārayā navyo asmān / 4. somasya puronuvākyā tvaṃ soma pra cikito manīṣā /
5.5.2.[5]	yājyā yā te dhāmāni haviṣā yajanti / 5. savituḥ puronuvākyā tatsaviturvareṇyaṃ /
5.5.2.[6]	yājyā ya imā viśvā jātāni / 6. aditeḥ puronuvākyā sutrāmāṇaṃ pṛthivīṃ dyāmanehasam /
5.5.2.[7]	yājyā mahīmū ṣu mātaraṃ suvratānām /
5.5.3.[1]	iyaṃ prāyaṇīyā pañcadaśasāmidhenīkā bhavati /
5.5.4.[1]	asyā evāparo dharma upāṃśuhaviṣṭvam /
5.5.5.[1]	codakaprāptayoḥ pratiṣedhaḥ śākhāntarāt /
5.5.6.[1]	tvāṃ citraśravastama sviṣṭakṛtaḥ puronuvākyā /
5.5.6.[2]	yadvāhiṣṭhaṃ tadagnaya yājyā /
5.5.7.[1]	śaṃyvantā prāyaṇīyeti śruteḥ /
5.5.7.[2]	etāvanto vaiśeṣikāḥ prāyaṇīyādharmā nānya iti caśabdaḥ /
5.5.7.[3]	ataśca ye 'smin prakaraṇa uktāḥ prāyaṇīyādharmāsta evodayanīyāyāmatidiśyante /
5.5.7.[4]	nānye āśiṣāmanirvacanamityevamādayaḥ /
5.6.1.[1]	prāyaṇīyānantaraṃ somakrayaḥ /
5.6.1.[2]	tataḥ parivahanam /
5.6.1.[3]	tatra hotuḥ saṃpreṣitasyānuvacanam /
5.6.1.[4]	tadetasminnavadhau bhavati /
5.6.1.[5]	rājānamiti somasya paryāyo 'nyasminpradeśe saṃvyavahārāya /
5.6.2.[1]	śakaṭacakrayoścalatoḥ pratiruddhe vartmanī ucyete /
5.6.2.[2]	tayorantareṇa tiṣṭhan bhadrādabhi śreya ityādikāmanubrūyāt /
5.6.3.[1]	imāṃ dhiyaṃ śikṣamāṇasya deva vaneṣu vyantarikṣaṃ tatāna soma yāste mayobhuva iti catasraḥ /
5.6.3.[2]	etāḥ ṣaḍapyantareṇa vartmanī anusaṃyannanubrūyāt /
5.6.4.[1]	śālāṃ pūrveṇādhvaryavaḥ śakaṭamavasthāpya prapādayanti praveśayanti śālāyāṃ somam /
5.6.4.[2]	daśapeye tu brahmāgāraṃ nayanti /
5.6.4.[3]	tatrāpi kathaṃ nāma hotānviyādityādhvaryavasya śālāmagreṇetyāderupadeśaḥ /
5.6.5.[1]	yenādhvaryyādayo vrajeyuryathā havanīyaṃ pūrveṇa vāpareṇa vā tenānusamiyāddhotā /
5.6.6.[1]	yā te dhāmāni haviṣā yajantīti gṛhītasomānprapadyamānānanuprapadya tataḥ /
5.6.7.[1]	yena vrajeyustenānusamiyāditi yadyapareṇāpyāhavanīyaṃ gatastathāpi pratyetyāgreṇāhavanīyaṃ dakṣiṇamukhaḥ sthita āgandeva ṛtubhirvardhatu kṣayamiti paridadhyāt /
5.6.8.[1]	upaspṛśyāpa utsṛjyate vāgyamādeḥ /
5.6.9.[1]	upasarjanīradhiśrayati madantīścetyātithyāyāṃ /
5.6.9.[2]	madantya ādhvaryavoktā madantyākhyā āpaḥ /
5.6.9.[3]	tābhirudakārtha udakaprayojanamupasparśanādi kuryādata ūrdhvamāgnīṣomapraṇayanāt /
5.7.1.[1]	somaparivahanādanantaramātithyānāmeṣṭirbhavati /
5.7.1.[2]	vaiṣṇavo viṣṇudevatyamasyāṃ haviḥ kartavyam /
5.7.1.[3]	saṃjñākaraṇaṃ śāstrasaṃvyavahārārtham /
5.7.2.[1]	vārtraghnāvājyabhāgāvityuktaṃ bhavati /
5.7.3.[1]	pradhānayājyānuvākye /
5.7.3.[2]	viṣṇornu kaṃ vīryāṇi pra vocamiti puronuvākyā /
5.7.3.[3]	pra tadviṣṇuḥ stavate vīryeṇeti yājyā /
5.7.4.[1]	hotāraṃ citrarathamadhvarasya yastvā svaśvaḥ suhiraṇyo agna iti saṃyājye iti śruteḥ /
5.7.5.[1]	agnimanthanīyānuvacanamāsanne haviṣyabhimṛṣṭa ityabhiprāyaḥ /
5.7.5.[2]	evaṃ vratagrahaṇaṇabhāvānuvṛttiryajamānasya pradarśitā bhavati /
5.7.5.[3]	tathā ca kātyāyanaḥ /
5.7.5.[4]	agnyanvādhānavratopāyanāraṇyabhojanadānabrahmavaraṇāni dīkṣaṇīyāprabhṛti prāgudavasānīyāyāḥ some kṛtatvādityata āha /
5.7.6.[1]	iyamiṣṭirevaṃdharmikā bhavati /
5.7.7.[1]	evameva śruteḥ /
5.9.5.[1]	āhavanīyakharapātrāṇāmuttarata iti noktam /
5.9.5.[2]	kvacitsarveṣāmasaṃbhavāt /
5.9.5.[3]	tadyathā /
5.9.5.[4]	āgnīdhrīye nāhavanīyo nāpi dvau kharau /
5.9.5.[5]	yathāsaṃbhavaṃ saṃcara āhavanīyāsamāsāllabhyate /
5.9.6.[1]	pravargyapracārapradeśasya paścātsaṃnidhāvupaviśet /
5.9.7.[1]	adhvaryuṇā /
5.10.1.[1]	trayastriṃśaduttarā abhirūpā dohanīyā abhiṣṭautīti śrutatvāt /
5.10.1.[2]	dohanīyādyavasara idānīm /
5.10.1.[3]	tatra yadā gāmāhvayatyadhvaryurdohāya tadā upa hvaye sudughāṃ dhenumetāmityetāmabhiṣṭuyāt /
5.10.2.[1]	hiṃkṛṇvatī vasupatnī vasūnāmityāgacchantyāṃ gavi /
5.10.3.[1]	gavītyanuvartate /
5.10.3.[2]	abhi tvā deva saktirityetāmanubrūyāt /
5.10.3.[3]	abhidhīyamānāyāṃ badhyamānāyāmityarthaḥ /
5.10.4.[1]	samī vatsaṃ na mātṛbhiḥ saṃ vatsa iva mātṛbhiriti dve /
5.10.4.[2]	apyete abhiṣṭuyāt upasṛjyamānāyāṃ gavi /
5.10.4.[3]	savatsīkriyamāṇāyāmityarthaḥ /
5.10.5.[1]	yaste stanaḥ śaśayo yo mayobhūrityetāmabhiṣṭuyāt /
5.10.5.[2]	vatse stanaṃ gṛhṇati sati /
5.10.6.[1]	gauramīmedanu vatsaṃ miṣantamityetāmabhiṣṭuyāt stanādunmucya vatse nīyamāne /
5.10.7.[1]	namasedupa sīdata saṃjānānā upa sīdannabhijñu ityete dogdharyupasīdatyabhiṣṭuyāt /
5.10.8.[1]	dohena gāmupa śikṣā sakhāyam /
5.10.8.[2]	duhanti saptaikām /
5.10.8.[3]	ā daśabhirvivasvataḥ /
5.10.8.[4]	ātmannannabho duhyate ghṛtaṃ payaḥ /
5.10.8.[5]	samiddho agniraśvineti kalpajā /
5.10.8.[6]	samiddho agnirvṛṣaṇā rayirdiva iti kalpajaiva /
5.10.8.[7]	tadu prayakṣatamamasya karma /
5.10.8.[8]	etāḥ saptābhiṣṭuyādduhyamānāyāṃ gavi /
5.10.9.[1]	adhukṣatpipyuṣīmiṣam /
5.10.9.[2]	uttiṣṭha brahmaṇaspate /
5.10.9.[3]	ete abhiṣṭuyāduttiṣṭhati sati dogdhari /
5.10.10.[1]	upa drava payasetyādikāṃ kalpajāmāhriyamāṇayoḥ payasorabhiṣṭuyāt /
5.10.10.[2]	nanu katame ete dve payasī /
5.10.10.[3]	ucyate /
5.10.10.[4]	yenaiva krameṇādhvaryurgāṃ dogdhi tenaiva krameṇa pratiprasthātā ajāṃ mayūkhe baddhvā dogdhi /
5.10.10.[5]	gavyaṃ ājaṃ ca dve payasī /
5.10.11.[1]	keṣāṃ cidadhvaryūṇāmānīya payasī kharasya eva mahāvīre āsekakriyā /
5.10.11.[2]	tatrāsicyamānayoḥ payasoryathāsaṃkhyamā sute siñcata śriyamityekasminnā nūnamaśvinorṛṣirityaparasminnabhiṣṭuyāt /
5.10.12.[1]	udu ṣya devaḥ savitā hiraṇyayetyudyamyamāne kharānmahāvīre /
5.10.13.[1]	vājasaneyake payaāharaṇādanantaraṃ kharānmahāvīramudyamyopayamanyāmādhāyāsekaḥ /
5.10.13.[2]	tatrāsekodyamanakarmaṇorviparyāse yathākarmābhiṣṭuyāt /
5.10.14.[1]	anantaraṃ yāgārthamadhvaryvādaya āhavanīyaṃ vrajanti teṣu pravṛttavrajaneṣu praitu brahmaṇaspatirityetāmabhiṣṭuyāt /
5.10.15.[1]	nāke suparṇamupa yatpatantamityetāmṛcamanusaṃyannabhiṣṭuyāt /
5.10.15.[2]	kānanusaṃyanniti cet /
5.10.15.[3]	yeṣu pravrajatsu pūrvoktā /
5.10.16.[1]	yatra tasya saṃbhavaḥ /
5.10.16.[2]	kva ca tasya saṃbhavaḥ /
5.10.16.[3]	sautye 'hani pravargye kriyamāṇe sadasi hotṛṣadanamasti /
5.10.16.[4]	tatrāgnīdhrīyādyajatideśamanugatya pratyetyottareṇāgnīdhrīyaṃ gatvā pūrvayā dvārā sadaḥ prapadya hotṛṣadana upaviṣya vakṣyamāṇaṃ karma karoti /
5.10.16.[5]	anyatrāsanamātram /
5.10.16.[6]	āsīnanyāyamiti paribhāṣitatvāt /
5.10.17.[1]	adhvaryuṇā saṃpreṣitaḥ /
5.10.18.[1]	ubhā pibatamaśvinā gāyatrī /
5.10.18.[2]	tapto vāṃ gharma ityādikā kalpajā triṣṭup /
5.10.18.[3]	ābhyāmekīkṛtya madhye 'navasyan vaṣaṭkuryāt /
5.10.18.[4]	dvābhyāṃ yajet triṣṭubvatībhyāṃ pūrvāhṇa iti śruteḥ /
5.10.19.[1]	gharmasyāgne vīhītyanenānuvaṣaṭkarotīti pūrvāhṇe paurvāhṇike pravargyacaraṇa ityarthaḥ /
5.10.20.[1]	yāvaduktameva /
5.10.20.[2]	nābhyadhikaṃ sāmidhenyādyapītyathaśabdasyārthaḥ /
5.10.21.[1]	asya pibatamaśvinā gāyatrī /
5.10.21.[2]	yadusriyāsvājatamityevamādikā jagatī kalpajā /
5.10.21.[3]	jagadvatībhyāmaparāhṇa iti śruteḥ /
5.10.22.[1]	yathā pūrvāhṇe /
5.10.23.[1]	svāhākṛta ityevamādyubhayatra asaṃyujyavidhānāt /
5.10.24.[1]	sakhe sakhāyamabhyā vavṛtsvetyetāmāgacchati satyabhiṣṭuyāt /
5.10.24.[2]	uttarapūrvādhaṃ gatvādhvaryurāgacchati /
5.10.24.[3]	so 'syābhiṣṭavāvadhiḥ /
5.10.25.[1]	sādyamāne iti mahāvīraṃ khare sādayatyadhvaryustasminnavadhau gandharva itthā padamasya rakṣatītyetāmabhiṣṭuyāt /
5.10.26.[1]	āvartanaṃ mahāvīrapātrasya nyubjatākaraṇam /
5.10.26.[2]	tatkurvati satyadhvaryau taṃ ghemitthā namasvina ityetāmabhiṣṭuyāt /
5.10.26.[3]	prāgāthamaṣṭamaṃ maṇḍalaṃ tatrabhavā prāgāthikā /
5.10.27.[1]	tatrādhvaryūṇāmagnihotrāvṛtā homastataḥ purā havirhaviṣmo mahi sadma daivyamityetāmabhiṣṭuyāt /
5.10.28.[1]	hutaśeṣasya prāṇabhakṣo 'vaghrāṇamātramityarthaḥ /
5.10.29.[1]	śākhāntarādubhayostāneva samupahūyeti /
5.10.30.[1]	evameva draṣṭavyam /
5.10.31.[1]	hutaṃ havirityevamādiko bhakṣamantraḥ /
5.10.31.[2]	yayoreva bhakṣastayorevāyaṃ bhakṣamantraḥ /
5.10.31.[3]	na kevalasya yajamānasyānantaratvāt /
5.10.32.[1]	ā yasmin sapta vāsavā ityevamādikāṃ kalpajāmabhiṣṭuyāt /
5.10.32.[2]	saṃsādyamāneṣu adhvaryuṇā mahāvīrapātreṣu /
5.10.33.[1]	sūyavasādbhagavatī hi bhūyā ityāśīrvatyā paridadhātīti śruteḥ /
5.10.34.[1]	madantīrupaspṛśya vāgyamādutsṛjyate /
5.10.34.[2]	śāntikaraṇaṃ śukriyamṛcaṃ vācamityādikamadhvaryuvaśādādyantayorbhavatyeva /
5.10.35.[1]	sutye pravargye vā bhavatyahanyahani yāvatsutyam /
5.10.35.[2]	āgnīdhrīye pravarjanam /
5.10.35.[3]	homasvāhavanīya eva /
5.10.35.[4]	stute bahiṣyavamāne paurvāhṇikaḥ pracāraḥ /
5.10.35.[5]	mādhyandine pavamāne āparāhṇikaḥ /
5.10.35.[6]	evameva śrutatvāt /
5.10.35.[7]	pūrvakārivaśāttu kriyā /
5.10.36.[1]	ātithyānantaraṃ tānūnaptrasomāpyāyanorobhimarśanaprastarenihnavanaṃ tatkṛtvopasadā caranti /
5.10.36.[2]	pravargyarahite yajñe /
5.10.36.[3]	pravargyavati tu pravargyaṃ saṃsthāpya /
5.11.1.[1]	upasatsvarūpamidānīmucyate /
5.11.1.[2]	upasadyāya mīlhuṣa ityetāstisraḥ sāmidhenīrāha pūrvāhṇe /
5.11.1.[3]	paurvāhṇikyāmupasadītyarthaḥ /
5.11.1.[4]	kathaṃ punarāha /
5.11.1.[5]	ardharcaṃ saṃdadhadanucchvasannekaikāṃ sapraṇavāṃ makārāntapraṇavāvasānāṃ dviruktvā tṛtīyena vacanenottarāṃ saṃdhāyāvasyet /
5.11.2.[1]	sāmidhenīrāheti saṃbadhyate /
5.11.2.[2]	imāṃ me agne samidhamityetāstisraḥ āparāhṇikyāmupasadi /
5.11.3.[1]	anavānamekaikāṃ sapraṇavāṃ dviruktvā tṛtīyena pūrvasyā vacanena śuddhapraṇavāntenottarāṃ saṃdhāyāvasyati dve anucchvasanpaṭhatītyarthaḥ /
5.11.4.[1]	tṛtīyāyāstṛtīye vacane yaḥ praṇavastenāgnimāvaha somamāvaha viṣṇumāvaheti saṃdadhyāt /
5.11.4.[2]	yathāpaṭhitamevaitannābhyadhika parisaṃkhyānāt /
5.11.4.[3]	praṇavena saṃdhānopadeśāt agne mahāṁ asītyevamāderāvaha devānyajamānāyetyevamantasya cābhāvaḥ /
5.11.4.[4]	tisra eva devatā vyavasyannāvāhayet /
5.11.5.[1]	srugādāpanenāgnihotetyādinā sakalena srucāvādāpya /
5.11.5.[2]	ādāpyeti nirdeśaḥ kramārthaḥ /
5.11.6.[1]	tasmādu tatropāṃśu careyuriti śruteḥ /
5.11.7.[1]	agnirvṛtrāṇi jaṅghanat agneḥ puronuvākyā /
5.11.7.[2]	ya ugra iva śaryaheti yājyā / 8. tvaṃ soma kratubhiḥ sukraturbhūḥ somasya puronuvākyā /
5.11.7.[3]	aṣāḍhaṃ yutsu pṛtanāsu paprimiti yājyā / 9. yaḥ pūrvyāya vedhase navīyase viṣṇoḥ puronuvākyā /
5.11.7.[4]	tamu stotāraḥ pūrvyaṃ yathā videti yājyā /
5.11.8.[1]	yāvadādiṣṭaṃ yāvaduktamityarthaḥ /
5.11.8.[2]	prākṛtasya sviṣṭakṛdādernivṛttyarthaṃ vacanam /
5.11.9.[1]	agnerya ugra iveti puronuvākyā /
5.11.9.[2]	agnirvṛtrāṇīti yājyā /
5.11.9.[3]	somasyāṣāḍhaṃ yutsviti puronuvākyā /
5.11.9.[4]	tvaṃ soma kratubhiriti yājyā /
5.11.9.[5]	viṣṇostamu stotāraḥ pūrvyamiti puronuvākyā /
5.11.9.[6]	yaḥ pūrvyāyeti yājyā /
5.11.9.[7]	evamāparāhṇike upasañcaraṇe viparyāsaḥ /
5.11.9.[8]	evamiyamiṣṭidvayenaikopasadgaṇyate /
5.11.9.[9]	itare apyevameva draṣṭavye /
5.11.10.[1]	imāṃ me agne samidhamityetāstisraḥ sāmidhenīrdvitīye 'hani paurvāhṇika upasañcaraṇe 'nubrūyāt /
5.11.11.[1]	dvitīya evāhanyaparāhṇe upasadyāya mīlhuṣa ityetāstisraḥ sāmidhenīranubrūyāt /
5.11.11.[2]	śeṣaṃ hyastanavat /
5.11.12.[1]	yenaiva prakāreṇa prathame 'hanyupasattenaiva tṛtīye 'pyahani kartavyā /
5.11.12.[2]	evametāstisra upasadaḥ svaśrutau /
5.11.12.[3]	śrutyantare tu jyotiṣṭoma eva dvādaśāpyāmnātāstatra kimayameva triko daṇḍakalitavat caturāvartata uta svasthānavṛddhyā dvādaśasaṃkhyāpūraṇamiti saṃśaya āha /
5.11.13.[1]	yā prathame 'hani sā caturahaṃ kriyate /
5.11.13.[2]	yā dvitīye sāpyevameva caturaham /
5.11.13.[3]	yā tṛtīye sā caturahamiti /
5.11.13.[4]	evametāḥ svakālāḥ svasthānasthā eva vivardherannevaṃ kramo na bādhito bhavati /
5.11.13.[5]	tuśabdaḥ saṃśayavyudāsārthaḥ /
5.11.14.[1]	pratyahaṃ vā viparyāsaṃ kuryāt /
5.11.14.[2]	yadyupasado vivardheran evamapi śrutatvāt /
5.11.14.[3]	kecittu śrutimanyārthāṃ manyamānāḥ pūrvapakṣametadicchanti /
5.11.14.[4]	siddhāntasūtraṃ tu pūrvam /
5.11.15.[1]	śvobhāvinyāṃ sutyāyāṃ yadahastadupavasathaśabdavācyam /
5.11.15.[2]	tasminprātarubhe paurvāhṇikamupasañcaraṇamāparāhṇikaṃ ca samāpya /
5.11.15.[3]	tato 'nyatkarma /
5.12.1.[1]	agnipraṇayanaṃ cāturmāsyeṣūktaṃ tadihopavasathe 'hani bhavati /
5.12.1.[2]	pravargyarahite yajñe /
5.12.2.[1]	upavasathe prātaḥ sapravargyaṃ yajñe pravargyopasadau samasya mahāvīrapātrodvāsanaṃ bhavati /
5.12.3.[1]	tatra mahāvīrapātrodvāsane prastotā sāmagānaṃ karoti /
5.12.3.[2]	kiṃ tataḥ /
5.12.4.[1]	tatra tasminprastotuḥ sāmagāne hoturapi nidhanopāyaḥ /
5.12.4.[2]	sāmanidhanopagamanaṃ paṭhanaṃ hoturapi bhavati /
5.12.4.[3]	hotṛvacanaṃ brahmādinivṛttyartham /
5.12.4.[4]	tatra prastotā sāma gāyati tatra hoturnidhanopāya iti sūtradvayakaraṇaṃ sautye 'hani pravargyapakṣe tatraiva pravargyotsādanaṃ tatrāpi hoturnidhanopāya iti jñāpanārtham /
5.12.5.[1]	nanu bhraṣṭāvasaratvādapravargye ca vidhānānna prāpnoti /
5.12.5.[2]	ucyate /
5.12.5.[3]	śrutāvaviśeṣeṇa vyākhyātam /
5.12.5.[4]	brahma vā agnistadyadupavasathe 'gniṃ praṇayantīti /
5.12.5.[5]	tatpravargyotsādanādūrdhvamupavasathe yathā syāditi sūtrārambhaḥ /
5.12.5.[6]	yeṣāmapi sautye 'hani mahāvīrapātrodvāsanaṃ teṣāmapyupavasatha evāgnipraṇayanam /
5.12.5.[7]	vyākhyātavacanāt /
5.13.1.[1]	śrutikrameṇāgnipraṇayanādanantaraṃ havirdhānapravartanamāha /
5.13.1.[2]	havirdhānapravartanamiti vakṣyamāṇasya karmaṇo nāmadheyam /
5.13.1.[3]	tadarthamāmantrito āhūto hotā yatkaroti taducyate /
5.13.2.[1]	haviḥ somākhyaṃ dhīyate 'vasthāpyata iti /
5.13.2.[2]	havirdhāne śakaṭe ucyete /
5.13.2.[3]	te prācī śālāmagreṇādhvaryuṇāvasthāpite tayordakṣiṇasyottaraṃ varmottarasya ca dakṣiṇamantareṇa tiṣṭhan hotā havirdhānābhyāṃ pravartyamānābhyāmanubrūhīti saṃpreṣitaḥ /
5.13.2.[4]	kiṃ karotītyata āha /
5.13.3.[1]	apeto janyamityevamādinā mantreṇa loṣṭaṃ prakṣipet /
5.13.3.[2]	katham /
5.13.3.[3]	dakṣiṇapādāgratalena pratīcīṃ diśaṃ prati /
5.13.4.[1]	pretāṃ yajñasya śaṃbhuveti tiṣṭhannanubrūyāt /
5.13.4.[2]	āsīnanyāyapratiṣedhārthaṃ punastiṣṭhadvacanam /
5.13.5.[1]	dyāvā naḥ pṛthivī imaṃ tayoriddhṛtavatpayaḥ /
5.13.5.[2]	yame iva yatamāne yadaitam /
5.13.5.[3]	etāstisro dakṣiṇasya havirdhānasyottaraṃ varmopasaṃlagno 'nusaṃyan anubrūyāt /
5.13.5.[4]	sa prācyaṃ dakṣiṇasya havirdhānasyottaraṃ varmopaniśrayeteti śruteḥ /
5.13.6.[1]	adhi dvayoradadhā ukthyaṃ vaca ityetāmanubrūyāt chadiṣi kīlādāvupari dīyamāne /
5.13.7.[1]	viśvā rūpāṇi pratimuñcate kavirityetāmanubrūyāt /
5.13.7.[2]	pariśrīyamāṇayoḥ rajjubhirbadhyamānayorhavirdhānayoḥ /
5.13.8.[1]	nābhiryasminphalake tannabhyam /
5.13.8.[2]	tatsthayorhavirdhānayorā vāmupasthamadruhetyetāmanubrūyāt/ yadaine nabhyasthe kuryurathā vāmupasyamadruheti śruteḥ /
5.13.9.[1]	kecidadhvaryavo nabhyasthakarma pūrvaṃ kurvanti /
5.13.9.[2]	tato madhyamasya chadiṣa āropaṇam /
5.13.9.[3]	tatra karmaviparyāse 'dhvaryuvaśādyathākarma /
5.13.9.[4]	ā vāmupasthaṃ pūrvādhi dvayorityuttarā /
5.13.10.[1]	pari tvā girvaṇo gira ityetayā paridhāya parisamāpyānuvacanaṃ tato 'nyatkarma /
5.13.11.[1]	yatra sthitenānuvacanasya prathamoktā tatra sthitvā utsṛjyate vyavāyavāgyamanabhramaṇādiniyamāt /
5.13.11.[2]	yatra tiṣṭhantatsthitvetyanuvādapareṇa sthānavidhānamato nāsīnanyāyaḥ /
5.14.1.[1]	śrutikrameṇāgnīṣomapraṇayanaṃ vaktavyam /
5.14.1.[2]	tasya tāvadavadhimāha /
5.14.1.[3]	miteṣu niṣpāditeṣu /
5.14.1.[4]	yajñāgāreṣu sadohavirdhānāgnīdhreṣu agnīṣomau praṇayanti /
5.14.1.[5]	tatrāgnimāgnīdhīyaṃ praṇayanti /
5.14.1.[6]	somaṃ havirdhānam /
5.14.1.[7]	tataḥ kimityata āha /
5.14.2.[1]	tatprabhṛtītyagnīṣomapraṇayanaprabhṛtītyarthaḥ /
5.14.2.[2]	ānūbandhyāyāḥ saṃsthānāt /
5.14.2.[3]	vakṣyati /
5.14.2.[4]	maitrāvaruṇī ca vaśānubandhyeti /
5.14.2.[5]	ā tadīyavyāpāraparisamāpteḥ /
5.14.2.[6]	antareṇa madhye cālālotkarau tīrthaṃ praveśa ityarthaḥ /
5.14.3.[1]	karma kuryāditi vākyaśeṣaḥ /
5.14.4.[1]	uttareṇāgnīdhrīyaṃ dhiṣṇyaṃ āgnīdhraśaraṇasthamagniṃ sadaścottareṇa gatvā tataḥ /
5.14.5.[1]	adhvaryuśca pratiprasthātā cādhvaryū /
5.14.5.[2]	tāvuttareṇa yajñapātrāṇi cāntaḥpātyadeśasthāni tāni cottareṇa gatvā /
5.14.5.[3]	pūrvayā dvārā śālāṃ praviśya /
5.14.5.[4]	ayaṃ yajñasaṃcaraḥ sūtrāntare prasiddhaḥ /
5.14.5.[5]	tatpratipattyarthamavyavāyodāharaṇaprapañcārthaṃ coktam /
5.14.6.[1]	śālāmukhe bhavaḥ śālāmukhīyo 'gnistasya paścādupaviśya saṃpraiṣamapekṣata iti śeṣaḥ /
5.14.7.[1]	iti kāryāntare /
5.14.7.[2]	tena kadācidadhvaryuvaśādagnaye prahriyamāṇāyānubrūhi somāya prahriyamāṇāyeti veti /
5.14.8.[1]	etāmevāsīnaḥ śeṣamanuvacanasya tiṣṭhan /
5.14.9.[1]	uttiṣṭha brahmaṇaspata iti liṅgāduttiṣṭhatsu /
5.14.10.[1]	praitu brahmaṇaspatirityetāṃ pravrajatsu liṅgādeva /
5.14.11.[1]	hotā devo amartya ityayaṃ tṛcaḥ /
5.14.11.[2]	upa tvāgne divediva iti tṛcaḥ /
5.14.11.[3]	etau tṛcāvanusaṃyannanubrūyāt liṅgānnyāyācca /
5.14.12.[1]	hotā devo amartya ityasya tṛcasya tṛtīyāyāmṛci bhūtānāṃ garbhamā dadha iti yaḥ pādastaṃ bruvan garbhakāmāyai patnyai garbhamiyaṃ labhatāmiti dhyāyāduttareṇa sado 'nusaṃyan /
5.14.12.[2]	udaraṃ vai sada iti sāmānyāt /
5.14.13.[1]	āgnīdhrīyaśaraṇe 'dhvaryavo 'gniṃ nidadhati sthāpayantītyarthaḥ /
5.14.13.[2]	ataḥprabhṛtyāgnīdhrīye prāyaścittamādhvaryavaṃ yathā syāditi sūtrārambhaḥ /
5.14.14.[1]	agne juṣasva prati harya tadvaca ityetāmāgnīdhrīya āhutau hūyamānāyāmanubrūyāt /
5.14.14.[2]	tāṃ saṃpratyetāmanubrūyāt /
5.14.14.[3]	agne juṣasva prati harya tadvaca iti tasyā evaiṣā yājyetyarthavādādāhutigrahaṇācca tadāvṛttāvāvṛttiḥ /
5.14.14.[4]	
5.14.15.[1]	uttareṇāgnīdhrīyamagniṃ anusaṃyan /
5.14.15.[2]	somo jigāti gātuvidityetāstisro 'nubrūyāt /
5.14.16.[1]	upa priyaṃ panipnatamityāhavanīye hūyamānāyāmāhutāvanubrūyāt /
5.14.16.[2]	asyāmapyāhutireva prayojikā /
5.14.16.[3]	arthavādāt /
5.14.17.[1]	tamasya rājā varuṇastamaśvineti havirdhānaṃ prapādyamāne some 'nubrūyāt /
5.14.17.[2]	vrajaṃ ca viṣṇuḥ sakhivāṁ aporṇuta ityetad bruvan gotrapadaṃ gṛhṇīyāditi vṛddhavārttā /
5.14.18.[1]	antaśca prāgā aditirbhavāsītyanubruvannanuprapadya tato 'nyatkuryāt /
5.14.19.[1]	dakṣiṇe 'nasi kṛṣṇājinamāstīrya tasmin somaṃ nidadhātītyādhvaryave nivṛtte śyeno na yoniṃ sadanaṃ dhiyā kṛtam /
5.14.19.[2]	gaṇānāṃ tvā gaṇapatiṃ havāmahe /
5.14.19.[3]	astabhnād dyāmasuro viśvavedā ityetā uttarato dakṣiṇasyānaso dakṣiṇāmukhastiṣṭhannanubrūyāt /
5.14.20.[1]	evā vandasva varuṇaṃ bṛhantamityāśīrvatyā paridhātīti śruteḥ /
5.14.21.[1]	savyāvṛddhavirdhānayoryadāgāraṃ tasya pūrvasyāṃ dvāri /
5.14.21.[2]	praveśaniṣkāśāvirodhena bahirupavibhatīti /
5.14.21.[3]	vināpi karmaṇehopaveśanavidhirayam /
5.14.22.[1]	yadyaparayā dvārādhvaryubhiḥ somaḥ prapādyate tatastenaiva hotānusamiyānna brahmayajamānau hotṛvacanāt /
5.14.23.[1]	prapādyamāne 'nuprapadyetyevamādyaparayāpi dvārā prapādyamāne pūrveṇaiva tulyam /
5.14.24.[1]	dakṣiṇena bāhunā āvṛto dakṣiṇāvṛt /
5.14.24.[2]	tādṛśo 'parayā dvārā niṣkramya tataḥ savyāvṛtsannuttareṇa havirdhāne havirdhānaśakaṭopalakṣitamāgāramuttareṇa gatvā tatraiva pūrvasyāmeva dvāryupaviśati /
5.15.1.[1]	agnīṣomadevatākena paśunā śvobhāvini sautye yajate /
5.15.1.[2]	ya evāsau somasyopavasathe 'gnīṣomīyastameva tenāpnotīti liṅgāt /
5.15.1.[3]	nanvanyatropavasathaśabdena paurṇamāsyamāvāsye ucyete /
5.15.1.[4]	satyam /
5.15.1.[5]	pradhānayāgātpūrvamahastatrāpyupavasathaśabdavācyam /
5.15.1.[6]	atrāpi tatsamānameva /
5.15.1.[7]	nanūpavasathaśabdo 'tiricyate /
5.15.1.[8]	prakṛtatvāt /
5.15.1.[9]	satyam /
5.15.1.[10]	agnīṣomīyasyaivāyaṃ kālaniyamo yathā syāt /
5.15.1.[11]	nānyeṣāṃ tatprakṛtīnām /
5.15.1.[12]	tathā ca nirūḍhenāyanādyantayoryajata itījyārtheṣvevāgnīṣomīyadharmā nānyeṣu /
5.15.2.[1]	yūpāyājyamānāyānubrūhītyuktaḥ añjanti tvāmadhvare devayanta ityanvāha /
5.15.3.[1]	ucchrīyamāṇāyānubrūhītyuktaḥ ucchrayasva vanaspate /
5.15.3.[2]	samiddhasya śrayamāṇaḥ purastājjāto jāyate sudinatve ahnām /
5.15.3.[3]	ūrdhva ū ṣu ṇa ūtaye /
5.15.3.[4]	ūrdhvo naḥ pāhyaṃhaso ni ketunā /
5.15.3.[5]	ityetā anubrūyāt /
5.15.4.[1]	parivīyamāṇāyānubrūhītyuktaḥ yuvā suvāsāḥ parivīta āgāditi paridhāya parisamāpyānuvacanam /
5.15.4.[2]	yūpāyājyamānāyetyevamādisaṃpreṣagrahaṇaṃ prayojakārtham /
5.15.4.[3]	atastadvaśādupaśaye 'pi yūpadharmaprāptiḥ / 5. ṛjukāyāvastho 'gnimanthanīyā anvāha /
5.15.4.[4]	tiṣṭhanniti vacanānna paścādvedeḥ /
5.15.4.[5]	anvāheti vacanāt sati manthane /
5.15.4.[6]	manthanamanvityarthaḥ /
5.15.5.[1]	yajñena yajñamayajanta devā ityetayā paridadhyāttaṃ marjayanteti sakṛduktvā /
5.15.5.[2]	etayā nvatra ca cāturmāsyeṣu cātha yatra paśurālabhyate tadetāṃ parācīmanūcya yajñena yajñamayajanta devā iti triṣṭubhā paridadhātīti śruteḥ / 7. atraiva tiṣṭhansāmidhenīranvāha /
5.15.5.[3]	manotāsūktādanantaraṃ śrutāvuktatvāt /
5.15.5.[4]	sa eva kramo mā bhūditi vacanam /
5.15.5.[5]	nanvāhutikṣapaṇārthatvādidhmasya śrutikramācca tatraivedhmādhānamanuvacanaṃ ca yuktam /
5.15.5.[6]	ucyate /
5.15.5.[7]	nedhmasya haviḥkṣapaṇārthataiva saṅkhyāniyamāt /
5.15.5.[8]	manotāsāptadaśyārthavādasaṃbandhenārthavādārthaṃ /
5.15.5.[9]	tatra śrutiḥ /
5.15.6.[1]	paśuśabdaḥ pradhānāvadānavacanam /
5.15.6.[2]	ataḥ pradhānāvadānadevatāmāvāhya avyavahitaṃ vanaspatimāvāhayet /
5.15.6.[3]	evameva śrutatvāt /
5.15.7.[1]	prakṛtivadadhvaryumāgnīdhraṃ ca saṃmṛśya ṣaṇmorvīrityevamādikaṃ mantraṃ japitvā tiṣṭhati /
5.15.8.[1]	mitrāvaruṇayorityevamādinā mantreṇa yajamāno maitrāvaruṇāya daṇḍaṃ samarpayati /
5.15.9.[1]	daṇḍaṃ pratigṛhya maitrāvaruṇo dakṣiṇāvṛddakṣiṇena hotāraṃ gatvāgrataḥ sthitaḥ pūrvo hotuḥ pratipadyate /
5.15.10.[1]	uttareṇa havirdhāne iti havirdhānāgāramuttareṇa dakṣiṇenāgnīdhrīyaṃ dhiṣṇyamadūre gatvā pūrvayā dvārā sadaḥ prapadya svasya dhiṣṇyasya paścādupaviśya maitrāvaruṇaḥ hotā tu hotṛṣadane evamanena krameṇa saṃcarapraveśanopaveśanāni kṛtvā ekādaśa vakṣyamāṇakān prayājānyajati /
5.15.10.[2]	kathamityata āha /
5.16.1.[1]	praiṣā hotā yakṣadagnimityevamādayaḥ pāśukāḥ /
5.16.1.[2]	hotā yakṣadindraṃ harivānityevamādayaśca saumikāḥ prasiddhāḥ /
5.16.1.[3]	te sarva eva maitrāvaruṇasya bhavantīti lāghavārthaṃ paribhāṣaṇam /
5.16.2.[1]	sapraiṣe ca pradāne puronuvākyā maitrāvaruṇasya bhavanti /
5.16.2.[2]	cakāraḥ pūrveṇa saha samuccayārthaḥ /
5.16.3.[1]	prayājādhikārādūrdhvam utsṛjyate maitrāvaruṇa iti yāvat /
5.16.3.[2]	yathā praiṣā maitrāvaruṇasya tathānuvacanānyapi /
5.16.3.[3]	paryagnikaraṇādīni tasyaiva bhavanti /
5.16.4.[1]	praiṣānuvākyānuvacanāni prahāṇaḥ kuvakra iva tiṣṭhandaṇḍāvambhastho maitrāvaruṇo 'nubrūyāt / 5. samidhaḥ preṣyeti viśiṣṭena saṃpraiṣeṇa saṃpreṣito hotā yakṣadagniṃ samidhā suṣamidhā samiddhamityevamādinā praiṣasūktenobhayavatā tanūnapānnarāśaṃsānyataraprayogeṇa pratyekamuttareṣu preṣyapreṣyetyukto maitrāvaruṇaḥ preṣyati /
5.16.4.[2]	praiṣānāhetyarthaḥ /
5.16.5.[1]	dāśatayīṣu daśaivāprīsūktāni /
5.16.5.[2]	teṣāṃ sāmānyaviniyogārthametatsūtram /
5.16.5.[3]	tena ghṛtaṃ mimikṣe deva tvaṣṭaryaddha cāru tvamānalityetayorviśeṣaviniyoge sati prayājata uddhāraḥ /
5.16.5.[4]	etayoḥ sthāne 'nyārṣeye kartavye /
5.16.5.[5]	yātayāmatvadoṣaparihārāyeti vṛddhasaṃpradāyaḥ / 7. yadārṣeyo yajamānastadārṣeyyā āpriyo bhavanti /
5.16.5.[6]	tadyathā /
5.16.5.[7]	vaiśvāmitrasya yajamānasya samitsamit /
5.16.5.[8]	vāsiṣṭhasya juṣasva na iti /
5.16.6.[1]	athavā samiddho adya manuṣa duroṇa ityetāḥ sarveṣāṃ bhavanti /
5.16.6.[2]	yeṣāmapi samānārṣeyamāprīsūktamasti /
5.16.6.[3]	abrāhmaṇasya tu samiddho adyetyetadeva bhavati /
5.16.6.[4]	na purohitārṣeyam /
5.16.6.[5]	pravaramātrasya tadīyasya vacanāt /
5.16.7.[1]	yastu nārāśaṃsayājī saṃbhavatsvārṣeyanārāśaṃsastasya svaiva kāryā samiddho adya manuṣa ityatrāsaṃbhavānnārāśaṃsyāḥ /
5.16.7.[2]	atrodāharaṇam /
5.16.7.[3]	ātreyasya samiddho adyeti vaikalpike prayoge narāśaṃsaḥ suṣūdatīti bhavati /
5.16.7.[4]	yeṣāṃ svā na vidyate teṣāṃ vāsiṣṭhī /
5.16.7.[5]	nirukte tathā dṛṣṭatvāt /
5.16.8.[1]	daśabhiḥ prayājaiścaritvā paryagnaye 'nubrūhītyevaṃ saṃpreṣito 'gnirhotā no adhvara ityādyāstisra ṛco 'nvāha maitrāvaruṇaḥ paribhāṣitatvāt /
5.16.9.[1]	upa preṣya hotarhavyā devebhya ityadhvaryuṇā saṃpreṣito maitrāvaruṇo 'jaidagnirasanadvājamityevamādikamupapraiṣasaṃjñakaṃ praiṣamāha /
5.16.10.[1]	ukte maitrāvaruṇenopapraiṣe daivyāḥ śamitāra ityādikamadhrigusaṃjñaṃ praiṣaṃ hotānubrūyāt /
5.16.10.[2]	uktavacanādadhrigorāvṛttāvupapraiṣasyāvṛttiḥ /
5.17.1.[1]	medhapatiśabdasyohavikāro vakṣyata eva /
5.17.2.[1]	asmā iti pulliṅgaikavacanam /
5.17.2.[2]	ābhyāmiti dvivacanam /
5.17.2.[3]	ebhya iti bahuvacanam /
5.17.2.[4]	tata evaṃ paśudvitve paśubahutve ca vacanohaḥ /
5.17.2.[5]	ekasminstrīpaśau prāsyā agniṃ bharata /
5.17.2.[6]	dvayoḥ prābhyāmagniṃ bharata /
5.17.2.[7]	bahuṣu prābhyo agniṃ bharata /
5.17.2.[8]	pulliṅgapaśudvitve anvenau mātā manyatāmiti /
5.17.2.[9]	bahutve anvenānmātā manyatāmiti /
5.17.2.[10]	striyām /
5.17.2.[11]	anvenāṃ mātā /
5.17.2.[12]	dive anvene mātā /
5.17.2.[13]	bahutve anvenā mātā /
5.17.2.[14]	manyatāmityasyānūho jñātināmabhiḥ samānādhikaraṇatvāt /
5.17.3.[1]	puruṣe ekasminnālabhyamāne udīcīnāṁ asya pado nidhattāt /
5.17.3.[2]	puruṣapaśudvitve udīcīnāṁ enayoḥ pado nidhattāt /
5.17.3.[3]	puruṣabahutve udīcīnāṁ eṣāṃ pado nidhattāt /
5.17.3.[4]	striyā ekatve udīcīnāṁ asyāḥ pado nidhattāt /
5.17.3.[5]	strīpaśudvitve udīcīnāṁ enayoḥ pado nidhattāt /
5.17.3.[6]	bahutve udīcīnāṁ āsāṃ pado nidhattāt /
5.17.3.[7]	nanu cāsyeti prathamādeśastena dvivacane anayoriti prāpnoti /
5.17.3.[8]	netyucyate /
5.17.3.[9]	asmā agniṃ bharateti prathamakathanādanvenamiti ca prakṛtatvāt /
5.17.3.[10]	carakāṇāṃ cānudāttapāṭhādanvādeśo 'syaśabdaḥ /
5.17.3.[11]	pṛthivīṃ śarīramiti paśvekatve /
5.17.3.[12]	śarīre śarīrāṇīti dvibahvoḥ /
5.17.4.[1]	ekadhaikadheti vakṣyatyeva /
5.17.4.[2]	asyeti pūrvadūha vikāreṣu /
5.17.4.[3]	purāśabdo 'vyayam /
5.17.4.[4]	tasya dvivacanabahuvacanayorviśeṣābhāvāt vīpsayā dvivabahutvapradarśanamanyathānabhidhānāt /
5.17.4.[5]	piśa avayave piśa cchedane vā dhātuḥ /
5.17.4.[6]	ato niravayavāṃ vapāmutkhidatādacchindanta iti veti /
5.17.4.[7]	apiśasa ityekavacane prāpte 'piśasa iti bahuvacanaṃ tenāyathārthaniyamādanūhyam /
5.17.4.[8]	vapāmukhidatāt /
5.17.4.[9]	vape utkhitāt /
5.17.4.[10]	vapā utkhidatāt /
5.17.4.[11]	yathāvacanaṃ vikāreṣu /
5.17.4.[12]	antarityavyayam /
5.17.4.[13]	tasya vīpsayaiva dvitvabahutvayorabhidhānam /
5.17.5.[1]	asyeti pradarśitam /
5.17.5.[2]	dvitve vakṣasī bahutve vacāṃsi /
5.17.5.[3]	praśaseti prakṛṣṭena śāseneti keṣāṃ cinmatiḥ /
5.17.5.[4]	apareṣāṃ praśastau bāhū iti /
5.17.5.[5]	tataścodanāsaṃdehādanūhaḥ /
5.17.5.[6]	bāhūniti bāhubahutve /
5.17.5.[7]	doṣāṇīti bahuvacanaṃ tadbahutve /
5.17.5.[8]	kaśyapevāṃsānacchidrāḥ śroṇīḥ kavaṣorūnsrekaparṇāṣṭīvataḥ /
5.17.5.[9]	paśvanekatve bahuvacanānyetāni /
5.17.5.[10]	nanu cchāndasa ākāraḥ sarvāsāṃ vibhaktīnāmaviśeṣeṇa smaryate /
5.17.5.[11]	kiṃ tatrohena /
5.17.5.[12]	ucyate /
5.17.5.[13]	śalādipratiṣedho jñāpakam /
5.17.5.[14]	bhavatyevaṃrūpāṇamūha iti /
5.17.6.[1]	ṣaḍviṃśatiśabdasyopariṣṭādvicāraḥ kariṣyate /
5.17.6.[2]	asyeti kṛtavicāram /
5.17.6.[3]	anuṣṭhyetyavyayaṃ niścayenetyarthaḥ /
5.17.6.[4]	gātraṃgātramiti vīpsayaivābhihitatvādavicāraḥ /
5.17.6.[5]	asyeti pūrvavat /
5.17.6.[6]	anūnamityasyāvikāraḥ /
5.17.6.[7]	prakṛtāvanūhitatvāt /
5.17.7.[1]	ūvadhyagohamiti vakṣyati /
5.17.7.[2]	pārthivamityasyehānūhaḥ /
5.17.7.[3]	ūvadhyaviśeṣaṇatvāt /
5.17.8.[1]	asneti vikāreṣu yathāsamāmnātamiti vakṣyati /
5.17.9.[1]	vaniṣṭhu sthūlāntram /
5.17.9.[2]	paśvanekatve tasyohaḥ /
5.17.9.[3]	asyeti pūrvavadūhyam /
5.17.9.[4]	mā rāviṣṭa mā chitsīṣṭetyarthaḥ/ tataśca paśudvitve vaniṣṭū enayormā rāviṣṭa /
5.17.9.[5]	bahutve vaniṣṭūneṣāṃ mā rāviṣṭa /
5.17.9.[6]	striyām /
5.17.9.[7]	asyā enayoḥ āsāmiti yathoktam /
5.17.9.[8]	vaniṣṭhusaṃnidhānādurūkeṇa vapābhidhānamiti mīmāṃsakāḥ /
5.17.9.[9]	tasmādvapābhidhānaṃ /
5.17.9.[10]	sarvabahutvāduru karotītyurūkam /
5.17.9.[11]	havirabhiprāyaṃ napuṃsakam /
5.17.9.[12]	ata ūhaḥ /
5.17.9.[13]	urūke urūkāṇīti yathāvacanam /
5.17.9.[14]	nedyuṣmākamapi putre vā pautre vā ravitā chettetyarthaḥ /
5.17.9.[15]	ravacchidyādityarthaḥ /
5.17.9.[16]	he śamitāro yuṣmākamapi kalyāṇamatretyabhiprāyaḥ /
5.17.9.[17]	nyūne 'pyadhrigau navaivocchvāsāḥ /
5.17.9.[18]	tadadhikāre satyadhriguvacanāt /
5.17.9.[19]	navakṛtvo 'dhrigāvavāniti śruteḥ /
5.17.9.[20]	hṛdayanāśe 'nyamālabheteti vapānivṛttau purā nābhyā apiśaso vapāmutkhidatādurūkaṃ manyamānā ityuddharet /
5.17.9.[21]	prāsmā agniṃ bharatovadhyagohamasnā rakṣaḥ saṃjṛtāditi ca kṛtatvāt /
5.17.9.[22]	tatra ṣaṣṭha ucchvāse madhye 'vasānam /
5.17.9.[23]	mṛtena saṃsthāpane sarvamadhriguṃ brūyāt /
5.17.9.[24]	anantarāyamu tarhi yajūṃṣi japediti śatapathe pātryāṃ havirgrahaṇe ānoyajuṣāṃ darśanāt /
5.17.9.[25]	<5.17.10 10. adhrigo śamīdhvamityādinā triḥ paridhāya tata ubhāvapāpaścetyupāṃśu japet /
5.17.11.[1]	nedasya saṃjñapyamānasyādhyakṣā asāmeti śatapathe sarveṣāmaviśeṣātsaṃjñapyamānasyekṣaṇapratiṣedhaḥ /
5.17.12.[1]	pṛṣadājyāvekṣaṇameva na sarvaprāyaścittamapi /
5.17.12.[2]	prāyaścittavacanāt /
5.17.13.[1]	yāṃ kāṃcidvaiṣṇavīmityaviśeṣāt /
5.17.13.[2]	prathamaṃ vā niyamyeti nyāyādidaṃ viṣṇurvi cakrama iti /
5.18.1.[1]	stokebhyo 'nubrūhīti saṃpreṣito maitrāvaruṇo juṣasva saprathastamamityekāṃ imaṃ no yajñamamṛteṣu dhehīti pañcakaṃ sūktamanvāha /
5.18.2.[1]	svāhākṛtibhyaḥ preṣyeti saṃpreṣito hotā yakṣadagniṃ svāhājyasyeti preṣyati /
5.18.3.[1]	āprīṇāṃ viniyuktānāmaviniyuktottamā yājyā /
5.18.4.[1]	prasiddha uttamaḥ prayājaḥ /
5.18.4.[2]	taṃ vapāṃ cāntareṇa hotṛmaitrāvaruṇayorvāgyamanaṃ bhavati /
5.18.4.[3]	na svāhākṛtīśca vapāṃ cāntareṇa vācaṃ visṛjeteti śruteḥ /
5.18.5.[1]	tau na paśau na some karotīti vacanāt /
5.18.5.[2]	savanīye cāvāhanaśruterathāvāhana āvaha devānyajamānāyāgnimagna āvaha vanaspatimāvaheti darśanāt /
5.18.6.[1]	yadi yajati tato 'gniḥ pratnena soma gīrbhirityeveti /
5.18.6.[2]	śrutyantarādayaṃ vikalpaḥ /
5.18.7.[1]	ye dārśapaurṇamāsikā nigamā āvāhanādayasteṣvājyabhāgadevate agnīṣomau nigacchataḥ /
5.18.7.[2]	yathāyathaṃ nigamān labhete ityarthaḥ /
5.18.7.[3]	nanu siddhamevaitadijyamānā devatā nigacchantīti vacanāt /
5.18.7.[4]	satyam /
5.18.7.[5]	savanāvāhanaśrutidarśanādājyabhāgayoryāgapakṣe 'pi nigamābhāvasaṃdehaḥ syāt /
5.18.7.[6]	sa mā bhūditi sūtrārambhaḥ /
5.18.7.[7]	nanu tasyā āvāhanaśruteḥ kā gatiḥ /
5.18.7.[8]	ucyate /
5.18.7.[9]	tatraitāvanmātraṃ vivakṣitam /
5.18.7.[10]	pradhānādanantaraṃ vanaspaterāvāhanamiti /
5.18.7.[11]	dārśapaurṇamāsikā nigamāsteṣviti bahuvacanamuddiśyamānaviśeṣaṇatvādavivakṣitam /
5.18.8.[1]	dārśapaurṇamāsikānnigamāddūrabhaveṣu praiṣeṣu nājyabhāgau nigacchataḥ /
5.18.8.[2]	śākhāntareṣvanyathāpāṭhāt saṃdeho mā bhūditi spaṣṭārthaṃ sūtram /
5.18.9.[1]	agnīṣomāvimaṃ su ma iti vapāyāḥ puronuvākyā kartavyā /
5.18.10.[1]	hotā yakṣadagnīṣomau chāgasyetyaṣa praiṣo bhavati /
5.18.11.[1]	yuvametāni divi rocanānīti yājyā /
5.18.11.[2]	vapāyā ityetatprakṛtameva /
5.18.11.[3]	vikāreṣu yathācoditam /
5.18.11.[4]	paśudvitve chāgayorvapayormedasoḥ /
5.18.11.[5]	paśubahutve chāgānāṃ vapānāṃ medasām /
5.18.11.[6]	ekadevatye juṣatāṃ dvidevatye juṣetāṃ bahudevatye juṣantām /
5.18.12.[1]	maitrāvaruṇaḥ pūrvastato hoteti /
5.18.12.[2]	yathāprapannamupaniṣkramya cātvālaṃ gatvā tasminnidamāpaḥ pra vahateti tṛcenopaspṛśya mārjayitvetyarthaḥ /
5.18.12.[3]	atha cātvāle mārjayanta iti śatapathaśruteḥ śāntirāpa iti ca vākyaśeṣādabhirmārjanaṃ tatkṛtvotsṛjyete hotṛmaitrāvaruṇau /
5.18.12.[4]	vyavāyāderniyamāt /
5.19.1.[1]	paśupurolāśapracārāyādhvaryuṇāmantritau hotṛmaitrāvaruṇau cātvālotkarāvantareṇa praviśyāgnīdhrīyaṃ dhiṣṇyamuttareṇa hotṛdhiṣṇyaṃ cottareṇa gatvā yathādhiṣṇyamupaviśataḥ /
5.19.2.[1]	paśupurolāśasyāgnyanvādhānādīnyaṅgāni prāptāni pratiṣidhyante /
5.19.2.[2]	paśvarthānyaṅgāni paśupurolāśasyāpyarthaṃ prayojanaṃ sādhayanti /
5.19.2.[3]	ya eva paśostairarthaḥ kriyate sa eva paśupurolāśasyāpīti /
5.19.2.[4]	kutaḥ /
5.19.2.[5]	vibhavāt /
5.19.2.[6]	vibhavaḥ sāmarthyam /
5.19.2.[7]	dṛṣṭādṛṣṭasaṃbandhinyupakāre kartavye /
5.19.2.[8]	paśuprayuktānyapi samarthānītyarthaḥ /
5.19.3.[1]	tatrodāharaṇam /
5.19.3.[2]	agnīṣomīyasya paśupurolāśamanvañci devasūbhyo havīṃṣi iti vakṣyati /
5.19.3.[3]	teṣāṃ ca praiṣarahitaṃ pradānam paśupurolāśasya ca sapraiṣam /
5.19.3.[4]	tatra sviṣṭakṛti saṃdehaḥ /
5.19.3.[5]	kiṃ paśupurolāśasviṣṭakṛdilāmagna ityevamādirbhavatu paśupurolāśaprādhānyāt kiṃ vā aiṣṭiko devasūhaviṣāṃ bhūyastvāditi /
5.19.3.[6]	tatra sūtreṇaiva niścayaḥ /
5.19.3.[7]	purolāśasviṣṭakṛtsamavāye 'pi /
5.19.3.[8]	paśupurolāśasviṣṭakṛdilāmagna ityādirbhavati samavāye 'pi /
5.19.3.[9]	bahutve 'pyeṣāmāgantūnām /
5.19.3.[10]	kutaḥ /
5.19.3.[11]	prādhānyāt paśupurolāśasya /
5.19.3.[12]	tatraiva devasūhaviṣāṃ prakṣepāt /
5.19.3.[13]	tathā ca tatraiva mādhyandinaśrutiḥ /
5.19.3.[14]	āśrāvyāhāgnaye sviṣṭakṛte preṣyeti /
5.19.3.[15]	yatpunaḥ sapaśuṣu cāturmāsyeṣu kātyāyanavacanaṃ paśupurolāśamanu havīṃṣi nirvapati teṣāṃ sviṣṭakṛdbhūyastvāditi yuktaṃ tat /
5.19.3.[16]	teṣāṃ tatra prādhānyāt bhūyastvāt nyāyasya paripuṣṭatvāditi hetvarthaḥ /
5.19.4.[1]	prayogaḥ kartavya iti vākyaśeṣaḥ /
5.19.4.[2]	anvāyātāni havīṃṣi atulyāni /
5.19.4.[3]	atasteṣāmatulyānāmanūhena prayogaḥ kāryaḥ /
5.19.4.[4]	kasyāyamūhapratiṣedhaḥ /
5.19.4.[5]	havirabhidhānasyeti brūmaḥ /
5.19.4.[6]	yadyayamūhapratiṣedho na syāt tataścarupurolāśānāmanvāyātane agnimadya hotāramavṛṇītāyaṃ yajamānaḥ pacan paktīḥ pacaṃścarupurolāśāniti prāpnuyāt /
5.19.4.[7]	na ceṣyate /
5.19.4.[8]	tadarthaṃ pratiṣedhaḥ kriyate /
5.19.5.[1]	neti pratiṣedhasya santītyanena saha saṃbandhaḥ /
5.19.5.[2]	nigamā nigadāḥ /
5.19.5.[3]	āvṛttyapekṣaṃ bahuvacanam /
5.19.5.[4]	sviṣṭakṛnnigadasya cāyaṃ pratiṣedhaḥ /
5.19.5.[5]	keṣām /
5.19.5.[6]	paśutantre codyamānānām /
5.19.5.[7]	yadi punaḥ kathaṃ cidiṣṭyāvṛttirbhavati haviṣo nāśadoṣāpahāranimittā tataḥ sviṣṭakṛnnigado bhavatyeva /
5.19.5.[8]	kutaḥ /
5.19.5.[9]	paśutantre codyamānānāmiti viśeṣaṇāt /
5.19.6.[1]	agnīṣomā yo adya vāmiti paśupurolāśasya puronuvākyā bhavati /
5.19.7.[1]	hotā yakṣadagnīṣomau purolāśasya ityevamādikaḥ praiṣo bhavati /
5.19.7.[2]	purolāśayoḥ purolāśānāṃ juṣatāṃ juṣantāmiti yathāprāpto vikāreṣūhaḥ /
5.19.8.[1]	abhīṣomā pipṛtamarvato na iti paśupurolāśasya yājyā /
5.19.9.[1]	ilāmagne purudaṃsaṃ saniṃ goriti paśupurolāśasviṣṭakṛtaḥ puronuvākyā bhavati /
5.19.10.[1]	hotā yakṣadagniṃ purolāśasyetyevamādikaḥ paśupurolāśasya sviṣṭakṛtaḥ praiṣo bhavati /
5.19.11.[1]	agniṃ sudītiṃ sadṛśaṃ gṛṇanta iti yājyā /
5.19.12.[1]	saṃmārjanāntāmilāṃ nirvartya paśunā caranti /
5.19.12.[2]	kramārthaṃ sūtram /
5.19.13.[1]	manotāyai haviṣo 'vadīyamānasyānubrūhītyuktastvaṃ hyagne prathamo manotetyetanmanotāsūktamanvāha /
5.19.13.[2]	manoteti saṃvyavahārārthaṃ saṃjñākaraṇam /
5.19.14.[1]	agnīṣomā ya āhutimityeṣā paśoḥ puronuvākyā /
5.19.14.[2]	pradhānapaśvavadānānāmityarthaḥ /
5.19.15.[1]	hotā yakṣadagnīṣomau chāgasyetyevamādikaḥ praiṣo bhavati devatānyatve prātipadikohaḥ /
5.19.15.[2]	ekatvabahutvayorvacanohaḥ /
5.19.15.[3]	chāgasyeti dvitvabahutvayorvacanohaḥ /
5.19.15.[4]	striyāṃ liṅgohaḥ /
5.19.15.[5]	meṣādiṣu prātipadikohaḥ /
5.19.15.[6]	punaścānya ūhavikāro vakṣyate /
5.19.16.[1]	agnīṣomā haviṣaḥ prasthitasyetyasyā yājyāyā ardharce tāvadviramedyāvadvasāhomaḥ /
5.19.17.[1]	hute vasāhome asyā eva yājyāyā uttarārdharcānte vaṣakaroti pradhānakṣepāya /
5.19.18.[1]	devebhyo vanaspate havīṃṣītyevamādikā vanaspateḥ puronuvākyā /
5.19.19.[1]	hotā yakṣadvanaspatimityevamādikaḥ praiṣaḥ /
5.19.19.[2]	atra chāgasyeti yathāvikāramūhyam/ chāgayośchāgānāmiti /
5.19.19.[3]	tatraitau paśudvitve tatraitānpaśabahutve /
5.19.19.[4]	striyāṃ tatraitāmiti ekatve tatraite iti dvitve tatraitā iti bahutve /
5.19.19.[5]	rabhīyāṃsaṃ vakṣyati /
5.19.20.[1]	vanaspate raśanayā niyūyetyevamādikā yājyā bhavati /
5.19.21.[1]	piprīhi devāṁ uśato yaviṣṭheti sviṣṭakṛtaḥ puronuvākyā kāryā /
5.19.21.[2]	prakṛtisiddhasyāpyupadeśo niyamārthaḥ /
5.19.21.[3]	tato bārhaspatyamaitrāvaruṇyorvirājau /
5.19.22.[1]	chāgasyeti vikāreṣūkta ūhaḥ /
5.19.23.[1]	ye yajāmahe 'gne yadadyeti yājyā /
5.19.23.[2]	nigadapratiṣedhaḥ śākhāntarāt /
5.19.24.[1]	ilāmupahvāsyamānasyetyata ārabhya mārjanaparyantaṃ karma kṛtvā tata ekādaśānuyājānyajati /
5.20.1.[1]	devaṃ barhiḥ sudevaṃ devaiḥ syādityevamādibhirekādaśabhiryajetyantairmadhye 'navānaṃ preṣyati maitrāvaruṇaḥ paribhāṣitatvāt /
5.20.1.[2]	vasu vāryāṇi yajamānābhyāṃ vasu vāryāṇi yajamānebhyo yathāvikāramūhaḥ /
5.20.2.[1]	prathamadvitīyau tu ṣaḍantareṇetyevaṃ navasu yathākrameṇa prāpteṣvāha /
5.20.3.[1]	aṣṭamanavamau devo narāśaṃso devo agnirityetāvantareṇāgantū vakṣyamāṇau bhavataḥ /
5.20.3.[2]	āgantuvacanātirekādiṣṭakāpaśau dvādaśānuyājake atraivāgantuprakṣepaḥ /
5.20.4.[1]	devo vanaspatiriti navamaḥ /
5.20.4.[2]	devaṃ barhirvāritīnāmiti daśamaḥ /
5.20.5.[1]	sūktā preṣyeti saṃpreṣito 'gnimadyetyādikaṃ sūktavākapraiṣamāha /
5.20.5.[2]	dviyajamānake /
5.20.5.[3]	agnimadya hotāramavṛṇītāmimau yajamānau pacantau paktīḥ pacantau purolāśaṃ badhnantāvagnīṣomābhyāṃ chāgam /
5.20.5.[4]	bahuyajamānake /
5.20.5.[5]	agnimadya hotāramavṛṇateme yajamānāḥ pacantaḥ paktīḥ pacantaḥ purolāśaṃ badhnanto 'bhīṣomābhyāṃ chāgam /
5.20.5.[6]	purolāśadvitvabahutvayoḥ /
5.20.5.[7]	purolāśau purolāśān /
5.20.5.[8]	devatāpadamūhyaṃ yathādevatam /
5.20.5.[9]	chāgadvitvabahutvayoḥ /
5.20.5.[10]	chāgau chāgān /
5.20.5.[11]	striyāṃ chāgāṃ chāge chāgāḥ /
5.20.5.[12]	sūpasthā adya devo vanaspatirabhavadagnīṣomābhyāṃ chāgena /
5.20.5.[13]	devatāpadamūhyaṃ yathādevatam /
5.20.5.[14]	chāgadvitvbahutvayoḥ /
5.20.5.[15]	chāgābhyāṃ chāgaiḥ /
5.20.5.[16]	striyāṃ chāgayā chāgābhyāṃ chāgābhiḥ /
5.20.5.[17]	adhattāṃ taṃ medastaḥ /
5.20.5.[18]	ekadevatye /
5.20.5.[19]	adhattaṃ medastaḥ /
5.20.5.[20]	bahudevatye /
5.20.5.[21]	akṣaṃstaṃ medastaḥ /
5.20.5.[22]	paśudvitvabahatvayostau medastaḥ tānmedastaḥ /
5.20.5.[23]	prati pacatāgrabhīṣṭāmityatra pacatetyokārāntaṃ vājasaneyināṃ /
5.20.5.[24]	pratyagrabhīṣṭāṃ pacato yajamānasyetyarthaḥ /
5.20.5.[25]	api vā medasaśca paśośca sāttvaṃ dvivacanaṃ syāditi codanāsaṃdehātpacatetyanūhyam/ agrabhīṣṭāmityupariṣṭādvakṣyati /
5.20.5.[26]	avīvṛdhetāmiti ca /
5.20.5.[27]	paśupurolāśadvitvabahutvayoḥ /
5.20.5.[28]	purolāśābhyāṃ purolāśaiḥ /
5.20.5.[29]	tvāmadya ṛṣe ārṣeya ṛṣīṇāṃ napādityagniprārthanatvādanūhyāni /
5.20.5.[30]	avṛṇītāyaṃ yajamāna ityūhena /
5.20.5.[31]	pradarśita ūhaḥ pūrvatra /
5.20.5.[32]	tā yā devā deva dānānyadurityayathārthatvādanūhyam /
5.20.5.[33]	tānyasmai /
5.20.5.[34]	dviyajamānake tānyābhyāṃ /
5.20.5.[35]	bahuyajamānake tānyebhyaḥ /
5.20.6.[1]	prasaṅgenoktaṃ granthalāghavāya /
5.20.6.[2]	agnimadya hotāramavṛṇītāyaṃ sunvanyajamāna ityevamādikaṃ saumikākhyaṃ savanīyapaśau brūyāt /
5.20.6.[3]	atrāpi dviyajamānake/ agnimadya hotāramavṛṇītāmimau sunvantau yajamānau pacantau paktīḥ pacantau purolāśau badhnantau /
5.20.6.[4]	yathādevataṃ /
5.20.6.[5]	chāgau chāgān /
5.20.6.[6]	indrāya somaṃ sunvantau bhṛjjantau haribhyāṃ dhānāḥ /
5.20.6.[7]	bahuyajamānake/ agnimadya hotāramavṛṇateme sunvanto yajamānāḥ pacantaḥ paktīḥ pacantaḥ purolāśān badhnantaḥ /
5.20.6.[8]	yathādevataṃ /
5.20.6.[9]	chāgau chāgān /
5.20.6.[10]	indrāya somaṃ sunvanto bhṛjjanto haribhyāṃ dhānāḥ /
5.20.6.[11]	avīvṛdhetāmiti dvivacanaṃ savanīyadevatāṃ paśupurolāśadevatāṃ cābhipretya /
5.20.6.[12]	kuta etat /
5.20.6.[13]	aitareyaśruteḥ /
5.20.6.[14]	savanīyasya cetpaśapurolāśaṃ kuryuravīvṛdhetāṃ purolāśairityevaṃ brūyāt /
5.20.6.[15]	savanīyairevendro vardhate paśapurolāśena paśadevateti /
5.20.7.[1]	hotrā śaṃyorvāka ukte yathāprapannaṃ yenaiva mārgeṇa praviṣṭastenaivopaniṣkramyotsṛjyate /
5.20.7.[2]	vyavāyabhramaṇavāgyamādibhyaḥ /
5.20.7.[3]	utsṛjyate maitrāvaruṇaḥ /
5.20.7.[4]	nātra hṛdayaśūlopasthānāpekṣā /
5.20.8.[1]	śālāmiti patnīśālopalakṣaṇam /
5.20.8.[2]	tāṃ hotā gatvā patnīsaṃyājāntamagnīṣomīyamastamite samāpayati /
5.20.8.[3]	śālāgrahaṇaṃ sadasyevāvasthitasya patnīsaṃyājā mā bhūvan /
5.20.8.[4]	hotṛgrahaṇamutsṛjyate maitrāvaruṇaḥ śālāṃ gatveti saṃdehavyudāsārtham /
5.20.8.[5]	dvirabhyāso 'dhyāyaparisamāptau śiṣṭācārastadācaraṇaṃ cāyuṣyamiti /
6.1.1.[1]	agnīṣomīyeṇopavasathe paśunā yajata ityata ārabhya yaḥ paśvarthatayā karmakalāpa uktaḥ sa evānyeṣāṃ paśūnāṃ prakṛtirdraṣṭavyaḥ /
6.1.1.[2]	kutaḥ /
6.1.1.[3]	prāthamyādaṅgasākalyācca /
6.1.1.[4]	ūhayogyaṃ mantrajātaṃ prāyeṇa darśapūrṇamāsayoragnīṣomīye ca paśāvāmnātaṃ yato 'to vikṛtiṣūhacintā prastūyate /
6.1.2.[1]	ṛṣīṇāmidamārṣam /
6.1.2.[2]	kiṃ punastat /
6.1.2.[3]	āmnānamadhyayanaṃ mantrāṇām /
6.1.2.[4]	abhidhāyakamanabhidhāyakaṃ vā nohitavyaṃ prakṛtau /
6.1.2.[5]	kutaḥ /
6.1.2.[6]	apūrvatvātprakṛteḥ/ tena ghṛtavatīmadhvaryo srucamityekavacanaṃ dvayoḥ srucorādāpane 'nabhidhāyakamapi sat yathāmnātaṃ bhavati /
6.1.2.[7]	ārṣamāmnānaṃ mantrāṇāṃ prakṛtāviti yatnādavaidika ūhaḥ /
6.1.2.[8]	ato 'sya vināśe sarvaprāyaścittam /
6.1.3.[1]	yathārthamiti yo yo 'rthastaṃ tamabhidhātum /
6.1.3.[2]	uttarasyāṃ tatāvityuttarasyāmijyāyāṃ vikṛtāvityarthaḥ /
6.1.3.[3]	arthasya vikāro 'rthavikāraḥ /
6.1.3.[4]	ma ca kva ciddravyānyatvena kva cilliṅgānyatvena va citsaṅkhyānyatvena va cidvacanānyatvena kva cit prākṛtadravyābhāvena /
6.1.3.[5]	tasyārthavikārasyotpattirūpeṇānabhidhānāt /
6.1.3.[6]	utpattiḥ prakṛtiḥ /
6.1.3.[7]	tadrūpeṇa vaikṛtasyārthasyānabhidhānāt /
6.1.3.[8]	śabdavikāramanārṣaṃ vaikṛtārthābhidhāyakaṃ kriyamāṇamūhaṃ bruvate yājñikāḥ /
6.1.3.[9]	rūḍhā hi tasyeyaṃ saṃjñetyarthaḥ /
6.1.3.[10]	tadanvākhyānaṃ śāstrasaṃvyavahārārtham /
6.1.3.[11]	ūheddvidevatabahudevateṣu /
6.1.3.[12]	yathārthamūha ityevamādiṣu draṣṭavyam /
6.1.4.[1]	athādhattaṃ yajamānāya śaṃyoriti dviyajamānakabahuyajamānakeṣu yajamānasya vikāre prāpte vacanādṛkṣvanabhidhāne vikāro na vidyate /
6.1.4.[2]	yūyate vā etadṛco 'kṣaraṃ yadūhati /
6.1.4.[3]	tasmādṛcaṃ nohediti śrutyantare pratiṣedhāt /
6.1.5.[1]	āvaha devānyajamānāyeti prakṛtau /
6.1.5.[2]	dviyajamānake vikāre yajamānābhyām /
6.1.5.[3]	bahuyajamānake yajamānebhya iti /
6.1.5.[4]	nanu yathārthamuttarasyāṃ tatāviti lakṣaṇārambhādbahirādibhiḥ pratiṣedhācca vināpyu dāharaṇena siddhameva /
6.1.5.[5]	satyam /
6.1.5.[6]	prayoganiyamārthastvārambhaḥ /
6.1.5.[7]	ataḥ akartrabhiprāye 'pyanudeśe kṛtvā cintayā kriyāyāṃ yajamānaśabda eva prayoktavyo na prayogāntaramiti vakṣyamāṇasya śabdavikārasya saṃkṣepataḥ prayojanamucyate /
6.1.5.[8]	prayoganiyamārthamācāryeṇa sūtraṃ kṛtam /
6.1.5.[9]	ato 'yaṃ yathāpaṭhitaḥ kartavyo 'nyatra lākṣaṇikaḥ / 6. āśāsānā medhapatibhyāṃ medhamiti prakṛtāvagnīṣomābhiprāyaṃ dvivacanam /
6.1.5.[10]	ekadevatye paśau medhapataye /
6.1.5.[11]	bahudevatye medhapatibhyaḥ /
6.1.5.[12]	prayoganiyamārthaṃ vacanam /
6.1.5.[13]	etena strīpaśau medhāpatiriti na bhavati /
6.1.5.[14]	yajñābhidhāne tu medhaśabde vivakṣite devatāyāśca strītve sati medhapatnyā iti prayogasaṃdeho mā bhūditi / 7. medhapatibhyāṃ medhamityatra medhamityetatpaśupadam /
6.1.5.[15]	tatpaśudvitve medhau /
6.1.5.[16]	bahutve medhānityevaṃ prayoktavyam /
6.1.5.[17]	anārambhādyajñābhidhānamiti gamyeta prakaraṇāt /
6.1.5.[18]	tato 'nūhaḥ syāttasmātsūtrārambhaḥ /
6.1.5.[19]	strīpaśau medhām /
6.1.5.[20]	dvayormedhe /
6.1.5.[21]	bahuṣu medhāḥ /
6.1.5.[22]	ke cinmedhaśabdaṃ jātivacanaṃ manyante /
6.1.5.[23]	teṣāṃ strīpaśau medhīṃ medhyau medhīriti /
6.1.5.[24]	evaṃ chāgaleyināṃ sūtra evoha īdṛśaḥ paṭhitaḥ / 8. āttāmadyetyasya vikāraḥ /
6.1.5.[25]	ekadevatye ādadadya /
6.1.5.[26]	bahudevatye ādannadyeti /
6.1.5.[27]	prayoganiyamārthaṃ sūtram /
6.1.5.[28]	śrutyantarāt /
6.1.5.[29]	bhūte anadyatane laṅ syāt /
6.1.5.[30]	tataścāghasadaghasanniti prāpnuyāt /
6.1.5.[31]	nanu āttāmadyeti prakṛtau luṅaḥ prayogādādadādanniti yuktameva /
6.1.5.[32]	ucyate /
6.1.5.[33]	chāndasaḥ prākṛtaḥ prayogaḥ /
6.1.5.[34]	ūhena tu lākṣaṇikena bhavitavyam /
6.1.5.[35]	sa mā bhūditi sūtrārambhaḥ / 9. ghastāṃ nūnamityasya vikāraḥ /
6.1.5.[36]	ekadevatye ghastu nūnam /
6.1.5.[37]	bahudevatye ghasantu nūnamiti /
6.1.5.[38]	prayoganiyamaḥ śrutyantarāt /
6.1.5.[39]	lākṣaṇikaṃ attu nūnamiti /
6.1.5.[40]	tanna kartavyam /
6.1.5.[41]	chāndasamapi sūtroktaṃ kartavyam /
6.1.5.[42]	sūtrārambhasāmarthyāt / 10. aghattāṃ tamityasya vikāraḥ /
6.1.5.[43]	ekadevatye aghasattaṃ medastaḥ /
6.1.5.[44]	bahudevatye aghasaṃstaṃ medastaḥ /
6.1.5.[45]	aghasatāmiti nyāyyaṃ dvivacanam /
6.1.5.[46]	aghattāmiti chāndasam /
6.1.5.[47]	mantre ghasahvareti lerlukaṃ kṛtvā aghattāmiti tu sakārasya takārotpattiḥ /
6.1.5.[48]	adṛṣṭo varṇavyatyayastasyālākṣaṇikatvāt /
6.1.5.[49]	ekavacanabahuvacanayoḥ sakārasya śravaṇaṃ yuktam /
6.1.5.[50]	aghasadaghasanniti / 11. aghat ekadevatye /
6.1.5.[51]	akṣan bahudevatye /
6.1.5.[52]	rūpadvayametacchāndasaṃ aghattāmiti prākṛtasya varṇavyatyayasya chāndasatvasāmānyāt /
6.1.5.[53]	śrutyantarādvā prayoganiyamamaṅgīkṛtyācāryeṇopadiṣṭam / 12. upāva srakṣadrabhīyāṃsamiti paśuviśeṣaṇam /
6.1.5.[54]	tasya paśudvitve rabhīyāṃsāviva kṛtvī /
6.1.5.[55]	bahutve rabhīyama iva kṛtvī /
6.1.5.[56]	upamānasya saṃpratyarthe vopamārthe vobhayathā darśanāt /
6.1.5.[57]	yatra pakṣeṇāpyārṣacodanānugrahaḥ syātsa pakṣo jyāyāniti ūha eva na syāt /
6.1.5.[58]	iṣyate ca śrutyantarapāṭhāt /
6.1.5.[59]	tadarthaḥ sūtrārambhaḥ /
6.1.5.[60]	strīpaśāvapi ke cidicchanti /
6.1.5.[61]	rabhīyasīmiva rabhīyasyāviva rabhīyasīriveti / 13. agrabhīṣṭāmiti devatāvacanam /
6.1.5.[62]	agrabhīdityekadevatye /
6.1.5.[63]	agrabhīṣuriti bahudevatye /
6.1.5.[64]	hakārapratiṣedhārthaṃ sūtram /
6.1.5.[65]	hagrahorbhaśchandasīti prakṛtau hakārasya bhatvaṃ chāndasaṃ vikṛtāvapi vacanāttādṛśameva bhavati / 14. avīvṛdhetāmiti devatābhidhāyakam /
6.1.5.[66]	ekadevatye avīvṛdhata /
6.1.5.[67]	bahudevatye avīvṛdhanta /
6.1.5.[68]	hetukartrasaṃbhavādaṇijantādeva sicaḥ sthāne caṅa kṛto vyatyayena /
6.1.5.[69]	lākṣaṇikaṃ tu avardhiṣṭa avardhiṣateti /
6.1.5.[70]	tanmā bhūditi sūtrārambhaḥ / 15. tadaśyāditi sūktavāke yajamānasyāśīrvacanam /
6.1.5.[71]	tadyajamānake aśyāsuriti bhavati /
6.1.5.[72]	pradarśanārthametat /
6.1.5.[73]	tena dviyajamānake aśyāstāmiti siddhaṃ bhavati /
6.1.5.[74]	āśiṣāṃ sūktavāke parigaṇanādanāśīrarthametatpadamiti /
6.1.5.[75]	vyatyayena ca śnuśabdasya lopa iti manyamānaḥ kaścidaśnuyātāmaśnuyuriti dvivacanabahuvacane kuryāt /
6.1.5.[76]	tannivāraṇārthaṃ sūtram / 16. tadṛdhyātsūktavāka eva /
6.1.5.[77]	tasya pūrvokta eva nyāyaḥ /
6.1.5.[78]	ṛdhyāstāmiti dviyajamānake / 17. yadyadacīkamateti yajamānābhidhāyi /
6.1.5.[79]	tasya dviyajamānake yadyadacīkametām /
6.1.5.[80]	bahuyajamānake yadyadacīkamanteti /
6.1.5.[81]	acakametāṃ dvivacanamacakamanteti bahuvacanaṃ lākṣaṇikam /
6.1.5.[82]	tatsūtrārambhasāmarthyāt bādhyate / 18. itītiprakāre anena prakāreṇa yajamānābhyāṃ yajamānebhya ityādikaḥ śabdavikāraḥ kartavyaḥ /
6.1.5.[83]	vakṣyati /
6.1.5.[84]	saptadaśāgnīṣomīyā iti /
6.1.5.[85]	tatra hotā yakṣadagnīṣomau chāgasyachāgasyeti vīpsayā cābhidhānaṃ prāpnoti /
6.1.5.[86]	prakṛtānāṃ saptadaśānāṃ /
6.1.5.[87]	bahuvacanena vā chāgānāmiti /
6.1.5.[88]	tatra bahuvacanenaivābhidhānaṃ kāryam /
6.1.5.[89]	kutaḥ /
6.1.5.[90]	yajamānābhyāṃ yajamānebhya iti darśanāt /
6.1.5.[91]	evaṃ ca sati prātipadikopagrahau parasmaipadamātmanepadaṃ ca kālapuruṣā utpattivadbhavanti /
6.1.5.[92]	na vikriyante 'rthabhedāt /
6.1.5.[93]	teṣu vikriyamāṇeṣvanya evārthaḥ saṃpadyate /
6.1.5.[94]	śabdavikāra iti /
6.1.5.[95]	yaḥ śabdo vikartuṃ śakyate sa eva vikartavyo nāvyayam /
6.1.5.[96]	tadvīpsayaivānekārthābhidhāyakaṃ bhavati /
6.1.5.[97]	tataḥ purāpurā nābhyāḥ /
6.1.5.[98]	antarantarevetyādi siddhaṃ bhavati /
6.1.6.[1]	stṛṇīta barhiḥ /
6.1.6.[2]	sūryaṃ cakṣurgamayatāt /
6.1.6.[3]	diśaḥ śrotram /
6.1.6.[4]	vātaṃ prāṇam /
6.1.6.[5]	antarikṣamasum /
6.1.6.[6]	ekadhāsya tvacaṃ /
6.1.6.[7]	purā nābhyāḥ /
6.1.6.[8]	antarevoṣmāṇam /
6.1.6.[9]	mātā manyatāmityevamādīni jñātināmāni /
6.1.6.[10]	śyenamasya vacaḥ /
6.1.6.[11]	śalā doṣaṇī /
6.1.6.[12]	kaśyapevāṃsā /
6.1.6.[13]	kavaṣā srekaparṇeti padadvayam /
6.1.6.[14]	ūvadhyagohaṃ pārthivam /
6.1.6.[15]	asnā rakṣaḥ saṃsṛjatādityetāni sūtrapaṭhitāni vikāre 'pyanūhyāni /
6.1.6.[16]	yathāsamāmnātam /
6.1.6.[17]	prakṛtivadvikāreṣu bhavanti /
6.1.6.[18]	neti vaktavye yathāsamāmnātavacanamadhikārārtham /
6.1.7.[1]	codanāśabdenātrābhidheyamucyate /
6.1.7.[2]	na tu kriyāpravartakaṃ vacanam /
6.1.7.[3]	tatra prakāśyasya saṃdehe yathāgne tvaṃ sūktavāgasi tadasmai devā rāsantāmityevamādau agnipade āhavanīye hotṛguṇaviśiṣṭe vā vikṛtiṣvapi yathāsamānātaṃ kartavyam /
6.1.8.[1]	śeṣaśabda ekadeśavācī /
6.1.8.[2]	bhūtaśabda upamāyām /
6.1.8.[3]	śeṣabhūtāni śeṣatulyāni sākāṃkṣasya mantrasya nirākāṃkṣīkaraṇāni /
6.1.8.[4]	apūrvāṇi pūrvamantramadhye apaṭhitāni tāni yathāsamānātaṃ bhavanti /
6.1.8.[5]	yatra na samāmnātāni tatra na bhavantītyarthaḥ /
6.1.8.[6]	tata upahūtau vāyurindravāyū saha prāṇena saha varcasā tayorahamupahūtaḥ saha prāṇena saha varcasetyevamanto mantro na bhakṣayāmītyadhyāhāraḥ /
6.1.9.[1]	āya ita uttaro vakṣyamāṇako granthaḥ /
6.1.9.[2]	tatra nigadā yajurviśeṣāḥ /
6.1.9.[3]	te ca yathāsamāmnātaṃ bhavanti /
6.1.9.[4]	caśabdānnividaśca /
6.1.9.[5]	praiṣāstūhyante pratīkagrahaṇaṇat /
6.1.9.[6]	ya ete praiṣāśca nigadāśceti ca vyapadeśāt /
6.1.9.[7]	āyagrahaṇādagne mahāṁ asi brāhmaṇa bhāratetyevamādīnāmūhaḥ /
6.1.10.[1]	ekadhāsya tvacamāchyatādityatraikadhāśabdasyānekapaśau vīpsā /
6.1.10.[2]	avyayatvādayatnasiddhe sūtrārambhaḥ iti samāsena vetyasyāpi vikalpo yathā syāditi /
6.1.10.[3]	tena dvidhā tridhetyevamādyapi siddhaṃ bhavati / 24. ṣaḍviṃśatirasya vaṅkraya ityatra ṣaḍviṃśatiśabdasyānekapaśau vīpsā / 25. anantarasūtradvayoktamitikaraṇena parāmṛśyate /
6.1.10.[4]	tadā bhavati /
6.1.10.[5]	samāsena vā prayogaḥ saṅkhyāsaṃkalanenetyarthaḥ /
6.1.10.[6]	tadyathā /
6.1.10.[7]	dvipaśau dvāpañcāśadenayorvaṅkrayaḥ /
6.1.10.[8]	ṣalaśītiśate ityekādaśinyām /
6.1.11.[1]	vaṅkrīsaṅkhyāsaṃkalpanasya prayogaḥ /
6.1.11.[2]	eṣa śobhanataraḥ pakṣo 'bhipreta ācāryasya /
6.1.11.[3]	tadarthaṃ nyāyavacanam /
6.1.12.[1]	ekadevatadvidevatayoścābhidheyayoḥ śabdāntarayoḥ śabdāntareṇa parāmṛśyamānayorbahuvacanaṃ kāryam /
6.1.12.[2]	tadyathā /
6.1.12.[3]	nirūḍhapaśubandhe vyūhanamindrāgnī vanaspatistamapanudantviti /
6.1.12.[4]	nanvetadudāharaṇaṃ prakṛtivatsiddham /
6.1.12.[5]	ucyate /
6.1.12.[6]	mantragate 'bhidhāne kva cidanyathāpi darśanāt saṃdehaḥ syāditi /
6.1.12.[7]	tadyathā /
6.1.12.[8]	upahūtau vāyuriṃdravāyū iti prakramya tayorahamupahūta iti dvivacanenaiva parāmarśastadevaṃ saṃdeho mā bhūditi sūtram /
6.1.13.[1]	samānajātīyayoḥ puṃstriyoḥ saha vaktavyayoḥ puṃvatprayogaḥ kāryaḥ /
6.1.13.[2]	tadyathā /
6.1.13.[3]	meṣaśca meṣī ca meṣau /
6.1.14.[1]	apiśabdo vikalpārthaḥ /
6.1.14.[2]	taraśabda īṣadarthe /
6.1.14.[3]	anyatarasyāṃ śabdapravṛttau mithuneṣu puṃvadbhāvaikaśeṣau na bhavataḥ /
6.1.14.[4]	indrendrāṇyāviti yathā pitarāvityatra bhinnāyāmapīti samāsavikalpārthaṃ sūtram /
6.1.15.[1]	karata evāgnīṣomāvityatrāyamevaśabdo devatānāmadheyena sahākārāntaḥ saṃdhīyamāno dṛṣṭaḥ /
6.1.15.[2]	vānaspatyamaitrāvaruṇādipraiṣeṣu makārāntaḥ /
6.1.15.[3]	tasya vikṛtiṣu vyavasthā kriyate /
6.1.15.[4]	devatānāmadheyasya svarāderdvidevatyasya yatsaṃdhānaṃ evaṃśabdena karataśabdapūrveṇa talluptamakāreṇa kāryam /
6.1.15.[5]	tataḥ sāmarthyādakāreṇa sandhirbhavati /
6.1.15.[6]	tadyathā /
6.1.15.[7]	karata evāgnīṣomau /
6.1.15.[8]	karata evāśvinau /
6.1.15.[9]	karata evendrāgnī /
6.1.15.[10]	karata evendravāyū iti /
6.1.15.[11]	svarāderiti vacanādiha na bhavati /
6.1.15.[12]	karata evaṃ mitrāvaruṇā /
6.1.15.[13]	dvidevatyasyeti vacanādiha na bhavati /
6.1.15.[14]	karadevamagniriti /
6.1.16.[1]	paśubahutve 'pi sati yaḥ sūktavākapraiṣe badhnañchabdo 'sau sakṛdeva bhavati /
6.1.16.[2]	na pratipaśu āvartate /
6.1.17.[1]	sūpasthā adya devo vanaspatirabhavadityetatpaśubhede 'pi sakṛdbhavati /
6.1.17.[2]	vyākhyāto 'gnīṣomīyaḥ prakṛtiḥ paśūnāmiti sarvavidhānāṃ paśūnāṃ prakṛtimabhidhāya tatprasaṅgenobhayavidhānāha
6.1.18.[1]	rauḍhyādādityodagayanasyādāvante ca tayorevāhnoraindragno nirūḍhapaśubandhaḥ kāryaḥ /
6.1.18.[2]	kutaḥ /
6.1.18.[3]	śrutyantarāt /
6.1.18.[4]	nirūḍho nitya ityarthaḥ /
6.1.19.[1]	pratisaṃvatsaraṃ prāvṛṣi śaradi vasante veti śākhāntaroktānāmanyatamasmin kāryaḥ /
6.1.20.[1]	trayastriṃśatpabhājanā iti śrutau parigaṇanāt śākhāntaracoditeṣu kāmyeṣvanuṣṭhānasaṃdeho mā bhūditi sūtrārambhaḥ /
6.1.20.[2]	śrutau tu svaśākhādṛṣṭānāṃ parigaṇanamarthavādārtham /
6.1.20.[3]	ekādaśinyau parjanyo vāyustvaṣṭā prajāpatiḥ /
6.1.20.[4]	sūryoṣamitrāvaruṇau trayaśca pitaro 'ditiḥ // 1 //
6.1.20.[5]	śunāsīrau trayastriṃśadete vai paśubhājanāḥ /
6.1.20.[6]	guṇādeṣāmananyatvamabhinnau kaprajāpatī // 2 //
6.1.21.[1]	sarve paśavo 'gnipraṇayanādayo hṛdayaśūlopasthānāntāḥ somārthamagnīṣomīyaṃ sāvanaṃ ca muktvā /
6.1.21.[2]	praṇayanasya somārthasya vibhavanyāyāt /
6.1.21.[3]	hṛdayaśūlopasthānamanayoḥ pratiṣidhyate śākhāntarāt /
6.1.21.[4]	sa vai nāgnīṣomīyasya paśoḥ karoti nāgneyasyeti śatapathaśruteḥ /
6.1.22.[1]	paśvadhikāro 'nuvartate /
6.1.22.[2]	paśunā svatantreṇa yakṣyamāṇasya prāgagnyanvādhānāt /
6.1.22.[3]	āgnāvaiṣṇavī sadyaskālā iṣṭirbhavati /
6.1.22.[4]	paśunā yakṣyamāṇa āgnāvaiṣṇavamekādaśakapālaṃ purolāśaṃ nirvapediti carakāṇām /
6.1.22.[5]	somatantrastheṣu paśuṣu naiṣā /
6.1.22.[6]	ta ekaśataṃ prayājānuyājā bhavantīti śrutau jñāpakāt /
6.1.22.[7]	tathā paśamatsu cāturmāsyeṣu pūrvedyuḥ pāśukaṃ karmeti vadannetat jñāpayati /
6.1.22.[8]	guṇabhūteṣu paśuṣu nāgnāvaiṣṇavī bhavati /
6.1.22.[9]	ato notsargapaśviṣṭakāpaśvaindrāpauṣṇasautrāmaṇīviśākhayūpartupaśuṣu /
6.1.22.[10]	cakārādancārambhaṇīyā ceti /
6.1.22.[11]	caśabdaḥ vāśabdasyārthe ke cidāhuḥ /
6.1.22.[12]	yakṣyamāṇasaṃyogenāgnāvaiṣṇavī paṭhitā /
6.1.22.[13]	ārambhasaṃyogenānvārambhaṇīyeti /
6.1.22.[14]	prathamaprayoge vikalpo 'yam /
6.1.22.[15]	sarvāsveva vikṛtiṣu prathamaprayoge 'nvārambhaṇayāṃ ke cidāhuḥ /
6.1.22.[16]	apare yājñikā vikṛtiṣvanvārambhaṇīyāṃ necchanti /
6.1.22.[17]	anayopapattyā /
6.1.22.[18]	iyaṃ hyārambhaṇīyā upadeśena darśapūrṇamāsayoraṅgamatideśena vikṛtīnām /
6.1.22.[19]	bahiśca prayogātkriyate /
6.1.22.[20]	sā prakṛterdarśapūrṇamāsayorvikṛteśca sauryādīnāṃ tantreṇa vijñāyate /
6.1.22.[21]	katham? ucyate /
6.1.22.[22]	yathaiva yūpaścākarmakatvāditi /
6.1.22.[23]	yūpaḥ prakṛteragnīṣomīyasya vikṛteśca savanīyānubandhyayostantreṇa bhavati /
6.1.22.[24]	evamiyaṃ tantreṇa prakṛtivikṛtyarthā bhaviṣyati /
6.1.22.[25]	nanu ca sarvavikṛtīnāṃ prakrāntatvātprakrāntāparisamāptidoṣa evaṃ prāpnoti /
6.1.22.[26]	netyucyate /
6.1.22.[27]	naiṣa doṣaḥ /
6.1.22.[28]	sarvavikṛtīnāṃ kartumaśakyatvāt /
6.1.22.[29]	evaṃ ca iṣṭyāvṛttau sakṛdārambhasaṃyogāditi sakṛdārambhaṇīyā labhyate /
6.1.22.[30]	itarathāsyā āvṛttiḥ syāt /
6.1.22.[31]	yannvidamatra vyākhyāyate apravṛttapūrvasya kartuḥ pravartanamārambhaḥ dvitīyādiprayoge ca nāpravṛttapūrvaḥ kartā ata ārambhābhāvānna prayājavadārambhaṇīyā ceti tadayuktam /
6.1.22.[32]	yasmātprathamo hi padārthaḥ karmaṇa ārambha ucyate sa punaḥpunarapi kriyāmārabhamāṇasya bhavatyeva /
6.1.22.[33]	pratidinamapi pākaṃ kurvan pākamārabhata ityucyate /
6.1.22.[34]	rūpe ca śastrasya samāpte rūpāntaraṃ prakramamāṇo rūpāntaraṃ prārabhata ityucyate /
6.1.22.[35]	evaṃ ca cāturmāsyābhyāvṛttau tadārambhārthāyā vaiśvānarapārjanyāyā āvṛttiḥ sidhyati itarathā hi dvitīyādiprayoge ārambhavābhāvānna syāt /
6.1.22.[36]	kṛtatvāt /
6.1.23.[1]	codakaprāptamapi sadetadeva ucyate /
6.1.23.[2]	dīkṣaṇīyādharmaprāpaṇārtham /
6.1.23.[3]	evameva śākhāntaraśravaṇāt /
6.1.23.[4]	tato 'parāhṇe paurṇamāsīvikāraḥ pañcadaśasāmidhenīkopāṃśuhavirvirājau sviṣṭakṛto nitye vetyate vidhayaḥ siddhā bhavanti /
6.1.23.[5]	kṛtsnā ceyamiṣṭiśca śabdāt /
6.1.24.[1]	prakṛtādagnīṣomīyādanyasminpaśau sūtavāke nāmagrahaṇaṃ yajamānasya kāryam /
6.1.24.[2]	caśabdānirvacanaṃ cāśiṣāmiti /
6.1.24.[3]	prāktārtīyasavanikyā ityevamādyukte 'pi anyatra cāgnīṣomīyādityucyate /
6.1.24.[4]	tena viśeṣavacanātmāmānyasya bādho mā bhūditi /
6.1.25.[1]	vakṣyamāṇamanuvacanaṃ prātaranuvākaḥ /
6.1.25.[2]	tatprabhṛti yānyādipradiṣṭāni ādiṃ gṛhītvā viniyuktāni tāni śastrānuvacanayoḥ sūktāni sakalāni veditavyāni /
6.1.25.[3]	iha paribhāṣā sūktabaddhatvapradeśaprasaṅgāt /
6.1.26.[1]	śastrānuvacanebhyo 'nyatrādipradeśe 'pyekāṃ pratīyāt /
6.2.1.[1]	ūrdhvamardharātrānmahārātram /
6.2.1.[2]	tasmin prātaranuvākārthaṃ hotāmantrito 'greṇāgnīdhrīyaṃ dhiṣṇyaṃ tiṣṭhan prapadaḥ agrapadbhyāṃ sthitaḥ prāgdigupasthānādevamavastho japati /
6.2.2.[1]	bhūḥ prapadya ityevamādikaṃ pitṛbhyaḥ pratinamaskārebhyo vo 'pi nama ityevamantaṃ mantraṃ prapado japati /
6.2.2.[2]	namaḥ pitṛbhya iti prācīnopavītī /
6.2.2.[3]	<6.2.3 3. vakṣyamāṇairmantraiḥ yathārūpaṃ ca mantraliṅgebhyo devatāḥ /
6.3.1.[1]	asyāṃ me prācyāṃ diśītyevamādinā mantreṇa prācīm /
6.3.1.[2]	tadabhimukho 'nyadiksthe 'pi candramasyupatiṣṭhate /
6.3.2.[1]	asyāṃ me dakṣiṇasyāṃ diśītyevamādinā mantreṇa dakṣiṇāṃ yathārūpamupatiṣṭhate /
6.3.2.[2]	dakṣiṇāmiti niyamārtham /
6.3.2.[3]	nairṛtyāṃ mṛtyuriti saṃdehaḥ syāt /
6.3.3.[1]	asyāṃ me pratīcyāṃ diśītyevamādinā mantreṇa pratīcīṃ yathārūpamupatiṣṭhate /
6.3.4.[1]	udīcyanuvādaḥ savyāvṛdvidhānārthaḥ /
6.3.5.[1]	upatiṣṭhata iti sarvatrānuvartate /
6.3.5.[2]	diganuvādaḥ prāṅityasya vidhānārthaḥ /
6.3.6.[1]	asminme antarikṣa ityevamādinā antarikṣamupatiṣṭhate /
6.3.6.[2]	prāṅevādhikārāt /
6.3.7.[1]	upatiṣṭhata iti vākyaśeṣo 'nuvartata eva /
6.3.8.[1]	bṛhadrathantare ma ityata ārabhya sutrāmāṇaṃ pṛthivīṃ dyāmanehasamityetayarcā saha japitvā /
6.3.8.[2]	anantaraṃ kiṃ karoti / 9. japānantaraṃ dakṣiṇena bāhunāvṛttyāgnīdhrīye 'gnau bhūrbhuvaḥ svarityevamādikairmantraiḥ svāhākārāntaiḥ ṣalāhutīḥ sruveṇa hutvā tataḥ savyāvṛddhavirdhānayoḥ pūrvasyāṃ dvāryupaviśet /
6.3.9.[1]	devebhyaḥ prātaryāvabhyo 'nubrūhītyukto hiṃkāramapi madhyamena sthānena kṛtvā prātaranuvākākhyamanuvacanamāha /
6.3.10.[1]	prātaranuvāke yāḥ paṅktayastāsāmayaṃ dharmaḥ /
6.3.10.[2]	trīnpādānsaṃdhāyāvasyet dvābhyāṃ pādābhyāṃ praṇuyāt /
6.3.11.[1]	anucyetyetadita ūrdhvamanuvartate /
6.3.11.[2]	yāvatpratipriyatamamiti /
6.3.11.[3]	āpo revatīḥ kṣayathā hi vasva ityetāmāporevatīsaṃjñitāṃ triranūcya tata āgneyaṃ ṛtumanvāha /
6.3.11.[4]	athoṣasyamiti prāgata āgneyaḥ kraturucyate /
6.3.11.[5]	athānuṣṭubhamiti prāgato gāyatramucyate /
6.3.11.[6]	anayoḥ saṃjñākaraṇaṃ bāhulyārthaṃ śāstrasaṃvyavahārārthaṃ ca /
6.5.1.[1]	kratuṃ vakṣyāmīti śeṣaḥ /
6.5.1.[2]	anuvacanaikadeśasya vakṣyamāṇasya saṃjñā prāgāśvināt / 2. athaśabdaḥ kramārtho 'nuvartate /
6.5.1.[3]	gāyatramiti saṃjñā cānvarthā /
6.5.2.[1]	kasta uṣaḥ kadhapriya iti tisra ca etāḥ / 4. prati ṣyā sūnarī janī saptakaṃ sūktam /
6.5.3.[1]	kramārthe 'thaśabdaḥ /
6.5.3.[2]	saṃjñārthaṃ cānuṣṭubhamiti /
6.5.4.[1]	uṣo bhadrebhirā gahi sūtaṃ catuṣkam /
6.5.5.[1]	uṣasyamiti vartate /
6.5.6.[1]	upo ruruce yuvatirna yoṣetyādīni catvāri sūktāni /
6.5.6.[2]	ūnaviṃśatiretāḥ /
6.5.7.[1]	uktārthaḥ /
6.5.8.[1]	pratyudati sūkaṃ ṣaṭkam / 11. saha vāmena na uṣaḥ /
6.5.8.[2]	ṣolaśarcaṃ sūtram /
6.5.9.[1]	kṛtavyākhyānam /
6.5.10.[1]	uṣastaccitramā bharati tisra ṛcaḥ /
6.5.11.[1]	uktārtham /
6.5.12.[1]	etā u tyā uṣasaḥ ketumakrateti catasra ṛcaḥ /
6.5.13.[1]	kṛtavyākhyānam /
6.5.14.[1]	mahe no adya bodhayeti daśarcaṃ sūktam /
6.7.1.[1]	apa iṣya hotarityevamukto 'dhvaryuṇā hotā pra devatretyetatsūktaṃ pañcadaśakaṃ dvādaśa parihāpya vakṣyamāṇena krameṇānubrūyāt /
6.7.2.[1]	pra devatretyatastrirvacanamagaṇayitvā navānūcya tato 'dhvaryuṇā āhutāvapsu hūyamānāyāmekādaśīmanubrūyāt /
6.7.3.[1]	ānīyamānāsvapsu daśamīmanubrūyāt /
6.7.3.[2]	apa iṣya hotarityukta iti saṃpreṣavacanādapsviti gamyate /
6.7.4.[1]	prati yadāpo adṛśramāyatīriti dṛśyamānāsu apsu tadā dhāreṣu sāmarthyāt /
6.7.5.[1]	maitrāvaruṇacamasasya vasatīvarīṇāṃ ca saṃparke kriyamāṇe samanyā yantyupa yantyanyā ityetāmanubrūyāt /
6.7.6.[1]	āpo na devīrupa yanti hotriyamityetāmanubrūyāt /
6.7.6.[2]	hotṛcamase 'vanīyamānāsvapsu /
6.7.7.[1]	ā dhenavaḥ payasā turṇyarthā ityanubrūyāddhavirdhānamānīyamānāsvapsu /
6.7.7.[2]	ā dhenava iti sūtādipradeśāt sūktaṃ prāpnoti /
6.7.7.[3]	tannivṛttyarthaṃ sarvāmuktvetyuktam /
6.7.7.[4]	ekāmuktvetyarthaḥ /
6.7.7.[5]	ṛgantena praṇavenāvasyet /
6.7.8.[1]	adhvaryavaiṣīrapā 3 ityanena mantreṇādhvaryuṃ pṛcchet /
6.7.8.[2]	abhyāvṛtya tiṣṭhantamadhvaryuṃ vacanāt /
6.7.9.[1]	adhvaryuḥ pratyāhoteva namnamuriti /
6.7.10.[1]	adhvaryavaiṣīrapā ityadhvaryuṇā pṛṣṭenoteva namnamuriti pratyuktastāsvadhvaryavādhāvetyevamādikaṃ nigadaṃ pratipadyate /
6.7.10.[2]	nigadagrahaṇaṃ yasya pītvā mada ityasyā api nigadapratipattyartham /
6.7.10.[3]	tenāvivākye na saṃpādanam /
6.7.10.[4]	nigadatvāt / 11. upaviśatīti sūtracchedaḥ /
6.7.10.[5]	ambayo yantyadhvabhirityetāṃ ardharcaṃ cottarasyā uktvā tataḥ / 12. upotthāya tatastasminneva pradeśe 'dhvaryumanvādṛtya tadabhimukhaḥ sthitvottarām /
6.7.10.[6]	kasyāḥ /
6.7.10.[7]	ambaya ityetasyā adhyardhāyāḥ /
6.7.10.[8]	tatastā no hinvantvadhvaramityardhamapo devīriti ca sakalāmevamadhyardhāmanūcya / 13. pra devatretyasya prakṛtatvāt upottamām /
6.7.10.[9]	tadavastha eva caśabdāt / 14. yasyopottamānūktā tasyaivottamayā paridhāya parisamāpya pra devatretyādikamanuvacanaṃ tataḥ / 15. paryāvṛtya prāṅmukhaḥ sthitvā yata upotthitastasminnevopaviśatyanyasyānupadeśāt /
6.8.1.[1]	prāṇaṃ ma ityādinā mantreṇopāṃśusaṃjñakaṃ grahaṃ hūyamānamanuprāṇiti /
6.8.1.[2]	anuniśvasitītyarthaḥ /
6.8.2.[1]	apānaṃ ma ityādinā mantreṇāntaryāmasaṃjñakaṃ grahaṃ hūyamānamanvavāniti /
6.8.2.[2]	prāṇamantaḥ praveśayatītyarthaḥ /
6.8.3.[1]	uttareṇāhavanīyamantarvedyeva bahiṣpavamānākhyena stotreṇa stuvate chandogāḥ /
6.8.3.[2]	sūtrārambho 'sya pradeśasyāstavasaṃjñārthaḥ /
6.8.3.[3]	stotrasya cāsya bahiṣpavamānasaṃjñārthaḥ yāvacca stuvate tāvanmaitrāvaruṇa āste /
6.8.3.[4]	na tūpaveśanaprasavamātram /
6.8.4.[1]	oṃ stuteti sūtrāntaḥ /
6.8.4.[2]	stuvatsūdgātṛṣu dakṣiṇato brahmā maitrāvaruṇaścopaviṣya vakṣyamāṇena krameṇa japaprasavau kurutaḥ /
6.8.4.[3]	prāṅmukho maitrāvaruṇa upaviśet paribhāṣitatvāt /
6.8.4.[4]	brahmaṇo vacanaṃ yajamānanivṛttyartham /
6.8.4.[5]	sa tūdgātṛsamīpe upaviśet /
6.8.4.[6]	aupagātraṃ hyasya bhavatīti śruteḥ /
6.8.5.[1]	brahman stoṣyāmaḥ praśāstarityuktau evamudgātṛbhirbrahmā maitrāvaruṇoktāvanantaraṃ kurutaḥ /
6.8.6.[1]	āyuṣmatya ityādikaṃ prasave ityevamantamekārāntaṃ mantraṃ japitvā tataḥ /
6.8.7.[1]	oṃ stuteti plutādinā savanadharmeṇaikasvaryamāhatuḥ /
6.8.8.[1]	yaḥ pūrvokta āyuṣmatya ityādijapapūrvaḥ oṃ stutetyeṣa prasavaḥ sarveṣāṃ stotrāṇāṃ pāribhāṣikaḥ /
6.8.8.[2]	nanu anukta evāyaṃ prathamadṛṣṭatvāditareṣu buddhimānanveṣyati /
6.8.8.[3]	neti brūmaḥ /
6.8.8.[4]	ānumāniko buddhyanvayaḥ pāribhāṣikeṇa pratyakṣavihitena bādhyate /
6.8.8.[5]	tadarthaṃ vacanam /
6.8.9.[1]	asato metyādikaṃ mṛtyormāmṛtaṃ gamayetyevamantaṃ mantraṃ yajamāno japet /
6.8.9.[2]	kasminnavadhau /
6.8.9.[3]	pavamānānupasariṣyan pavamānānupayāsyannityarthaḥ /
6.8.10.[1]	śyeno 'sītyādikaṃ yajñasyodṛcamityantaṃ mantraṃ yajamāno japet /
6.8.10.[2]	stute bahiṣpavamāne /
6.8.11.[1]	suparṇo 'si patvā triṣṭupchandā ityevamādikaṃ mantraṃ yajamāno japet /
6.8.11.[2]	stute mādhyandine pavamāne /
6.8.12.[1]	sakhāsi patvā jagacchandā ityevamādikaṃ mantraṃ yajamāno japet /
6.8.12.[2]	stute ārbhave pavamāne /
6.8.13.[1]	śyeno 'si patvā gāyatracchandā iti nirākāṅkṣe 'pi mantre yo 'yamanu tvā rabha ityādika udarko 'bhyadhika iava mantraḥ samāna itarayorapi mantrayoḥ /
6.8.13.[2]	vyūḍhacchandasyapi daśarātra eteṣāmanūhaḥ /
6.8.13.[3]	sarvasvārādiṣu cāvikāraḥ /
6.8.13.[4]	kutaḥ /
6.8.13.[5]	uttarayoḥ pavamānayośchandobahule 'pi sati sarveṣāmanupalakṣaṇāt /
6.8.14.[1]	upahūtā devā ityādikaṃ mantraṃ śrotreṇa tvā bhavayāmītyevamantaṃ stute bahiṣpavamāne hotā japet /
6.8.14.[2]	hotṛvacanaṃ yajamānādhikāranivṛttyartham /
6.9.1.[1]	savaneṣu bhavaḥ savanīyaḥ /
6.9.1.[2]	vapayā prātaḥsavane caranti puroḍāśena mādhyandine aṅgaistṛtīyasavana iti ya uktaḥ sa āgneyaḥ kartavyaḥ /
6.9.1.[3]	evameva śrutatvāt /
6.9.2.[1]	aindrāgno vā savanīyaḥ paśuḥ kāryaḥ /
6.9.2.[2]	ya eṣa ālabhyate tametamaindrāgnaḥ syāditi haika āhuriti śruteḥ /
6.9.3.[1]	aikādaśinā vā āgneyasārasvatasaumyapauṣṇabārhaspatyavaiśvadevaindramārutaindrāgnasāvitravāruṇāḥ /
6.9.3.[2]	ete vā savanīyā bhavanti /
6.9.3.[3]	prajāpatiḥ prajāḥ sṛṣṭvā riricāna ivāmanyatetyupakramya savanīyaprakaraṇa evaikādaśinīpāṭhāt /
6.9.3.[4]	vāśabdātirekāt stomāyanaṃ vā śrutyantarācca /
6.9.4.[1]	eko yūpa eṣāṃ ta ime ekayūpāḥ paśavaḥ aikādaśinā anye vā /
6.9.4.[2]	tatraikayūpeṣvaikādaśineṣu kriyamāṇeṣu pratipaśu parivyayaṇīyā tristrirāvartate /
6.9.4.[3]	pratitrikaṃ cāvasānaṃ bhavati /
6.9.4.[4]	raśanāpṛthakvāt raśanāsaṃpraiṣapṛthaktvādityarthaḥ /
6.9.4.[5]	atha yadyekayūpa ekādaśinīmālabheranpaśaupaśāvevādhvaryuḥ saṃpreṣyati paśaupaśāveva yuvā suvāsāḥ parivīta āgāditi saiva paridhānīyā sā parivīyamāṇāyeti śruteḥ /
6.9.5.[1]	vakṣyamāṇo vidhiḥ /
6.9.5.[2]	nanu ekayūpeṣvaikādaśineṣūktamarthānnānāyūpeṣu bhaviṣyati /
6.9.5.[3]	satyam /
6.9.5.[4]	nekādaśineṣveva/ apyaśvamedhapuruṣamedhādiṣu yathā syādevamarthaṃ vacanam /
6.9.6.[1]	āhavanīyasaṃnidhisthe parivyayaṇīyamuktvā navasu yūpeṣvañjanti vetyekā /
6.9.6.[2]	ucchrayaṇīyāḥ pañca /
6.9.6.[3]	parivyayaṇīyā cetyetāḥ sapta /
6.9.6.[4]	pratiyūpaṃ navasvāha /
6.9.6.[5]	nanu saptaivaitāḥ /
6.9.6.[6]	ataḥ saptagrahaṇaṃ niyamārtham /
6.9.6.[7]	tena daśame 'hanyucchrayasvetyanuṣṭubapi noddhartavyā /
6.9.7.[1]	ekādaśe yūpe 'yaṃ viśeṣaḥ /
6.9.7.[2]	prākṛte 'nuvacane yo'yamūrdhva ū ṣu ṇa iti bārhataḥ pragāthastamuktvā prāk paridhānīyāyā yānvo naro devayanto nimimyuriti sūktaśeṣamuttamāvarjamanvāha /
6.9.8.[1]	dvādaśa upaśayo bhavati /
6.9.8.[2]	vitaṣṭha iti nirjñāta adhvaryave /
6.9.8.[3]	taṃ parisamāpte ekādaśasyānuvacane uttamayānumantrayate /
6.9.8.[4]	vanaspate śatavalaśa ityetayā /
6.9.9.[1]	pūrvedyurapyucchrayaṇamadhvaryuvaśādbhavati /
6.9.9.[2]	tatra madhyamasya parivyayaṇāntaṃ nityameva /
6.9.9.[3]	dakṣiṇottarāṇāṃ yūpānāṃ parivyayaṇavarjaṃ karma /
6.9.9.[4]	tādṛśe 'dhvaryubhiḥ kriyamāṇe pūrvayā paridadhyāt ūrdhvo na ityetayā /
6.9.10.[1]	saṃtāno 'nuvacanāvicchedaḥ /
6.9.10.[2]	sa yasyābhipretaḥ sa saṃtānārtho hotā /
6.9.10.[3]	so 'rdharcenaiva kāṅkṣet /
6.9.10.[4]	vāśabda uttarasūtraprayojanaḥ /
6.9.10.[5]	evakārakaraṇamiṣṭataro 'yaṃ pakṣa iti jñāpanārtham /
6.9.11.[1]	vāśabdo vikalpārtho 'nuvartate /
6.9.11.[2]	samānajātīyānusamayaḥ kartavyaḥ /
6.9.11.[3]	katham /
6.9.11.[4]	sarveṣāmañjavīyāḥ sarveṣāmucchrayaṇīyāḥ sarveṣāṃ parivyayaṇīyā iti /
6.9.12.[1]	keṣāṃ cidadhvaryūṇāṃ yūpebhyo 'jyamānebhyo 'nubrūhītyūhena saṃpraiṣaḥ /
6.9.12.[2]	tatrānuvacanamekādaśe 'ntareṇa parivyayaṇīyāṃ pragāthaṃ ca yānvo nara iti ca sūktaśeṣamanvāheti /
6.9.12.[3]	yathaikādaśe tathoheneti vaktavye tulyārthatāmekādaśagrahaṇasyottamagrahaṇasya ca darśayati /
6.9.12.[4]	tena yadekādaśa uktaṃ taduttame yūpe 'śvamedhapuruṣamedhayorapi siddhaṃ bhavati /
6.9.13.[1]	savanapaśadevatāmāvāhya vanaspatiṃ ca /
6.9.13.[2]	videśasthayāgeṣvapi prājāpatyādiṣvayamevāvāhanakramo vacanāt / 14. indraṃ vasumantamityādyāḥ savanadevatāḥ /
6.9.13.[3]	tathā caiva śrutatvāt /
6.9.13.[4]	ato yatrāpyanyadevatyāni savanāni tatrāpyūhaḥ siddho bhavati /
6.9.13.[5]	aniruktasavanacodanāyāmāvāhane 'pyaniruktatā /
6.9.14.[1]	kātyāyane vyūhadarśanāt /
6.9.14.[2]	paśadevatāprayuktaṃ savanadevatānāmapi bhavatīti /
6.9.14.[3]	tadāśaṅkānivṛttyarthaṃ /
6.9.14.[4]	sviṣṭakṛtsūktavākapraiṣeṣu pratiṣedhaḥ /
6.9.15.[1]	sūktavāke vikalpaḥ /
6.9.15.[2]	yādṛśaṃ prakṛtau nigamanaṃ havirajuṣatahavirajuṣateti tādṛśaṃ savanadevatā labhante /
6.9.15.[3]	nigacchantīti vacanāt /
6.9.15.[4]	indro vasumānsavanamajuṣateti hi syāt savanabhāktvāt /
6.9.16.[1]	adhvaryū saṃmṛśya ṣaṇmorvoriti japitvā pracārānupūrvyeṇa vakṣyamāṇake pravṛtātyākhye āhutī juhoti /
6.9.17.[1]	juṣṭo vāca ityādinā sarasvatyā ityevamantena mantreṇa pūrvāhutiṃ juhoti /
6.9.17.[2]	yadā mukhyaḥ kuryātparārthānīti mukhyo dviyajamānake juhoti /
6.9.17.[3]	bahuyajamānake vā /
6.9.17.[4]	tadā yathārthamūhaḥ /
6.9.17.[5]	sa ucyate /
6.9.17.[6]	juṣṭau vāco bhūyāsva juṣṭau vācaspateriti dviyajamānake /
6.9.17.[7]	juṣṭā vāco bhūyāsma juṣṭā vācaspateriti bahuyajamānake /
6.9.17.[8]	nānte svāhākāraḥ kṛtatvāt purastātsvāhākāreṇeti ca śrutau mantraviśeṣaṇāt /
6.9.18.[1]	uttarāmāhutimamantrikāṃ juhuyāt /
6.10.1.[1]	agne naya supathā rāye asmānityāgneyasya paśorvapāyāḥ puronuvākyā /
6.10.1.[2]	tvaṃ pārayā navyo asmāniti paśupurolāśasya puronuvākyā /
6.10.1.[3]	alamasmadyuyodhyamīvā iti paśoḥ puronuvākyā /
6.10.1.[4]	evametāstisraḥ /
6.10.1.[5]	vakṣyati /
6.10.1.[6]	tisrastisraḥ pūrvā puronuvākyā vapāyāḥ purolāśasya paśoriti /
6.10.1.[7]	tatra tāvatpuronuvākyā uktāḥ /
6.10.1.[8]	bhuvo yajñasya rajasaśca neteti vapāyā yājyā /
6.10.1.[9]	pra vaḥ śakrāya bhānave bharadhvamiti paśupurolāśasya yājyā /
6.10.1.[10]	pra kāravo mananā vacyamānā iti paśoryājyā/ vakṣyati /
6.10.1.[11]	tisrastisra uttarā yājyā iti /
6.10.1.[12]	evaṃ sarveṣu ṣaṭkeṣu yojyam /
6.10.2.[1]	ā no divo bṛhataḥ parvatādā /
6.10.2.[2]	sarasvatīṃ devayanto havante /
6.10.2.[3]	sarasvatyabhi no neṣi vasyaḥ /
6.10.2.[4]	pāvīravī kanyā citrāpuḥ /
6.10.2.[5]	pra codasā dhāyasā satra eṣā /
6.10.2.[6]	imā juhānā yuṣmadā namobhiḥ /
6.10.2.[7]	ityayaṃ ṣaṭkaḥ sārasvatasya /
6.10.3.[1]	tvaṃ soma pra cikito manīṣā /
6.10.3.[2]	tvamimā oṣadhīḥ soma viśvāḥ /
6.10.3.[3]	somo dhenuṃ somo arvantamāśum /
6.10.3.[4]	yā te dhāmāni divi yā pṛthivyām /
6.10.3.[5]	aṣālhaṃ yutsu pṛtanāsu paprim /
6.10.3.[6]	yā te dhāmāni haviṣā yajanti /
6.10.3.[7]	etā ṣaṭ saumyasya /
6.10.4.[1]	pūṣemā āśā anu veda sarvāḥ /
6.10.4.[2]	prapathe pathāmajaniṣṭa pūṣā /
6.10.4.[3]	pathaspathaḥ paripatiṃ vacasyā /
6.10.4.[4]	śukraṃ te anyadyajataṃ te anyat /
6.10.4.[5]	yāste pūṣannāvo antaḥ samudre /
6.10.4.[6]	pūṣā subandhurdiva yā pṛthivyāḥ /
6.10.4.[7]	iti ṣaṭkaṃ pauṣṇasya /
6.10.5.[1]	ā daivyā vṛṇīmahe 'vāṃsi /
6.10.5.[2]	ā vedhasaṃ nīlapṛṣṭhaṃ bṛhantam /
6.10.5.[3]	bṛhaspatiḥ samajayadvasūni /
6.10.5.[4]	sa hi śuciḥ śatapatraḥ sa śundhyuḥ /
6.10.5.[5]	sa suṣṭubhā sa ṛgvatā gaṇena /
6.10.5.[6]	sa ā no yoniṃ madatu preṣṭhaḥ /
6.10.5.[7]	ityetāḥ ṣaḍ bārhaspatyasya /
6.10.6.[1]	viśve adya maruto viśva ūtau /
6.10.6.[2]	yaṃ devāso 'vatha vājasātau yaṃ trāyadhve yaṃ pipṛthātyaṃhaḥ viśve devāḥ śṛṇutemaṃ havaṃ me /
6.10.6.[3]	ye ke ca jmā mahino ahimāyāḥ /
6.10.6.[4]	te hi yajñeṣu yajñiyāsa ūmāḥ sadhasthaṃ viśve /
6.10.6.[5]	stīrṇe barhiṣi samidhāne agnau sūkrena mahā /
6.10.6.[6]	etāḥ ṣaḍ vaiśvadevasya /
6.10.7.[1]	indraṃ naro nemadhitā havante /
6.10.7.[2]	indro rājā jagataścarṣaṇīnām /
6.10.7.[3]	indra kṣatramabhi vāmamojaḥ /
6.10.7.[4]	uruṃ no lokamanu neṣi vidvān /
6.10.7.[5]	ā no viśvābhirūtibhiḥ sajoṣāḥ /
6.10.7.[6]	ā te śuṣmo vṛṣabha etu paścāditi ṣaḍaindrasya /
6.10.8.[1]	gomadaśvāvadrathavatsuvīram /
6.10.8.[2]	haye naro maruto mṛḍatā naḥ /
6.10.8.[3]	śacī vo havyā marutaḥ śacīnām /
6.10.8.[4]	arā ivedacaramā aheva /
6.10.8.[5]	yā vaḥ śarma śaśamānāya santi /
6.10.8.[6]	yūyamasmānnayata vasyo accha /
6.10.8.[7]	etā ṣaṇmārutasya /
6.10.9.[1]	ubhā vāmindrāgnī āhuvadhyai /
6.10.9.[2]	ā vṛtrahaṇā vṛtrahabhiḥ śuṣmaiḥ /
6.10.9.[3]	tā yodhiṣṭamabhi gā indra nūnam /
6.10.9.[4]	śuciṃ nu stomaṃ navajātamadya /
6.10.9.[5]	gīrbhirvipraḥ pramatimicchamānaḥ /
6.10.9.[6]	pra carṣaṇibhyaḥ pṛtanāhaveṣu /
6.10.9.[7]	etā ṣaḍaindrāgnasya /
6.10.10.[1]	ā no devaḥ savitā cāyamāṇaḥ /
6.10.10.[2]	ā devo yātu savitā suratnaḥ /
6.10.10.[3]	savitā yantraiḥ pṛthivīmaramṇāt /
6.10.10.[4]	vāmamadya savitarvāmamu śvaḥ /
6.10.10.[5]	ye te panthāḥ savitaḥ pūrvyāsaḥ /
6.10.10.[6]	asmabhyaṃ taddivo yaḥ pṛthivyāḥ /
6.10.10.[7]	etā ṣaṭ sāvitrasya /
6.10.11.[1]	astabhnād dyāmasuro viśvavedāḥ /
6.10.11.[2]	tattvā yāmi brahmaṇā vandamānaḥ /
6.10.11.[3]	ava te heḍo varuṇa namobhiḥ /
6.10.11.[4]	evā vandasva varuṇaṃ bṛhantam /
6.10.11.[5]	imāṃ dhiyaṃ śikṣamāṇasya deva /
6.10.11.[6]	uduttamaṃ varuṇa pāśamasmat /
6.10.11.[7]	etāḥ ṣaḍvāruṇasya /
6.10.12.[1]	etā ṛco yājyānuvākyā aikādaśinānāṃ bhavanti /
6.10.13.[1]	na kevalamaikādaśinānāmevaite ṣaṭkāḥ kiṃ tarhi anyeṣāmapyevaṃdevatānāṃ paśūnām /
6.10.13.[2]	neṣṭiṣvevaṃdevatāsvapi /
6.10.13.[3]	paśava iti vacanāt /
6.11.1.[1]	indrā nu pūṣaṇā vayamityādyā aindrāpauṣṇasya paśoḥ ṣaḍ bhavanti /
6.11.2.[1]	somā pūṣaṇā jananā rayīṇāmityetāḥ ṣaṭ somāpauṣṇasya paśoḥ /
6.11.3.[1]	saṃ vāṃ karmaṇā samiṣā hinomītyetāḥ ṣaḍaindrāvaiṣṇavasya paśoḥ /
6.11.4.[1]	nāsatyābhyāṃ barhiriva pra vṛñje /
6.11.4.[2]	ṣaḍetā āśvinasya paśorbhavanti /
6.11.5.[1]	viṣṇornu kaṃ vīryāṇi pra vocam /
6.11.5.[2]	etāḥ ṣaḍvaiṣṇavasya paśoḥ /
6.11.6.[1]	rātrī vyakhyadāyatī /
6.11.6.[2]	etāḥ ṣaḍrātryā bhavanti /
6.11.6.[3]	rātridevatyasya paśoḥ /
6.11.7.[1]	bhūriṃ dve acarantī carantam /
6.11.7.[2]	etāḥ ṣaḍ dyāvāpṛthivīyasya paśoḥ /
6.11.8.[1]	janīyanto nvagrava ityetāstisraḥ /
6.11.8.[2]	sa vāvṛdhe naryo yoṣaṇāsu /
6.11.8.[3]	divyaṃ suparṇaṃ vāyasaṃ bṛhantaṃ /
6.11.8.[4]	yasya vratamiti ca ṣaṣṭhī khailikā /
6.11.8.[5]	etāḥ ṣaṭ sarasvataḥ /
6.11.8.[6]	sarasvānnāma devatāviśeṣastasya /
6.11.9.[1]	ya imā viśvā bhuvanāni juhvadityetāḥ ṣaṭ caturthī parihāpya vaiśvakarmaṇasya paśorbhavanti /
6.11.10.[1]	10 ā te pitarmarutāṃ sumnametu /
6.11.10.[2]	etāḥ ṣaḍ raudrasya paśoḥ /
6.11.11.[1]	ahaṃ rudrebhirvasubhiścarāmīti vāgdevatyasya paśoretāḥ ṣaḍ bhavanti /
6.11.12.[1]	uktānāṃ ṣaṭkānāmayaṃ viniyogaḥ /
6.11.12.[2]	sūtroktena krameṇa pratiṣaṭkaṃ tistrastisraḥ pūrvāḥ puronuvākyāḥ kartavyāḥ /
6.11.12.[3]	ekā vapāyāḥ /
6.11.12.[4]	ekā paśapuroḍāśasya /
6.11.12.[5]	ekā paśoḥ /
6.11.12.[6]	evameva tisrastisra uttarā yājyāḥ /
6.11.13.[1]	savanīyasya paśoḥ ke citpaśapuroḍāśaṃ na kurvanti tulyatvādupālambhyayasyāpi /
6.11.14.[1]	karaṇaṃ paśupuroḍāśasyetyeṣa eva nyāyaḥ /
6.11.14.[2]	kutaḥ /
6.11.14.[3]	somārthaiḥ savanīyahavirbhiḥ paśvarthasya nivṛttiranyāyyeti /
6.11.15.[1]	sāvitraśca vāgdevatyaścopāṃśu bhavataḥ /
6.11.15.[2]	na kevalaṃ pradeśāntaroktau sauryaprājāpatyau /
6.11.16.[1]	paśugaṇe pratipaśu manotāsūtramāvartate kālabhedāt /
6.11.17.[1]	prātaranuvākādi prātaḥsavanam /
6.11.17.[2]	tasminprātaḥsavane parivyayaṇīyādi vapāntaṃ pāśukaṃ karma kṛtvā yathāprapannamupaniṣkramyāgnīṣomīyavadupaspṛśya cātvāle /
6.11.17.[3]	prāptasyānuvādaḥ kramārthaḥ /
6.12.1.[1]	vakṣyamāṇena vidhinā dhiṣṇyānvakṣyamāṇānupasthāya sadaḥ praviśanti /
6.12.1.[2]	hotā maitrāvaruṇo 'cchāvāko grāvastut brahmā brāhmaṇācchaṃsī potāgnīdhraḥ sadasyo yajamānaśca /
6.12.1.[3]	yugapacchākhāntarādbahuvacanācca /
6.12.1.[4]	svaśākhāyāṃ tu te namasitā hotāramatisṛjanta iti hotaivopasthātā /
6.12.2.[1]	agreṇa havirdhāne tiṣṭhanto nopastheyasamīpaṃ gatvā taṃtamīkṣamāṇā anyadiṅmukhā api /
6.12.2.[2]	na kevalaṃ prāṅmukhā udaṅmukhā vā /
6.12.3.[1]	samrāḍasītyevamādinā mantreṇāhavanīyamupatiṣṭhante /
6.12.4.[1]	udarko 'nuṣaṅga ityeko 'rthaḥ /
6.12.4.[2]	raudrādirmantraśeṣa uttareṣvapyanuṣaktavyaḥ /
6.12.4.[3]	tānsadaḥ prasrapsyannamasyati namo nama iti śruteḥ /
6.12.5.[1]	ananuṣaṅgo vā śākhāntarāt /
6.12.6.[1]	apijo 'si duvasvānityanena mantreṇopatiṣṭhante /
6.12.6.[2]	yo 'gnirāhavanīye mathitvānuprahṛtaḥ /
6.12.7.[1]	pariṣadyo'si pavamāna ityanena mantreṇāstavamupatiṣṭhante /
6.12.7.[2]	āstava ucyate yatra bahiṣyapamānena cchandogāḥ stuvate /
6.12.8.[1]	pratakvāsi nabhasvānityanena mantreṇa cātvālamupatiṣṭhante /
6.12.9.[1]	kavyo 'si havyasūdana ityanena mantreṇa paśuśrapaṇamupatiṣṭhante /
6.12.10.[1]	samuhyo 'si viśvabharā ityanena mantreṇa utkaramupatiṣṭhante /
6.12.11.[1]	dakṣiṇāvṛto bhūtvā vibhūrasi pravāhaṇa ityanena mantreṇāgnīdhramupatiṣṭhante /
6.12.12.[1]	sadaścāgnīdhraṃ ca praviśanto yathākālaṃ tayorevopari dvārasthūṇāviśākhasthaṃ valīkādyabhimṛśanti divaspṛṣṭhamasītyevamādinā mantreṇa /
6.12.13.[1]	tasya dvārāvityevamādinā mantreṇobhābhyāṃ hastābhyāṃ dvāryau saṃmṛśya praviśeyuḥ / 14. āgnīdhrīyaṃ praviśyottareṇāgniṃ gacchanti /
6.12.13.[2]	ye sadaḥ praviṣṭāḥ santaḥ pratyañco dhiṣṇyānatikrāmanti /
6.12.13.[3]	ke punaste /
6.12.13.[4]	yajamānagrāvastutsadasyavarjitāḥ /
6.12.13.[5]	yeṣāṃ saṃcaraṃ vakṣyati agreṇottareṇa sarvān dhiṣṇyāngacchantītyevamādinā granthena /
6.12.14.[1]	malimluco 'sītyevamādinā mantreṇāsādamacchāvākasyopatiṣṭhante /
6.12.14.[2]	taṃ ca vakṣyati /
6.12.14.[3]	acchāvākaḥ sīdetyukto'greṇa sada uttareṇa srutimupaviśyeti /
6.12.15.[1]	vahnirasītyādinā mantreṇa hotṛdhiṣṇyamupatiṣṭhante /
6.12.15.[2]	dhiṣṇyagrahaṇaṃ sado'dhikāranivṛttyartham /
6.12.16.[1]	dhiṣṇyādhikārī 'nuvartate /
6.12.16.[2]	śvātro 'si ityādinā mantreṇa maitrāvaruṇadhiṣṇyamupatiṣṭhante /
6.12.17.[1]	tutho 'sītyādinā mantreṇa brāhmaṇācchaṃsino dhiṣṇyamupatiṣṭhante /
6.12.18.[1]	uśigasītyādinā mantreṇa potṛdhiṣṇyamupatiṣṭhante /
6.12.19.[1]	avasyurasītyādinā mantreṇa neṣṭṛdhiṣṇyamupatiṣṭhante /
6.12.20.[1]	aṃhārirasi bambhārirityevamādinā mantreṇācchāvākadhiṣṇyamupatiṣṭhante /
6.12.21.[1]	śundhyurasi mārjālīya ityanena mantreṇa mārjālīyamupatiṣṭhante /
6.12.21.[2]	tatraiva sthitā avekṣyetyārambhāt /
6.12.22.[1]	śundhyurasyupasadya ityanena mantreṇa brahmasadanamupatiṣṭhante /
6.12.22.[2]	avekṣyaiva /
6.12.22.[3]	tatraiva sthitāḥ /
6.12.23.[1]	ṛtadhāmāsi svarjyotirityanena mantreṇaudumbarīm /
6.12.23.[2]	avekṣyopatiṣṭhante /
6.12.23.[3]	tatraiva sthitāḥ /
6.12.24.[1]	samudro 'si viśvavyacā ityanena mantreṇa sada upatiṣṭhante /
6.12.24.[2]	tatraiva sthitāḥ /
6.12.24.[3]	antarbahiścānuvīkṣya /
6.12.25.[1]	ajo 'syekapādityanena mantreṇa śālāmukhīyamupatiṣṭhante /
6.12.25.[2]	patnīśālāsaṃnidhisthāḥ /
6.12.26.[1]	ahirasi budhnya ityanena mantreṇa prājahitamupatiṣṭhante /
6.12.26.[2]	prājahitaściraṃtano gārhapatyaḥ /
6.12.27.[1]	annadāsyannapatirityanena mantreṇa vrataśrapaṇamupatiṣṭhante /
6.12.27.[2]	vrataśrapaṇo dakṣiṇāgniḥ /
6.12.27.[3]	sattreṣu keṣāṃ cinnānāgārhapatyavrataśrapaṇāḥ /
6.12.27.[4]	teṣāṃ yathāsvamupasthānamūho vā /
6.12.27.[5]	ahayaḥ sva budhyāḥ /
6.12.27.[6]	annadāḥ sthānnapataya iti /
6.13.1.[1]	agnayaḥ sagarā ityevamādinā mantreṇa sarvān dhiṣṇyānupatiṣṭhante /
6.13.1.[2]	sadasaḥ purastāttiṣṭhantaḥ /
6.13.1.[3]	tatra hi bahavo dṛśyante /
6.13.1.[4]	bhūyasāṃ sādharmyāt /
6.13.2.[1]	adhvana ityādinā pathi stādityevamantena mantreṇādityamupasthāyānantaram /
6.13.3-4.[1]	acchāvākadhiṣṇyaṃ yāvadagreṇa tatastānsarvānuttareṇa /
6.13.3-4.[2]	evaṃ gacchatāṃ dakṣiṇadhiṣṇyodakṣiṇadhiṣṇyaḥ pūrvo gacchet / 6. gatvā svadhiṣṇyapradeśaṃ dakṣiṇadhiṣṇyodakṣiṇadhiṣṇyaḥ svasthasvastha dhiṣṇyasya paścādupaviśet /
6.13.5.[1]	dvitīyaṃ sadograhaṇaṃ sadaḥpraveśadharmaprāpaṇārtham /
6.13.5.[2]	śiṣṭaṃ nigadavyākhyātam /
6.13.6.[1]	ete ye praviṣṭāste nāsamāpte savane paścimena dvāreṇa niḥsaranti śrutyantaravacanāt /
6.13.7.[1]	avidyamānadhiṣṇyānāmantareṇa hotṛdhiṣṇyaṃ maitrāvaruṇadhiṣṇyaṃ cāsamāpte savane saṃcaro bhavati /
6.13.7.[2]	prāggatiṣu brahmaṇo'parayā dvārā praviṣṭatvāt /
6.13.7.[3]	pratyaggatiṣvitareṣāṃ pūrvayā dvārā praviṣṭatvāt /
6.13.8.[1]	sadasyanyatra vā ye dhiṣṇyavantasteṣāṃ svaṃsvaṃ dhiṣṇyamuttareṇāgnīdhrasya prāggatiṣūttareṇa svaṃ dhiṣṇyaṃ pratyaggatiṣvapareṇa /
6.13.9.[1]	yadyadhikṛtāḥ svakāryeṇodañco gaccheyuḥ pañcārdhenāgnīdhrīyasya gaccheyuḥ /
6.13.9.[2]	svarucyodaggacchatāmeṣa visaṃsthitasaṃcaraḥ /
6.13.10.[1]	dakṣiṇā ced vrajeyurmārjālīyasya paścārdhena vā vrajeyuḥ /
6.13.11.[1]	yenaiva mārgeṇa gatāstenaivāvyāvartamānāḥ pratyāyanti /
6.13.11.[2]	caśabdādavilambitam /
6.13.12.[1]	ūrdhvaṃ prātaḥsavanādyatprasarpaṇamucyate tatra samastopasthānaprabhṛtināgnayaḥ sagarā ityādinā yathoktena mantrakarmakalāpena prasarpanti /
6.13.13.[1]	yadādhvaryurāha praśāstaḥ prasuhītyoṃ sarpateti praśāsta āheti saṃpraiṣavaśātsaṃmantreṣu cchando geṣu sṛptā ṣoḍaśinamupayantīti ca śrutidarśanāt prāptasya samastopasthānaprabhṛterādityopasthānaṃ rātriparyāyāśvinayoḥ pratiṣidhyate /
6.13.13.[2]	anyatra daivānmānuṣādvā pratibalāt /
6.13.13.[3]	kālotkarṣe satyastamite 'pyādityopasthānaṃ prāptyartham /
6.13.13.[4]	tatra hi prāṇa upastheyo yadayaṃ prāṇo 'dhyātmamityarthavādāt /
6.13.13.[5]	dvirabhyāso 'dhyāyaparisamāptau śiṣṭācārastadācaraṇaṃ cāyuṣyamiti /
6.13.13.[6]	iti śāṅkhāyanaśrautasatrabhāṣye ṣaṣṭho 'dhyāyaḥ samāptaḥ /
6.13.13.[7]	śāṅkhāyanakasūtrasya samaṃ śiṣyahitecchayā /
6.13.13.[8]	varadattasuto bhāgyamānartīyo 'karonnavam //
7.1.1.[1]	śrutikrameṇa sadaḥ prasarpādanantaraṃ savanīyapurolāśapracāramāha /
7.1.1.[2]	prasṛpyeti prasarpaṇānuvādaḥ paribhāṣāsūtrairvyavahitatvāt /
7.1.1.[3]	prātaḥsavanasavanīyāṅgārthaḥ prasarpaṇasyānuvāda iti vṛddhasaṃpradāyaḥ /
7.1.1.[4]	atha haviṣpaṅktyā caranti paśavo vai haviṣpaṅktiḥ paśūnāmevāptyai tāni vai pañca havīṃṣi bhavanti dadhi dhānāḥ saktavaḥ purolāśaḥ payasyeti śruteḥ /
7.1.1.[5]	evaṃrūpeṣvapi haviḥṣu purolāśairityuktaṃ paurṇamāsīvikārārtham /
7.1.1.[6]	savanīyasaṃjñākaraṇaṃ śāstrasaṃvyavahārārtham /
7.1.2.[1]	dhānāvantaṃ karambhiṇamiti puronuvākyā bhavati /
7.1.2.[2]	vaiśvāmitrīranusavanamityādiśruteḥ /
7.1.3.[1]	hotā yakṣadindraṃ harivāṁ ityādiko 'nusavanaṃ savanīyapurolāśānāṃ praiṣaḥ /
7.1.3.[2]	anusavanamiti prasaṅgamupajīvatā lāghavārthamihaivoktaṃ /
7.1.3.[3]	taittirīyāṇāmitarayorapi savanayoḥ payasyāsti /
7.1.3.[4]	tadupalakṣaṇapratiṣedhārthaṃ yathāsamāmnātavacanam /
7.1.4.[1]	savanīyahaviḥpraiṣasya yathāsavanamabhidadhatprayogaṃ karoti /
7.1.4.[2]	vakṣyatyutsargiṇāmayane yaddevato vā savanīyaḥ syāt tatra paśutantre havīṃṣyanvāyātayantīti /
7.1.4.[3]	tatra savanapadānāṃ saviśeṣaṇānāmutsargaḥ kathaṃ nāma syāt /
7.1.4.[4]	savanābhāvādityevamarthaṃ sūtram /
7.1.5.[1]	tādṛśenaivānusavanaṃ yathāsavanābhidhāyinā praiṣeṇa yajati /
7.1.5.[2]	kimaviśeṣeṇa /
7.1.5.[3]	netyucyate /
7.1.5.[4]	uddhṛtya hotāyakṣamityevaṃśabdamuddhṛtya hotaryajaśabdaṃ ca /
7.1.5.[5]	indramityasya devatādeśanasyoddhāraḥ /
7.1.5.[6]	sapraiṣe tu na vidyata iti paribhāṣitatvāt /
7.1.5.[7]	uddhṛtyādeśapadamiti cāśvalāyanasyāsaṃdigdhamādeśapadametat /
7.1.6.[1]	savanīyahaviḥsviṣṭakṛto vaiśvāmitrīranusavanamityādyaviśeṣaśruteḥ /
7.1.7.[1]	hotā yakṣadagniṃ purolāśānāmityevamādikaḥ sarveṣu savaneṣu haviṣpaṅktyāṃ sviṣṭakṛtpraiṣo bhavati /
7.1.8.[1]	anusavanameva caśabdāt /
7.1.8.[2]	samānamanyatprātaḥsavaneneti siddhe 'nusavanavacanaṃ niyamārtham /
7.1.8.[3]	tato yatrāpi paśupurolāśasya savanīyānāṃ va samānaḥ sviṣṭakṛttatrāpyeṣa eva praiṣo yājyā ca /
7.1.8.[4]	avacane tu na syāt /
7.1.8.[5]	purolāśasviṣṭakṛtsamavāye 'pi iti yatnāt /
7.2.1.[1]	aindravāyavaśca maitrāvaruṇaśca dvau grahayāgau āśvinaśca tṛtīya ityete dvidevatyasaṃjñā anenaiva krameṇa savanīyapurolāśānantaraṃ bhavanti /
7.2.2.[1]	mādhucchandasyāvabhirūpe dvidevatyānāṃ prathamasya puronuvākye vāheti śruteḥ /
7.2.3.[1]	hotā yakṣadāyumagregāḥ /
7.2.3.[2]	hotā yakṣadindravāyū arhantetyevamādiko praiṣau /
7.2.4.[1]	ayaṃ pibā madhūnām /
7.2.4.[2]	śatenā no abhiṣṭibhiḥ /
7.2.4.[3]	ete yājye bhavataḥ /
7.2.4.[4]	śrutyantarāt /
7.2.5.[1]	gārtsamadīṃ ca maidhātithīṃ cottarayorabhirūpe anvāheti śruteḥ /
7.2.6.[1]	hotā yakṣanmitrāvaruṇetyevamādikaḥ praiṣo bhavati /
7.2.7.[1]	śrutyantarāt /
7.2.8.[1]	prātaryujā vi bodhayetyāśvinasya puronuvākyā /
7.2.8.[2]	maidhātithīṃ ceti śruteḥ /
7.2.9.[1]	hotā yakṣadaśvinā nāsatyetyevamādikaḥ praiṣo bhavati /
7.2.10.[1]	vāvṛdhānā śubhaspatī iti yājyā /
7.2.10.[2]	śrutyantarāt /
7.2.11.[1]	dvidevatyānāmayaṃ vaiśeṣiko dharmaḥ /
7.2.12.[1]	tasmādanavānaṃ yajatīti śruteḥ /
7.2.13.[1]	itarayorasaṃbhavāt aindravāyavagrahaṇaṃ niyamārtham /
7.2.13.[2]	tenottarayoḥ ṣaṣṭhe 'pyahani na dvau praṇavau /
7.2.13.[3]	aindravāyavasya ca dvāveva na catvāraḥ /
7.2.14.[1]	aindravāyavasyaiva nānāvaṣaṭkāre eva /
7.2.14.[2]	ataśca ṣaṣṭhe 'hanyapyaindravāyavasya dvau vaṣaṭkārau pāruchepyostadyadābhistadaharna vaṣaṭkurvantīti śrutijñāpakam /
7.2.14.[3]	itarayorapyekaiko vaṣaṭkāraḥ /
7.2.14.[4]	etadeva jñāpakam /
7.2.15.[1]	vaṣaṭkāradive 'pi sati purastājjapo yeyajāmahojaḥsahaḥ sakṛdeva /
7.3.1.[1]	aitu vasuḥ purūvasurityanena mantreṇa aindravāyavamadhvaryurhastādgṛhītvāporṇutya dakṣiṇamūruṃ tasminnidadhyāt /
7.3.1.[2]	nihitānāṃ cācchādanamavekṣaṇaṃ ca na kuryādā pratibhakṣitasya śeṣasya ninayanāt /
7.3.2.[1]	aitu vasurvidadvasurityanena mantreṇa maitrāvaruṇaṃ pratigṛhya taṃ dakṣiṇenendravāyavaṃ nītvā tasya dakṣiṇataḥ paścānnidadhāti /
7.3.3.[1]	aitu vasuḥ saṃyadvasurityanena mantreṇāśvinaṃ pratigṛhya taṃ dakṣiṇena pūrvāvaindravāyavamaitrāvaruṇau nītvā tayorevottarataḥpaścānnidadhāti /
7.3.3.[2]	saṃlagnānnidadhyāt /
7.3.3.[3]	abhidhānata ivābhita iti śruteḥ /
7.3.3.[4]	tānavagṛhyāste netpravartantā iti śruteḥ /
7.3.3.[5]	svayaṃ dhārayet /
7.3.3.[6]	apravartanaparatvādanyo 'pi vā dhārayet /
7.3.4.[1]	yāḥ somadravyasaṃbandhena yājyā vidhīyante tāsu sarvāsu somasyāgne vīhītyanuvaṣaṭkārasaṃjñako mantro yājyātvena bhavati /
7.3.4.[2]	anvarthasaṃjñā ceyaṃ vaṣaṭkāramanubhavatīti /
7.3.4.[3]	na saṃpraiṣamapekṣata ityarthaḥ /
7.3.4.[4]	yatrāpyukthaśā yaja somānāmiti saṃpraiṣastatrāpi somasyāgne vīhītyekavacanameva /
7.3.4.[5]	sarvagrahaṇāt /
7.3.4.[6]	dvidevatyādīnparihāpya /
7.3.4.[7]	nānuvaṣaṭkarotīti śruteḥ /
7.3.5.[1]	agnītpātnīvatasyopāṃśu yaja /
7.3.5.[2]	mātrā tū yākṣīriti taittirīyāṇāṃ saṃpraiṣaḥ /
7.3.5.[3]	tatra pratiṣedho 'nyatra vikalpaḥ /
7.4.1.[1]	unnīyamānebhyaścamasebhya ityukta unnīyamānasūktamā tvā vahantu haraya ityetat /
7.4.1.[2]	tā vai navānvāha nava nvā atra camasānunnayantīti śruteḥ /
7.4.1.[3]	ṣalu haike prātaḥsavana unnīyamānebhyo 'nvāhurityayaṃ pakṣo neṣṭaḥ sūktavacanāt /
7.4.1.[4]	saṃpraiṣapāṭhaḥ kramārthaḥ /
7.4.2.[1]	hotā yakṣadindraṃ prātaḥ prātaḥsāvasyetyevamādikaṃ praiṣaṃ maitrāvaruṇo 'nvāha /
7.4.2.[2]	pūrvaṃ cānuvacanam /
7.4.2.[3]	paribhāṣitatvāt /
7.4.3.[1]	idaṃ te somyaṃ madhviti prasthitānāṃ yājyeti śruteḥ /
7.4.4.[1]	nṛcacasamityevamādinā mantreṇa hotṛcasamasaṃjñakaṃ camasaṃ hotā pratīkṣate /
7.4.5.[1]	vayodhasamityevamādinā mantreṇa prakṛtaṃ hotṛcamasaṃ pratigṛhṇīyāt /
7.4.6.[1]	prakṛtaṃ hotacamasamuraḥ saṃsparśayeddvidevatyāṃścorusthān /
7.4.7.[1]	pūrvamunnīyamānasūktenānūcyamānena ye camasā unnītāste sarva eva vaṣaṭkāreṇa hutāḥ /
7.4.7.[2]	tataścatvāraḥ sadaḥ praveśitāḥ /
7.4.7.[3]	hotṛbrahmodgātṛyajamānacamasāḥ /
7.4.7.[4]	śiṣṭānāṃ punarunnītānāṃ vakṣyamāṇā hotrakasaṃjñakā yajanti /
7.4.8.[1]	mitraṃ vayaṃ havāmaha ityetayā maitrāvaruṇo yajati /
7.4.9.[1]	indra tvā vṛṣabhamityetayā brahmapuruṣo brāhmaṇacchaṃsī hotrako yajati /
7.4.10.[1]	brahmapuruṣa eva hotrakaḥ potā maruto yasya hi kṣaya ityetayā yajati /
7.4.11.[1]	neṣṭādhvaryupuruṣo hotrakaḥ /
7.4.11.[2]	so 'gne patnīrityetayā yajati /
7.4.12.[1]	ukṣānnāya vaśānāyetyetayāgnīdhro brahmapuruṣo hotrako yajati /
7.4.13.[1]	ayālagnīdityetasminnadhvaryuṇokte 'yālityāgnīdhro brūyāt /
7.4.13.[2]	nanu kathametajjñāyate 'dhvaryuṇokta iti /
7.4.13.[3]	ucyate /
7.4.13.[4]	uttarasūtre hotṛvacanāt /
7.4.14.[1]	sa bhadramityādikaṃ savanadharmeṇāha hotā /
7.4.15.[1]	somabhakṣaparibhāṣeyam /
7.4.15.[2]	anāramya kiṃciducyate /
7.4.15.[3]	utkṣipya somapātraṃ prāgbhakṣaṇāt /
7.4.15.[4]	bhakṣayiṣyanta iti bhaviṣyatprayogāt /
7.4.15.[5]	yājñikairnāmadheyairna laukikaiḥ /
7.4.15.[6]	asāvityāmantritakartṛnāmadheyaprayogeṇopahvayasvetyanena saha sāmarthyāt /
7.4.15.[7]	kartāra ṛtvijo yajamānaścānyo'nyasmin karmavyatihāreṇopahavamanujñāmicchante /
7.4.15.[8]	prārthayanta ityarthaḥ /
7.4.15.[9]	sādhāraṇeṣu someṣvayaṃ nyāyo yujyate /
7.4.15.[10]	kadā cidbahutaraṃ pāsyāmīti /
7.4.15.[11]	asādhāraṇeṣu ca /
7.4.15.[12]	nānupahūtena somaḥ pātavya iti śruteḥ /
7.4.16.[1]	homābhiṣavakāriṇaḥ pūrvo vaṣaṭkartā bhakṣayadvacanāt /
7.4.16.[2]	tasmiṃśca sati tadviparītasya nyāyasyānavatārāt /
7.4.17.[1]	dvidevatyā aindravāyavamaitrāvaruṇāśvināḥ nārāśaṃsavantaśca grahāḥ /
7.4.17.[2]	ājyapraugamarutvatīyaniṣkevalyavaiśvadeveṣu /
7.4.17.[3]	eteṣāṃ pratibhakṣitamadhvaryuṇaikadeśaśeṣaṃ hotṛcamase 'vanayet /
7.4.17.[4]	hute tvā bhakṣitamityevamādinā mantreṇa /
7.4.18.[1]	atra śrutyantaroktaṃ dviraindravāyavaśeṣasyāvanayanam /
7.4.18.[2]	mantraśca dvirucyate /
7.4.19.[1]	avasarjanaṃ vimokaḥ /
7.4.19.[2]	sa na kartavyo dvidevatyānām /
7.4.19.[3]	yāvatsvasyasvasya śeṣasyāvanayanaṃ na kṛtamiti /
7.4.19.[4]	uktā somabhakṣaparibhāṣā /
7.4.19.[5]	idānīmavasaraprāpto dvidevatyabhakṣa ucyate /
7.5.1.[1]	iha vasurityādinā mantreṇendravāyavagrahamadhvaryave dattvānantaramupūhatau vāyurityādinā bhakṣayitvā tamevaindravāyavaṃ pragrahaṇamantreṇa punaḥ pragṛhya bhakṣamantreṇa punarbhakṣayati /
7.5.1.[2]	ūrau na niddhāti /
7.5.1.[3]	nādhvayurmuñcati nā hotā parisaṅkhyānāt /
7.5.2.[1]	adhvaryava iti vartate /
7.5.2.[2]	iha vasurityādinā mantreṇa /
7.5.2.[3]	maitrāvaruṇaṃ grahamadhvaryave pragṛhyānantaram /
7.5.3.[1]	upahūtau mitrāvaruṇāvityanena mantreṇa maitrāvaruṇaṃ grahaṃ bhakṣayati /
7.5.4.[1]	āśvinaṃ grahaṃ tamūrorādāya śiraḥ pradakṣiṇaṃ paryāṇīya avekṣya tenaiva mārgeṇa pratyānīyāvekṣate /
7.5.4.[2]	marvataḥ parihāramāśvinasya bhakṣayatīti śruteḥ /
7.5.4.[3]	avekṣaṇaṃ tu śākhāntarāt /
7.5.5.[1]	ihādhvaryave prayacchati /
7.5.5.[2]	na pūrvam /
7.5.5.[3]	āśvinavacanāt /
7.5.6.[1]	upahūtau devāvityevamādinā mantreṇāśvinaṃ bhakṣayitvānantaramupaspṛśya /
7.5.6.[2]	dvidevatyabhakṣapaddhatiratrocyate /
7.5.6.[3]	adhvarya upahyasvetyupahavamiṣṭvā tenopahūta upahūto vāyurityādinā bhakṣayet /
7.5.6.[4]	tata uro'bhimarśanamapāmupasparśanaṃ ca /
7.5.6.[5]	evaṃ yathoktamaindravāyavaṃ maitrāvaruṇamāśvinaṃ ca /
7.5.6.[6]	adhvarya upahavastasya homābhiṣavakāritvāt /
7.5.6.[7]	vaṣaṭkāranimitto hi bhakṣo dvirhi tasya vaṣaṭkarotītyaindravāyave hetvārambhāt /
7.5.7.[1]	upaspṛśyoṣṭhanilimpanādinā ilāmupahvayate /
7.5.7.[2]	ilāṅgamupasparśanam /
7.5.7.[3]	tenetarayorapi savanayorbhavati /
7.5.7.[4]	dvidevatyānāṃ prathamo bhakṣo 'thelātha hotṛcamasa iti śruteḥ /
7.5.7.[5]	upasparśanaṃ śākhāntarāt /
7.5.8.[1]	camasādhvaryavaścamasānilāsamīpamutkṣipanti /
7.5.9.[1]	hotā savyena hotṛcamasaṃ pātrīṃ ca saṃyacchatīti śruteḥ /
7.5.10.[1]	sarvatrājyalepena somasaṃsparśe varjanīyo na kevalamatra /
7.5.11.[1]	ilāmupahvayata iti prakṛtam /
7.5.11.[2]	tāmupahūya abhakṣayitvetyarthaḥ /
7.5.11.[3]	ilāyāścāyaṃ niyamaḥ /
7.5.11.[4]	tata uttarelāṃ prāśnātyeva prakṛtivat /
7.5.11.[5]	upahūyelāmavaghrāyāvasyati prāśnātyuttarelāmathāpa ācamya hotṛcamasaṃ bhakṣayatīti śruteḥ /
7.5.11.[6]	evamuttarelābhakṣācamanānantaraṃ prasthitasaṃjñakānsavanamukhīyānhotrādibhirvaṣaṭkṛtānbhakṣayanti hotrādayaḥ /
7.5.11.[7]	prātaḥsavane prasthitabhakṣe vṛddhasaṃpradāya ucyate /
7.5.11.[8]	hotā tāvadadhvarya upahyasva pratiprasthātarupahyasvetyupahavamiṣṭvā tābhyāmupūhatastejase tvā brahmavarcasāya bhakṣayāmauti bhakṣayatyayaṃ śukranimitto bhakṣaḥ /
7.5.11.[9]	bhakṣayitvā śaṃ no bhavetyanayoro 'bhidṛśya tata upaspṛśet /
7.5.11.[10]	tato 'dhvaryuṇā bhakṣite hotā pratiprasthātarupahvayasvetyupahavamiṣṭvā tenopahūtaḥ pūrvavadbhakṣoro'bhimarśanopasparśanāni kuryāt /
7.5.11.[11]	ayaṃ manthinimitto bhakṣaḥ /
7.5.11.[12]	tataḥ pratiprasthātrā bhakṣite hotā punaradhvaryū pṛṣṭvā tābhyāmupūhata unnīyamānavaṣaṭkāranimittaṃ bhakṣayatyuro'bhimarśanādi ca karoti /
7.5.11.[13]	tataḥ punarhotṛcamase samākhyānimittabhakṣārthamadhvarya upahvayasva pratiprasthātarupahyasvetyupahavamiṣṭvā tābhyāmupahūto bhakṣādi pūrvavat kuryāt /
7.5.11.[14]	tata āpyāyanaṃ yathoktam /
7.5.11.[15]	atha brahmacamasam /
7.5.11.[16]	brahmannupahyasveti tenopahūtaḥ pūrvavadbhakṣaṇādi sarvaṃ kuryādāpyāyanavarjam /
7.5.11.[17]	tata udgātṛcamasam /
7.5.11.[18]	udgātāra upahyadhvamiti upahavamiṣṭvā tairupahūtaḥ pūrvavadbhakṣaṇādi kuryāt /
7.5.11.[19]	sarvamāpyāyanavarjam /
7.5.11.[20]	na tvasyogātṛavarjaṃ bhakṣaṇaprasiddheḥ /
7.5.11.[21]	atha yajamānacamasam /
7.5.11.[22]	yajamānopahvayasva sunvannupahyasveti vopahavamiṣṭvā tenopahūtaḥ pūrvavadbhakṣaṇādi kuryāt /
7.5.11.[23]	atha maitrāvaruṇacamasam /
7.5.11.[24]	praśāstarupahvayasva adhvarya upahvayasvetyupahavamiṣṭvā tābhyāmupahūtaḥ pūrvavadbhakṣaṇadi kuryāt /
7.5.11.[25]	tato brāhmaṇacchaṃsinaścamasam /
7.5.11.[26]	brahmannupahyasvādhvarya upahvasvetyupahavamiṣṭvā tābhyāmupahūtaḥ pūrvavadbhakṣaṇādi kuryāt /
7.5.11.[27]	tataḥ potṛcamasam /
7.5.11.[28]	potarupahvayasvādhvarya upahvayasvetyupahavamiṣṭvā tābhyāmupahūtaḥ pūrvavadbhakṣaṇādi kuryāt /
7.5.11.[29]	tato neṭṛcamasam /
7.5.11.[30]	neṣṭarupahvayasvādhvarya upahvayasvetyupahavamiṣṭvā tābhyāmupahūtaḥ pūrvavadbhakṣaṇādi kuryāt /
7.5.11.[31]	tata āgnīdhracamasam /
7.5.11.[32]	agnīdupahvayasvādhvarya upahvayasvetyupahavamiṣṭvā tābhyāmupahūtaḥ pūrvavadbhakṣaṇādi kuryāt /
7.5.11.[33]	evaṃ hoturbhakṣaḥ /
7.5.11.[34]	atha brahmodgātā yajamānaśca hotarupahvayasvetyupahavamiṣṭvā tenopahūtā yathācamasaṃ hotṛvadbhakṣaṇādi kuryurāpyāyayeyuśca /
7.5.11.[35]	atha maitrāvaruṇo brāhmaṇācchaṃsī potā neṣṭāgnīdhraśca hotarupahvayasvādhvarya upahvayasvetyupahavamiṣṭvā tābhyāmupahūtāḥ svaṃsvaṃ camasaṃ hotṛvadbhakṣayeyuḥ /
7.5.11.[36]	punaśca samākhyānimittaṃ hotarupahvayasvādhvarya upahvayasvetyupahavamiṣṭvā tābhyāmupahūtāḥ svaṃsvaṃ camasaṃ hotṛvat bhakṣitaṃ bhakṣayeyurāpyāyayeyuśca /
7.5.11.[37]	iti prasthitabhakṣa uktaḥ /
7.5.11.[38]	atha prakṛtamucyate /
7.5.12.[1]	tejase tvetyādibhakṣamantraḥ prātaḥsavane autsargikaḥ /
7.5.13.[1]	ojase tvetyādimantro mādhyandine savane autsargika eva /
7.5.14.[1]	vyavasthitaḥ pratisavanamutsargaḥ /
7.5.14.[2]	vacanātprakaraṇaṃ bhittvā /
7.5.15.[1]	śaṃ no bhava hṛda ā pīta indo ityanayoro 'bhimṛśet somaṃ bhakṣayitvā /
7.5.15.[2]	bhakṣayitvetyatirekātsarvatra dvidevatyādiṣvapi /
7.5.16.[1]	etāvadāpyāyanaṃ na somāseka iti jñāpanārthaṃ yathāprāptasyopadeśasūtram /
7.5.17.[1]	ā pyāyasvetyādikā ṛgāpyāyanī /
7.5.17.[2]	tato na dravyāntaram /
7.5.17.[3]	anayā savyahastasthitasya camamasya dakṣiṇena sparśanam /
7.5.17.[4]	prātaḥsavanavacanātprātaḥsavana evānayā /
7.5.17.[5]	nottarayoḥ savanayoḥ /
7.5.17.[6]	anyathā vikalpasamuccayau syātām/
7.5.18.[1]	saṃ te payāṃsi samu yantu vājā itīyamāpyāyanī uttarayoḥ savanayoḥ /
7.5.19.[1]	hotṛbrahmodgātṛyajamānamaitrāvaruṇabrāhmaṇācchaṃsipotṛneṣṭracchāvākāgnīdhracamasāḥ savanamukhīyāḥ prasthitāḥ /
7.5.19.[2]	tānbhakṣitapratibhakṣitānnārāśaṃsārthamāpyāyayanti /
7.5.20.[1]	āpyāyanaprasaṅgamupajīvannanyatrāpyāha /
7.5.20.[2]	ājyaśastre grahabhakṣānantaraṃ ye camasāste nārāśaṃsākhyā vakṣyante /
7.5.20.[3]	tānbhakṣitapratibhakṣitānāpyāyayanti marutvatīye ca /
7.5.21.[1]	ājyādiṣu yathoddiṣṭeṣu ye vaṣaṭkāreṇa camasā havirdhānasthā eva kampyante yaduktaṃ kātyāyanena nārāśaṃsānāṃ ca kampanamiti te nārāśaṃsasaṃjñāḥ /
7.5.21.[2]	saṃvyavahārārthaṃ saṃjñākaraṇaṃ /
7.5.21.[3]	nārāśaṃsānāṃ sannānāmupavāte nārāśaṃsa iti ca /
7.5.22.[1]	devo 'sītyevamādinā nārāśaṃsānāṃ prātaḥsavane bhakṣamantraḥ /
7.5.22.[2]	prātaḥsavanavacanamuttarayoravikalpārtham /
7.5.22.[3]	nārāśaṃsavacanaṃ sahāpi grahaśeṣeṇāyameva nārāśaṃsānāṃ bhakṣamantra iti niyamārtham /
7.5.23.[1]	tasya ta ūrvaiḥ pitṛbhirityarthasaṃbandhādeva prāpnoti /
7.5.23.[2]	vikāravacanamagniṣṭuti vikārāntarapratiṣedhārtham /
7.5.24.[1]	tasya te kāvyaiḥ pitṛbhiriti tṛtīyasavane prayogaḥ /
7.6.1.[1]	akārāntasyāpyacchāvākaśabdasya sīdetiśabdena saha saṃbandhe sakārasya dvitvaṃ chāndasam /
7.6.1.[2]	śākhāntara evameva praiṣapāṭhāt /
7.6.1.[3]	atha vā /
7.6.1.[4]	acchāvākaḥ etāvatsūtramadhikārārtham /
7.6.1.[5]	anantaraṃ karma kurvannaprasūto 'pyacchāvāka ucyate yadi sīdetyaviśeṣeṇa śākhāntare praiṣaḥ /
7.6.1.[6]	vājasaneyināṃ praiṣo nāsti /
7.6.1.[7]	tatrāpyāsanamāsīnanyāyaṃ bāhvṛcyamiti paribhāṣitatvāt /
7.6.2.[1]	agreṇa sadaso bahiḥ uttareṇa adūreṇa srutiṃ śālāmukhīyādārabhya uttaravederdvāraparaṃparayā yo mārgaḥ srutiśabdena sa ucyate tamuttareṇopaviṣya /
7.6.2.[2]	kimanantaramityata āha /
7.6.3.[1]	purolāśakhaṇḍamadhvaryuṇā dattaṃ gṛhītvā tataḥ /
7.6.4.[1]	kramārthaṃ saṃpraiṣavacanam /
7.6.4.[2]	keṣāṃ cidabhyadhiko 'pi saṃpraiṣaḥ /
7.6.5.[1]	acchā vo agnimavasa ityevamādyā ṛco 'cchāvākastisro 'nvāha /
7.6.6.[1]	tisṛṇāṃ yo 'ntyo praṇavastṛtīye vacane tena saṃtataṃ vakṣyamāṇaṃ nigadamāha /
7.6.7.[1]	ayaṃ nigadaḥ /
7.6.7.[2]	etasminnacchāvākenokte /
7.6.8.[1]	sarvārtho'yaṃ madhye 'dhvaryuvacanāt dvitīya upahavamayamityādistaṃ hotarupayasveti hotrarthaḥ /
7.6.9.[1]	ayaṃ tāvatprathamaḥ kalpaḥ /
7.6.9.[2]	yadā hotā nopahvayate tadetara upahvayerannuttarasmādyatnāt /
7.6.10.[1]	nāyaṃ nigadaḥ /
7.6.10.[2]	pūrvasya nigadavacanāt /
7.6.10.[3]	tato naikasvaryaṃ noccaiṣṭvaṃ /
7.6.10.[4]	ayaṃ sunvanyajamāno agrabhīdityasya vikāreṣūhaḥ /
7.6.10.[5]	ya upahvāsyamāno bhavati sa pratyetetyevamādikaṃ mantraṃ gāva upahūtā ityevamantaṃ japitvā tata utopahūta ityaikasvaryeṇa brūyāt /
7.6.11.[1]	yaḥ punaranupahvāsyamāno bhavati sa uta no gāva upahūtā ityāto japet /
7.6.11.[2]	abhividhau cāyamāṅ draṣṭavyaḥ /
7.6.11.[3]	utopahūta iti na brūyādityarthaḥ /
7.6.11.[4]	upahvāsyamāna ucyate /
7.6.11.[5]	upahavaṃ dātumicchan /
7.6.11.[6]	tadviparīto 'nupahvāsyamānaḥ /
7.6.11.[7]	na cāyamupahavaḥ prāyaścittārtho yathā kātyāyanenoktaḥ /
7.6.11.[8]	śālāsanāsvapnau sandhivelayorvedyāṃ sutyāsvaprāyaścittamaparādha itaretarasminvopahavamiccheranyantyāmekadīkṣīti /
7.6.11.[9]	na ca kriyāviśeṣaṇārtho yathā nānupahūtena somaḥ pātavyaḥ /
7.6.11.[10]	tatropahūtaḥ /
7.6.11.[11]	ityupahavacchandogānāṃ /
7.6.11.[12]	ato'yaṃ yathoktamevaṃ kriyamāṇamabhyudayakāri bhavatīti kṛtvā kartavyaḥ /
7.6.12.[1]	utopahūta iti nokto 'cchāvāko yajamānatvenāpi sattreṣu sthito 'cchāvākavacanāt /
7.6.12.[2]	nivartadhvaṃ mānu gātetyetasya sūktasya /
7.6.12.[3]	sūktavacanāttata ārabhya vedaśeṣasya yāvacchaknuyāt prāk saṃpraiṣāttāva danudravet /
7.6.12.[4]	yāvatīriti śruteḥ /
7.6.12.[5]	prakrāntāyā ṛcaḥ samāpanam /
7.6.12.[6]	anudravediti vacanānna gaṇadharmo naikasvaryam /
7.6.13.[1]	hotā vānyatamo vā yajamānādīnāṃ arocamānamacchāvākaṃ pratyupahūya nivartadhvamiti yathoktaṃ kuryāt /
7.7.1.[1]	unnīyamānāyānubrūhītyevamadhvaryuṇā saṃpreṣitaḥ pratyasmai pipīṣata ityetatsūktamanvāha caturṛcam /
7.7.1.[2]	svayamacchāvākaḥ saptamīmiti pakṣāntaraśruteḥ /
7.7.1.[3]	sūktavacanaṃ svābhipretasidhyartham /
7.7.1.[4]	acchāvākavacanaṃ maitrāvaruṇanivṛttyartham /
7.7.2.[1]	prātaryāvabhirā gatamityaindrāgnyā yajatīti śruteḥ /
7.7.3.[1]	pūrvaprasṛptasyācchāvākīyāṃ kurvataḥ samākhyābhakṣo na prāpnoti /
7.7.3.[2]	tadarthaṃ bhakṣitavacanam /
7.7.3.[3]	aprasthitatvādāpyāyanaṃ na prāpnoti /
7.7.3.[4]	tadarthamāpyāyitavacanam /
7.7.3.[5]	adhvaryave pradāyeti nārāśaṃsasādanārtham /
7.7.3.[6]	tathā ca kātyāyanaḥ /
7.7.3.[7]	hotṛcamasavatsarvamityāha /
7.7.3.[8]	dakṣiṇāvṛdityādi niyamārtham /
7.7.3.[9]	sadovacanaṃ divaspṛṣṭhamityādikriyārtham /
7.7.3.[10]	svasya dhiṣṇyasya paścādupaviśya nirgatya purolāśaṃ prāpnoti /
7.7.3.[11]	ucchiṣṭadoṣaparihārārthaṃ nirgamanam /
7.7.4.[1]	pūrvaprasṛptā maitrāvaruṇādayaḥ /
7.7.4.[2]	teṣāmanyatamo yadi śrutyantarīyāddhotrāsamāsavacanādacchāvākīyāṃ kuryāt tataḥ svena visaṃsthitasaṃcareṇa sadaso niṣkramyācchāvākasya bahiṣkarmācchāvākasmīdetyukto 'greṇa sada ityādikaṃ kṛtvā svakarma kurute /
7.7.4.[3]	purolāśaprāśanaṃ kuruta ityayaṃ kramaḥ /
7.7.4.[4]	ke citpūrvagrahaṇādyo 'cchāvākātpūrvaḥ prasṛptaḥ karoti /
7.7.4.[5]	itarastu grāvastudaprasṛptaḥ /
7.7.4.[6]	apūrvatvāt /
7.7.4.[7]	so 'cchāvākasaṃcareṇaiva pratipadyate /
7.7.4.[8]	acchāvākīyāvacanātsakalām /
7.7.4.[9]	na bahiṣkarmamātram /
7.7.4.[10]	pūrvaprasṛpto'pi na yajamāno na sadasyo visaṃsthitasaṃcareṇetyārambhāt /
7.7.4.[11]	pratyaggamane hi sa visaṃsthitasaṃcaro na tu prāggamane /
7.7.4.[12]	sakṛddhiṣṇyopasthānam /
7.7.4.[13]	acchāvākasya bahiḥkarmeti niyamāt /
7.7.4.[14]	prasaṅgemānyatrāpi hotrāsamāse ye viśeṣāsta ucyante /
7.7.4.[15]	hotrāsamāsaśabdaśca tantrāntare prasiddhaḥ /
7.7.4.[16]	ekasya karturanekārtvijyakriyāyoge /
7.7.4.[17]	tatra saṃcarāṇāṃ sakṛtkriyā /
7.7.4.[18]	gantavyasya pradhānatvāt /
7.7.4.[19]	ilābhakṣaṇamāgnīdhre /
7.7.4.[20]	dadhibhakṣaṇaṃ daśarātre /
7.7.4.[21]	śākhāntaroktaṃ madhvaśanaṃ ghṛtasya vā /
7.7.4.[22]	tathā ṛtvigbhyastaṃ kārayediti paśubhakṣaṇam /
7.7.4.[23]	mahartvigbhyo nirvapatītyodanabhakṣaṇam /
7.7.4.[24]	etāni bhakṣaṇāni sakṛttantralakṣaṇāt /
7.7.4.[25]	sakṛnmadhuparke guṇabhūtatvāt /
7.7.4.[26]	sakṛdvriyamāṇapraśnaḥ /
7.7.4.[27]	tathā tānūnaptram /
7.7.4.[28]	sakṛdupasparśanāni /
7.7.4.[29]	sakṛtsaṃjñapyamānapaśvīkṣaṇaprāyaścittam /
7.7.4.[30]	sakṛddhiṣṇyopasthānādyupaveśanāntaṃ /
7.7.4.[31]	bhedenāmyānyupasthānāni /
7.7.4.[32]	ayā viṣṭeti ca gacchan japo bhedena /
7.7.4.[33]	svāśrayatvāt /
7.7.4.[34]	dhiṣṇyopasthānādi tu parāśrayaṃ sarpaṇaguṇabhūtatvāt /
7.7.4.[35]	tānsadaḥ pravasyannamasyatīti śruteḥ /
7.7.4.[36]	sarpaṇaṃ sahapraveśaguṇabhūtatvāt /
7.7.4.[37]	pratyupahavanasyābhedastathā śruteḥ /
7.7.4.[38]	dhānāvyādānaṃ bhedena /
7.7.4.[39]	dhiṣṇyekṣaṇaṃ sakṛnniḥsarpaṇāṅgatvāt /
7.7.4.[40]	nidhanopāyaḥ sakṛtkālāsaṃbhavāt /
7.7.4.[41]	sakṛdapsu pādāvadhānam /
7.7.4.[42]	pṛcchāmi tvetyādiko 'śvamedhe yajamānapraśno bhedenāpūrvārthatvāt /
7.7.4.[43]	sarvauṣadhahome hotrāsamāsa eva nāsti /
7.7.4.[44]	parikarmyarohaṇanyāyāt /
7.7.4.[45]	prāyaśa etadeva nyāyapradarśanārtho vā prapañcaḥ /
7.7.4.[46]	prakṛtamidānīmucyate /
7.7.4.[47]	svakarma kurute iti vacanaṃ nāparayā dvārā praviśya svasya dhiṣṇyasya paścādāsta ityarthaḥ /
7.7.4.[48]	tataścamasamadhvaryave pradāya purolāśaṃ prāśya pūrvayā dvārā praviśya svakarma kuryāt /
7.7.5.[1]	hotā sva eva dhiṣṇye sthito 'cchāvākīyāṃ karoti /
7.7.5.[2]	nācchāvākīye /
7.7.5.[3]	tuśabdenānyasyāpi hotrakasya hotṛdhiṣṇya eva prāptirdṛḍhīkṛtā /
7.7.6.[1]	hotṛvikārāṇāṃ ca maitrāvaruṇaprabhṛtīnāṃ /
7.7.6.[2]	hotrakāṇāṃ yā yājyāstāḥ svadhiṣṇya eva sthito hotā kuryāt /
7.7.6.[3]	gatvā vā tadīyaṃ dhiṣṇyam /
7.7.6.[4]	vyagreṣu vā hotrakeṣu prāptiḥ śākhāntarīyādvacanāt /
7.7.6.[5]	praiṣānuvacanaśastrādīni svadhiṣṇya eva /
7.7.6.[6]	yājyāvacanāt /
7.7.7.[1]	adhikāro 'yam /
7.7.8.[1]	atra prātaḥsavane prasthitayāge hotrakā hotā cānavānanto anucchramanto 'rdharceṣu yajanti /
7.7.8.[2]	tathā ca śruteḥ /
7.7.8.[3]	kṣipraṃ devebhyo haviḥ pradāsyāma iti hetvarthavādāt /
7.7.8.[4]	ardharcaśo vetyardharcaśaḥ prāptau /
7.7.8.[5]	na tu ṣaṣṭhe 'hani vikalpo 'navānavacanāttatra /
7.7.9.[1]	kartāra ityanuvartate /
7.7.9.[2]	atreti ca /
7.7.9.[3]	yajñakartāro 'tra vratayanti /
7.7.9.[4]	vrataṃ kurvanti bhuñjanta ityarthaḥ /
7.7.9.[5]	vratayantīti kriyābhidhānātsārvakāmikamiti gamyate /
7.7.10.[1]	tṛtīyasavane nārāśaṃsasaṃnidhau ya upāsyante piṇḍāsta aupāsanā iti vacyante /
7.7.10.[2]	tebhyaścordhvamṛtvijo vratayanti /
7.8.1.[1]	niyamārtho 'thaśabdaḥ pūrvasyāśanasthāniyamaṃ darśayitum /
7.8.1.[2]	ṛtuyājairiti saṃjñākaraṇaṃ saṃvyavahārārtham /
7.8.1.[3]	caranti pracaranti tānkurvantītyarthaḥ /
7.8.2.[1]	hotā yakṣadindraṃ hotrādityevamādibhirṛtupraiṣasaṃjñakairanavānaṃ prāṇasaṃtatenetyarthaḥ /
7.8.2.[2]	preṣyati maitrāvaruṇaḥ svartupraiṣeṇāpi /
7.8.2.[3]	nanu praiṣapraiṣārthayorekasminkartari nyāyavirodhaḥ /
7.8.2.[4]	ucyate /
7.8.2.[5]	syādetadyadi praiṣasyāpūrvārthabhāvanā syāt /
7.8.2.[6]	atra gṛhapatipraiṣe vikāreṣūhaḥ /
7.8.2.[7]	sa ucyate /
7.8.2.[8]	dviyajamānake sugṛhapatau /
7.8.2.[9]	bahuyajamānake sugṛhapatayaḥ /
7.8.2.[10]	dviyajamānake imau sunvantau yajamānau /
7.8.2.[11]	bahuyajamānake ime sunvanto yajamānāḥ /
7.8.2.[12]	sugṛhapatistvamityanūhyamagnyabhidhānatvāt /
7.8.2.[13]	anena sunvatā yajamānenāsya dvitvabahutvayorūhaḥ /
7.8.2.[14]	ābhyāṃ sunvadbhyāṃ yajamānābhyāṃ /
7.8.2.[15]	ebhiḥ sunvadbhiryajamānaiḥ /
7.8.2.[16]	gṛhapatī yajataṃ evaṃ dviyajamānake /
7.8.2.[17]	gṛhapatayo yajadhvamiti bahuyajamānake /
7.8.2.[18]	syādityetasya sthāne dvitvabahutvayorbhūyāstāṃ bhūyāsuriti /
7.8.2.[19]	gṛhapate yajetyasya sthāne gṛhapatī yajatamityevamūho rāśimarāyādiṣu /
7.8.2.[20]	gṛhapatayo yajadhvamiti śalalīpiśaṅge /
7.8.2.[21]	sattreṣvekasyaiva gṛhapativyapadeśādyajamānabahutve 'pi gṛhapatiśabdo yajamānapadamapi sanna vikriyate /
7.8.3.[1]	anavānamiti kriyāviśeṣaṇaṃ pūrvavat /
7.8.4.[1]	yenayena preṣyati maitrāvaruṇaḥ sāsā yājyā /
7.8.4.[2]	tasyatasya praiṣāntoktasya iyāṃstu viśeṣaḥ /
7.8.4.[3]	uddhṛtya hotāyacacchabdaṃ pratipraiṣaṃ cāmuka yajāmuka yajeti /
7.8.5.[1]	indra somaṃ piba ṛtunetyetā vā hotrādibhiryājyāḥ kartavyāḥ /
7.8.5.[2]	maidhātithyo vetyārṣavacanānniyamataḥ /
7.8.5.[3]	trayodaśasyāpyṛtugrahasyādhvaryuvaśātprayoge sati maidhātibhyeva kāryā aviniyuktā viniyuktānāṃ yātayāmatvadoṣāt /
7.8.5.[4]	praiṣasya tvekasya yadyapi yathādevatamadhvaryuvaśādyājyābhyāso 'saṃbhavādanyasya /
7.8.5.[5]	tadanusāreṇa praiṣāntaśrutasya ṛtudevatātulyadevatā vṛddhaiḥ kalpitā evaṃ likhyante /
7.8.5.[6]	ā tvā vahantu haraya ityaindrī /
7.8.5.[7]	haskarādvidyutasparīti mārūtī /
7.8.5.[8]	iha tvaṣṭāramagriyamiti tvāṣṭrī /
7.8.5.[9]	agniṃ dūtaṃ vṛṇīmahe ityāgneyī /
7.8.5.[10]	ṛtena yāvṛtāvṛdhāviti maitrāvaruṇī /
7.8.5.[11]	prātaryujā vi bodhayetyāśvinī /
7.8.5.[12]	drāviṇodasaṃ praiṣaṃ nābhyasyet ṛgyājyākalpaścedaṅgīkṛtaḥ /
7.8.5.[13]	kutaḥ /
7.8.5.[14]	talliṅgāyā ṛco 'saṃbhavāt /
7.8.5.[15]	sa ya icchenmṛtyuṃ pāpmānamapahanyāmityetābhiryajedityarthavādāt /
7.8.5.[16]	yena preṣyati sā yājyetyayameva pakṣaḥ sarvasvāraparākayoḥ /
7.8.5.[17]	agniṣṭuti ca praiṣayājyākalpo 'nūhyatvādṛcaḥ /
7.8.6.[1]	yoyo hotrādiḥ praiṣānte śrūyate hotaryaja potaryajetyevaṃ sasa yajatīndra somamityāmnāyakrameṇa /
7.8.6.[2]	praśāstaryajeti maitrāvaruṇo brahman yajeti brāhmaṇācchaṃsī /
7.8.7.[1]	adhvaryū yajatamiti praiṣānte hotaretadyajetyadhvaryurāha /
7.8.7.[2]	evamukto hotā kramaprāptāṃ tadīyāṃ yājyāmāha /
7.8.8.[1]	gṛhapate yajetyetatpraiṣānte yajamāna āha hotaretadyajeti /
7.8.8.[2]	tato hotā yajati /
7.8.9.[1]	tayoḥ saṃbandhinyau kramaprāptāvityarthaḥ /
7.8.10.[1]	yeṣāmadhvaryūṇāmasarvahutāstaiḥ saha kriyāyāmevaṃ bhavati /
7.8.10.[2]	tatra yo yasya homakārī sa tasminnupahavamiṣṭvā sāvanena bhakṣamantreṇāvajighratyoṣṭhau vā nilimpati /
7.8.11.[1]	ante 'dhvaryau pratiprasthātari vopahavamiṣṭvā sāvanena mantreṇa yathoktaṃ bhakṣaṇam /
7.8.11.[2]	punaḥ pratiprasthātaryevopahavamiṣṭvā /
7.8.11.[3]	evaṃ dvirantato hotā /
7.8.11.[4]	adhvaryugṛhapatyorbhakṣo mā bhūditi sūtrārambhaḥ /
7.8.11.[5]	vājibhiḥ saha kriyāyāṃ pūrveṣāṃ daśānāmabhakṣaṇameva /
7.8.11.[6]	sarvahutatvāt /
7.8.12.[1]	evo niyoge /
7.8.12.[2]	ivaśabdaḥ saṃpratyarthe 'narthaḥ /
7.8.12.[3]	atra ṛtuyājeṣu bhakṣayitṛbhiroṣṭhalepanaṃ vā kartavyamavaghrāṇaṃ vā /
7.8.12.[4]	na pātavyaḥ somaḥ /
7.8.12.[5]	dvidevatyeṣvapyevameva /
7.8.12.[6]	tatrokte hotureva kevalasya syāt /
7.8.12.[7]	athartuyājaiścarantītyathaśabdasyāsya cetikaraṇasyaitatprayojanam /
7.8.12.[8]	kathaṃ nāmetarayoḥ savanayoḥ sarvametatpratiṣidhyatehotṛsaṃbandhasya kevalasya pratiṣedho mā bhūditi /
7.9.1.[1]	ājyamiti vakṣyamāṇasya śastrasya nāmadheyam /
7.9.1.[2]	tacchaṃsiṣyanpitā mātariśvetyevamādikaṃ mantraṃ japitvā tataḥ śoṃsāvo3 ityāhāvasaṃjñakaḥ plutāntaḥ /
7.9.1.[3]	āyanigadaścāyaṃ pratisavanaṃ yathā paṭhitastena pratiprasthātrādiṣvapi pratigṛṇatsu na vikriyate /
7.9.1.[4]	śastrādāviti vacanātsarvatra śastrādāvayamautsargikaḥ /
7.9.1.[5]	prātaḥsavanavacanaṃ prātaḥsavaniko 'yamityasya pratipādanārtham /
7.9.1.[6]	tenāhūya tenatena yo yatrāhāvākhyastenatena pratigaritāramāhūya tata upāṃśu tūṣṇīṃ śaṃsākhyamagnirjyotirityādikaṃ śaṃset /
7.9.2.[1]	niyamato 'vasānārthamiha sarvatrāvasānavacanaṃ /
7.9.2.[2]	nāyamāyanigadaḥ /
7.9.2.[3]	prauge purorucāmṛgvacanāt /
7.9.2.[4]	tataśca vikṛtiṣu yathārthamūhaḥ /
7.9.2.[5]	evametaṃ tūṣṇīṃśaṃsaṃ śastvā tataḥ purorucamanantarāṃ paccho 'vasyan śaṃset /
7.9.3.[1]	agnirdeveddha ityādikāṃ purorucaṃ praṇavāntāṃ yathāpaṭhitāṃ śaṃset /
7.9.3.[2]	vikāreṣvanāyanigadatvādiyamūhitavyā /
7.9.4.[1]	praṇavena pra vo devāyetyājyasūktaṃ saṃdadhyāt /
7.9.4.[2]	sūktavivṛddhāvapi prathamasya sūktasyāyaṃ dharmastasyetyatirekāt /
7.9.5.[1]	marutvatīyaṃ nāma mādhyandine savane prathamaṃ śastram /
7.9.5.[2]	tathā vaiśvadevaṃ tṛtīyasavane /
7.9.5.[3]	tayośca śastrayoḥ /
7.9.5.[4]	na kevalamājyasya prathamasya sūktasya prathamamardharcaṃ paccho 'navānaṃ śaṃset /
7.9.6.[1]	ṛtāvā yasya rodasītyevamādikamuttamāvarjaṃ sūktaśeṣaṃ śastvā tata āhūya āhāvamuktvetyarthaḥ /
7.9.6.[2]	uttamayā paridhāya śastraṃ parisamāpyetyarthaḥ /
7.9.6.[3]	ukthavīryasaṃjñakaṃ tadaṅgaṃ mantraṃ japati bhā vibhā ityevamādikam /
7.9.6.[4]	nanu sūktaśeṣaṃ śasvetyatiricyate /
7.9.6.[5]	satyam /
7.9.6.[6]	āvāpeṣu sati sambhave sakalasūktasya prakṣepa ityetat jñāpayituṃ sūktaśeṣaṃ śastveti vacanam /
7.9.6.[7]	tathā ca śrutihetvarthavādaḥ kvacit /
7.9.6.[8]	tadu ha smāha kauṣītakiḥ śaṃsedeva sūktasyāvyavacchedāyeti /
7.9.7.[1]	śastrayājyāsampreṣanimittamukthaśā ityadhvaryurāha sarvāsu śastrayājyāsu /
7.9.7.[2]	na kevalamatraiva /
7.9.8.[1]	agna indraśca dāśuṣo duroṇa iti yajati /
7.9.8.[2]	tathā śravaṇāt /
7.10.1.[1]	yadājye śastre samāpte stuvate chandogāstasyaivānuśaṃsanametadityetadarthaḥ sūtrārambhaḥ /
7.10.1.[2]	nanu sarvatra vācanikamājyam /
7.10.1.[3]	ko 'sya viṣayaḥ /
7.10.1.[4]	ucyate /
7.10.1.[5]	vācaḥstome kvacitkālpanikeṣu śastreṣu /
7.10.1.[6]	anyeṣāṃ śastrāṇāṃ pūrvaṃ stotramanantaraṃ śastramasya tūttaraṃ stotram /
7.10.1.[7]	pavamānastotrāṇi praugamarutvatīyavaiśvadevānāmeva śrutatvāt /
7.10.2.[1]	paribhāṣāsūtrametadiha kriyate /
7.10.2.[2]	praugasya vyavahitastotrasyāpyājyastotreṇa sāmasantatiryathā syāt /
7.10.2.[3]	stotravatāṃ śastrāṇam /
7.10.2.[4]	na tu sautrāmaṇī śastraprabhṛtīnāṃ śākhāntaradṛṣṭānāṃ stotravatāmayaṃ dharmaḥ /
7.10.2.[5]	eṣeti prāha stotrakārī /
7.10.2.[6]	tasyāyamarthaḥ /
7.10.2.[7]	eṣottamā ṛk śaṃsatu bhavāniti /
7.10.2.[8]	uttamātpratīhārādūrdhvamiti /
7.10.2.[9]	pratīhāraḥ sāmabhaktiviśeṣaḥ /
7.10.2.[10]	sa uttamatvena viśeṣyate /
7.10.2.[11]	tasmādūrdhvamāhūya pratigaritāraṃ tataḥ śaṃsanti /
7.10.2.[12]	āhūyeti vacanādāhāvo na śastram /
7.10.2.[13]	tena tanmohe na prāyaścittam /
7.10.3.[1]	prauge vakṣyamāṇe yā antareṇa mādhucchandasāṃstṛcānvāyavā yāhi darśateti vakṣyamāṇakānṛco vyavayanti vyavadadhatītyarthaḥ /
7.10.3.[2]	tāḥ puroruca ityācakṣate/ prasiddhā hi tāsāmiyaṃ saṃjñetyarthaḥ /
7.10.3.[3]	praugagrahaṇaṃ saṃjñārtham /
7.10.3.[4]	tataśca śāstre saṃvyavahārasiddhijñānācca dharmaḥ /
7.10.3.[5]	mādhucchandasāniti praugasya saṃjñārthaṃ pūrvavatprayojanam /
7.10.3.[6]	ṛco vyavayantīti purorucāmṛgvacanaṃ vikāreṣvanūhārtham /
7.10.3.[7]	purorugvacanamṛksaṅkhyāyāṃ nāmagrahaṇārthaṃ na kevalaṃ saṃjñārthameva /
7.10.3.[8]	śrutiprasiddhatvāttasyāḥ /
7.10.4.[1]	tāsāṃ purorucāṃ purastātpratyekamāhāvaḥ /
7.10.4.[2]	saṃśasya purorucā sūktaṃ puroruce puroruca evāhūyata iti śruteḥ /
7.10.5.[1]	paridhānīyāyāśca purastādāhāvaḥ kāryaḥ /
7.10.6.[1]	viśvāndevānhavāmaha ityeṣā vaiśvadevī puroruk /
7.10.6.[2]	ṣaṭpadā eva jāgate sarvele'pi /
7.10.6.[3]	mā ṣaṭpadā bhavatīti niyamaśruteḥ /
7.10.7.[1]	tasyāṃ ṣaṭpadāyāṃ dvābhyāṃ pādābhyāmavasāya tato 'nantarābhyāṃ punaravasāya punaśca dvābhyāṃ praṇauti /
7.10.7.[2]	nātra gāyatrīśaṃsanamavasānopadeśāt /
7.10.7.[3]	vināśe cāvasānādāvṛttiḥ /
7.10.7.[4]	tasyai dvedve pade avagrāhaṃ śaṃsatauti śruteḥ /
7.10.8.[1]	sārasvatyāṃ puroruci vācaḥ stome 'pi vikalpaḥ /
7.10.8.[2]	śaṃsenna vā śaṃset /
7.10.8.[3]	aśaṃsanamevābhīṣṭaṃ tena gurusūtraṃ kṛtam /
7.10.8.[4]	tathā ca śrutiḥ /
7.10.8.[5]	atra haike sārasvatīṃ purorucaṃ śaṃsati na tathā kuryāt /
7.10.8.[6]	āhāvastu nityaḥ /
7.10.8.[7]	tadaṅgatvādikalpe prāpte vacanam /
7.10.8.[8]	evaṃ ca sati nitarāṃ paridhānīyāṃ śaṃsediti niṣkevalye /
7.10.8.[9]	tatrāhāvasyāpi tādaṅgyāttaddharmatā /
7.10.8.[10]	aṅgapradhānayoḥ saṃsvāranyāyatā yuktyā /
7.10.8.[11]	nanu prativacanamāhāvaḥ prāpnoti /
7.10.8.[12]	netyucyate /
7.10.8.[13]	tantraṃ bhavatyabhinnakālatvāt /
7.10.8.[14]	evaṃ ca saṅkhyopapattiḥ /
7.10.8.[15]	ṣoḍaśāhāvaṃ vaiśvadevaṃ śaṃsatyekaviṃśatyāhāvamāgnimārutaṃ śaṃsatīti /
7.10.9.[1]	āhūya vāyuragregā ityādikāṃ vāyavyāṃ purorucaṃ sakṛcchastvā tato vāyavā yāhi darśatetyetāsāṃ tisṛṇaṃ triḥ prathamāṃ śaṃset /
7.10.9.[2]	vāyavā yāhi darśatetyetāstisraḥ śaṃsettāsāṃ ca prathamāṃ tririti vākyabhede 'pi sūtreṣu na doṣaḥ /
7.10.10.[1]	āhūya hiraṇyavartanī ityevamādikāmaindravāyavīṃ purorucaṃ śastvā tata indravāyū ime sutā ityetāstisraḥ śaṃset /
7.10.11.[1]	āhūya kāvyayo rājānetyevamādikāṃ purorucaṃ śastvā tato mitraṃ huve pūtadakṣamityetāstisraḥ śaṃset /
7.10.12.[1]	āhūya daivyāvadhvaryū ityevamādikāṃ purorucaṃ śastvā tato 'śvinā yajvarīriṣa ityetāstisraḥ śaṃset /
7.10.13.[1]	āhūyendra ukthebhirityādikāṃ purorucaṃ śastvā tata indrā yāhi citrabhāno iti tisraḥ śaṃset /
7.10.14.[1]	āhūya viśvāndevānityevamādikāṃ purorucaṃ ṣaṭpadāṃ śastvā tata omāmañcarṣaṇīdhṛta ityetāstisraḥ śaṃset /
7.10.15.[1]	āhūya vācāmahamityevamādikāṃ purorucaṃ pakṣe śastvā tataḥ pāvakā naḥ sarasvatīti tisṛṇāmuttamayā paridhāyānantaramukthavīryaṃ vācaṃ me jinvetyevamādikaṃ japati /
7.10.15.[2]	vācaṃ me jinvetyetaiḥ saptabhirvākyaiḥ saptaiva vāyavyāditṛcadevatā āśiṣaḥ prārthyante /
7.10.15.[3]	tatra sārasvatatṛcābhāve 'pi daśamamahādau saptaivāśīrvākyāni kathaṃ nāma syurityevamarthamukthavīryagrahaṇam /
7.10.15.[4]	anvarthasaṃjñā vijñānātsamudāyāṅgamityarthaḥ /
7.10.16.[1]	viśvebhiḥ somyaṃ madhvityukthaṃ śastvā yajatīti śruteḥ /
7.11.1.[1]	paribhāṣeyam/ stotriyānurūpā uccamānāstṛcāḥ pratyetavyāḥ /
7.11.1.[2]	kimaviśeṣeṇa /
7.11.1.[3]	netyāha /
7.11.1.[4]	pragāthānparihāpya pragāthānvarjayitvetyarthaḥ /
7.11.2.[1]	ā no mitrāvaruṇeti stotriyaḥ /
7.11.2.[2]	ā no gantaṃ riśādasetyanurūpaḥ /
7.11.2.[3]	vaiśvāmitrau maitrāvaruṇasya cācchāvākasya ca stotriyau bhavata iti śruteḥ /
7.11.3.[1]	pra vo mitrāya gāyateti pañcarcamukthamukham /
7.11.3.[2]	ukthamukhavacanādvācaḥstome 'syordhvamāvāpaḥ /
7.11.3.[3]	ahargaṇe tu naivam /
7.11.3.[4]	hotrakāṇāṃ prātaḥsavane karmeti karmavacanātirekāt śruteśca /
7.11.4.[1]	pra mitrayorvaruṇayorityetāsāṃ navānāmanuvādena vidhiḥ /
7.11.4.[2]	uttamayā paridhāya samāpya śastram upa naḥ sutamā gatamiti etayā yajati /
7.12.1.[1]	ā yāhi suṣumā hi ta iti stotriyaḥ /
7.12.1.[2]	ā no yāhi parāvata ityanurūpaḥ /
7.12.1.[3]	brāhmaṇācchaṃsina ṛtvigviśeṣasya /
7.12.2.[1]	vāstoṣpate dhruvetyeva pragātho bārhato dvṛca iti taṃ parihāpya śeṣaḥ sūktasya ayamu vā vicarṣaṇa ityādikaṃ saptakamukthamukhaṃ bhavati /
7.12.3.[1]	indra tvā vṛṣabhaṃ vayamiti navarcametatsūktaṃ śaṃset /
7.12.4.[1]	udghedabhi śrutāmaghamiti tisṛṇāmanuvādasarūpo vidhiḥ /
7.12.4.[2]	tāsāmuttamayā paridhāya samāpya śastram /
7.12.4.[3]	tata ukthaśā yaja somānāmiti saṃpreṣita indra ṛtuvidaṃ stutamiti yajati /
7.13.1.[1]	krameṇa pūrvaḥ stotriya uttaro 'nurūpaḥ /
7.13.1.[2]	āvantaḥ stotriyānurūpāstrayāṇāmapi hotrakāṇām /
7.13.1.[3]	tathaiva śrutatvāt /
7.13.1.[4]	vaiśvāmitrau maitrāvaruṇācchāvākayoḥ /
7.13.1.[5]	evameva śrutatvāt /
7.13.2.[1]	tṛca evokthamukhaṃ navarcatvāt sūktasya /
7.13.3.[1]	anantarametāḥ śastavyāḥ /
7.13.4.[1]	vāsiṣṭhau navarcau paryāsāviti śruteḥ /
7.13.4.[2]	iyaṃ vāmasya manmana ityetāsāṃ navānāmuttamayā paridhāyendrāgnau ā gataṃ sutamiti yajati /
7.13.4.[3]	pūrvavadukthaśā yaja somānāmiti saṃpreṣitaḥ /
7.14.1.[1]	vakṣyati /
7.14.1.[2]	rathantaraṃ pṛṣṭhaṃ niṣkevalyasya bṛhadveti /
7.14.1.[3]	tatra rathantare kriyamāṇe rathantarapṛṣṭho yajñaḥ /
7.14.1.[4]	bṛhati kriyamāṇe bṛhatpṛṣṭhatā syāt /
7.14.1.[5]	ataśca rathantaraṣpṛṣṭhapakṣe pūrvokta eva śastranyāsaḥ /
7.14.1.[6]	bṛhatpṛṣṭhapakṣe tvayamucyate /
7.14.1.[7]	maitrāvaruṇādīnāṃ trayāṇāṃ prakṛtatvādyathāsaṅkhyena sambandhaḥ /
7.14.1.[8]	mitraṃ vayaṃ havāmaha iti maitrāvaruṇasya stotriyaḥ /
7.14.1.[9]	indramidgāthino bṛhaditi brāhmaṇācchaṃsinaḥ /
7.14.1.[10]	indre agnā namo bṛhadityacchāvākasya /
7.14.1.[11]	bṛhatpṛṣṭhasyeti yajñaviśeṣaṇam /
7.14.1.[12]	arthaḥ prakṛtiṃ nivartayatīti pūrveṣāṃ nivṛttiḥ /
7.14.2.[1]	rāthantaramiti taddhitasaṃbandhāt pūrvā rathantaraṣpṛṣṭhapakṣe śastraracaneti siddham /
7.14.3.[1]	anurūpaṃ rāthantaramacchāvāka ukthamukhaṃ kurute /
7.14.3.[2]	rāthantaramutsṛjet /
7.14.3.[3]	sa vā eṣo 'gniṣṭoma ājyaprabhṛtyāgnimārutānto yacchasyaṃ trīṇi ṣaṣṭhiśatānyṛcāṃ sampadyanta iti śruteḥ /
7.14.3.[4]	indre agneti ca paryāsamadhye punaḥśaṃsanaṃ viniyuktasyāpi stotriyatve /
7.14.3.[5]	vāsiṣṭhau navarcau paryāsāviti śruteḥ /
7.14.4.[1]	hotrakā maitrāvaruṇabrāhmaṇācchaṃsyacchāvākāḥ svaśastreṣu sarvatra caturāhāvā bhavantītyayamutsargaḥ /
7.14.5.[1]	vakṣyati /
7.14.5.[2]	āśvinādūrdhvamatiriktokthāni /
7.14.5.[3]	ūrdhvaṃ ṣoḍaśino 'tiriktokthamityādau /
7.14.5.[4]	teṣvatiriktoktheṣu hotā caturāhāvo bhavati /
7.14.5.[5]	caturāhāvaśabdaścakāreṇānukṛṣyate /
7.14.6.[1]	anyapadārthagato 'pyāhāvaśabdo 'dhikriyate dṛṣṭato adhikārapravṛtteḥ /
7.14.6.[2]	stotriyānurūpābhyāṃ pratyekamāhāvaḥ /
7.14.6.[3]	caturāhāvā hotrakā iti vacanāt /
7.14.6.[4]	āhāvasthānaniyamārthaṃ sūtram /
7.14.7.[1]	anurūpādanantaro yaḥ pragāthaḥ prakṛto tasmādūrdhvaṃ pañcamamāhāvasthāna hotrakāṇāṃ mādhyandine savane bhavati /
7.14.8.[1]	ukthamukhādūrdhvaṃ pañcamamāhāvasthānaṃ sarveṣāṃ hotuśca hotrakāṇāṃ ca rātrau /
7.14.8.[2]	rātriparyāyeṣvityarthaḥ /
7.14.9.[1]	anyatrāpi savanānte 'nyatra vā yadādhvaryurevamāha praśāstaḥ prasuhīti tadā maitrāvaruṇa oṃ sarpateti brūyāt /
7.14.10.[1]	prasūtāḥ santo dakṣiṇāvṛto dakṣiṇena śarīrabhāgena parivṛtā ityarthaḥ /
7.14.10.[2]	aparayā sadodvārā niḥsarpanti /
7.14.10.[3]	nāniyamena /
7.14.10.[4]	kathaṃ tarhi /
7.14.10.[5]	uttareṇaudumbarīsaṃjñāṃ sthūṇām /
7.14.10.[6]	tāmeva dakṣiṇena brahmā niḥsarpet /
7.14.10.[7]	nanu svaṃsvaṃ dhiṣṇyamuttareṇa saṃcaratāmuttareṇaudumbarīṃ sarpaṇaṃ kṛtaṃ bhavati /
7.14.10.[8]	kiṃ vacanena /
7.14.10.[9]	ucyate /
7.14.10.[10]	yajamānasadasyamaitrāvaruṇagrāvastudartham /
7.14.10.[11]	yathā na śūnyaṃ sado bhavati tathā sadasyaḥ prasarpet /
7.14.10.[12]	sarpatsu na śūnyaṃ sadaḥ kuryāditi tasya chāndogye vacanāt /
7.14.10.[13]	āgnīdhrastu svasmādagārāddakṣiṇayā dvārā /
7.14.10.[14]	tathā saṃbhavāt /
7.14.11.[1]	yathārthamṛtvijo mūtrapurīṣādikaraṇāya sarpanti /
7.14.12.[1]	mādhyandināya savanāyeti tādarthe caturthī /
7.14.12.[2]	tataśca samastopasthānaprabhṛtinā prasarpaṇamūrdhvaṃ prātaḥsavanādityetatsiddhaṃ bhavati /
7.14.12.[3]	aparayaiva dvārā prasarpeyuḥ /
7.14.12.[4]	yathāniḥsṛptamiti vacanāt /
7.14.12.[5]	yathāsanamupaviśantītyayamanuvādo dakṣiṇadhiṣṇyo ityasya niṣedhārthaḥ /
7.15.1.[1]	ādau mādhyandinasya savanasya rājānamabhiṣuṇvantyadhvaryavaḥ /
7.15.1.[2]	grāvastutkarmāvadhyarthametatsūtram /
7.15.1.[3]	nanu rājānamabhiṣuṇvantītyetāvadvācyam anyatkramaprakaraṇābhyāṃ siddham /
7.15.1.[4]	ucyate /
7.15.1.[5]	mādhyandinasya savanasyāyamādirityetadapi pratipādayitavyameva /
7.15.1.[6]	kathaṃ nāma /
7.15.1.[7]	yāni mādhyandinādāvupadiśyante preṅkhāvaṭakhananādīni tāni prāgabhiṣavātkriyeranniti /
7.15.2.[1]	grāvastudṛtvigviśeṣaḥ /
7.15.2.[2]	sa pūrvayā dvārā havirdhānaśaraṇaṃ praviśyottarasya havirdhānaśakaṭasya dakṣiṇaṃ pādamagreṇa dakṣiṇābhimukhastiṣṭhansomopanahanena vāsasā mukhamuttamāṅgaṃ pariveṣṭya grāvṇāṃ somamabhiṣuṇvatāṃ śabdaṃ śrutvā saṃpraiṣanirapekṣaṃ praṇavenāsaṃdadhat pratyardharcamucchvasannanavānaṃ vā vakṣyamāṇamanuvacanaṃ paṭhati /
7.15.3.[1]	pratīkoktāḥ pañcaitā ṛco 'bhiṣṭauti /
7.15.3.[2]	śākhāntaraśruteḥ /
7.15.4.[1]	ā pyāyasva sametu te /
7.15.4.[2]	ā pyāyasva madintama /
7.15.4.[3]	saṃ te payāṃsi samu yantu vājā ityāpyāyitavatyaḥ /
7.15.4.[4]	etāsāṃ tisṛṇāṃ prathamāmabhiṣṭutya tataḥ praite vadantu pra vayaṃ vadāmetyarbudārṣasya sūtrasya dve abhiṣṭauti /
7.15.4.[5]	devā vā arbudena ca pāvamānobhiśca grāvṇo 'bhiṣṭutyāpnuvannamṛtatvamiti śruteḥ /
7.15.4.[6]	arbudagrahaṇaṃ vyavahārārtham /
7.15.5.[1]	dvitīyāmāpyāyitavatīnāmā pyāyasva madintametyetāmāpyāyitavatīmabhiṣṭutyārbudasya dve /
7.15.5.[2]	ete vadantyavidannanā madhvityetāmabhiṣṭutya tataḥ suparṇā vācamakratopa dyavītyetāmabhiṣṭuyāt /
7.15.5.[3]	<7.15.6 6. tṛtīyāmāpyāyitavatīnāṃ saṃ te payāṃsītyetāmabhiṣṭutya tato 'rbudasyaikāṃ ugrā iva pravahantaḥ samāyayurityetāmabhiṣṭuyāt /
7.15.7.[1]	tulyapratīkatve prāthamyena vyavasthā /
7.15.7.[2]	mṛṣṭavatīriti saṃjñā /
7.15.7.[3]	kathaṃ nāmādhavanakriyākāle syuḥ /
7.15.8.[1]	atrāpi pūrvavatsaṃjñākaraṇaprayojanam /
7.15.9.[1]	ā pyāyasva sametu ta ityetatprabhṛti kalaśavatyanta evaṃ vihṛtaḥ pūrvavadāpyāyitavatyarbudavyasto dvitīyo 'pi savaḥ /
7.15.9.[2]	apiśabdāt prathamo 'pi kalaśavatyantaḥ savasaṃjña eva /
7.15.9.[3]	iyāṃstu viśeṣaḥ /
7.15.9.[4]	ṣaṣṭhīprabhṛtayaḥ pañcārbudasya pūrvavadvihartavyāḥ /
7.15.10.[1]	āpyāyitavatīprabhṛtyekādaśīprabhṛtayastisro 'rbudasya vihartavyāḥ /
7.15.10.[2]	tatra yathāsaṃbhavamekaikāṃ viharedayamapi tṛtīyaḥ savaḥ /
7.15.10.[3]	saṃjñākaraṇaṃ śāstrasaṃvyavahārārtham /
7.15.11.[1]	yasminsave 'bhiṣotāro bṛhacchabdaṃ kuryurbṛhadvadanti madireṇa mandineti tatrotkarṣet /
7.15.11.[2]	atha yatra bṛhadbṛhaditi bṛhadvadanti madireṇa mandineti tatreti śruteḥ /
7.15.12.[1]	prathame save ṣaṣṭhīmapakarṣet /
7.15.13.[1]	pavitramūrṇāmayaṃ somagalanārthamudgātāro vitanvanti /
7.15.13.[2]	tasminvitate sati pavitraṃ te vitataṃ brahmaṇaspata iti dve abhiṣṭuyāt / 14. vitata eva pavitre vi yatpavitraṃ dhiṣaṇā atanvatetyekā paṭhitavyā /
7.15.14.[1]	prāsya dhārā acaranpra dhārā asya śubhiṇaḥ /
7.15.14.[2]	pra te dhārā asaścata iti prāthamyāt /
7.15.14.[3]	etāstisraḥ pra carantīṣu dhārāṣu paṭhet /
7.15.14.[4]	dhārāsviti bahuvacanamavivakṣitam /
7.15.14.[5]	kālopalakṣaṇatvāt /
7.15.15.[1]	pāvamānīnāṃ madhye yāḥ kāmayeta tā abhiṣṭuyāt /
7.15.15.[2]	dhārāgraheṣu gṛhyamāṇeṣvadhvaryubhiḥ /
7.15.15.[3]	avacane prathamā eva syuḥ /
7.15.15.[4]	prathamaṃ vā niyamyeti nyāyadarśanāt /
7.15.15.[5]	tulye 'pi pāvamānītve saumya eva syuḥ prakaraṇāt /
7.15.15.[6]	na tu mṛṣṭavatyādyāḥ /
7.15.15.[7]	viniyuktatvāt /
7.15.15.[8]	sūtrakārānuprasthānādanuṣṭubho yuktāḥ /
7.15.15.[9]	tathā hi daśame 'hani mṛjāno vāre pavamāno avyaya iti grāvastuto yāthākāmyamityetadupapannaṃ bhavati /
7.15.15.[10]	tathā ca tatkṛtvābhi no vājasātamamityetā anuṣṭubhaḥ prāthamyātprakṛtau prasiddhāḥ /
7.15.16.[1]	yāthākāmyanivṛttyarthaṃ yamerbandhanārthasya prayogaḥ /
7.15.17.[1]	uttame grahe gṛhīta iti kālavidhiḥ /
7.15.17.[2]	arbudasyottamayā paridhāyeti niyamaḥ /
7.15.17.[3]	ādāyoṣṇīṣamutsṛjyata ityuṣṇīṣādānavidhiḥ /
7.15.17.[4]	vāgyamādiniyamakarmaṇaścotsargaḥ /
7.15.18.[1]	pratyahamuṣṇīṣādānāpavādaḥ /
7.15.18.[2]	anya evāhanyuṣṇīṣamādadyāttuśabdāt /
7.15.19.[1]	praite vadantu pra vayaṃ vadāmetyarbudaḥ /
7.15.19.[2]	tathaivārṣānukramaṇīdarśanātkādraveyo 'rbudaḥ praita iti /
7.15.19.[3]	tamarbudaṃ śuddhamavihṛtaṃ vābhiṣṭuyāt /
7.15.19.[4]	pūrvoktena vihāreṇa saha vikalpaḥ /
7.15.19.[5]	sa ca yadādhvaryavo nigrābhyāsecanaṃ pūrvaṃ kurvanti triṣvapi savaneṣu tadāpyāyitavatyaḥ pūrvaṃ tato 'rbudaḥ sakalastato mṛṣṭavatyaḥ kalaśavatya iti /
7.15.19.[6]	devā vā arbudena ca pāvamānībhiścetyaviśeṣaśravaṇāt /
7.16.1.[1]	mādhyandinaḥ pavamānaḥ chandogānāṃ prasiddhaḥ /
7.16.1.[2]	tena stavane kṛte dadhigharmākhyena haviṣā caranti adhvaryavaḥ yadi pravargyavānyajñaḥ /
7.16.2.[1]	hotarvadasya yatte vādyamityadhvaryuṇā saṃpreṣita uttiṣṭhatāvapaśyatetyetāmabhiṣṭauti /
7.16.3.[1]	śrātaṃ havirityevamadhvaryuṇokte dvitīyāṃ sūktasya śrātaṃ haviro ṣvindra pāhītyetām /
7.16.3.[2]	abhiṣṭautītyanuṣajyate /
7.16.3.[3]	prathamāmabhiṣṭauti dvitīyāṃ sūktasyeti sūktagrahaṇātirekātprathamāgrahaṇātirekācca sarvasvārādiṣvapyetā eva niyamato bhavanti /
7.16.4.[1]	dadhigharmasya yajetyevamadhvaryuṇoktastṛtīyayā śrātaṃ manya ūdhanītyetayā yajati /
7.16.5.[1]	anavānamardharcānte 'nucchvasannekaikāṃ sapraṇavāmiti pratyṛcaṃ praṇavenāvasyannabhiṣṭauti /
7.16.6.[1]	madhye 'navasyanneva /
7.16.7.[1]	yajatītyasyānantaramanuvaṣaṭkārasya vacanamāyanigadapratiṣertham /
7.16.8.[1]	vaṣaṭkārānuvaṣaṭkārābhyāṃ hutasya dadhigharmadravyaśeṣasya mayi tyadindriyaṃ bṛhadityādiko bhakṣamantraḥ /
7.16.9.[1]	savanīyapaśorvapāntaṃ prātaḥsavane kṛtam /
7.16.9.[2]	athedānīṃ paśupuroḍāśena sviṣṭakṛdiḍena caritvā anantaraṃ puroḍāśaiḥ savanīyairdadhidhānādibhiścaranti /
7.17.1.[1]	mādhyandinasya savanasya dhānā iti savanīyapurolāśānāṃ puronuvākyā /
7.17.1.[2]	praiṣa ukto yājyā ca /
7.17.2.[1]	mādhyandine savane jātaveda ityeṣā savanīyahaviḥsviṣṭakṛtaḥ puronuvākyā bhavati /
7.17.2.[2]	uktā yājyā prātaḥsavane praiṣaśca /
7.17.3.[1]	asāvi devaṃ goṛjīkamandha ityevamādikamunnīyamānasūktaṃ bhavati /
7.17.3.[2]	nāmadheyaṃ prākṛtanivṛttyartham /
7.17.3.[3]	vāsiṣṭhīrmadhyandina unnīyamānebhyo 'nvāha tā vai daśānvāheti śruteḥ /
7.17.4.[1]	hotā yakṣadindraṃ mādhyandinasya savanasyetyevamādikaḥ praiṣo bhavati /
7.17.4.[2]	sunvato yajamānasyetyanayoḥ padayorvikṛtau yathārthamūhaḥ /
7.17.4.[3]	dviyajamānake sunvatoryajamānayoḥ /
7.17.4.[4]	bahuyajamānake sunvatāṃ yajamānānāmiti /
7.17.5.[1]	pibā somamabhi yamugra tarda iti hotā yajati /
7.17.6.[1]	pibā somamityasyaiva sūtasya dvitīyā maitrāvaruṇasya yājyā bhavati /
7.17.7.[1]	asyaiva sūktasya /
7.17.8.[1]	arvāṅehi somakāmaṃ tvāhuriti potā yajati /
7.17.9.[1]	tavāyaṃ somastvamehyarvāṅiti neṣṭuḥ prasthitayājyā bhavati /
7.17.10.[1]	indrāya somā ityevamādikācchāvākasya prasthitayājyā /
7.17.11.[1]	āpūrṇa asya kalaśaḥ svāhetyāgnīdhrasya prasthitayājyā /
7.17.12.[1]	prātaḥsavanāpekṣamuttaratvam /
7.17.13.[1]	uttarayoḥ savanayorityetatprakṛtameva /
7.17.14.[1]	hotṛcamasapratīkṣaṇaṃ ca sa bhadramakaryo naḥ somaṃ pāyayiṣyatītyevamādikaṃ yadiha noktaṃ tatsamānaṃ tulyaṃ prātaḥsavanena draṣṭavyam /
7.17.15.[1]	kramārtho 'nuvādaḥ /
7.17.16.[1]	asminkāle prasthitabhakṣānantaraṃ dakṣiṇā dātavyā /
7.17.16.[2]	sūtrārambhaprayojanaṃ bṛhaspatisave triṣvapi savaneṣveva dakṣiṇākālaḥ /
7.17.17.[1]	dvādaśa adhikā yasmiñchate tat dvādaśaṃ śatam /
7.17.17.[2]	gavāmiti nyāyaprāptasya saṃkhyeyasya sūtraṇaṃ sukhapratipattyartham /
7.17.18.[1]	vasantevasante jyotiṣā yajeteti nityatvāt āvaśyakartavyatāyāmasambhave ca dvādaśaśatasya yathopapādaṃ yathāsambhavamekaviṃśatiprabhṛti veti vikalpaḥ /
7.18.1.[1]	agnaye tvetyevamādinā mantreṇa hiraṇyaṃ pratigṛhṇāti /
7.18.1.[2]	nanu godānādhikāre hiraṇyaṃ pratigṛhṇātīti kimarthamucyate /
7.18.1.[3]	asaṃyujya vidhīyamānaṃ sādhāraṇamiti kathaṃ nāma syāt /
7.18.1.[4]	ihaiva mā bhūditi nanu dātātra nopātto nāpi pratigrahītāraḥ /
7.18.1.[5]	āha /
7.18.1.[6]	nyāyādanyāparebhyaśca vacanebhya eva siddham /
7.18.1.[7]	yajamāno dātā pratigrahītāraścartvija iti /
7.18.1.[8]	prativibhajya dānam /
7.18.1.[9]	patnī ca dadāti viśiṣṭena krameṇetyetacchākhāntarāt /
7.18.2.[1]	rudrāya vetyevamādinā mantreṇa gāḥ pratigṛhṇāti /
7.18.2.[2]	hotā ca kuryādanādiṣṭamityetadatra nāśrīyate /
7.18.2.[3]	gavādhikāre hiraṇyapratigrahamantrapāṭhāt /
7.18.3.[1]	bṛhaspataya ityevamādinā mantreṇa vāsaḥ pratigṛhṇāti /
7.18.3.[2]	<7.18.4 4. yamāya tvetyevamādinā mantreṇaikaśaphaṃ pratigṛhṇāti /
7.18.3.[3]	ekaśaphamityaśvo 'śvarī gardabha iti prasiddhaḥ /
7.18.3.[4]	<7.18.5 5. anyanmanthaudanatilamāṣādikaṃ prajāpataya ityevamādinā mantreṇa pratigṛhṇāti /
7.18.6.[1]	omityanena vā mantreṇa sarvaṃ pratigṛhṇāti /
7.18.6.[2]	vā pūrvairagnaye tvetyevamādikairmantraiḥ /
7.18.7.[1]	ko 'dādityevamādikena mantreṇānumantrayate yatprāṇi /
7.18.8.[1]	ko 'dādityevamādinā mantreṇopaspṛśeditaradaprāṇi /
7.18.9.[1]	asmadrātā ityevamādikaṃ mantraṃ yajamāno japati /
7.18.9.[2]	patnī cāviśeṣāddakṣiṇāṃ dattvā /
7.18.9.[3]	dātāramityasya vikāre 'pyanūhaḥ svātmanirdeśāt /
7.19.1.[1]	indrāya marutvate 'nubrūhītyadhvaryuṇā saṃpreṣito marutvatīyagrahayāgārtham /
7.19.1.[2]	tasya kathaṃ pradānaṃ bhavatītyata āha /
7.19.2.[1]	indra marutva iha pāhi somamiti puronuvākyā bhavati /
7.19.3.[1]	hotā yakṣadindraṃ marutvantamityādikaḥ praiṣo bhavati /
7.19.4.[1]	sajoṣā indra sagaṇo marudbhirityanayā yajati /
7.19.4.[2]	evamayaṃ sapraiṣapradānaḥ /
7.19.5.[1]	keṣāṃcidadhvaryūṇāmatra grahāntarasyānuhomo 'sti /
7.19.5.[2]	taccheṣabhavanivṛttyarthaṃ tamiti nirdeśaḥ /
7.19.5.[3]	bhakṣayitveti ktvāpratyayaḥ kramārthaḥ /
7.19.5.[4]	marutvatīyamiti saṃjñānirdeśaḥ śāstrasaṃvyavahārārthaḥ /
7.19.6.[1]	adhvaryo śoṃsāvo3 ityevamāhāvaḥ śastraprārambhe sarvatra prāyaścittārtheṣvapi śastreṣu mādhyandine savane /
7.19.7.[1]	prātaḥsavane bhavaḥ prātaḥsavanikaḥ śoṃsāvī3 iti ya uktaḥ sa mādhyandine savane śastramadhye bhavati /
7.19.8.[1]	ā tvā rathaṃ yathotaya ityevamādikaṃ tṛcaṃ śastvāhūya /
7.19.8.[2]	prātipadamiti śastraprārambhaṇamityarthaḥ /
7.19.8.[3]	saṃjñākaraṇaṃ śāstrasaṃvyavahārārtham /
7.19.9.[1]	anucaramiti saṃjñākaraṇaṃ śāstrasaṃvyavahārārtham /
7.19.10.[1]	indranihavaṃ pragāthamiti saṃjñānirdeśaḥ svaśāstropayogī /
7.19.11.[1]	brāhmaṇaspatyamiti saṃjñākaraṇamuktārtham /
7.19.12.[1]	agnirnetā bhaga iva kṣitīnāmityekāṃ śastvāhūya /
7.19.12.[2]	ekāvacanaṃ dvṛcanivṛttyarthaṃ ekapātinīsaṃjñārthaṃ cottarayorapi /
7.9.13.[1]	tvaṃ soma kratubhiḥ sukraturbhūrityetām /
7.9.14.[1]	pinvantyapo marutaḥ sudānava iti /
7.9.15.[1]	janiṣṭhā ugraḥ sahase turāyetyasya sūktasya ṣaḍṛcaṃ śastvāhūya nividaṃ śaṃset /
7.9.15.[2]	ṣaṭ śastvetyanuvāda āhāvavidhānārthaḥ /
7.9.15.[3]	nividaṃ vakṣyati /
7.9.15.[4]	prathamā nivinmarutvatīyasyeti /
7.9.16.[1]	asminsūkte madvānmadā modaiveti prathamaḥ pratigaro bhavati /
7.9.16.[2]	tasya prathamāyāmadhvaryuḥ sakṛnmadvatpratyāgṛṇātīti śruteḥ /
7.9.16.[3]	hotṛpratyayaḥ pratigara iti kathitaḥ /
7.9.17.[1]	viṣamarcānāṃ sūktānāmekayābhyadhikā ardhāḥ śastvā nividaṃ dadhyāt /
7.9.18.[1]	samasaṅkhyākā ṛco yeṣāṃ sūktānāṃ tāni samarcāni /
7.9.18.[2]	teṣāṃ madhye nividaṃ dadhyāt /
7.9.19.[1]	trcānāṃ nividdhānānāmekāṃ śastvā nividaṃ dadhyāt /
7.9.20.[1]	yadā sūktavivṛddhiḥ pañca sūktāni marutvatīye śasyanta ityevamādikā bhavati tadāntye sūktanividaṃ dadhyāt yathoktena prakāreṇa /
7.9.21.[1]	tuśabdaḥ sūktavivṛddhāvityasyānukarṣaṇārthaḥ /
7.9.22.[1]	tṛtīyasavane yāni sūktāni nividdhānāni teṣāmuttamāḥ pariśiṣya nivido dadhyāt /
7.9.22.[2]	ekaikāṃ sūktasyasūktasyottamāmityarthaḥ /
7.9.23.[1]	viyataṃ vilambitaṃ pacchaḥ padaṃpadamavakhaṇḍyānena dharmeṇa nividaḥ śaṃsati /
7.9.24.[1]	uttame nivitpade praṇavaḥ kāryaḥ /
7.9.25.[1]	aṣṭau sūtrāṇi paribhāṣārūpāṇyuktāni /
7.9.25.[2]	athedānīṃ kramaprāptamucyate /
7.9.25.[3]	janiṣṭhā ugrīyasya ṣaṇṇāṃ yaḥ śeṣastamuttamāvarjaṃ śastvā tata āhūyottamayā paridhāya parisamāpya śastram /
7.9.26.[1]	ukthavīryaṃ rūpamanurūpamityevamādikaṃ japitvā ye tvāhiitye maghavannavardhaniti japati /
7.20.1.[1]	rathantaramiti sāmno nāmadheyam /
7.20.1.[2]	tannikevalyasya śastrasya stotraṃ bhavati /
7.20.1.[3]	ārambhaprayojanaṃ yonyanuśaṃsanam /
7.20.2.[1]	bṛhadvā pṛṣṭhaṃ niṣkevalyasya stotraṃ bhavati /
7.20.3.[1]	abhi tvā śūra nonumaḥ /
7.20.3.[2]	abhi tvā pūrvapītaya iti stotriyānurūpau yathāsaṅkhyena /
7.20.3.[3]	prathamaḥ stotriyo dvitīyo anurūpa iti /
7.20.3.[4]	rathantarasyetyanuśaṃsanasaṃbandhena ṣaṣṭhī /
7.20.4.[1]	stotriyānurūpau pragāthāviti vartate /
7.20.4.[2]	pragāthagrahaṇaṃ sarvatra dharmaviśeṣapratipādanārtham /
7.20.5.[1]	yadvāvāna puratamaṃ purāṣāḍiti dhāyyā /
7.20.5.[2]	asaṃyogavihitatvādubhayatra /
7.20.5.[3]	dhāyyeti saṃjñā śāstrasaṃvyavahārārthā /
7.20.6.[1]	iha pragāthagrahaṇaṃ dvṛcārtham /
7.20.7.[1]	ubhayaṃ śṛṇavacca na iti bṛhatpakṣe bṛhatsāmnaḥ pragātho bhavati /
7.20.8.[1]	indrasya nu vīryāṇi ma vocamityetatsūktaṃ rathantarapṛṣṭhe sati bhavati /
7.20.9.[1]	tamu ṣṭuhi yo abhibhūtyojā iti bṛhatpṛṣṭhe sati sūktaṃ bhavati /
7.20.10.[1]	nīcaistarāmityarthaḥ /
7.20.11.[1]	sūktasyāṣṭāvṛcaḥ śastvendro devaḥ somaṃ pibatvityādikā nividbhavati /
7.20.11.[2]	dvitīyā niṣkevalyasyeti vacanāt /
7.20.11.[3]	tasyā nivido 'nantaramāmnāyapāṭhe samrāḍasītyevamādikaṃ tadiha japatvena coditam /
7.21.1.[1]	ubhe bṛhadrathantare sāmanī yasya sa ubhayasāmā somaḥ /
7.21.1.[2]	sa eva kenacitpratyakṣādinā viśeṣeṇa rathantaraṣpṛṣṭho bṛhatpṛṣṭho vābhidhīyate /
7.21.1.[3]	tatra tāvadrathantarapṛṣṭhe yo viśeṣaḥ sa ucyate /
7.21.2.[1]	yaḥ sūtātpūrvaḥ pragātha uktaḥ pibā sutasya rasina ityevamādistamapanīya tasminneva sthāne bṛhato yoniṃ śaṃsati /
7.21.2.[2]	tvāmiddhi havāmaha iti yadadhyūḍhaṃ sāma gīyate sā tasya sāmno yonirityucyate /
7.21.3.[1]	kvacitpradeśaviśeṣe bṛhati gīyamāne bṛhatpṛṣṭhaḥ soma ityucyate /
7.21.3.[2]	tatra bṛhṛtpṛṣṭhe yaḥ sūtātpūrvaḥ pragātha ubhayaṃ śṛṇavacca na ityevamādikastamuddhṛtyābhi tvā śūra nonuma ityevamādikāṃ rathantarasya yoniṃ śaṃsati /
7.21.4.[1]	yadetadyonyanuśaṃsanamuktametaduttarāsu saṃsthāsu /
7.21.4.[2]	prākṛtāmagniṣṭomasaṃsthāṃ muktvā /
7.21.4.[3]	anyāsu sāmapragāthādūrdhvaṃ bhavati /
7.21.4.[4]	sāmapragātho notsṛjyata ityarthaḥ /
7.21.5.[1]	yadetaduktaṃ sāmapragāthamuddhṛtyānuddhṛtya vā rathantarādeḥ śaṃsanametadyonyanuśaṃsanamityācakṣate yājñikāḥ /
7.21.6.[1]	bṛhadrathantarayoreva yonimanuśaṃsenānyatretyevamāha kauṣītakiḥ /
7.21.6.[2]	kauṣītakigrahaṇaṃ vikalpārtham /
7.21.6.[3]	iti ha smāhetyatiriktavacanādayamevābhīṣṭaḥ pakṣaḥ sūtrakārasya iti jñāyate /
7.21.6.[4]	tathā ca śrutiḥ yatratu kva caite sāmanī ityārabhyāmnātaiva /
7.21.7.[1]	parimitaṃ śasyamasminprākṛte 'gniṣṭome /
7.21.7.[2]	so 'yamevaṃrūpaḥ /
7.21.7.[3]	pragāthe śasyamāne yonyāṃ cātiricyate /
7.21.7.[4]	tasmātpragāthamuddharati /
7.21.7.[5]	parimitaśasyatā śrautā /
7.21.7.[6]	sa vā eṣo 'gniṣṭoma ājyaprabhṛtyāgnimārutānto yacchasyaṃ trīṇi ṣaṣṭiśatānyṛcāṃ saṃpadyata iti /
7.21.7.[7]	sā na śakyate bādhitum /
7.21.7.[8]	tasmātpragāthamuddharati /
7.21.8.[1]	tādarthyāya caturthyā nirdeśādāhāvena mahāvṛttirnāśe siddhā bhavati /
7.21.9.[1]	prakaraṇānniṣkevalyanividi śastāyāṃ hotre varo deyaḥ /
7.21.9.[2]	sa cāśvaḥ śreṣṭhaḥ /
7.21.9.[3]	varo vā /
7.21.9.[4]	gaurityarthaḥ /
7.22.1.[1]	vāmadevākhyaṃ sāma maitrāvaruṇaśastrasya stotraṃ bhavati /
7.22.2.[1]	kayā naścitra ā bhuvaditi stotriyaḥ /
7.22.2.[2]	kayā tvaṃ na ūtyetyanurūpaḥ /
7.22.3.[1]	kastamindra tvāvasumiti sāmnaḥ pragātho bhavati /
7.22.4.[1]	sadyo ha jāto vṛṣabhaḥ kanīna ityetatsūktaṃ sāmapragāthādanantaramāhūya śaṃset /
7.22.5.[1]	dvitīyametatsūktaṃ maitrāvaruṇasya /
7.22.6.[1]	uśannu ṣu ṇaḥ sumanā upāke yājyāmetāṃ karoti /
7.23.1.[1]	naudhasamiti sāma /
7.23.1.[2]	tadbrāhmaṇacchaṃsinaḥ śastrasya rathantarapṛṣṭhe some sati stotraṃ bhavati /
7.23.2.[1]	bṛhatpṛṣṭhe some śyetaṃ sāma brāhmaṇācchaṃsinaḥ stotraṃ bhavati /
7.23.2.[2]	tatsaṃbandhena śastravyavahārārthaṃ chāndogyamapyuktam /
7.23.3.[1]	taṃ vo dasmamṛtīṣaham /
7.23.3.[2]	tattvā yāmi suvīryamityetau pragāthau stotriyānurūpau pragrathanadharmaviśiṣṭau naudhamasya sāmno bhavataḥ /
7.23.4.[1]	abhi pra vaḥ surādhasam /
7.23.4.[2]	pra su śrutaṃ surādhasamityetau stotriyānurūpau pragrathanadharmaviśiṣṭau śyetasya sāmno bhavataḥ /
7.23.5.[1]	ubhayoḥ śyaitanaudhasayorasaṃyogavidhānāt /
7.23.6.[1]	indraḥ pūrbhidātiraddāsamarkairityetatsūktaṃ naudhase sāmni sati bhavati /
7.23.7.[1]	asāvi somaḥ puruhūta tubhyamityetatsūktaṃ śyaite sāmni sati bhavati /
7.23.8.[1]	udu brahmāyairata śravasyetyetatsūktaṃ samānam /
7.23.8.[2]	sāmāntareṣvapi vacanādṛte noddhartavyamityabhiprāyaḥ /
7.23.9.[1]	ṛjīṣau vajrī vṛṣabhasturāṣāḍityetayā yajati /
7.24.1.[1]	kāleyākhyaṃ sāmācchāvākaśastrasya stotraṃ bhavati /
7.24.1.[2]	tasminsati śastramucyate /
7.24.2.[1]	tarobhirvo vidadvasum /
7.24.2.[2]	taraṇiritsiṣāsatīti stotriyānurūpau pragrathanadharmaviśiṣṭau /
7.24.3.[1]	udinvasyetyevamādiko dvṛcaḥ sāmapragāthaḥ kāryaḥ /
7.24.3.[2]	<7.24.4 4. bhūya idvāvṛdhe vīryāyetyetatsūktaṃ śaṃset /
7.24.5.[1]	imāmū ṣu prabhṛtiṃ sātaye dhā ityetat dvitīyaṃ sūktaṃ śaṃset /
7.24.6.[1]	pibā vardhasva tava ghā sutāsa ityetayā yajati /
7.25.1.[1]	ita uttaraṃ yadvakṣyāmastacchastreṣu bhavatīti veditavyam /
7.25.2.[1]	prāyeṇa bāhulyena ayathāsamāmnātaṃ yadṛgjātaṃ bhavati taducyate /
7.25.3.[1]	bṛhatī ṣaṭtriṃśadakṣarā sā pūrvāmnāyakrameṇa /
7.25.3.[2]	kakubvāmnāyakrameṇa pūrvasthā madhyamena dvādaśākṣareṇāṣṭāviṃśatyakṣarā /
7.25.3.[3]	satobṛhatyuttarā /
7.25.3.[4]	satobṛhatī catvāriṃśadakṣarā /
7.25.3.[5]	yasyāḥ prathamatṛtīyau dvādaśākṣarau dvitīyacaturthāvaṣṭākṣarau sā cedbṛhatyāḥ kakubho vāmnāyakrameṇottarā tamevaṃrūpaṃ dvṛcaṃ pragātha ityācakṣate yājñikā nānyam /
7.25.4.[1]	bārhataḥ pragātha ityucyate /
7.25.4.[2]	bṛhatyāṃ pūrvasyāṃ satyām /
7.25.4.[3]	purastādbṛhatyādivikārarūpāyāmapi satobṛhatyāmuttarasyāmiti sthitam /
7.25.5.[1]	kākubhaḥ pragātho bhavati kakubhi pūrvasyāṃ satobṛhatyāṃ tūttarasyāṃ viparītādivikṛtāyāmapi /
7.25.6.[1]	bṛhatīṃ sakalāṃ śastvā tasyā evottamaṃ pādaṃ pratyādāya punaḥ śastvetyarthaḥ /
7.25.7.[1]	uttarasyā ṛcaḥ prathamena pādena saha saṃdhānaṃ kṛtvāvasāya /
7.25.8-9.[1]	uttarasyā iti vartate /
7.25.8-9.[2]	uttarasyā dvitīyena pādena praṇavaṃ kṛtvā / 9. taṃ dvitīyaṃ pādaṃ pratyādāya tṛtīyenāvasāya / 10. dvitīyasyā uttamena praṇauti / 11. dve tisraḥ karotīti yāstisra uktāstā evaṃ bhavanti /
7.25.8-9.[3]	bṛhatī pūrvā bhavati /
7.25.8-9.[4]	sopapadā nirupapadā vā /
7.25.8-9.[5]	uttare kakubhau bhavataḥ /
7.25.8-9.[6]	evaṃ tisro bhavanti / 12. uktaḥ pragrathanadharmaḥ /
7.25.8-9.[7]	eṣa bṛhadrathantarayoḥ pragāthasthayoranuśaṃsane bhavati / 13. hotrakāṇāmapyeṣa eva stotriyānurūpayoḥ pragrathanadharmo bhavati yatraite bṛhadrathantare pṛṣṭhe pragāthasthe pragāthārūḍhe bhavataḥ /
7.25.8-9.[8]	yatra punarapragāthārūḍhe bṛhadrathantare tatra nāyaṃ hoturdharmo na hotrakāṇām /
7.25.8-9.[9]	nanu maitrāvaruṇasya gāyatrau stotriyānurūpau tatra pragāthābhāvāddhotrakāṇamiti bahuvacanaṃ na yujyate /
7.25.8-9.[10]	ucyate /
7.25.8-9.[11]	pūrvakārivaśātkvacitpragrathanakriyātrāpi bhavatyeva /
7.25.8-9.[12]	tadarthaṃ bahuvacanaṃ hotrakāṇamiti /
7.25.8-9.[13]	hotubṛhadrathantare pṛṣṭhe pragāthasthe hotrakāṇāmapi pragrathanakāraṇe bhavato vacanāt /
7.25.10.[1]	sarvatra pṛṣṭhanirapekṣo yajñāyajñīyasyāyaṃ kakupkāradharmaḥ /
7.25.10.[2]	<7.25.11 15. indranihavasaṃjñakasya brāhmaṇaspatyasaṃjñakānāṃ ca sarvatrāyaṃ kakupkāradharmaḥ /
7.25.12.[1]	ata uktebhyo 'nyatra bārhatānāṃ pragāthānāṃ dharma ucyate /
7.25.13.[1]	bṛhatīṃ sakalāṃ śastvā uttamaṃ pādaṃ dviḥ pratyādāyānte 'vasāya / 18. uttarasyā ṛco 'rdharcānte praṇavaṃ kṛtvā / 19. yasminpraṇavaḥ kṛtastameva dvitīyaṃ pādaṃ dviḥ pratyādāya tadante 'vasāyottamena pragāthasyārdharcena praṇauti /
7.25.14.[1]	evaṃ kriyamāṇā bhavantītyarthaḥ / 21. kākubhe pragāthe dharmaviśeṣa ucyate /
7.25.14.[2]	kakubhaṃ śastvā tasyā evottamaṃ pādaṃ pratyādatte /
7.25.14.[3]	tamādāya satobṛhatyāḥ prathamena pādenāvasāya dvitīyena praṇauti /
7.25.15.[1]	pratyādatta iti vartate /
7.25.15.[2]	satobṛhatyā dvitīyaṃ pratyādatte /
7.25.15.[3]	taṃ pratyādāya tṛtīyenāvasāyottamena praṇauti /
7.25.16.[1]	evaṃ kriyamāṇāḥ kākubhāḥ pragāthāstisraḥ kakubho bhavanti /
7.25.17.[1]	stotriyatvātkāraṇādanurūpatvādvā etamuktaṃ pragrathamadharmaṃ pragāthā labhante /
7.25.17.[2]	na tu punaḥ pragāthatvenaiva kāraṇena /
7.25.17.[3]	tataḥ sāmāntarukthye yonyanuśaṃsanādau ca na pragrathanam /
7.26.1.[1]	indra nedīya edihītyayamindranihavaḥ pragāthaḥ /
7.26.1.[2]	stotriyatvaṃ vināpi pragrathanadharmaṃ labhate /
7.26.2.[1]	stotriyānurūpatvarahitā api pra nūnaṃ brahmaṇaspatiruttiṣṭha brahmaṇaspate praitu brahmaṇaspatirityete brāhmaṇaspatyāḥ kakupkāradharmāḥ /
7.26.3.[1]	dvābhyāṃdvābhyāṃ pādābhyāmavasāyāvasāya pañcamena praṇavaḥ /
7.26.3.[2]	iti paṅktīnāṃ śasyadharmaḥ /
7.26.4.[1]	etāsāṃ yathopadiṣṭānāṃ pacchaḥśaṃsanaṃ śasyadharmaḥ /
7.26.4.[2]	akṣarapaṅktayo nirjñātasvarūpā dvipadāśca /
7.26.4.[3]	tatastayorasamāsanirdeśaḥ /
7.26.4.[4]	triṣṭubjagatyostu cchandovicityāmanekavikārakriyāviśiṣṭayorlakṣaṇapāṭhāt tadīyavikāropasaṃgrahārthaḥ samāmanirdeśaḥ /
7.26.4.[5]	na tu ṣaṭpadānāṃ yatnāntarāt /
7.26.4.[6]	atijagatyo 'pi jagatya eva /
7.26.4.[7]	prahastake śastrasya tulyanyāyatvāt /
7.26.5.[1]	pūrvasūtroktānāṃ dvitīyapādaścaturthapādaśca sapraṇavo bhavati /
7.26.5.[2]	caturthavacanaṃ pañcapadānāṃ triṣṭubjagatīnāṃ dvitīyacaturthānteṣu praṇavakriyārtham /
7.26.5.[3]	yastu pañcapadānāṃ śasyavidhirvakṣyate sa traiṣṭubhe prāye jāgate veti /
7.26.5.[4]	viśiṣṭatraiṣṭubhajāgataprāyādanyatra yāstā ucyante /
7.26.5.[5]	sa bhrātaraṃ varuṇamagna ā vavṛtsva /
7.26.5.[6]	evendrāgnibhyāmahāvi havyam /
7.26.5.[7]	ā yaḥ paprau bhānunā rodasī ubhe /
7.26.5.[8]	viśvāsāṃ gṛhapatirviśāmasi /
7.26.5.[9]	tveṣaṃ śardho na mārutaṃ tuviṣvaṇiḥ /
7.26.5.[10]	samindreraya gāmanaḍvāham /
7.26.5.[11]	yuvaṃ hyapnarājāvasīdatamiti /
7.26.5.[12]	atha paṅktayaḥ /
7.26.5.[13]	bṛhadbhiragne arcibhiḥ /
7.26.5.[14]	sadyascidyasya carkṛtiḥ /
7.26.5.[15]	namovāke prasthite adhvare narā /
7.26.5.[16]	ṣaṣṭiṃ sahasrāśvāsyāyutāsanamiti/ nanu triṣṭubha etā na paṅktayaḥ /
7.26.5.[17]	kutaḥ /
7.26.5.[18]	catvāro 'ṣṭākṣarāḥ pādā ekaśca dvādaśākṣara iti triṣṭubadhikāre vidhānāt /
7.26.5.[19]	ucyate /
7.26.5.[20]	satyam /
7.26.5.[21]	kiṃ tu chando'nukramaṇyāṃ ṣaṣṭiṃ sahasrāśvyasyāyutāsanamityetasyāḥ paṅktivacanāt /
7.26.5.[22]	athaikaviṃśī dvāviṃśī caturviṃśī ca paṅktaya iti /
7.26.5.[23]	tasmātpaṅktiśaṃsanametāsāṃ śasyam /
7.26.5.[24]	tava tyaṃ naryaṃ nṛtopa indretyaticchandāḥ /
7.26.5.[25]	agne tamadyetyetāścatasraḥ padapaṅktayaḥ /
7.26.5.[26]	ṣaṣṭhī cākṣarapaṅktiḥ/ acchā no mitramaha iti śakvarī /
7.26.5.[27]	tā me aśvineti bṛhatī /
7.26.5.[28]	etā ardhaśaḥ pañcapadāḥ /
7.26.6.[1]	pacchastriṣṭubjagatīnāmiti vartate /
7.26.6.[2]	sapraṇavo dvitīyaśca caturthaśceti ca /
7.26.6.[3]	viśeṣastūcyate /
7.26.6.[4]	yāstu pañcapadāstraiṣṭubhe prāye jāgate vā /
7.26.6.[5]	traiṣṭubheṣu jāgateṣu vā sūktesvityarthaḥ /
7.26.6.[6]	tāsāmapunaḥpadānāṃ pañcapadānāmuttamopottamau samasya praṇuyāt /
7.26.6.[7]	punaḥpadānāṃ tu yatra punaḥpadamabhyāsarūpaṃ parucchepasya śīlaṃ syānmadhye 'nte vā tau pādau tatra sadṛśena samasyedekatāṃ nayet /
7.26.6.[8]	yato na padena punaḥpadasya viprayogo 'sti /
7.26.6.[9]	loke'pyaho darśanīyāho darśanīyetyabhyāsasya viprayogādarśanāt /
7.26.6.[10]	traiṣṭubhajāgataprāye gatāḥ pañcapadā ucyante /
7.26.6.[11]	udgāteva śakune sāma gāyasi /
7.26.6.[12]	ayaṃ cakramiṣaṇatsūryasya /
7.26.6.[13]	adha śvetaṃ kalaśaṃ gobhiraktamāpipyānam /
7.26.6.[14]	kathā dāśema namasā sudānūn /
7.26.6.[15]	iti cinnu prajāyai paśumatyai /
7.26.6.[16]	abhi na iḍā yūthasya mātā /
7.26.6.[17]	praiṣa stomaḥ pṛthivīmantarikṣam /
7.26.6.[18]	bṛhadvayo bṛhate tubhyamagne /
7.26.6.[19]	ma tvaṃ dakṣasyāvṛko vṛdho bhūḥ /
7.26.6.[20]	agnimagniṃ vaḥ samidhā duvasyate /
7.26.6.[21]	abhi prayāṃsi sudhitāni hi khyaḥ /
7.26.6.[22]	tvaṃ śatānyava śambarasya /
7.26.6.[23]	nū no rayiṃ rathyaṃ carṣaṇiprām /
7.26.6.[24]	saṃ vāṃ śatā nāsatyā sahasrā /
7.26.6.[25]	yāḥ pravato nivata udvataḥ /
7.26.6.[26]	iti tvāgne vṛṣṭihavyasya putrāḥ /
7.26.6.[27]	ityāsāṃ śasyam //
7.26.6.[28]	udgāteva śakune sāma gāyasi brahmaputra iva savaneṣu śaṃsaso3 vṛṣeva vājī śiśumatīrapītyā sarvato naḥ śakune bhadramā vada viśvatoṃ naḥ śakune puṣyamāvado3 evamādyudāharaṇam //
7.26.6.[29]	kathā dāśema namasā sudānūn /
7.26.6.[30]	iti cinnu prajāyai paśumatyai /
7.26.6.[31]	saṃ vāṃ śatā nāsatyā sahasrā /
7.26.6.[32]	etāsāṃ dvitīyatṛtīyau pādau samasya praṇuyāt /
7.26.6.[33]	tatra punaḥpadatvāt /
7.26.6.[34]	yāsāṃ tu na punaḥpadaṃ tatrottamāvapunaḥpada ityanena tulyaṃ śasyam /
7.26.7.[1]	apunaḥpade sati pañcapadāśasye uttamopottamau samasyet /
7.26.8.[1]	yāḥ ṣaṭpadāḥ punaḥpadāstāsāmayaṃ śasyadharmaḥ /
7.26.8.[2]	sarvaprakārāṇāṃ ṣaṭpadānāṃ pādadvayenāvasānaṃ kṛtvā punastathaiva tato dvābhyāṃ praṇauti ubhe yadindra rodasī ityādi /
7.26.9.[1]	apunaḥpadānāṃ ṣaṭpadānāmayaṃ śasyadharmaḥ /
7.26.9.[2]	dvābhyāmavasānamekena praṇavaḥ /
7.26.9.[3]	punarapyevameva /
7.26.9.[4]	atrodāharaṇam /
7.26.9.[5]	avitāsi sunvato vṛktabarhiṣa iti /
7.26.10.[1]	yāsu ṣaṭpadāsvaṣṭākṣarau tṛtīyaṣaṣṭhau bhavatastatrāyaṃ śasyadharmaḥ /
7.26.10.[2]	tatastava svādiṣṭhā tacchamyorā vṛṇīmaha ityardharcaśaḥ /
7.26.11.[1]	saptapadānāmayaṃ śasyadharmaḥ /
7.26.11.[2]	ekenāvasānaṃ tato dvābhyāṃ praṇavaḥ punardvābhyāmavasānaṃ tato dvābhyāṃ praṇavaḥ /
7.26.11.[3]	aṣṭapadānāmardharcaśaḥ śasyam /
7.26.11.[4]	viśeṣānupadeśāt /
7.26.12.[1]	rātriparyāyānvakṣyati /
7.26.12.[2]	prathamamadhyamottamabhedena /
7.26.12.[3]	tatra gāyatrāṇāṃ stotriyānurūpāṇāṃ śaṃsitāraḥ prathamānpādānabhyasyanti /
7.26.13.[1]	madhyameṣu rātriparyāyeṣu gāyatrāṇāṃ stotriyānurūpāṇāṃ madhyamānpādānabhyasyeyuḥ /
7.26.14.[1]	gāyatrāṇāṃ stotriyānurūpāṇāmuttamānpādānabhyasyeyuḥ /
7.26.14.[2]	atha yatprathameṣu paryāyeṣvityevamupakramya śrutau sarvamabhihitam /
7.26.15.[1]	vāśabda uktena saha vikalpārthaḥ /
7.26.15.[2]	ardharcaśo vā prātaḥsavanaṃ śaṃset /
7.26.15.[3]	vikṛtacchandaskamapi /
7.26.16.[1]	itarayorapi savanayoḥ pragāthavarjitānstotriyānurūpānvārdharcaśaḥ śaṃset /
7.27.1.[1]	śastreṣvityadhikāro 'nuvartate /
7.27.1.[2]	śastreṣu tripadeva gāyatrī draṣṭavyā /
7.27.1.[3]	na cchandovicityuktā viśeṣā grāhyāḥ /
7.27.2-3.[1]	uṣṇigapi tripadā śastreṣu /
7.27.2-3.[2]	purauṣṇigapi /
7.27.4.[1]	prakāratrayasyāpi tulyatāpratipādanārthamuktam /
7.27.4.[2]	parasparametāsāmabheda iti /
7.27.5.[1]	tripadaiva /
7.27.5.[2]	ekādaśākṣaraiḥ pādairiha lakṣaṇopadeśāt /
7.27.5.[3]	tato yadyapi daśākṣarāstrayaḥ pādā iti cchandovicityāṃ śrudhī havaṃ vipipānasyādrerityupadeśe pacchaḥ śasyam /
7.27.5.[4]	akṣarapaṅktyupadeśe pacchaḥ śasyam /
7.27.5.[5]	akṣaravairājopadeśe 'rdharcaśaḥ /
7.27.5.[6]	anyatra vikalpaḥ /
7.27.6.[1]	uttarā yā virāṭ sā catuṣpadā bhavati /
7.27.7.[1]	catuṣpadeti vartate /
7.27.8.[1]	catuṣpadaiva /
7.27.9.[1]	catuṣpadaiva /
7.27.10.[1]	catuṣpadaiva /
7.27.10.[2]	tena daśame 'hni tava svādiṣṭheti śasyate /
7.27.10.[3]	catuṣpadaivānuṣṭup /
7.27.10.[4]	na ṣaṭpadeti kṛtvā /
7.27.10.[5]	satyapi cchandovicityāmudāharaṇopadeśe /
7.27.11.[1]	catuṣpadaiva /
7.27.12.[1]	paṅkteḥ pañca pādā bhavanti /
7.27.13.[1]	ṣaḍvā sapta vāticchandasāṃ pādā bhavanti /
7.27.13.[2]	evaṃrūpāṇāmeva ṣaṣṭhe 'hani yājyāpratiṣedho lakṣaṇavidhānāt /
7.27.13.[3]	prāyikaṃ ca lakṣaṇamanyatra śrutivacanāt /
7.27.14.[1]	āmnāyasiddhatvādasyā aṣṭapadāvacanamanyāsāmaṣṭapadānāṃ saṃbhave sati saptapadāvacchasyam /
7.27.14.[2]	antyaistribhiḥ praṇavaḥ /
7.27.15.[1]	stotriyānurūpatve 'pi pacchaḥśasyārthaṃ vacanam /
7.27.15.[2]	dvirdvipadā ṛcaḥ samāmanantīti ṛgdharme 'pi stotriyānurūpayorṛcaḥ pādadvayarūpamanuśaṃsanamanyatrāpi /
7.27.16.[1]	tripadā gāyatrītyevamādiṣu dvau dvipadāyā ityevamanteṣu cchandaḥsu ye pādāste 'ṣṭākṣarāḥ prāyeṇa bhavantītyayamutsargaḥ /
7.27.16.[2]	prāyeṇetivacanādyacchandaskāḥ pādā bahavo bhavanti tadīyameva śasyaṃ vyavatiṣṭhata iti /
7.27.17.[1]	jagatyāḥ prāyeṇa dvādaśākṣarāḥ pādā bhavanti /
7.27.17.[2]	dvādaśākṣarabāhulye jagatīvatpacchaḥśasyaṃ yathā syāditi sūtrārambhaḥ /
7.27.18.[1]	uṣṇigbṛhatyostṛtīyau dvau pādau dvādaśākṣarau bhavataḥ /
7.27.18.[2]	śeṣā aṣṭākṣarā utsargāt /
7.27.19.[1]	dvādaśākṣarādhikāro 'nuvartate /
7.27.19.[2]	catuṣpadā satobṛhatītyuktam /
7.27.19.[3]	tasyāḥ prathamatṛtīyau dvādaśākṣarau bhavataḥ /
7.27.19.[4]	śeṣāvaṣṭākṣarāvutsargāt /
7.27.20.[1]	kakuptripadoktā /
7.27.20.[2]	tasyā madhyamaḥ pādo dvādaśākṣaraḥ /
7.27.20.[3]	itarāvaṣṭākṣarāvutsargāt /
7.27.21.[1]	purauṣṇigapi tripadoktā /
7.27.21.[2]	tasyāḥ prathamaḥ pādo dvādaśākṣaraḥ /
7.27.22.[1]	triṣṭubvirājorekādaśākṣarāḥ prāyeṇa pādā bhavanti /
7.27.22.[2]	pūrvā virāḍevopādīyate /
7.27.23.[1]	catuṣpadottarā virāḍityuktam /
7.27.23.[2]	tasyā uttarasyā virājo daśākṣarāḥ pādā bhavanti /
7.27.24.[1]	tāmuttarāṃ virājaṃ yājñikā akṣarapaṅktirityapyācakṣate /
7.27.24.[2]	apyakṣaravirājam /
7.27.25.[1]	padapaṅktirnāma gāyatrīvikāraḥ /
7.27.25.[2]	sā pañcabhiḥ pādaiḥ pañcākṣarairbhavati /
7.27.25.[3]	indra juṣasva pra vahetyasya stotriyasya pratyṛcaṃ navanavākṣarāṇi vācaḥstome 'pi parihāryāṇītyevamarthaḥ kila sūtrārambhaḥ /
7.27.25.[4]	triṣṭubvirājoriṣṭaṃ tau tāḥ pañcaviṃśatyakṣarā iti /
7.27.26.[1]	na kevalaṃ dvādaśākṣarā jagatyāḥ pādāścatvāraḥ /
7.27.26.[2]	kvacit ṣaḍapyaṣṭākṣarā bhavanti /
7.27.26.[3]	sarvasyāsya cchandovicityāmupadiṣṭasyopadeśaḥ śaṃsiturasaṃmohārthaḥ saṃkṣepeṇopadiṣṭaḥ /
7.27.27.[1]	gāyatryādau chandasyekena dvābhyāṃ vonake tacchandaskaiva nicṛdākhyā ṛgbhavati /
7.27.28.[1]	ekena dvābhyāṃ vākṣarābhyāmatirikte tacchandaskaiva bhuriksaṃjñā bhavati /
7.27.28.[2]	śasyāvikārārthaṃ vacanam /
7.27.29.[1]	saṃpādyaṃ yacchandaḥ śrutivacanāt /
7.27.29.[2]	yathā /
7.27.29.[3]	tannānāchandasyānāṃ sahasraṃsahasraṃ bṛhatyaḥ saṃpadyanta iti /
7.27.29.[4]	yathā sahasraṃ ca pañcadaśa cānuṣṭubhaḥ syustathaitadahaḥ saṃpādayedityevamādi /
7.27.29.[5]	saṃpādyasya cchandasaścaturthabhāgenāhāryasya saṃpādyāditarasya ṛcaḥ saṃmitāḥ samānasaṅkhyayā mitāḥ /
7.27.29.[6]	tasyāhāryasya caturthabhāgena saṃpannā bhavanti /
7.27.29.[7]	tadyathā /
7.27.29.[8]	bṛhatyāṃ saṃpādayitavyāyāṃ navabhirgāyatrībhiḥ ṣaḍbṛhatyo bhavanti /
7.27.29.[9]	tathā navabhiruṣṇigbhiḥ sapta bṛhatya ityevamādi yojyam /
7.27.30.[1]	gāyatryuṣṇihāviti tripātsārūpyātsamāsaḥ /
7.27.30.[2]	anuṣṭubbṛhatyāviti catuṣpātsāmānyāt /
7.27.30.[3]	triṣṭubjagatyāviti ca /
7.27.30.[4]	ānupūrvyaṃ chandasāmiti cchandasaśchandasaścatvāriṃśataṃ catvāriṃśataṃ marūvatīya ityatropayogaḥ /
7.27.30.[5]	caturviṃśatyakṣarādīnāṃ caturuttarāṇamiti vacanānmā pra gāmetyevamādīnāmatrānādaro 'nupayogāt /
7.27.30.[6]	dvirabhyāso 'dhyāyaparisamāptau śiṣṭācārastadācaraṇaṃ cāyuṣyamiti /
8.1.1.[1]	hotrakaśastrāntaṃ mādhyandinamapi savanaṃ parisamāpya yathā madhyandināya prasṛptāḥ paścimena sadodvāreṇaivamūrdhvaṃ madhyandinātprasarpanti /
8.1.2.[1]	ādau prārambhe tṛtīyasavanasyādityagraheṇa yajñaṃ kurvanti /
8.1.2.[2]	tadyadādityagraheṇa tṛtīyasavanaṃ pratipadyata iti śruteḥ /
8.1.3.[1]	ādityebhyo 'nubrūhītyevamadhvaryuṇokto yadarthaṃ tasya /
8.1.4.[1]	ādityānāmavasā nūtanenetyādityagrahasya puronuvākyā /
8.1.4.[2]	triṣṭubhamādityagrahasya puronuvākyāmanvāheti śruteḥ /
8.1.5.[1]	hotā yakṣadādityānpriyadhāmna ityevamādikaḥ praiṣo bhavati /
8.1.5.[2]	asmai sunvate yajamānāyetyasya vikāreṣūhaḥ /
8.1.6.[1]	ādityāso aditirmādayantāmityetayā yajati /
8.1.6.[2]	triṣṭubhā yajatīti śruteḥ /
8.1.7.[1]	ādityagrahasaṃbandhanīmāhutiṃ hūyamānāṃ hotā nekṣate /
8.1.7.[2]	nāpi grahaśeṣaṃ bhakṣayati /
8.1.8.[1]	lāghavārthaṃ prasaṅgenehaivoktam /
8.1.8.[2]	sāvitragrahe vīkṣaṇamāhuteḥ pratiṣidhyate /
8.1.8.[3]	bhakṣaṇaṃ ca grahaśeṣasya /
8.1.9.[1]	ārbhavākhyena pavamānena stute chandogaiḥ manotādīḍāntaṃ paśukarma kṛtvā /
8.1.9.[2]	tadyathā /
8.1.9.[3]	manotāsūktaṃ pradhānayāgaḥ savasāhomo vanaspatiḥ sviṣṭakṛdiḍāmārjanaṃ cetyetatpaśukarma kṛtvātaḥ purolāśaiḥ savanīyaiścaranti /
8.1.9.[4]	ityayaṃ padārthakramaḥ /
8.1.9.[5]	atha stute pavamāne paśunā carantītyevamādi pradarśitaṃ śrutau /
8.2.1.[1]	tṛtīye dhānāḥ savane puruṣṭuteti savanīyapurolāśānāṃ puronuvākyā bhavati /
8.2.1.[2]	hotā yakṣadindraṃ harivānityevamādi yathāsamāmnātaṃ yathāsavanaṃ vitārayati /
8.2.1.[3]	tenaiva yajatītyuktam /
8.2.2.[1]	agne tṛtīye savane hi kāniṣa iti sviṣṭakṛtaḥ puronuvākyā bhavati /
8.2.2.[2]	praiṣo yājyā ca pūrvoktā /
8.2.3.[1]	ihopa yāta śavaso napāta ityunnīyamānasūktaṃ bhavati /
8.2.3.[2]	vāmadevyāstṛtīyasavana unnīyamānebhyo 'nvāheti śruteḥ /
8.2.4.[1]	hotā yakṣadindraṃ tṛtīyasya savanasya ṛbhumato vibhumato vājavata ityevamādikaḥ praiṣo bhavati /
8.2.5.[1]	indra ṛbhubhirvājavadbhiḥ samukṣitamityetayā hotā yajati /
8.2.6.[1]	indrāvaruṇā sutapāvimaṃ sutamityetayā maitrāvaruṇo yajati /
8.2.7.[1]	indraśca somaṃ pibataṃ bṛhaspata ityetayā brāhmaṇācchaṃsī yajati /
8.2.8.[1]	ā vo vahantu saptayo raghuṣyada ityetayā potā yajati /
8.2.9.[1]	ameva naḥ suhavā śrī hi gantanetyetayā neṣṭā yajati /
8.2.10.[1]	indrāviṣṇū pibataṃ madhvo asyetyetayācchāvāko yajati /
8.2.11.[1]	imaṃ stomamarhate jātavedasa ityetayāgnīdhro yajati /
8.2.11.[2]	andhasvatyo madvatyaḥ pītavatyo jagatyo yājyā ityetāsu śrutyuktaṃ yathāsaṃbhavaṃ liṅgam /
8.2.12.[1]	ayāḍagnīdityevamādi yadiha noktaṃ tatprātaḥsavanena samānaṃ draṣṭavyam /
8.2.13.[1]	vakṣyamāṇasyāvadhyarthānuvādaḥ /
8.2.14.[1]	purolāśasya parivāpamiśrasyeti /
8.2.14.[2]	parivāpaḥ sārasvataṃ dadhi /
8.2.14.[3]	tena miśrasya purolāśasya trīṃstrīnpiṇḍānatra pitara ityevamādinā mantreṇa /
8.2.14.[4]	pratipiṇḍaṃ mantramāvartayante /
8.2.14.[5]	nārāśaṃsānāṃ sannānāṃ camasānāṃ yathācamasaṃ camasino dakṣiṇata upāsyanti /
8.2.14.[6]	aupāsanāṃstṛtīyasavana upāsyanti pitṛneva tatprīṇantīti śruteḥ /
8.3.1.[1]	devāya savitre 'nubrūhītyadhvaryuṇoktaḥ /
8.3.2.[1]	yadarthaṃ preṣitastasyābhūddevaḥ savitā vandyo nu na iti puronuvākyā bhavati /
8.3.3.[1]	hotā yakṣaddevaṃ savitāraṃ parāmivāṃ sāviṣadityevamādikaḥ praiṣo bhavati /
8.3.3.[2]	asmai sunvate yajamānāya tasya vikāreṣu yathārthamūhaḥ /
8.3.4.[1]	damūnā deva ityevamādikayā yajati /
8.3.4.[2]	triṣṭubhaṃ sāvitragrahasya puronuvākyāmanūcya jagatyā yajatīti śrutatvāt /
8.3.5.[1]	sāvitragrahānantaraṃ vaiśvadevaṃ śastraṃ vaktavyam /
8.3.5.[2]	tatprasaṅgenāhāvamāha /
8.3.5.[3]	adhvaryo śośoṃsāvo3 ityayamāhāvaḥ śastrādau tṛtīyasavane /
8.3.5.[4]	vaiśvadevāgnimārutayorityabhiprāyo 'gniṣṭome śastrāntarasyāsambhavāt /
8.3.5.[5]	santi ca saṃsthāntareṣu ukthākhyāni śastrāṇi tṛtīyasavana eva /
8.3.5.[6]	teṣāmapyāhāvo 'yamiṣyate tadarthaṃ soktha ityāha /
8.3.6.[1]	tṛtīyasavane 'ntaḥśastraṃ prātaḥsavanika āhāvaḥ /
8.3.6.[2]	pūrvasūtrokteṣu śastreṣu śoṃsāvo ityayaṃ bhavati /
8.3.7.[1]	tṛtīyasavane prātaḥsavanikaḥ śastrādhikāraścānuvartate /
8.3.7.[2]	na cāntaḥśastramiti /
8.3.7.[3]	ṣoḍaśiprabhṛtau ca tṛtīyasavane ra śastrādāvantaraviśeṣeṇa prātaḥsavanika āhāvo bhavati /
8.3.8.[1]	tatsaviturvṛṇīmahe 'dyā no deva savitarityetau tau pratipadanucarākhyau vaiśvadevākhyasya śastrasya bhavataḥ /
8.3.8.[2]	vaiśvadevādhikāro ghṛtasya yajetyukta iti yāvat /
8.3.9.[1]	abhūddevaḥ savitā vandyo nu na iti sāvitraṃ sūktaṃ sanivitkaṃ śaṃset /
8.3.9.[2]	sāvitraṃ śaṃsatīti śrutatvāt /
8.3.10.[1]	ekayā cetyevamādikāṃ śaṃsati /
8.3.10.[2]	vāyavyāṃ śaṃsatīti śrutatvāt /
8.3.10.[3]	śrutyuktā cāsyāḥ śāstrasaṃvyavahārārthā vāyavyeti saṃjñā draṣṭavyā /
8.3.11.[1]	pra dyāvā yajñaiḥ pṛthivī ṛtāvṛdhetyetaddyāvāpṛthivīyākhyaṃ sūktaṃ sanivitkaṃ śaṃset /
8.3.11.[2]	dyāvāpṛthivīyaṃ śaṃsatīti śrutatvāt /
8.3.12.[1]	asminsūkte madaśabdavānadhvaryuṇā pratigaraḥ kāryaḥ /
8.3.12.[2]	tasminnadhvaryurmadvatpratyāgṛṇātīti śruteḥ /
8.3.12.[3]	śrutyanukaraṇārthaṃ ca sūtramasammohāya /
8.3.13.[1]	surūpakṛtnumūtaya ityetāṃ śaṃset /
8.3.13.[2]	ekāgrahaṇaṃ sūktanivṛttyartham /
8.3.13.[3]	eketi prathamānirdeśaḥ saṃjñābhiprāyeṇa /
8.3.13.[4]	surūpakṛtnumityeṣaivāsyāḥ śāstrasaṃvyavahārārthā saṃjñā bhavati /
8.3.14.[1]	takṣanrathaṃ suvṛtaṃ vidmanāpasa ityetatsūktamārbhavākhyaṃ sanivitkaṃ śaṃset /
8.3.14.[2]	ārbhavaṃ śaṃsatīti śrutvāt /
8.3.15.[1]	ayaṃ venaścodayatpṛśnigarbhā ityekā /
8.3.15.[2]	yebhyo mātā madhumatpinvate paya ityekā /
8.3.15.[3]	evā pitre viśvadevāya vṛṣṇa ityekā /
8.3.15.[4]	etā ekapātinyo nāma śaṃset /
8.3.15.[5]	atha vai nāmādityāṃ bārhaspatyāmiti śaṃsatīti śrutatvāt /
8.3.16.[1]	ā no bhadrāḥ kratavo yantu viśvata ityasya vaiśvadevākhyāsya sūktasyottame dve ṛcau śiṣṭvā nividaṃ dadhyāt /
8.3.16.[2]	ānobhadrīyasya dharmavidhānasaṃbandhānuvādena śaṃsanavidhiḥ /
8.3.16.[3]	vaiśvadevaṃ śaṃsatīti śrutatvāt /
8.3.16.[4]	avadhyarthe nividanuvāda uttamāḥ pariśiṣya tṛtīyasavana iti prāpte /
8.3.17.[1]	ā no bhadrā ityetasya sūktasyottamā vaiśvadevasya śastrasya paridhānīyā bhavati /
8.3.17.[2]	tasyā dharmaviśeṣa ucyate /
8.3.18.[1]	paccho dviḥśaṃsanamardharcaśastṛtīyaṃ kāryam /
8.3.18.[2]	tasya dviḥ pacchaḥ paridhānīyāṃ śaṃsatyardharcaśastṛtīyamiti śrutatvāt /
8.3.19.[1]	ukthavīryaṃ bhūtamasītyevamādikaṃ japitvā viśve devāḥ śṛṇutemaṃ havaṃ ma ityetayā yajati /
8.3.19.[2]	ṣoḍaśāhāvaṃ vaiśvadevaṃ śaṃsatīti prakṛtya tatsaptadaśavidhaṃ bhavatyekādaśa devatāścatasro nivida ukthavīrya yājyeti śrutatvāt /
8.4.1.[1]	ghṛtasya yajetyadhvaryuṇoktaḥ ghṛtaṃ mimikṣe ghṛtamasya yonirityetayopāṃśu yajati /
8.4.2.[1]	saumyasya yajetyadhvaryuṇoktastvaṃ soma pitṛbhiḥ saṃvidāna ityetayā yajati /
8.4.3.[1]	parījyārtham / 4. uru viṣṇuvityādikayopāṃśu yajati /
8.4.3.[2]	yāgatraye yathāsaṃkhyamagniḥ somo viṣṇuriti devatāḥ śrutimantraliṅgābhyām /
8.4.4.[1]	parījyā saumyasyobhayata upāṃvuviśiṣṭo ghṛtayāgākhya ājyadravyako yāgaḥ /
8.4.4.[2]	eṣo 'nyatarato vā kartavya ubhayato veti /
8.4.5.[1]	saumyaṃ caruṃ yāgāvaśeṣamājyamiśraṃ sado nayantyadhvaryavastaṃ hotāvekṣya tatra yatsarpistadaṅgulibhyāmupaspṛśet /
8.4.5.[2]	śākhāntarāt /
8.4.5.[3]	svaśākhāyāṃ tu harantyetaṃ saumyaṃ sadastaṃ hotā pratigṛhyopanidhatte 'thāsya sarpiṣyātmānaṃ paryavekṣyāṅgulibhyāṃ sarpirupaspṛśatīti śrutidṛṣṭaḥ pratigrahopanidhānātmāvekṣaṇaiḥ saha vikalpaḥ / 7. yattadaṅgulibhyāṃ sarpirupaspṛṣṭaṃ tena cakṣuṣī vimārṭi /
8.4.6.[1]	cakṣuṣpā ityevamādinā mantreṇa saṃskāro 'pi san vacanāddhoturbhavati na yajamānasya /
8.4.6.[2]	tamudgātṛbhyaḥ prayacchatīti vaikalpikatvānna sūtritam /
8.4.6.[3]	tathā ca kātyāyanaḥ /
8.4.6.[4]	ājyamāsicyodgātre saumyaṃ prayacchatītyāha /
8.5.1.[1]	agnītpātnīvatasya yajetyadhvaryuṇā saṃpreṣita āgnīdhra aibhiragne sarathaṃ yāhyarvāṅityetayopāṃśu yajati /
8.5.1.[2]	atha pātnīvatagraheṇa carantītyupakramya pātnīvatasya śrutau sarvamāmnātam /
8.5.2.[1]	vaṣaṭkṛte āgnīdhro hutaśeṣamabhakṣayitvā grahapātramādāya pūrvayā dvārā sadaḥ prapadya vakṣyamāṇakaṃ karotīti vākyaśeṣaḥ /
8.5.3.[1]	neṣṭā ṛtvikasya samīpe uttarata upaviśya /
8.5.4.[1]	upasthe vā neṣṭurupaviśet /
8.5.4.[2]	agnīnneṣṭurupasthamāsīdeti saṃpreṣitatvāt /
8.5.5.[1]	neṣṭurupahvayasva ityupahūya neṣṭāraṃ tataḥ /
8.5.6.[1]	taṃ pātnīvataṃ grahaṃ bhakṣayitvopaspṛṣya tata uro'bhimarśanādi kuryāt /
8.5.7.[1]	yathetamiti yathāgataṃ pratyetya pratyāgacchetpūrvayaiva dvārā /
8.6.1.[1]	stotravadetacchastramāgnimārutākhyamityasyārthasya jāpanārthametatsūtram /
8.6.2.[1]	vaiśvānarāya pṛthupājase vipa ityetatsūktaṃ vaiśvānarīyākhyaṃ sanivitkamāgnimārutasya śastrasya prathamaṃ bhavati /
8.6.2.[2]	vaiśvānarīyaṃ śaṃsatīti śruteḥ /
8.6.3.[1]	ā te pitarmarutāṃ sumnametvityekā /
8.6.3.[2]	raudrauṃ śaṃsatīti śrutatvāt /
8.6.4.[1]	pratvakṣasaḥ pratavaso virapśina iti mārutākhyaṃ sanivitkaṃ sūktaṃ śaṃset /
8.6.4.[2]	mārutaṃ śaṃsatīti śrutatvāt /
8.6.5.[1]	yajñā yajñā vo agnaya iti stotriyaḥ /
8.6.5.[2]	devo vo draviṇodā ityanurūpaḥ /
8.6.5.[3]	etau stotriyānurūpau pragāthau yajñāyajñīyasya bhavataḥ /
8.6.5.[4]	atha yajñāyajñīyasya stotriyānurūpau tau vai madhye bhiyā eva śaṃsatīti śruteḥ /
8.6.6.[1]	pra tavyasīṃ navyasīṃ dhītimagnaya iti jātavedasīyākhyaṃ sanivitkaṃ sūktaṃ bhavati /
8.6.6.[2]	jātavedasīyaṃ śaṃsatīti śrutatvāt /
8.6.7.[1]	āpo hi ṣṭhā mayobhuva ityetāstisraḥ śaṃsati /
8.6.8.[1]	tisra iti prakṛtaṃ pūrvasūtre tatsaṃdehanivṛttyarthamekāgrahaṇam /
8.6.9.[1]	devānāṃ patnīruśatīravantu na ityete dve bhavataḥ /
8.6.10.[1]	rākāmahaṃ suhavāṃ suṣṭutau huva ityete dve bhavataḥ /
8.6.11.[1]	avidaddakṣaṃ mitro navīyānityetāstisro 'kṣarapaṅktisaṃjñāḥ śaṃset /
8.6.12.[1]	udīratāmavara utparāsa ityetāḥ paitrīsaṃjñikāstisra śaṃset /
8.6.13.[1]	imaṃ yama prastaramā hi sīdetyekā /
8.6.13.[2]	mātalī kavyairyamo aṅgirobhirityekā /
8.6.13.[3]	aṅgirobhirā gahi yajñiyebhirityekā /
8.6.13.[4]	etāstisraḥ śaṃset /
8.6.13.[5]	saṃjñākaraṇaṃ śāstrasaṃvyavahārārtham /
8.6.14.[1]	svāduṣkilāyaṃ madhumāṁ utāyamityetāstisraḥ svāduṣkilīyāḥ śaṃset /
8.6.14.[2]	saṃjñākaraṇamāpohiṣṭhīyānāṃ devānāṃ patnīnāṃ rākāyāścākṣarapaṅktīnāṃ paitrīṇāṃ yāmīnāṃ svāduṣkilīyānāṃ cetyevamādyartham /
8.6.15.[1]	śākhāntarāt /
8.6.16.[1]	yayorojasā skabhitā rajāṃsītyevamādikāṃ śaṃset /
8.6.16.[2]	vaiṣṇuvāruṇīṃ śaṃsatīti śrutatvāt /
8.6.16.[3]	viṣṇornu kaṃ vīryāṇi pra vocamityekā /
8.6.16.[4]	tantuṃ tanvanrajaso bhānumanvihītyekā /
8.6.16.[5]	vaiṣṇavīṃ cāgneyīṃ ca śaṃsatīti śrutatvāt /
8.6.16.[6]	ekapātinya iti śāstrasaṃvyavahārārthaṃ saṃjñākaraṇam /
8.6.17.[1]	evā na indro maghavā virapśītyetayā paridadhyāt /
8.6.17.[2]	aindryā paridadhātīti śruteḥ /
8.6.17.[3]	viśeṣastu śākhāntarāt /
8.7.1.[1]	āyanigadapratiṣedhārtho nividāṃ pāṭha uttaratra kṛtastatra yā prathamā nivitsā marutvatīyasya bhavatīndro marutvānsomasya pibatvityevamādikā /
8.7.2.[1]	dvitīyā niṣkevalyasya bhavatīndro deva ityevamādikā /
8.7.3.[1]	tṛtīyāprabhṛtayo nivido vaiśvadevāgnimārutayoḥ sapta /
8.7.3.[2]	tatra catasro vaiśvadeve tisra āgnimārute /
8.7.4.[1]	uttamā nivitṣoḍaśino bhavatyasya made jaritarindra ityevamādikā /
8.7.5.[1]	yāvanti yasmiñchastre sūktāni tāvatya eva tatra nividaḥ /
8.7.5.[2]	ekādaśa devatāścatasro nivida iti vaiśvadeve darśanāt sūktadevatāsaṃyogācca /
8.7.6.[1]	vaiśvadevāgnimārutayoriti vartate /
8.7.6.[2]	vaiśvadevāgnimārutayoḥ pratisūktaṃ purastādāhāvaḥ /
8.7.7.[1]	nividonividaśca purastādāhāvaḥ /
8.7.8.[1]	purastātpurastādāhāvaḥ /
8.7.8.[2]	abhyadhikāyā api vikṛtiṣvekaikasyā iti yatnāt /
8.7.9.[1]	sakṛccaturthīnirdeśāt /
8.7.10.[1]	pratyekamāhāvaḥ /
8.7.10.[2]	ṣoḍaśāhāvaṃ vaiśvadevaṃ śaṃsatīti śruteḥ /
8.7.11.[1]	pratyekamāhāvaḥ /
8.7.11.[2]	saṃkhyāniyamāt /
8.7.12.[1]	āgnimāruta evādhikārāt /
8.7.12.[2]	tato na śastrāntare vācaḥstome 'pi /
8.7.13.[1]	agnimārutādhikārāt /
8.7.13.[2]	tato na vaiśvadeve hayo na vidvāniti śaṃsanaprasaṅgena /
8.7.14.[1]	purastādāhāvaḥ /
8.7.14.[2]	āgnimāruta evādhikārāt /
8.7.15.[1]	pūrvavadvyākhyā /
8.7.16.[1]	tasmādenā antye śastre śaṃsatīti śrutidarśanāt /
8.7.16.[2]	vācaḥstome 'pi /
8.7.16.[3]	nānyatra śaṃsanamāsām /
8.7.16.[4]	tasmādāgnimāruta eva śaṃsanamāhāvaśca /
8.7.17.[1]	pūrvavadvyākhyā /
8.7.18.[1]	agnimāruta eva purastādāhāvaḥ prakṛtatvāt /
8.7.18.[2]	anyatra śaṃsane satyapyāhāvo na bhavati /
8.7.19.[1]	viyataṃ vilambitaṃ śaṃsanaṃ vaiśvadevasya bhavati /
8.7.19.[2]	tasmādenadārataṃ śaṃsedramante hāsminpaśava iti śruteḥ /
8.7.20.[1]	abhyagraṃ drutamāgnimārutasya śastraṃ bhavati āpohiṣṭhīyāvarjam /
8.7.20.[2]	evameva śruteḥ /
8.7.20.[3]	tasmādenadabhyagraṃ śaṃsedityāgnimārutaṃ prakṛtya tasmādenadārataṃ śaṃsedityāpohiṣṭhīyāḥ prakṛtya /
8.7.21.[1]	apsu somānsādayitvetyavadhyarthamucyate /
8.7.21.[2]	anuyājādi śaṃyvantaṃ paśukarma kṛtvetyasyāpsu somasādanena saha saṃbandho 'stīti jñāpanārtham /
8.7.21.[3]	tato vājapeye śastrebhya ūrdhvaṃ hāriyojanaprājāpatyapracāravanaspatisviṣṭakṛdiḍāpsusomasādanaṃ tato 'nuyājādi /
8.8.1.[1]	hāriyojanena carantītyuktam /
8.8.1.[2]	tasya hāriyojanasya tiṣṭhā su kaṃ maghavanmā parā gā iti puronuvākyā bhavati /
8.8.2.[1]	dhānāḥ somānāmindrāddhi ca piba cetyevamādikaḥ praiṣo bhavati /
8.8.2.[2]	asminsunvati yajamāna ityatra dviyajamānake bahuyajamānake ca vikāre yathārthamūho bhavati /
8.8.2.[3]	anayoḥ sunvatoryajamānayoḥ /
8.8.2.[4]	eṣu sunvatsu yajamāneṣu /
8.8.2.[5]	tasmai kimarāsthāḥ tābhyāṃ kimarāsthāstebhyaḥ kimarāsthāḥ /
8.8.2.[6]	yadyadacīkametāṃ yadyadacīkamanta /
8.8.3.[1]	yunajmi te brahmaṇā keśinā harī iti yājyā bhavati /
8.8.3.[2]	triṣṭubhaṃ hāriyojanasya puronuvākyāmanūcya jagatyā yajatīti śrutatvāt /
8.8.4.[1]	dhānāḥ somānāmityevamādiko 'nuvaṣaṭkāro bhavati /
8.8.5.[1]	nanu dhānāḥ somānāmagne vīhīti vānuvaṣakāra iti vaktavyam /
8.8.5.[2]	tataḥ pakṣe sāmānyaprāpto bhavati /
8.8.5.[3]	satyam /
8.8.5.[4]	sopapadeṣu someṣu sarvatraivaṃ bhavatīti pradarśanārtham /
8.8.5.[5]	tataśca surāgraheṣu surāsomānāmagne vīhītyanuvaṣaṭkāraḥ /
8.8.5.[6]	somasyāgna iti veti siddhaṃ bhavati /
8.8.6.[1]	apsu dhūtasyetyevamādinā mantreṇa prāṇabhakṣānbhakṣayitvā /
8.8.6.[2]	sarva evartvijaḥ śākhāntarāt /
8.8.6.[3]	hotṛdhiṣṇyasthādeva droṇakalaśādudgṛhya prāṇabhakṣaḥ /
8.8.6.[4]	tān savaṣaṭkartre haratītyanyatra svāsanasthasyaiva vaṣaṭkarturbhakṣaharaṇam /
8.8.6.[5]	iha tu bhakṣaṃ haredicchanniti kātyāyanavacanādvikalpaḥ /
8.8.6.[6]	prāṇabhakṣādanantaraṃ sarva eva dhānā vyādadate /
8.8.7.[1]	tāsāṃ bhūyiṣṭhā dhānānāmādadīteti śruteḥ /
8.8.8.[1]	yena dvāreṇa sadaḥ prātaḥsavane prasarpanti teneha niḥsarpanti /
8.8.8.[2]	pūrveṇeti noktam /
8.8.8.[3]	paścimena prātaḥsavane brahmaṇaḥ praveśāt /
8.8.9.[1]	yathā ha tyadvasavo gauryaṃ cidityevamādikayarcā sarva evartvijo dhiṣṇyānsamīkṣyāgnīdhrīyaṃ dhiṣṇyamuttareṇāhavanīyamāgacchanti /
8.8.10.[1]	bhūrbhuvaḥ svaḥ svāhā sa tvaṃ no agne 'vo bhavotī /
8.8.10.[2]	tvaṃ no agne varuṇasya vidvān /
8.8.10.[3]	tadastu mitrāvaruṇā tadagne /
8.8.10.[4]	ityetairmantrairāgnīdhrīye catasra āhutīścaturgṛhītavatīḥ sarva ṛtvijo juhvati /
8.8.10.[5]	animitta eva /
8.8.10.[6]	prāyaścittāhutīriti vacanāccatugṛhītasiddhiḥ /
8.8.11.[1]	āpurastā metyevamādikena mantreṇāhavanīyasya bhasmāntapradeśe bhasmanyeva /
8.8.11.[2]	na bahiḥ /
8.8.11.[3]	yonirvai paśūnāmāhavanīya iti darśanāt /
8.8.11.[4]	dhānā nyupya mantrāntena bhasmānte dhānāḥ prakṣipya tataḥ pañcapañca yūpaśakalā nāhavanīya evādadhate /
8.8.11.[5]	vakṣyamāṇairmantraiḥ /
8.9.1.[1]	etairasyantairmantraistiṣṭhantaḥ śakalāñjuhvati /
8.9.2.[1]	śakalādhānādanantaraṃ savyaṃ bāhumanvāvṛtyottareṇāhavanīyamapsu somānsannānyathāsvaṃ camasān paścādupopaviśya darbhapavitrairvakṣyamāṇena mantreṇa ceṣṭayante cālayantītyarthaḥ / 3. samāpa ityevamādinā mantreṇa darbhapiñjūlaiścamasasthadravyaceṣṭanaṃ kurvanti /
8.9.3.[1]	ceṣṭayitāra uccairmantramāhura karmakaraṇatvāt /
8.9.4.[1]	apsu dhūtasyetyevamādinā mantreṇa praticamasaṃ prāṇabhakṣān bhakṣayanti /
8.9.5.[1]	acchāyaṃ vo marutaḥ śloka etu /
8.9.5.[2]	yayorojasā skabhitā rajāṃsītyābhyāṃ mantrābhyāṃ praticamasamāpo yāstāḥ prācīrninayeyuḥ /
8.9.5.[3]	udīcīrvā /
8.9.6.[1]	samudraṃ vaḥ pra hiṇomītyevamādinā mantreṇa tā evābhimantrayeyuḥ /
8.9.7.[1]	śaṃ no devīrabhiṣṭaya ityevamādyābhiścatasṛbhiruro 'bhimṛśya /
8.9.8.[1]	uktārthametadarghakarmaṇi /
8.9.8.[2]	nanu ninayanaprabhṛti mukhavimārjanāntaṃ pūrvavaditi lāghavārthaṃ vaktavyam /
8.9.8.[3]	ucyate /
8.9.8.[4]	yajamānasyaiva kevalasya mā bhūditi punaruktam /
8.9.9.[1]	dakṣiṇāvṛta ṛtvija agnīdhrīyasamīpamāgatya dadhibhakṣaṇaṃ kuryuḥ /
8.9.9.[2]	yathā dadhibhakṣamityanena dadhikrāvṇo akāriṣamiti mantrasiddhiḥ /
8.9.10.[1]	sautye 'hani sāvanasya paśoḥ śākhāntare pravibhāgena karma coditam /
8.9.10.[2]	vapayā prātaḥsavane caranti puroḍāśena mādhyandine 'ṅgaistṛtīyasavana iti /
8.9.10.[3]	tatrāpyekatra manotādīḍāntam /
8.9.10.[4]	aparatrānuyājādi śaṃyvantam /
8.9.10.[5]	iha tṛtīyasavane patnīsaṃyājānsaṃsthāpya huteṣu navasu samiṣṭayajuḥ svasminnavasare 'vabhṛthākhyaṃ karma kartumapo 'bhyavaiti /
8.10.1.[1]	punarmāmaitvindriyamityevamādinā mantreṇa yajamāno dhiṣṇyāṃścetsamīkṣate tasyātrāvasaraḥ / 2. ṛtvijo vānūbandhyāyāṃ saṃsthitāyāṃ yajamānaḥ samīkṣetobhā kavī yuvānā satyetyevamādinā mantreṇa /
8.10.1.[2]	vāśabdo dhiṣṇyasamīkṣaṇena saha vikalpārthaḥ /
8.10.2.[1]	uruṃ hi rājā varuṇaścakāretyevamādikaṃ mantramanusaṃyañjapati /
8.10.3.[1]	sarve kartāro 'vabhṛthasāmno nidhanamuccārayeyuḥ /
8.10.4.[1]	namo varuṇāyetyevamādinā mantreṇāpsu yajamānaḥ pādamavadadhyāt /
8.11.1.[1]	apsvavabhṛthena carantīti śruterarthavādādapsu vāruṇīṣṭirbhavati /
8.11.2.[1]	vārtraghnāvājyabhāgau bhavata iti śrutatvāt /
8.11.3.[1]	apsvagne sadhiṣṭavetyāgneyaḥ /
8.11.3.[2]	apsu me somo abravīditi saumyaḥ /
8.11.3.[3]	apsumantau haike kurvantīti śrutatvāt /
8.11.3.[4]	anu me somo abravīditi parāpi satī gāyatrī parigṛhyate prāyovacanāt /
8.11.4.[1]	sarvamavabhṛthakarma tiṣṭhankaroti /
8.11.4.[2]	śākhāntarāt /
8.11.5.[1]	uduttamaṃ varuṇa pāśamasmat /
8.11.5.[2]	ava te heḍo varuṇa namobhiriti pradhānasya yājyānuvākye /
8.11.6.[1]	sa tvaṃ no agne 'vamo bhavotī /
8.11.6.[2]	tvaṃ no agne varuṇasya vidvāniti sviṣṭakṛto yājyānuvākye sthānāntare kuryāt /
8.11.6.[3]	agnīvaruṇāvādiśatīti vacanāt /
8.11.6.[4]	prākṛtasyāgniṃ sviṣṭakṛtamityasya nivṛttiḥ /
8.11.7.[1]	sviṣṭakṛnnigadam /
8.11.7.[2]	prakaraṇāt /
8.11.8.[1]	sviṣṭakṛnnigadameva veti vikalpārthaḥ /
8.11.9.[1]	barhiḥsaṃjñakavarjitān prayājānuyājānyajati /
8.11.10.[1]	vāruṇīṣṭiretāvatī bhavati /
8.11.11.[1]	sviṣṭakṛdantā veyamiṣṭirbhavati śākhāntarāt /
8.11.12.[1]	ṣaḍāhutipakṣe prayājacatuṣṭayaṃ /
8.11.12.[2]	varuṇaḥ agnīvaruṇau vaitāvadbhavati /
8.11.12.[3]	atha yāḥ ṣaḍvā aṣṭau vā vaṣaṭkṛtaya iti śrutatvāt /
8.11.12.[4]	pakṣatrayaṃ sūtritam /
8.11.13.[1]	yena striyāvityevamādinā mantreṇa hotātmānamabhyukṣate /
8.11.13.[2]	hotṛvacanaṃ yajamānanivṛttyartham /
8.11.14.[1]	upecchivetyevamādikaṃ mantraṃ yajamāna āgacchañjapati /
8.11.15.[1]	iho sahasradakṣiṇa ityevamādinā mantreṇa yajamānaḥ svāsana upaviśati / 16. āhavanīye yajamānaḥ svāsanopaveśanāt ūrdhvaṃ samidhāvādadhāti /
8.11.15.[2]	devānāṃ samidasītyanena mantreṇa pūrvāmamantrikāmuttarām / 17. dvirevādadhāti /
8.11.15.[3]	pūrvāmuttarāmiti prakṛtatvāt /
8.12.1.[1]	prāyaṇīyayā udayanīyā tulyetyarthaḥ /
8.12.2.[1]	yāḥ prāyaṇīyāyāṃ puronuvākyāstā udayanīyāyāṃ yājyāḥ karoti yā yājyāstāḥ puronuvākyā iti śruteḥ /
8.12.3.[1]	ayaṃ codayanīyāyāṃ viśeṣaḥ /
8.12.4.[1]	agniṃ prathamamudayanīye yajatyatha somamatha savitāramatha pathyāṃ svastimathāditimiti śrutau yāgakramaniyamāt /
8.12.5.[1]	udayanīyāyā anantaraṃ mitrāvaruṇadevatākā vaśā bandhyā gauranubandhyākhyā kartavyā /
8.12.6.[1]	payasyā vā maitrāvaruṇī bhavati /
8.12.6.[2]	na gaurevānūbandhyeti /
8.12.6.[3]	evaṃ nu yadi paśuranūbandhyā bhavati yadyu vai payasyeti śrutatvāt /
8.12.7.[1]	ā vāṃ mitrāvaruṇā havyajuṣṭimiti vapāyāḥ /
8.12.7.[2]	tatsu vāṃ mitrāvaruṇā mahitvamiti purolāśasya /
8.12.7.[3]	ā no mitrāvaruṇā havyajuṣṭimiti haviṣaḥ /
8.12.7.[4]	aprathamāpi triṣṭupprāyāt /
8.12.8.[1]	yuvaṃ vastrāṇi pīvasā vasāthe iti vapāyai yājyeti śruteḥ /
8.12.8.[2]	yadbaṃhiṣṭaṃ nātividhe sudānū iti purolāśasyeti śruteḥ /
8.12.8.[3]	pra bāhavā sisṛtaṃ jīvase na iti haviṣa iti śruteḥ /
8.12.9.[1]	dīkṣaṇīyāta ārabhya yāvadanubandhyāsamāptiḥ tāvaddarśapūrṇamāsavikāreṣu karmasu na vede patna vācayati na ca vedaṃ stṛṇāti /
8.12.10.[1]	staraṇapradeśaviśeṣārthaḥ sūtrārambhaḥ /
8.12.11.[1]	māpo mauṣadhīrityevamādinā mantreṇa hṛdayaśūlopasthānaṃ kuryāt /
8.12.11.[2]	hiṃsiṣṭaṃ śucau stha iti dvayoḥ satoḥ /
8.12.11.[3]	hiṃsiṣṭa śucaḥ stha iti bahuṣu /
8.12.11.[4]	taṃ vāṃ śucāvṛcchatām /
8.12.11.[5]	taṃ vaḥ śuca ṛcchantu /
8.12.11.[6]	evaṃ yathārthamūhaḥ /
8.12.12.[1]	sumitriyā na ityevamādinā mantreṇāpa upaspṛśya tataḥ /
8.12.13.[1]	durmitriyā ityevamādinā mantreṇa tā apo dakṣiṇā kṣipanti paśukartāraḥ /
8.12.14.[1]	vāśabdātsakalāṅgakalāpā vā /
8.12.15.[1]	vṛdhanvantāvājyabhāgāvityarthaḥ /
8.12.16.[1]	sviṣṭakṛnnigadarahitelāntā kartavyā /
8.13.1.[1]	devayajanapradeśādudaṅṅavasthānaṃ kṛtvā tasminpradeśe vaiṣṇavyarcā na tūṣṇīṃ gṛhyetikartavyatayā pūrṇāhutiṃ kevalāṃ hutvodavasānīyākhyayeṣṭyā yajati /
8.13.2.[1]	udavasānīyākhyā āgneyīṣṭiḥ sadyaḥkālā bhavati /
8.13.3.[1]	vārtraghnāvājyabhāgāvityarthaḥ /
8.13.4.[1]	yāḥ punarādheye pradhānahaviṣaḥ sviṣṭakṛtaśca yājyānuvākyā uktā ne tamadyeti vyatiṣaktā ihāpi tāstathaiva bhavanti /
8.13.5.[1]	pañcakapāle kriyamāṇe paunarādheyikīṣṭirbhavati /
8.13.6.[1]	samāptāyāmudavasānīyāyāṃ sāyaṃtanahomavidhinā yajamāno 'gnihotraṃ juhoti /
8.13.6.[2]	saṃsthitāyāmiti vacanādanantarameva /
8.13.6.[3]	atha yadaivaiṣodavasānīyeṣṭiḥ saṃtiṣṭhate 'tha sāyamājatiṃ juhoti kāla eva prātarāhutimiti śatapathe śrutatvāt /
8.14.1.[1]	uktāni savanāni /
8.14.1.[2]	dharmaviśeṣāḥ kecinnoktāsta ucyante /
8.14.1.[3]	mandrayā vācā mandreṇa svareṇa prātaḥsavanaṃ prayuñjīta /
8.14.2.[1]	ājyāduccaistarāṃ praugaṃ prayuñjīta /
8.14.3.[1]	madhyamayā vācā kaṇṭhasthena mārutena mādhyanditaṃ savanaṃ prayuñjīta /
8.14.4.[1]	īṣadarthe tarapśabdaḥ /
8.14.4.[2]	svasthānādapracyavannuccaistarāṃ marutvatīyānniṣkevalyaṃ prayuñjīta /
8.14.5.[1]	tārasthānaprayogeṇa /
8.14.6.[1]	uccaistarāmāgnimārutamityarthaḥ /
8.14.7.[1]	kalpāntarametat /
8.14.7.[2]	nātroccaistarāṃ niṣkevalyamiti viśeṣaḥ /
8.14.8.[1]	sarvamevāviśeṣāt /
8.14.9.[1]	tṛtīyasavanamevānantaryāt /
8.15.1.[1]	yasmai prayojanāya kaścitpreṣyati sa tasyāpavargādvāgyamanaṃ karoti /
8.15.2.[1]	vācaṃ yacchatīīti vartate /
8.15.2.[2]	śastrādau ya āhāvastatprabhṛtyānuvaṣaṭkārācchaṃsiturvāgyamanam /
8.15.3.[1]	prātaranuvāke 'nūcyamāne brahmā vāgyato bhavati /
8.15.4.[1]	camasabhakṣādanantaramā stotraprasavādvāgyamanam /
8.15.5.[1]	prasavaprabhṛti ca yāvadanuvaṣaṭkārastāvadvāgyamanam /
8.15.6.[1]	iha mada eva maghavannityevamādiko 'tipraiṣastadantaṃ śrutvā brahmaṇo vāgyamaḥ /
8.15.6.[2]	āgnīdhreṇāpyukte ā vasatīvarīṇāṃ pariharaṇāt /
8.15.6.[3]	prāyaṇīye vā yathāsamāmnātamiti tadyadatipraiṣaḥ syāttata ā patnīsaṃyājebhyo vāgyamanaṃ vasatīvarīṇāṃ parihṛtatvāt /
8.15.7.[1]	yaste drapsaḥ skandati yaste aṃśuḥ drapsaścaskanda prathamāṁ anu dyūnityābhyāmṛgbhyāmṛcamṛcaṃ vipruṣāṃ saṃbandhī homaḥ /
8.15.7.[2]	yā evāsyātra vipruṣaḥ skandanti tā evaitadāhavanīye svāhākarotīti śruteḥ /
8.15.7.[3]	na caitat somaskandanaprāyaścittaṃ nityatvādasya purastātpavamānānāmiti pratipavamānam /
8.15.8.[1]	samanvārabdhānsarpatastathaiva brahmānusarpati /
8.15.9.[1]	anvārabdho 'nusarpati /
8.15.9.[2]	na ca homaṃ karoti /
8.15.9.[3]	pṛthagyogakaraṇāt /
8.15.10.[1]	cānukṛṣṭamuttaratra nānuvartata iti nyāyād brahmetyetadanuvartate /
8.15.10.[2]	agnicityāyāmiṣṭakāsthale yadagnipraṇayanaṃ tasminnagnau prīyamāne brahmā japatyapratirathākhyamāśuḥ śiśāna iti sūktam /
8.15.11.[1]	homārthaṃ nīyamānaṃ mahāvīramanusaṃyan brahmā japati viśvā āśā ityevamādikaṃ mantram /
8.15.12.[1]	aśvinā gharmaṃ pātaṃ hārdvānamahardivā ityevamādikaṃ mantraṃ vaṣaṭkṛte mahāvīradravye hūyamāne brahmā japati /
8.15.13.[1]	apātāmityevamādikaṃ mantraṃ brahmānuvaṣaṭkṛte japati /
8.15.13.[2]	pradhānaśeṣo'yaṃ japo 'nuvaṣaṭkṛte kālaḥ /
8.15.14.[1]	dakṣiṇatonyāyaṃ brahmakarmetyevamādi yadihānirdiṣṭaṃ tatsamānaṃ tulyamihāpi draṣṭavyaṃ brahmakarma ṛtviksādhāraṇaṃ yatkarma dhiṣṇyopasthānaracanādhāraṇādikaṃ tadapi brahmaṇo bhavatyevāviśeṣāt /
8.15.14.[2]	caturthe 'dhyāye brahmatvaṃ vidhāya some ceti noktam /
8.15.14.[3]	yajamānaprakaraṇe 'vāntaraprakaraṇena brahmatvavidhānāt /
8.15.14.[4]	some cetyucyamāne yājamānamapi caturthavihitaṃ some syāt /
8.15.14.[5]	tannivṛttyarthaṃ tatra some ceti noktam /
8.15.14.[6]	prāpte 'pi ko doṣaḥ syāt /
8.15.14.[7]	somānāṃ prāgghomāddhruvā asadannityabhimarśanamagne vāyo vidyudityevamādikamabhidhyānamanupadasyetyādinākāśādidhyānaṃ niṣkevalyāśastrahomānte ca syāt /
8.15.14.[8]	tatpradhānatvātsomasya /
8.15.15.[1]	nirdiṣṭānirdiṣṭametatsome brahmakarma /
8.15.15.[2]	nānyat /
8.15.15.[3]	tatastrayodaśādhyāyavihitamanaṣṭame nirdiṣṭaṃ mahāvīrabhinnānumantraṇādi brahmaṇo na bhavatīti /
8.15.15.[4]	some brahmakarmeti pariṣaṅkhyānāt /
8.15.15.[5]	nividāmanantaraṃ pāṭhaḥ padacchedavijñānārtha aitareyipāṭhavyudāsārthaśca /
8.15.15.[6]	ukthavīryāṇāṃ ca na svasthāne pāṭhaḥ /
8.15.15.[7]	anukṛṣṭastu yaḥ kaścitkalpe 'tha brāhmaṇe'pi vā /
8.15.15.[8]	mantraḥ padyo 'tha gadyo vā vāmadevaṃ nibodhata //
8.15.15.[9]	iti /
8.15.15.[10]	vāmadevārṣatā mā bhūt /
8.15.15.[11]	nividāṃ tu madhye pāṭhādukthavīryāṇāmapi viśvāmitra ṛṣirbhavati /
8.15.15.[12]	tanmadhyapaṭhitatvāt /
8.15.15.[13]	nivitpurorucaḥ praiṣā viśvāmitrasya sarvaśa iti /
8.15.15.[14]	prayogakāle ca ṛṣerabhidhyānaṃ śrutyantaradarśanāt /
8.16.1.[1]	śravadbrahmāṇyāvasā gamadityevamantā marutvatīye nividviṃśatyavasānā /
8.16.1.[2]	premaṃ sunvantaṃ yajamānamavatvityasya yathārthamūho yajamānadvitvabahutvayoḥ /
8.17.1.[1]	niṣkevalyasyeyaṃ nivitsaha pūrvaiḥ pañcabhiḥ premāṃ devo devahūtimavatu devyā dhiyetyādyairūnaviṃśatyavasānā /
8.18.1.[1]	sāvitrī nividiyaṃ saha pūrvaiḥ pañcabhiḥ viṃśatyavasānā /
8.19.1.[1]	dyāvāpṛthivīyeyaṃ nivittrayodaśāvasānā /
8.19.1.[2]	ūhaḥ premaṃ sunvantaṃ yajamānamiti yajamānadvitvabahutvayoḥ /
8.20.1.[1]	ārbhavīyeyaṃ nivitsaptadaśāvasānā /
8.20.1.[2]	asyāṃ premaṃ sunvantaṃ yajamānamiti yathārthamūho vikāreṣu /
8.21.1.[1]	vaiśvadevayaṃ nivitsaha pūrvaiḥ pañcabhirūnatriṃśadavasānā /
8.22.1.[1]	vaiśvānarīyā iyaṃ nivitsaha pūrvaiḥ pañcabhiḥ pañcadaśāvasānā /
8.23.1.[1]	marutvatīyaṃ nivitpūrvaiḥ pañcabhiḥ saha caturdaśāvasānā /
8.24.1.[1]	jātavedasīyaṃ nivitpūrvaiḥ pañcabhiḥ saha ṣoḍaśāvasānā asyāṃ nividi sameddhāramityetatpadaṃ yajamānābhidhāyi tasya vikṛtiṣu yathārthamūhaḥ /
8.25.1.[1]	ṣoḍaśina iyaṃ nivitpūrvaiḥ pañcabhiḥ saha ṣolaśāvasānā sarvāsu nivitsvavasāne praṇavaḥ śuddhaḥ /
8.25.3.[1]	nāka ityekārāntaṃ śākhāntaradṛṣṭatvāt /
8.25.3.[2]	dvirabhyāso 'dhyāyaparisamāptau śiṣṭācārastadācaraṇaṃ cāyuṣyamiti /
8.25.3.[3]	śāṅkhāyanakasūtrasya samaṃ śiṣyahitecchayā /
8.25.3.[4]	varadattasuto bhāṣyamānartīyo 'karonnavam //
9.1.1.[1]	yo 'yaṃ vyākhyāta ṛtvigvaraṇaprabhṛtyudavasānīyāparyanta eṣo 'gniṣṭomasaṃjñaḥ /
9.1.1.[2]	sa vā eṣo'gniṣṭoma ityevamādiśruteḥ /
9.1.1.[3]	prathamasomaścāyam /
9.1.1.[4]	yo ha vā etenāniṣṭvetyevamādyarthavādadarśanāt /
9.1.1.[5]	prakṛtiḥ /
9.1.1.[6]	catuḥsaṃstho'pi /
9.1.1.[7]	dvādaśāhasyeti dvādaśasutyaḥ kratudvādaśāhavācyaḥ /
9.1.1.[8]	tasya cāyaṃ prakṛtiḥ /
9.1.1.[9]	ekasutyā ekāhāḥ /
9.1.1.[10]	viṣuvadādayaḥ /
9.1.1.[11]	eteṣāṃ cāyaṃ prakṛtiḥ /
9.1.1.[12]	prakṛtāvavagatāyāṃ vikṛtiṣu sukhamavagamo bhavatīti prakṛtikathanam /
9.1.2.[1]	tasyetyagniṣṭomaḥ parāmṛśyate /
9.1.2.[2]	tasyāgniṣṭomasya prakṛtirūpeṇa vyavasthitasya yo vikāra ukthyādisaṃsthāviśeṣastaṃ vyākhyāsyāma iti pratijñācāryasya śiṣyahitārthā /
9.1.2.[3]	prakṛtisaṃbandhenedaṃ tāvatsarvaprakṛtivikṛtyarthamāha /
9.1.3.[1]	prakṛtau bhavaṃ prākṛtam /
9.1.3.[2]	kiṃ punastat /
9.1.3.[3]	padārthaviśeṣābhidhāyakaṃ nāma /
9.1.3.[4]	tadyathā /
9.1.3.[5]	pañca prayājānyajati samidhaḥ samidho agna ājyasya vyantviti prathama ityevamādi tadetatpañcavārābhyastasya viśiṣṭayājyā saṃyuktasya yajernāmadheyam /
9.1.3.[6]	etadvikṛtamanyasmindravye śrūyamāṇamanyasaṅkhyāviśiṣṭe caiṣṭikakartṛkālabhinnamapi paśāvekādaśa prathājānyajatīti śrūyamāṇaṃ nivartayati /
9.1.3.[7]	na prākṛtena saha vikalpate nāpi samuccīyata ityabhiprāyaḥ /
9.1.4.[1]	prakṛtiṃ nivartayatīti vartate /
9.1.4.[2]	prākṛtasya vastuno vikṛtau pratiṣedhaḥ śrūyamāṇaḥ prakṛtiṃ nivartayati /
9.1.4.[3]	atrāpi vikalpaśaṅkānivṛttyarthamidamuktam /
9.1.4.[4]	udāharaṇam /
9.1.4.[5]	utsargo japānāṃ na nigadamāhetyevamādi /
9.1.5.[1]	prakṛtiṃ nivartayatīti vartate /
9.1.5.[2]	prākṛto'rtho vikṛtau śrūyamāṇo vikṛtau bhavādarthānnivartate /
9.1.5.[3]	tadyathā /
9.1.5.[4]	catustriṃśaditi purastādvaṅkrīṇāmityanena vaṅkrīṇāṃ saṅkhyārthakṛtatvāt ṣadviṃśatirasya vaṅkrayastā anuṣṭhyoccyāvayatādityevaṃ nivartate /
9.1.6.[1]	prakṛtiṃ nivartayatītyanuvartate /
9.1.6.[2]	prāptasya punarvacanaṃ parisaṅkhyā /
9.1.6.[3]	tadyathā /
9.1.6.[4]	vāstoṣpate pratijānīhītyanūcya vāstoṣpate śagmayeti yajatītyetāvadeva bhavati /
9.1.6.[5]	śiṣṭaṃ prakṛtaṃ dharmajātaṃ nivartayati /
9.1.7.[1]	upajanaḥ prākṛtasyābhyadhikatā /
9.1.7.[2]	sā ca prakṛtiṃ nivartayatīti /
9.1.7.[3]	vāśabdaśca śabdasyārthe /
9.1.7.[4]	tasyodāharaṇam /
9.1.7.[5]	pañcapañca sūktāni niṣkevalyamarutvatīyayoḥ śasyanta iti /
9.1.7.[6]	pañcasūtrī dvayaṃ vikalpasamuccayasaṃdehavyudāsārthoktā /
9.1.7.[7]	idānīṃ tasya vikāraṃ vyākhyāsyāma ityetasyānantaraṃ yadvaktavyaṃ taducyate /
9.1.8.[1]	agnimārutādūrdhvaṃ śastratrayasyāgamādukthyākhyaḥ kraturbhavati /
9.1.9.[1]	ekasya śastrasyāgamādukthyākhyāśastrebhya ūrdhvaṃ ṣoḍaśī bhavati /
9.1.10.[1]	trayodaśānāṃ śastrāṇāṃ ṣoḍaśinaḥ ūrdhvamāgamādatirātrākhyaḥ kraturbhavati /
9.1.11.[1]	yānyetānyukthyaśastrādīnyuktāni eteṣāmantareṇāgnimārutamanuyājāṃśca sthānaṃ bhavati /
9.1.11.[2]	nanu uktamevaitadāgnimārutādūrdhvamityevamādibhiḥ sūtraiḥ /
9.1.11.[3]	satyam /
9.1.11.[4]	etatkramaniyamo mā bhūdityevamarthametatsūtram /
9.1.11.[5]	tenātyagniṣṭome āgnimārutādūrdhvaṃ ṣoḍaśigrahe stute śastraṃ śākhāntarāt /
9.1.11.[6]	ukthyaśastrebhyo 'pyūrdhvaṃ nāvaśyaṃ ṣoḍaśicaraṇam /
9.1.11.[7]	akṛtvāpi ṣoḍaśinaṃ trayodaśāgamādatirātro bhavatyeva /
9.2.1.[1]	ukthyaśastrāṇyucyante /
9.2.1.[2]	tatra sākamaśvākhyaṃ stotraṃ maitrāvaruṇasya /
9.2.1.[3]	tasminsati yacchastraṃ bhavati tadāha /
9.2.2.[1]	ehyū ṣu bravāṇi te /
9.2.2.[2]	ayaṃ tṛcaḥ stotriyo bhavati /
9.2.2.[3]	anantaro 'nurūpaḥ /
9.2.3.[1]	carṣaṇīdhṛtaṃ maghavānamukthyamiti tṛcaḥ /
9.2.3.[2]	astabhnāddyāmasuro viśvavedā ityayaṃ ca vacaḥ /
9.2.4.[1]	sūktametat /
9.2.5.[1]	ā vāṃ rājānāvadhvare vavṛtyāmiti sūktam /
9.2.6.[1]	aindrāvaruṇo maitrāvaruṇasyeti śrutatvāt /
9.3.1.[1]	saubharaṃ stotraṃ brāhmaṇācchaṃsino bhavati /
9.3.1.[2]	tasminsati /
9.3.2.[1]	vayamu tāmiti stotriyaḥ /
9.3.2.[2]	yo na idamidaṃ puretyanurūpaḥ /
9.3.2.[3]	etau pragāthau /
9.3.2.[4]	uttamaṃ kakubhaḥ pratyādatte satobṛhatyā dvitīyamiti /
9.3.3.[1]	pra maṃhiṣṭhāya bṛhate bṛhadraya iti tṛcaḥ /
9.3.3.[2]	yo adribhitprathamajā ṛtāveti ca tṛcaḥ /
9.3.4.[1]	asteva su prataraṃ lāyamasyanniti sūktamuddhṛtya uttamāṃ śaṃset /
9.4.1.[1]	nārmedhākhyaṃ stotramacchāvākaśastrasya bhavati /
9.4.2.[1]	adhā hīndra girvaṇa iti stotriyaḥ /
9.4.2.[2]	pariśiṣṭo 'nurūpaḥ /
9.4.3.[1]	ṛturjanitrī tasyā apasparīti sūktam /
9.4.4.[1]	viṣṇornu kaṃ vīryāṇi pra vocamiti sūktam /
9.4.5.[1]	pra vaḥ pāntamandhaso dhiyāyata iti sūktam /
9.4.6.[1]	saṃ vāṃ karmaṇā samiṣā hinomīti sūktam /
9.4.7.[1]	aindrāvaiṣṇavyacchāvākasyeti śruteḥ /
9.4.7.[2]	aindrāgnānyukthyokthāni bhavantītyukthyaśastreṣu śaṃsanaṃ sāmānyenoktam /
9.4.7.[3]	viśeṣaḥ śākhāntarāt /
9.5.1.[1]	yajamānaḥ ṣoḍaśigrahamupatiṣṭheteti sūtracchedaḥ /
9.5.1.[2]	ṣoḍaśigrahāya stotraṃ stoṣyamāṇeṣu cchandogeṣu / 2. yasmājjāta ityevamādinā mantreṇa ṣoḍaśigrahamupatiṣṭheta /
9.5.2.[1]	indra juṣasvetyevamādikaṃ stotriyaṃ śastvā /
9.5.2.[2]	indra juṣasva pra vahā yāhi śūra harihetyayamanuktasya brāhmaṇa āmnātasya stotriyasya dīrghapāṭhaḥ śākhāntarīyatvāt /
9.5.3.[1]	anyasminnapi stotriye sati śastavyā vibhaktyantaranirdeśāt /
9.5.4.[1]	ā tvā vahantu harayaḥ svādoritthā viṣvataḥ /
9.5.4.[2]	ityetau tṛcau viharet /
9.5.4.[3]	gāyatraṃ pāṅktaṃ ceti vacanaṃ yathāsamāmnātapakṣe kramārtham /
9.5.5.[1]	prathamena gāyatreṇa pādena ā tvā vahantu haraya ityanena prathamaṃ pāṅktaṃ pādaṃ svādoritthā viṣūvata ityetaṃ saṃdhāya avasyati /
9.5.5.[2]	pādena pādamiti vacanaṃ vālakhilyāsu tathākramadharmārtham /
9.5.6.[1]	vṛṣaṇaṃ somapītaye madhvaḥ pibanti gauryaḥ /
9.5.7.[1]	tṛtīyena gāyatreṇa pādena indra tvā sūracakṣasa ityanena yā indreṇa sayāvarīrityetaṃ saṃdhāyāvasyati /
9.5.8.[1]	kṛṣṇā madanti śobhase vasvīranu svarājyamityetābhyāṃ praṇauti /
9.5.8.[2]	evamuttarāsvapi draṣṭavyam /
9.5.8.[3]	gāyatrīśca paṅktīśca viharatīti śruteḥ /
9.5.9.[1]	indrāya sāma gāyatetyetamauṣṇihaṃ tṛcaṃ ā mandrairindra haribhiriti bārhataṃ ca viharati /
9.5.9.[2]	uṣṇihaśca bṛhatīśca viharatīti śruteḥ /
9.5.10.[1]	prathamenauṣṇihena pādena indrāya sāma gāyatetyanena prathamaṃ bārhataṃ pādaṃ ā mantrairindraṃ haribhirityetaṃ saṃdhāyāvasyati /
9.5.11.[1]	dvitīyenauṣṇihena viprāya bṛhate bṛhṛdityanena dvitīyaṃ bārhataṃ pādaṃ yāhi mayūraromabhirityetaṃ saṃdhāya praṇauti /
9.5.12.[1]	aṣṭākṣaramauṣṇihasya pādasya dharmakṛte vipaścita iti /
9.5.12.[2]	aṣṭākṣaraṃ bārhatasya mā tvā kecinni yamanvimiti /
9.5.12.[3]	etābhyāmauṣṇihabārhatābhyāmaṣṭākṣarābhyāṃ saṃdadhat tābhyāmante 'vasyati /
9.5.13.[1]	caturakṣare ubhayorauṣṇihabārhatayorye avaśiṣṭe /
9.5.13.[2]	panasyave na pāśina ityete /
9.5.13.[3]	te ubhe caturakṣare samasya ekatra pādarūpe kṛtvā uttamamanyaṃ bārhataṃ pādaṃ ati dhanveva tāṁ ihītyetaṃ saṃdhāya praṇauti /
9.5.13.[4]	panasyave na pāśino 'ti dhanveva tāṁ iho3 iti /
9.5.13.[5]	evamuttarāsvapi draṣṭavyam /
9.6.1.[1]	ā dhūrṣvasmai dadhātāśvāniti dvipadāṃ viṃśatyakṣarāmuruṃ no lokamanu neṣi vidvāniti triṣṭubhaṃ ca viharati /
9.6.1.[2]	dvipadāṃ ca viṃśatyakṣarāṃ triṣṭubhaṃ ca viharatīti śruteḥ /
9.6.2.[1]	prathamena dvaipadena pañcākṣareṇa yā dhūrṣasmā iti savikarṣeṇa prathamaṃ traiṣṭubhaṃ pādaṃ uruṃ no lokamanu neṣi vidvānityetaṃ saṃdhāyāvasyati /
9.6.3.[1]	dvitīyena pañcākṣareṇa dadhātāśvānityanena dvitīyaṃ traiṣṭubhaṃ pādaṃ svarvajjyotirabhayaṃ svastītyetaṃ saṃdhāya praṇauti /
9.6.4.[1]	tṛtīyena pañcākṣareṇa indro na vajrītyanena tṛtīyaṃ traiṣṭubhaṃ pādaṃ ṛṣvā ta indra sthavirasya bāhū ityetaṃ saṃdhāyāvasyati /
9.6.5.[1]	caturthena pañcākṣareṇa hiraṇyabāhurityanena caturthaṃ traiṣṭubhaṃ pādaṃ upa stheyāma śaraṇā bṛhantetyetaṃ saṃdhāya praṇauti /
9.6.5.[2]	chandograhaṇaṃ akṣaragrahaṇaṃ ca sarvatrāpūryamāṇe vikarṣārtham /
9.6.6.[1]	eṣa brahmetyevamādiko dvaipadastṛcastaṃ ca pra te mahe vidathe śaṃsiṣaṃ harī ityevamādikaṃ ca jāgataṃ viharati /
9.6.6.[2]	dvipadāśca ṣoḍaśākṣarā jagatīśca viharatīti śruteḥ /
9.6.7.[1]	prathamena dvaipadena caturakṣareṇaiṣa brahmetyanena prathamaṃ jāgataṃ pādaṃ pra te mahe vidathe śaṃsiṣaṃ harī ityetaṃ saṃdhāyāvasyati /
9.6.8.[1]	dvitīyena caturakṣareṇa ya ṛtviya ityanena dvitīyaṃ jāgataṃ pādaṃ pra te vanve vanuṣo haryataṃ madamityetaṃ saṃdhāya praṇauti /
9.6.9.[1]	tṛtīyena dvaipadena caturakṣaraṇendro nāmetyanena tṛtīyaṃ jāgataṃ pādaṃ ghṛtaṃ na yo haribhiścāru secata ityetaṃ saṃdhāya avasyati /
9.6.10.[1]	caturthena dvaipadena caturakṣareṇa śruto gṛṇa ityanena caturthaṃ jāgataṃ pādamā tvā viśantu harivarpasaṃ gira ityetaṃ saṃdhāya praṇauti /
9.6.10.[2]	evamuttarāsvapi draṣṭavyaṃ /
9.6.10.[3]	indra tvadyannā yaṃ pṛṇanti haribhirna dhenava ityavasāya tirātaya iti śuddhena vikāreṇa prārambhaḥ /
9.6.10.[4]	tvāmiccha so asya vajro harito ya āyasa ityavasānam /
9.6.10.[5]	vikarṣeṇa dvaipadaṃ caturakṣaraṃ vasaspate harirnikāmo harirā gabhastyoriti vakāreṇa ārambhaḥ /
9.6.11.[1]	indro dadhīca asthabhirityetāsāṃ tisṛṇāṃ gāyatrīṇāṃ śasyadharma ucyate /
9.6.11.[2]	dvābhyāmavasāya pādābhyāṃ /
9.6.11.[3]	indro dadhīco asthabhirvṛtrāṇyapratiṣkuta ityetābhyāṃ /
9.6.11.[4]	tato dvābhyāṃ praṇauti /
9.6.11.[5]	jaghāna navatīrnavecchannaśvasya yacchira iti /
9.6.11.[6]	dvābhyāmavasāya /
9.6.11.[7]	parvateṣvapaśritaṃ tadvidaccharyaṇāvatītyetābhyām /
9.6.11.[8]	tataḥ /
9.6.11.[9]	dvābhyāṃ praṇauti /
9.6.11.[10]	atrāha goramanvata nāma tvaṣṭurapīcyo3 iti /
9.6.12.[1]	uttamena gāyatreṇa pādena itthā candramaso gṛha ityanena pro ṣvasmai purorathamityetasyāḥ pādaṃ saṃdhāyāvasyati /
9.6.13.[1]	dvitīyatṛtīyābhyām / 14. caturthapañcamābhyām / 15. praṇautīti vākyaśeṣaḥ /
9.6.13.[2]	gāyatrīḥ śaṃsati saptapadāṃ śaṃsatīti śruteḥ /
9.6.14.[1]	pra pra va ityevamādikaṃ tṛcaṃ śaṃsati /
9.6.14.[2]	atha nityā anuṣṭubhaḥ śaṃsatīti śruteḥ /
9.6.14.[3]	nityā iti vacanāt pūrvāścatasro 'nuṣṭubhaḥ kṛtrimā iti jñāyate /
9.6.15.[1]	ekāgrahaṇaṃ tṛcādhikāranivṛttyartham /
9.6.16.[1]	yo vyatīṃraphāṇayadityetāsāṃ tisṛṇāmuttamāṃ pariśiṣya arbhako na kumāraka ityetāṃ /
9.6.16.[2]	tato 'sya made jaritarindra iti nividaṃ dadhyāt /
9.6.17.[1]	stotriye cāhāvaḥ /
9.6.17.[2]	caśabdādanurūpe ca kriyamāṇe /
9.6.17.[3]	na tu svaśrutyā /
9.6.17.[4]	nivide ca paridhānīyāyai ca /
9.6.18.[1]	tato 'rbhako neti pariśiṣṭāṃ śastvā udyadbradhnasyetyanayā paridadhyāt /
9.6.18.[2]	udyadbradhnasya viṣṭapamiti paridadhātīti śruteḥ / 21. rohobhyāmityādikam / 22. apāḥ pūrveṣāṃ harivaḥ sutānāmiti yajati /
9.6.19.[1]	indra juṣasvetyetasmin stotriye kriyamāṇe, śākhāntarīye 'nurūpe satyapi, catvāriṃśatsaṃpadānuṣṭubho bhavanti /
9.6.19.[2]	tatra tvāvataḥ purūvaso atrāha goramanvata pro ṣvasmai puroratha mityetāstisra uddharedanurūpākṣaraparimāṇasāmyāt /
9.6.19.[3]	etatpratirūpamu haike 'nurūpaṃ kurvantītyāśvalāyanake paṭhita evānurūpaḥ /
9.6.19.[4]	svaśākhāyāṃ tu tasmādatrānurūpaṃ nādriyetetyakaraṇamevānurūpasya yuktataram /
9.6.20.[1]	vikriyamāṇe stotriye śākhāntarādanyasmin kriyamāṇe yathāsamānnātamavihṛtaṃ śastraṃ bhavati /
9.6.20.[2]	tenedaṃ cetṣoḍaśisāma kuryuravihṛtaḥ ṣoḍaśī śastavya ityāśvalāyanakam /
9.6.20.[3]	atra pratyasmai pipīṣata iti stotriya imamindra sutaṃ pibetyanurūpaḥ /
9.6.20.[4]	svarasānni dṛṣṭatvāt /
9.6.20.[5]	yadyanurūpaḥ kriyate sarvamanyattulyam /
9.6.21.[1]	indraśca samrāḍityevamādinā mantreṇa grahaṃ bhakṣayati /
9.6.21.[2]	śākhāntare kvacidyajamānāya bhakṣāharaṇaṃ somasyāṃśānyajamānaścānena mantreṇa bhakṣayati /
9.7.1.[1]	pāntamā vo andhasa ityevamādikau tṛcau /
9.7.1.[2]	prathamaḥ stotriya uttaro 'nurūpaḥ /
9.7.1.[3]	hotṛgrahaṇaṃ hotrakāṇāmapi stotriyānurūpagrahaṇanivṛttyartham /
9.7.1.[4]	prathameṣu rātriparyāyeṣviti viśeṣaṇaṃ rātriparyāyeṣu triṣveva bhedapradarśanārtham /
9.7.1.[5]	tataśca sarpaṇādayaḥ prathamamadhyamottamāḥ paryāyāḥ /
9.7.2.[1]	uktametat prathameṣu rātriparyāyeṣu gāyatrāṇāṃ stotriyānurūpāṇāṃ prathamānpādānabhyasyantītyevamādi /
9.7.2.[2]	tadapavādo 'yamucyate /
9.7.2.[3]	prathamastha rātriparyāyasya prathamaṃ pādaṃ nāmreḍayati /
9.7.2.[4]	nābhyasyatītyarthaḥ /
9.7.3.[1]	stotriyānurūpāvaśiṣṭo yaḥ sūktaśeṣastadukthamukhaṃ bhavati /
9.7.3.[2]	ukthamukhamiti saṃjñākaraṇaṃ śāstrasaṃvyavahārārtham /
9.7.4.[1]	abhi tyaṃ meṣaṃ puruhūtamṛgmiyamiti sūktaṃ śaṃsati /
9.7.4.[2]	jāgatamiti saṃjñāyāḥ śāstre saṃvyavahāraḥ prayojanam /
9.7.4.[3]	ukthamukhānāṃ jagatīnāṃ ca dve dve śaṃseyuriti /
9.7.5.[1]	adhvaryavo bharatendrāya somamityetayā yajati /
9.8.1.[1]	stotriyānurūpau hotarityetasmāt stotriyānurūpāviti vartate /
9.8.1.[2]	pra va indrāya mādanamiti stotriyaḥ /
9.8.1.[3]	pra kṛtānyajīṣiṇa ityanurūpā maitrāvaruṇasya /
9.8.2.[1]	surūpakṛtnumūtaya ityetatsūktamukthamukhākhyaṃ maitrāvaruṇaḥ śaṃsati /
9.8.3.[1]	tyaṃ su meṣaṃ mahayā svarvidamityetasya sūktasya jāgatākhyasya navamīṃ cottamāṃ coddhṛtya śaṃsanatvena parihāya caturdaśīṃ pūrvāṃ śastvā trayodaśyā paridhāya pātā sutamindro astu somaṃ hantā vṛtramityetayā yajati /
9.8.3.[2]	nanu caturdaśīṃ pūrvāṃ śastvā trayodaśyā paridhāyetyukte siddha evottamāyā uddhāraḥ /
9.8.3.[3]	kiṃ vacanena /
9.8.3.[4]	ucyate /
9.8.3.[5]	anurūpādanantarāṇyendrāṇi jāgatānyanyānīti vacanāttatrāpyasya viniyujyamānasya samāna uddhāraḥ kathaṃ nāma syāditi vacanam /
9.8.3.[6]	ihaiva vyutkramaśaṃsanaṃ /
9.8.3.[7]	triṣṭubhiḥ paridadhatīti vacanāt /
9.8.3.[8]	navamīṃ cottamāṃ ceti dviścaśabdāt navamyuttame marutvatyau indraprasādādevāsya lābhāt /
9.8.3.[9]	marutvatīye punaranuddhāraḥ /
9.9.1.[1]	pūrvaḥ stotriya uttaro 'nurūpaḥ /
9.9.2.[1]	indra tvā vṛṣabhaṃ vayamityetat sūktamukthamukhākhyaṃ śaṃsati /
9.9.3.[1]	pūrveṇa saha vikalpaḥ /
9.9.3.[2]	uttamāyā uddhāro gāyatrāpyukthamukhāni śaṃsatīti vacanāt /
9.9.4.[1]	nyū ṣu vācaṃ pra mahe bharāmaha ityetatsūktaṃ jāgatākhyaṃ śaṃsati /
9.9.5.[1]	vṛṣā mada indre loka ukthetyetayā yajati /
9.10.1.[1]	indrāya madvane sutamiti stotriyaḥ /
9.10.1.[2]	indramidgāthino bṛhadityanurūpaḥ /
9.10.2.[1]	indramidgāthino bṛhadityetasya sūktasya yo 'nurūpaśeṣastadukthamukhaṃ bhavati /
9.10.3.[1]	mā no asmin maghavan pṛtsvaṃhasīti jāgatākhyaṃ sūktaṃ śaṃset /
9.10.4.[1]	idaṃ tyatpātramindrapānamityetayā yajati /
9.11.1.[1]	hotṛvacanamasaṃdehārtham /
9.11.1.[2]	madhyameṣu rātriparyāyeṣviti saṃjñākaraṇaṃ śāstrasaṃvyavahāraprayojanāya /
9.11.1.[3]	madhyamānmadhyameṣu /
9.11.1.[4]	maitrāvaruṇāya brāhmaṇācchaṃsine ca madhyamānāmiti /
9.11.2.[1]	udghedabhi śrutāmaghamityetatsūktamukthamukhākhyaṃ śaṃset /
9.11.2.[2]	uttamāmuddhṛtya gāyatrīsaṃdehāt /
9.11.2.[3]	uttamāmṛcamaindrārbhavīṃ indra dvaṣe dadātu na ityetāṃ sūktāduddhṛtya bahiḥkṛtvā /
9.11.3.[1]	ahaṃ bhuvaṃ vasunaḥ pūrvyaspatirityetajjāgataṃ sūktaṃ śaṃset /
9.11.4.[1]	apāyyasyāndhaso madāyetyetayā yajati /
9.12.1.[1]	etau stotriyānurūpau maitrāvaruṇasya yathākrameṇa /
9.12.2.[1]	endra sānasiṃ rayimityetatsūktamukthamukhākhyaṃ śaṃset /
9.12.3.[1]	pra vaḥ satāṃ jyeṣṭhatamāya suṣṭutimityetatsūktaṃ jāgatākhyaṃ śaṃset /
9.12.4.[1]	asya made puru varpāṃsi vidvānityetayā yajati /
9.13.1.[1]	abhi tvā vṛṣabhā suta iti stotriyo brāhmaṇacchaṃsinaḥ /
9.13.1.[2]	abhi pra gopatiṃ giretyanurūpaḥ /
9.13.2.[1]	ā tū na indra madryagiti etatsūktamukthamukhākhyaṃ śaṃset /
9.13.3.[1]	tadasmai navyamaṅgirasvadarcateti jāgatākhyaṃ sūktaṃ śaṃset /
9.13.4.[1]	yaste ratho manaso javīyānityetayā yajati /
9.14.1.[1]	idaṃ vaso sutamandha iti stotriyaḥ /
9.14.1.[2]	indreha matsyandhasa ityanurūpo 'cchāvākasya /
9.14.2.[1]	indrehi matsyandhasa ityasya sūktasya anurūpaśeṣamukthamukhākhyaṃ śaṃset /
9.14.3.[1]	ajātaśatrumajarā svarvatītyetasya sūktasyottamāmuddhṛtyāgniliṅgāt triṣṭubhaṃ ceti kṛtvā udyatsahaḥ sahasa ājaniṣṭeti paridhāya aindreṣu jāgateṣvajātaśatrumiti prayujyamānamevaṃ bhavati paridhāyeti vacanāt /
9.14.3.[2]	idaṃ te pātraṃ sanavittamindretyetayā yajati /
9.15.1.[1]	etau stotriyānurūpau hoturbhavata uttameṣu rātriparyāyeṣu satsu /
9.15.1.[2]	uttameṣu rātriparyāyeṣviti saṃjñā śāstrasaṃvyavahārārthā /
9.15.1.[3]	triṣvapi paryāyeṣu prāyaśo hotuḥ stotriyānurūpau na vyabhicarata iti stotriyānurūpavacanamadhikārārtham /
9.15.2.[1]	mahāṁ indro ya ojasetyasya sūktasyānurūpaśeṣamukthamukhākhyaṃ śaṃset /
9.15.2.[2]	uttamāstisro dānasaṃstavāduddhriyante /
9.15.3.[1]	viśvajite dhanajite svarjita ityetajjāgatākhyaṃ sūktaṃ śaṃset /
9.15.4.[1]	tiṣṭhā harī ratha ā yujyamānetyetayā yajati /
9.16.1.[1]	ā tvetā ni ṣīdateti stotriyaḥ /
9.16.1.[2]	ā tvaśatravā gahītyanurūpaḥ /
9.16.2.[1]	yasya saṃsthe na vṛṇvata ityukthamukhākhyaṃ saptarcaṃ śaṃset /
9.16.3.[1]	ahaṃ dāṃ gṛṇate pūrvyaṃ vasviti jāgatākhyaṃ sūktaṃ śaṃset /
9.16.4.[1]	pra ghā nvasya mahato mahānītyetayā yajati /
9.17.1.[1]	yogeyoge tavastaramiti stotriyo brāhmaṇacchaṃsinaḥ /
9.17.1.[2]	yuñjanti bradhnamaruṣamityanurūpaḥ /
9.17.2.[1]	yuñjanti bradhnamityetasya sūktasyānurūpāvaśeṣamukthamukhākhyaṃ śaṃset /
9.17.3.[1]	imāṃ te dhiyaṃ pra bhare maho mahīmiti jāgatākhyasya sūktasyottamāmuddhṛtya śeṣamanyatrāpi jāgatatvaviniyoge śaṃset /
9.17.3.[2]	uttamā triṣṭup mitrādibhyo vātra ṣaḍbhyaḥ kṛtā ityevānaindrītyuddhriyate /
9.17.4.[1]	tadasyedaṃ paśyatā bhūri puṣṭamiti triṣṭubhā paridhāya /
9.17.5.[1]	pro droṇe harayaḥ karmāgmannityetayā yajati /
9.18.1.[1]	indraḥ suteṣu somesvityayaṃ stotriyo 'cchāvākasya indraṃ vardhantu no gira ityanurūpaḥ /
9.18.2.[1]	uṣṇihāvetau stotriyānurūpau /
9.18.2.[2]	tayoruttamāni caturakṣarāṇyabhyasyanti /
9.18.2.[3]	tathā hyānuṣṭubho rātririti cchandaso 'nyasyānūhaḥ kṛto bhavati /
9.18.3.[1]	upa naḥ sutamā gahi somamindra gavāśiramityevamādikamukthamukhākhyaṃ sūktaṃ śaṃset /
9.18.4.[1]	pra te mahe vidathe śaṃsiṣaṃ harī ityetajjāgatākhyaṃ sūktaṃ śaṃset /
9.18.5.[1]	progrāṃ pītiṃ vṛṣṇa iyarmi satyāmityetayā yajati /
9.19.1.[1]	athaśabdo viśeṣādhikārārthaḥ /
9.19.1.[2]	viśiṣṭeṣvahīneṣu ekottareṣu bhavā āhīnikyāḥ /
9.19.1.[3]	acchāvākasyātaḥ paramucyate /
9.19.1.[4]	caturakṣarābhyāmanivṛttyarthaṃ punaracchāvākavacanam /
9.19.2.[1]	prathame rātriparyāye 'cchāvākasyaitau stotriyānurūpau /
9.19.2.[2]	prākṛtayornivṛttiḥ /
9.19.2.[3]	śrūyamāṇaṃ prākṛtaṃ nāmadheyamanyasmindravye prakṛtiṃ nivartayatīti vacanāt /
9.19.2.[4]	eha harī brahmayujetyākārāntaḥ pādaḥ ekārādiśca /
9.19.2.[5]	tatra pādābhyāse /
9.19.2.[6]	samānākṣare saṃsthāne dīrghamekamubhe svaram /
9.19.2.[7]	ityākārayorekadīrghaṃ kṛtvā tata ikārodaya ekāramiti eha harī brahmayujeha harī brahmayujā /
9.19.3.[1]	uttame rātriparyāye stotriyānurūpāvāhīnikyāvacchāvākasya /
9.19.4.[1]	āhīnikyanivṛttyarthamanuvādaḥ prākṛtakramārthaḥ /
9.20.1.[1]	āśvināya stoṣyamāṇeṣu cchandogeṣu pravṛtāhutī juhoti /
9.20.1.[2]	saṃsanneṣu cchandogeṣu pravṛtahomīye āhutī juhotīti śruteḥ /
9.20.1.[3]	pravṛtāhutī juṣṭo vāco bhūyāsamityevamādike /
9.20.2.[1]	madhyamena sthānena śaṃset /
9.20.3.[1]	pravardhamānena sthānenetyarthaḥ /
9.20.3.[2]	evaṃ vā āśvinaṃ śaṃset / 4. atideśo 'yam /
9.20.3.[3]	tataśchando'nantareṇa vetyādi yaduktaṃ tadabhivyoṣāśvine 'pi bhavati /
9.20.4.[1]	tasyāśvinaprakṛteḥ prātaranuvākasya yo vikārastaṃ vyākhyāsyāmaḥ /
9.20.5.[1]	trīṇi padāni samasya paṅktīnāmavasyediti na bhavati /
9.20.6.[1]	bārhatacchandasāṃ yāḥ pratipadaśchandogaiḥ stutāstāsāṃ prātaranuvākātideśātprakṛtivatprayoge prāpte vacanam /
9.20.6.[2]	atha yadbārhatīnāṃ pratipadāṃ prathamaṃprathamaṃ pragāthaṃ punarādāyaṃ kakupkāraṃ śaṃsati punarādāyaṃ vai sāmagāḥ stuvate tasyaivaitadrūpaṃ kriyata iti śruteḥ /
9.20.6.[3]	/
9.20.7.[1]	agnirhotā gṛhapatiḥ sa rājeti pratipadāśvinasya bhavati /
9.20.7.[2]	bhinnaprayojanatvādbhinnadaivatatvācca samuccaye prāpte vacanamāporevatīmuddhṛtyeti /
9.20.8.[1]	prātaranuvākavat pratipatsamārohaṇīyānantareṇa gāyatrāt chandasaścaturdaśoddharati /
9.20.8.[2]	ṛca eva tāḥ /
9.20.8.[3]	tathā prakṛtatvāt /
9.20.8.[4]	uddharatīti punarvacanaṃ pūrvatra sthānādeśasaṃbandhāt /
9.20.9.[1]	ānuṣṭubhācchandaso dve ṛcāvuddharati /
9.20.10.[1]	uddharatītyanuvartate /
9.20.10.[2]	traiṣṭubhā cchandasastrayodaśādhikaṃ śatamṛcāmuddharati /
9.20.11.[1]	nāsatyābhyāmiti trīṇi kakṣīvatā dṛṣṭāni kākṣīvatāni tāni nityāni /
9.20.11.[2]	abhivyoṣāśvine 'pi noddhartavyāni nityatvāt /
9.20.11.[3]	tathā yuvo rajāṃsīti sūkte taṃ yuñjāthāmiti sūkte /
9.20.11.[4]	etāni catvāryāgastyāni triṣvapi ṣaṣṭiśateṣu noddhartavyāni /
9.20.12.[1]	prathamaṃ kākṣīvataṃ nāsatyābhyāmiti sūktaṃ śastvā tataḥ kā rādhaddhotrāśvinā vāmiti nava śaṃset /
9.20.13.[1]	suparṇamādita ārabhya tryadhikaṃ śataṃ śaṃset āgastyebhyaḥ sūktebhya ūrdhvaṃ /
9.20.13.[2]	imāni vāṃ bhāgadheyāni sisrata ityetāḥ sapta jagatyo varuṇendradevatyāśca /
9.20.13.[3]	tataśca na śastavyā āśvine /
9.20.14.[1]	vāśabdo vikalpārthaḥ /
9.20.14.[2]	anyāsāṃ vāśvinīnāṃ sauparṇavyatiriktānāṃ vā tāvanmātraṃ śaṃset adhikaṃ śataṃ yāvatparimāṇaṃ suparṇaṃ /
9.20.14.[3]	āśvinīnāmiti vacanāt uddhṛtānāmapi prakṣepaḥ /
9.20.14.[4]	āśvinītvāt /
9.20.14.[5]	triśataprakṣepaṃ vakṣyāmaḥ /
9.20.14.[6]	grāvāṇevāṣṭau /
9.20.14.[7]	nāsatyā me pitarā bandhupṛcchetyekā /
9.20.14.[8]	dhenuḥ pratnasya kāmyaṃ duhāneti nava /
9.20.14.[9]	ka u śravaditi caturdaśa /
9.20.14.[10]	pra vāmavocamaśvinetyekā /
9.20.14.[11]	atriryadvāmavarohannṛbīṣamityekā /
9.20.14.[12]	sa me vapuśchadayadaśvinorya ityekā /
9.20.14.[13]	uta tyā me havamā jagamyātamityekā /
9.20.14.[14]	stuṣe narā divo asya prasanteti viṃśatiḥ dve uddharet /
9.20.14.[15]	prati vāṃ rathaṃ nṛpatī jaradhyā iti daśa /
9.20.14.[16]	vṛkāya cijjasamānāya śaktamityaṣṭāviṃśatiḥ /
9.20.14.[17]	ubhā u nūnamityekādaśa /
9.20.14.[18]	etacchastvā tataḥ samārohaṇīyaṃ sūktaṃ śaṃset /
9.20.15.[1]	samiddhaścitsamidhyasa ityetāstisra uddharati /
9.20.15.[2]	āśvinaprakṛteḥ prātaranuvākāt /
9.20.16.[1]	ayaṃ vāṃ madhumattama iti prathamā tṛtīyā pañcamī cetyuktaṃ /
9.20.16.[2]	tasyāpavādaḥ /
9.20.16.[3]	etā aṣṭau yathākramaṃ śaṃset /
9.20.17.[1]	auṣṇihācchandasa ekādaśa ṛca uddharet /
9.20.17.[2]	pañcamīnirdeśāt /
9.20.18.[1]	yathā ekādaśauṣṇihāduddhartavyāstathāgneyāt kratorjāgatācchandasaḥ /
9.20.19.[1]	āśvinaprakṛteḥ prātaranuvākasyottamena pāṅktena pādenābhastenādityodayaṃ pratīkṣate /
9.20.20.[1]	udita āditye sauryāṇi vakṣyamāṇāni sūktāni śaṃset /
9.20.21.[1]	udu tyaṃ jātavedasamityādyā navarcaḥ /
9.20.22.[1]	citraṃ devānāmudagādanīkamityetatsūktam /
9.20.23.[1]	namo mitrasya varuṇasya cakṣasa ityetatsūktam /
9.20.24.[1]	indra kratuṃ na ā bharetyayaṃ pragāthaḥ śastavyaḥ /
9.20.24.[2]	pragāthavacanaṃ sarvānaindrānpragāthānpragāthasyāyatana iti codanārtham /
9.20.24.[3]	tena catuḥśatamaindrāḥ pragāthā ṛgvedaprasiddhāḥ /
9.20.25.[1]	mahī dyauḥ pṛthivī ca na ityetāstisraḥ śaṃset /
9.20.26.[1]	viśvasya devīmityevamādikā dvipadā śastavyā viṃśatyakṣarā /
9.20.26.[2]	prathamaḥ pādo dvādaśākṣaro 'rthāddvitīyo 'ṣṭākṣaraḥ /
9.20.27.[1]	bṛhaspate ati yadaryo arhādityetayā paridadhyāt /
9.20.27.[2]	bārhaspatyayā paridadhātīti śruteḥ /
9.20.28.[1]	dvirevāśvināvāhvayate pratipade caiva paridhānīyāyai ceti śruteḥ /
9.20.29.[1]	tathā śaṃsedyathā tacchastramāśvinaṃ nānāchandasyamapi saṃpadā bṛhatīnāṃ sahasraṃ saṃpadyate /
9.20.29.[2]	yadyapyanyacchandaskāḥ stotriyāśchandogānāṃ tathāpi kakupkāra eva kartavyaḥ sūtrārambhasāmarthyāt /
9.20.29.[3]	atra kaiścidāśvinapaddhatyarthāḥ sapta lokā upadiṣṭāste likhyante /
9.20.29.[4]	jñātaṃ tathāśvinaṃ prājñairyathā sūtrakṛtoditam /
9.20.29.[5]	vyaktamārabhyate vaktuṃ mandadhīpratipattaye // 1 //
9.20.29.[6]	tvamagne 'gne kadāganma puru veti janasya ca /
9.20.29.[7]	yuvorityantaraiścakrairābhyo yāḥ prāganantarāḥ // 2 //
9.20.29.[8]	daśādhikāścaturbhirdve triṃśadabhyadhikā tribhiḥ /
9.20.29.[9]	ekādaśa daśaikāgnyāstisro dve ca pṛthakpṛthak // 3 //
9.20.29.[10]	āśvinaprakṛteretā yathāsaṅkhyaṃ sumedhasā /
9.20.29.[11]	ṛcaḥ prātaranuvākāduddhartavyā yathākramam // 4 //
9.20.29.[12]	dhenuḥ stuṣe naretyā vāmatāriṣmetyataḥ parā /
9.20.29.[13]	yathāsaṅkhyaṃ prayoktavyā nāsatyā me pra vāmiti // 5 //
9.20.29.[14]	atriryadvāṃ sa me vapuruta tyā prati vāṃ ratham /
9.20.29.[15]	dvṛco vṛkāya bhūtāṃśa āsāmekā yathākramam // 6 //
9.20.29.[16]	catasro dvādaśa tābhya ekādaśa tataḥ parāḥ /
9.20.29.[17]	agniṃ samiddhaḥ kāyaṃ vāmiti kāryaṃ yathoditam // 7 //
9.20.30.[1]	ime somāsastiroahnyāsa ityevamādikā praiṣāntaḥ paṭhitā puronuvākyā kāryā /
9.20.31.[1]	hotā yakṣadaśvinā somānāmityevamādikaḥ praiṣo bhavati /
9.20.31.[2]	āptoryāme 'pyayameva praiṣo 'tiriktoktheṣvatrāhitaḥ /
9.20.32.[1]	ubhā pibatamaśvinetyetayā pra vāmandhāṃsītyetāmadhyardhā saṃdhāyottareṇārdharcena vaṣaṭkaroti /
9.20.33.[1]	virājaiva yajediti ha smāha kauṣītakiriti śruteḥ /
9.20.34.[1]	aśvinā vāyunā yuvaṃ sudakṣeti tveva sthitāśvinī triṣṭup tiroahnyavatīti śrutau viśeṣapraśaṃsanādiyameva yuktatarā /
9.21.1.[1]	trivṛtsaṅkhyāko bahiṣpavamāno bhavati /
9.21.1.[2]	satyapi cchandogānāṃ stotre nānārūpe svamataprakāśanārthā ṣaṭsūtrī /
9.21.2.[1]	sandhiṣāma āśvinaṃ stotraṃ tadapi trivṛdeva bhavati /
9.21.3.[1]	ādau bahiṣpavamānastotrāṇi catvāryājyāni mādhyandinaśca pavamāna ityetāni pañcadaśāni bhavanti /
9.21.4.[1]	rātriparyāyastotrāṇi pañcadaśānyeva /
9.21.4.[2]	saṅkhyāsāmānyāt krameṇa vacanaṃ sandhiṣāmavat /
9.21.5.[1]	catvāri pṛṣṭhānyārbhavaśca pavamānaḥ /
9.21.6.[1]	agniṣṭomasāma trīṇyukthāni ṣoḍaśī ca /
9.21.7.[1]	eṣa jyotiṣṭomo nāma catuḥsaṃstho 'pi bhavatītyarthaḥ /
9.21.7.[2]	jyotiṣṭomacodanāyāmetasya grahaṇaṃ draṣṭavyaṃ /
9.21.7.[3]	somayāgaśca pradhānaṃ /
9.21.7.[4]	itarāṇi dīkṣaṇīyādīni tadaṅgāni /
9.21.7.[5]	somayāgasya jyotiṣṭomaśabdavācyatvāt /
9.21.7.[6]	etāni jyotīṃṣi trivṛdādayaḥ stomāḥ yasyaite bhavanti sa jyotiṣṭomaḥ /
9.21.7.[7]	somapaṇanāccaite bhavanti /
9.21.7.[8]	tatsaṃnidhau śravaṇāt /
9.21.7.[9]	grahaṃ gṛhītvā camasaṃ connīya stotramupākarotīti /
9.21.8.[1]	eta eva stomā ye trivṛdādayaste 'bhiplavasyāpi ṣaḍahasya bhavanti /
9.21.8.[2]	eta eveti vacanāmnāyameva kramaḥ /
9.21.8.[3]	prathamottame ahanī ye evaṃkrameṇa /
9.22.1.[1]	agniriṣṭakācayaḥ somayāgāṅgaṃ dvitīyādiṣu somayāgeṣu /
9.22.1.[2]	tatsaṃbandhena dharmaviśeṣā vaktavyāstadarthastuśabdaḥ /
9.22.1.[3]	cedagniṃ ceṣyamāṇasya yadṛcchayā yajamānasya dīkṣitasya prāgdīkṣaṇīyāyā ityarthaḥ /
9.22.1.[4]	iṣṭirvakṣyamāṇikā bhavati /
9.22.2.[1]	etāni trīṇi havīṃṣi bhavanti /
9.22.3.[1]	guṇāśaṅkayā saṃdeho mā bhūditi sūtram /
9.22.4.[1]	brahma prajāvadā bhareti puronuvākyā /
9.22.4.[2]	brahma ca te jātavedo namaśceti yājyā /
9.22.4.[3]	kimarthamagnaye brahmavata ityucyate /
9.22.4.[4]	dviprabhṛtiṣu codanānupūrvyeṇeti siddhatvāt /
9.22.4.[5]	ucyate /
9.22.4.[6]	śākhāntareṇa prakṛtaguṇamiṣṭitrayaṃ samāmnātaṃ kvacitkvacidiṣṭidayaṃ /
9.22.4.[7]	tasyārthasya pratipādanārthamevamuktam /
9.22.5.[1]	arcantastvā havāmahe agneḥ kṣatravataḥ puronuvākyā /
9.22.5.[2]	asmā kamagne adhvaraṃ juṣasveti yājyā /
9.22.5.[3]	agne dyumnena jāgṛve ityagneḥ kṣatrabhṛtaḥ puronuvākyā /
9.22.5.[4]	svadasva havyā samiṣo didīhīti yājyā /
9.22.5.[5]	uttarayoriti kṣatravatkṣatrabhṛtoḥ pṛthagapīṣṭirbrahmavata evamiṣṭidayamapi śākhāntare 'stīti jñāyate /
9.22.5.[6]	svaśākhāyāṃ tu trihaviṣkā ekaiveṣṭiḥ /
9.22.6.[1]	iyamiṣṭiḥ saṃnivapanaprayojanā bahūnāṃ ceṣyamāṇānāṃ bhavati /
9.22.6.[2]	te vai dīkṣiṣyamāṇa agnīnsaṃnivapanta ityevamupakramya sarvamāmnātaṃ /
9.22.6.[3]	bahūnāmiti sattriṇo 'bhipretyoktam /
9.22.7.[1]	ekasya cinvataḥ saṃnivapanābhāvāt ukhāsaṃbharaṇaprayojanā dvayameveṣṭirbhavati /
9.22.7.[2]	ukhā viśiṣṭāgnipradhāraṇārthā sthālīviśiṣṭapramāṇā ādhvaryavadharmasamudāyavatī /
9.22.7.[3]	tasyā iṣṭyanantaraṃ upakaraṇāni saṃnivapatītyatra brahmaṇaḥ sākṣyarthaṃ vacanam /
9.23.1.[1]	agnicityāyāmayaṃ cāparo dharmaviśeṣaḥ /
9.23.1.[2]	ādhvaryavādhītena krameṇa prājāpatyaḥ paśubandho bhavati /
9.23.1.[3]	athaitena prājāpatyena paśunā yajanta iti śruteḥ /
9.23.2.[1]	vāyavyo vā paśubandho bhavati śākhāntarāt /
9.23.3.[1]	paśubandho bhavatītyanuvartate /
9.23.3.[2]	vāśabdo vikalpārthaḥ /
9.23.3.[3]	pūrvasūtrādanuvartamāna evocyate /
9.23.3.[4]	kathaṃ nāma agnibhyaḥ kāmāyetyetacchākhāntaroktamupasaṃgṛhyeta /
9.23.4.[1]	puruṣo vaiśyo rājanyo vā /
9.23.4.[2]	ajaḥ chāgaḥ /
9.23.4.[3]	avirmeṣaḥ /
9.23.4.[4]	gauraśvaśca /
9.23.4.[5]	paśuśabdaḥ puruṣe 'pi draṣṭavyaḥ /
9.23.4.[6]	iti pañca paśavaḥ /
9.23.4.[7]	iti prakārapradarśanārthaḥ /
9.23.4.[8]	evaṃprakārā adhvaryuśākhāsu bahavo vikalpāḥ /
9.23.5.[1]	ajo vā eka eva paśurbhavati /
9.23.5.[2]	tūparo viṣāṇarahitaḥ /
9.23.6.[1]	prājāpatye paśau kecidvāyavyaṃ paśupuroḍāśaṃ kurvanti /
9.23.6.[2]	yaddevatyaḥ paśurbhavati taddevatyaṃ paśapuroḍāśamanunirvapatīti prāpte /
9.23.7.[1]	vāyavye paśau eke prājāpatyaṃ paśupuroḍāśaṃ kurvanti /
9.23.8.[1]	agnaye vā kāmāyeti yo 'yamuktastasminneke vaiśvānarīyaṃ paśapuroḍāśaṃ kurvanti /
9.23.9.[1]	prājāpatyasyeti vacanānna sarvatra /
9.23.10.[1]	prājāpatyasyeti vartate /
9.23.11.[1]	ekayā ca daśabhiśca svabhūte /
9.23.11.[2]	rāye nu yaṃ jajñatū rodasīme /
9.23.11.[3]	kuvidaṅga namasā ye vṛdhāsaḥ /
9.23.11.[4]	ityetāḥ puronuvākyā vāyavyasya vapāpuroḍāśapaśūnāṃ /
9.23.11.[5]	pīvoannān rayivṛdhaḥ sumedhāḥ /
9.23.11.[6]	pra yābhiryāsi dāśvāṃsamaccha /
9.23.11.[7]	pra vāyumacchā bṛhatī manīṣetyetāḥ pūrvavat yājyā vāyavyasya /
9.23.11.[8]	niyutvato 'pyetā eva /
9.23.12.[1]	ā te vatso mano yamat tubhyaṃ tā aṅgirastamāgniḥ pareṣu yasya vapāpuroḍāśapaśūnāṃ puronuvākyāḥ /
9.23.12.[2]	vayaṃ te adya rarimā hi kāmaṃ śyāma taṃ kāmamagne tavotī īḍe ca tvā yajamāno havirbhirityetā yājyāḥ /
9.23.12.[3]	agneḥ śuddhasyāpyetā evānyāsaṃbhavāt /
9.23.12.[4]	āgneyasyeti śuddhasyāpyevaṃ nirdeśāt /
9.23.13.[1]	bahuvat bahuvacaneneti yāvat /
9.23.13.[2]	paśunigamāḥ medhamityevamādayaḥ pañcasu paśuṣu kriyamāṇeṣu pṛthivīṃ śarīrāṇīti yāvat /
9.23.13.[3]	prāptamevaitaducyate saṃdehavyudāsārtham /
9.23.14.[1]	ekavacanāntena paśunigamā ata ūrdhvaṃ /
9.23.14.[2]	caturṇāmapsu kāyaprāsanaṃ tato mṛdiṣṭakārthāpaśceti śarīrāṇāṃ viniyogāt /
9.23.14.[3]	ajena yajñasamāptistasmādekavadata ūrdhvam /
9.24.1.[1]	ayaṃ cāparo dharmaviśeṣaḥ sāgnicitye /
9.24.2.[1]	etāni trīṇi havīṃṣi dīkṣaṇīyāyāṃ bhavanti /
9.24.3.[1]	tyānnu kṣatriyāṃ ava iti puronuvākyādityebhyaḥ /
9.24.3.[2]	dhārayanta ādityāso jagatsthā iti yājyā /
9.24.3.[3]	itarayoḥ pūrvopadiṣṭāḥ /
9.24.4.[1]	pañcahaviṣaṃ dīkṣaṇaṇīyāmiṣṭimeke tanvata iti śruteḥ /
9.24.5.[1]	kramārthaṃ vacanaṃ caturthaḥ pañcama iti /
9.24.6.[1]	ekahaviḥ pañcahavirvātithyā kāryā /
9.24.6.[2]	athaitāmātithyāṃ pañcahaviṣamaveṣṭimeke tanvata iti śruteḥ /
9.24.7.[1]	āgneyaindrau puroḍāśau vaiśvadevabārhaspatyau carū vaiṣṇavaśca navakapālaḥ /
9.24.8.[1]	śucimarkairbṛhaspatimiti bārhaspatyasya puronuvākyā /
9.24.8.[2]	taṃ śagmāso aruṣāso aśvā iti yājyā /
9.24.8.[3]	śeṣāṇāṃ pūrvopadiṣṭāḥ /
9.24.9.[1]	citibhyaḥ praṇīyamānābhya ityevamādinā nigadena saṃpreṣito vakṣyamāṇamanuvacanamāha / 10. purīṣyāso agnayaḥ pro tye agnayo 'gniṣu viśvebhiragne agnibhiḥ agne viśvebhiragnibhirityetā ṛco 'nubruvan iṣṭakāḥ praṇīyamānāḥ paścādanusameti /
9.24.9.[2]	athaitā bahvagnīranvāha bahūn hyagnīn praṇayanti tā vai catasro bhavantīti śruteḥ /
9.25.1.[1]	saṃcite 'gnisthale pariṣṭute sāmabhirvakṣyamāṇaṃ karma / 2. prajāpatihṛdayasāmapariṣṭavādanantaraṃ agnyukthamanuśaṃsa iti saṃpreṣito 'gnirjyotirjyotiragnirindro jyotirjyotirindraḥ sūryo jyotirjyotiḥ sūrya ityājyeyastūṣṇīṃśaṃsa uktaḥ /
9.25.1.[2]	yaśca tūṣṇīṃjapaḥ pitā mātariśvetyādistena japena sahokthaṃ śaṃsati /
9.25.1.[3]	āhāvastatra ya uktastaṃ na karoti /
9.25.1.[4]	yattadgrahaṇātsa eva kramaḥ parigṛhyate /
9.25.2.[1]	vaiśvānarāyānubrūhīti saṃpreṣitaḥ puronuvākyāmanūcya yājyayā yajati /
9.25.2.[2]	prāptasya punarvacanaṃ parisaṅkhyārthaṃ /
9.25.2.[3]	parisaṅkhyā ca prakṛtiṃ nivartayati / 4. prayājānuyājānvā muktvā śiṣṭānyaṅgāni bhavanti /
9.26.1.[1]	ayaṃ cāparaḥ sāgnicitye viśeṣaḥ /
9.26.1.[2]	agnīṣomīyasya paśoḥ puroḍāśamanugatāni devasūbhyo vakṣyamāṇābhyo devatābhyo devasūsaṃjñikābhyo havīṃṣi bhavanti /
9.26.1.[3]	kābhyaḥ punastābhya ityata āha /
9.26.2.[1]	agnaye gṛhapataya ityevamādibhyo 'ṣṭabhyaḥ saguṇebhyo 'ṣṭau havīṃṣi bhavanti /
9.26.2.[2]	tā vā aṣṭau bhavantīti śruteḥ /
9.26.3.[1]	agnirhotā gṛhapatiḥ sa rājetyagnergṛhapateḥ puronuvākyā /
9.26.3.[2]	havyavāḍagnirajaraḥ pitā na iti yājyā /
9.26.3.[3]	tvaṃ ca soma no vaśa iti somasya vanaspateḥ puronuvākyā /
9.26.3.[4]	brahmā devānāṃ padavīḥ kavīnāmiti yājyā /
9.26.3.[5]	ā viśvadevaṃ na pramiya iti savituḥ satyaprasavasya krameṇa yājyāpuronuvākye /
9.26.3.[6]	yathā no aditiḥ karaditi rudrasya paśupateḥ puronuvākyā /
9.26.3.[7]	upa te stomān paśupā ivākaramiti yājyā /
9.26.3.[8]	bṛhaspate prathamaṃ vāco agramiti bṛhaspatervācaspateḥ puronuvākyā /
9.26.3.[9]	haṃsairiva sakhibhirvāvadabhiriti yājyā /
9.26.3.[10]	indraṃ vayaṃ mahādhana itīndrasya jyeṣṭhasya puronuvākyā /
9.26.3.[11]	uruṃ no lokamanu neṣi vidvāniti yājyā /
9.26.3.[12]	mitrasya carṣaṇīdhṛto mahāṁ āditya iti mitrasya satyasya /
9.26.3.[13]	anadhigacchaṃstalliṅge daivatena tuṣyediti vacanāt /
9.26.3.[14]	imaṃ me varuṇa śrudhīti varuṇasya dharmapateḥ puronuvākyā /
9.26.3.[15]	yatkiṃ cedaṃ varuṇa daivye jana iti yājyā /
9.26.4.[1]	devasūhavirbhyo 'nantarāṇi sarvapṛṣṭhāni havīṃṣi vakṣyamāṇāni bhavanti /
9.27.1.[1]	agnaye vāsantikāya gāyatrāya trivṛte rāthantarāyetyevamādibhyaḥ saguṇebhyo daśa sarvapṛṣṭhāni havīṃṣi /
9.27.1.[2]	tāni vai daśa havīṃṣi bhavantīti śruteḥ /
9.27.2.[1]	arcantastvā havāmahe agnervāsantikādiguṇayuktasya puronuvākyā asmākamadhvaraṃ juṣasveti yājyā /
9.27.2.[2]	indrasya pūrvopadiṣṭe /
9.27.2.[3]	indraṃ vo viśvato mādayasva haribhiriti guṇaviśiṣṭaliṅgānadhigamāt /
9.27.2.[4]	viśve devāsaḥ stīrṇe barhiṣīti vaiśvadevasya pūrvopadiṣṭe /
9.27.2.[5]	ṛtena yāvṛtāvṛdhāviti mitrāvaruṇayoḥ śāradādiguṇayuktayoḥ puronuvākyā pra bāhavā sisṛtaṃ jīvase na iti yājyā /
9.27.2.[6]	bṛhaspaterjuṣasva na iti bṛhaspaterhemantikādiguṇayuktasya puronuvākyā /
9.27.2.[7]	evā pitre viśvadevāya vṛṣṇa iti yājyā /
9.27.2.[8]	anāgaso 'ditaya iti savituḥ śaiśirādiguṇaviśiṣṭasya puronuvākyā vāmamadya savitarvāmam u śva iti yājyā /
9.27.2.[9]	anvadya no anumatirityevamādikānumateḥ puronuvākyā anvidanumate tvamityevamādikā yājyā /
9.27.2.[10]	vaiśvānaro na ūtaya ityagnervaiśvānarasya puronuvākyā pṛṣṭo divīti yājyā /
9.27.2.[11]	ete pūrvopadiṣṭe eva /
9.27.2.[12]	hiraṇyagarbhaḥ samavartatāgra iti kasya puronuvākyā yaḥ prāṇata iti yājyā /
9.27.2.[13]	ete api pūrvopadiṣṭe eva /
9.27.2.[14]	uta tvāmadite mahītyaditerviṣṇupatnyāḥ puronuvākyā mahīmū ṣu mātaramiti yājyā /
9.27.2.[15]	talliṅgānadhigamāt /
9.27.3.[1]	yatra tantre paśuprayuktamaṅgajātaṃ tasminhavīṃṣi codyamānāni pradhānadevatāsaṃbandhena paratantropanipātīni nigamānāvāhanādīnna labhante /
9.27.4.[1]	vapāntamanubandhyāyāḥ karma parisamāpya tvaṣṭṛdevatākena paśunopāṃśu patnīśāle pracaranti /
9.27.4.[2]	nāgniḥ praṇayate /
9.27.4.[3]	atha sunvanti yāvadahaṃ kāmayante /
9.27.4.[4]	athānubandhyasya vapāyāṃ saṃsthitāyāṃ tvāṣṭreṇa paśunetyevamādyupakramya sarvamāmnātam /
9.27.5.[1]	taṃ tvāṣṭraṃ paśuṃ tvāṣṭrapaśukarma paryagnikaraṇāntaṃ kṛtvā utsṛjanti na saṃsthāpayanti /
9.27.5.[2]	paryagnikṛtamutsṛjanti na saṃsthāpayantīti śruteḥ /
9.27.5.[3]	na saṃsthāpayanti vapāyāḥ pūrvaṃ sakalaṃ kurvantītyarthaḥ /
9.27.5.[4]	tata āvāhanaṃ bhavati /
9.27.5.[5]	tathā ca śrutiḥ /
9.27.5.[6]	tadāhuryadete devate āvāhayati tvaṣṭāraṃ ca vanaspatiṃ ca kvāsyaite iṣṭe bhavata iti prayājeṣu vā ete devate yajati tatraivāsyaite iṣṭe bhavata iti /
9.27.6.[1]	vāśabdo vikalpārthaḥ /
9.27.6.[2]	paśudharmaṇā ājyena /
9.27.6.[3]	na pratinidhividhivikāraḥ śabdānāṃ na ca paśudravyasaṃbandhino dharmāḥ kartavyāḥ /
9.27.7.[1]	śivastvaṣṭarihā gahīti puronuvākyā prathamabhājaṃ yaśasaṃ vayodhāmiti yājyā /
9.27.7.[2]	tvāṣṭrasya paśorājyapakṣe bhavet /
9.28.2.[1]	anumatyādīni pañca havīṃṣi bhavanti /
9.28.2.[2]	tāni vai pañca havīṃṣi bhavantīti śruteḥ /
9.28.3.[1]	anumatyāḥ pūrvopadiṣṭe /
9.28.3.[2]	vibhaktikṛtastu viśeṣaḥ /
9.28.3.[3]	rākāsinīvālībhyāṃ pūrvopadiṣṭāḥ /
9.28.4.[1]	devikāhavibhyo 'nantarāṇi devībhyo havīṃṣi bhavanti /
9.28.4.[2]	cakāraḥ pūrvaiḥ saha samuccayārthaḥ /
9.28.4.[3]	atra haike devībhyo havīṃṣi nirvapanti /
9.28.4.[4]	tathā tāni vai daśa havīṃṣi bhavantīti śruteḥ /
9.28.5.[1]	adbhya ityevamādibhyo daśabhyo daśa devīhavīṃṣyucyante /
9.28.5.[2]	teṣāṃ vakṣyamāṇikā yājyānuvākyāḥ /
9.28.6.[1]	āpo hi ṣṭhā mayobhuva ityapāṃ puronuvākyā /
9.28.6.[2]	yo vo vṛtābhyo akṛṇodu lokamiti yājyā /
9.28.7.[1]	yā oṣadhīḥ pūrvā jātā ityoṣadhīnāṃ puronuvākyā /
9.28.7.[2]	ati viśvāḥ pari ṣṭhā iti yājyā /
9.28.8.[1]	yūyaṃ gāvo medayathā kṛśaṃ ciditi gavāṃ puronuvākyā /
9.28.8.[2]	na tā arvā reṇukakāṭo aśnuta iti yājyā /
9.28.9.[1]	prati ṣyā sūnarī janītyuṣasaḥ puronuvākyā /
9.28.9.[2]	satyā satyebhirmahatī mahadbhiriti yājyā /
9.28.10.[1]	rātrī vyakhyadāyatīti rātreḥ puronuvākyā /
9.28.10.[2]	ye te rātri nṛcakṣasa ityevamādikā yājyā /
9.28.11.[1]	dve te cakre sūrya iti sūryāyāḥ puronuvākyā /
9.28.11.[2]	sukiṃśukaṃ śalmaliṃ viśvarūpamiti yājyā /
9.28.12.[1]	endra yāhi haribhiriti divaḥ puronuvākyā /
9.28.12.[2]	sakhe viṣṇo vitaraṃ vi kramasveti yājyā /
9.28.13.[1]	syonā pṛthivi bhaveti pṛthivyāḥ puronuvākyā /
9.28.13.[2]	balitthā parvatānāmiti yājyā /
9.28.14.[1]	devīṃ vācamajanayanta devā iti vācaḥ puronuvākyā /
9.28.14.[2]	yadvāgvadantyavicetanātīti yājyā /
9.28.15.[1]	mātā rudrāṇāṃ duhitā vasūnāmiti goḥ puronuvākyā /
9.28.15.[2]	vacovidaṃ vācamudīrayantīmiti yājyā /
9.28.16.[1]	devībhyo 'nantaraṃ diśāmaveṣṭīrbhavanti /
9.28.16.[2]	cakāraḥ pūrvaiḥ saha samuccayārthaḥ /
9.28.16.[3]	atra haike diśāmaveṣṭīḥ kurvantīti śruteḥ tathā tāni ve ṣaḍḍhavīṃṣi bhavantīti ca /
9.28.17.[1]	agnaya ityevamādibhyo devatābhyaḥ ṣaḍbhyaḥ ṣaḍḍhavīṃṣi /
9.28.17.[2]	tebhyaḥ pūrvopadiṣṭā yājyāpuronuvākyāḥ /
9.28.18.[1]	ayaṃ cāparaḥ sāgnicitye viśeṣaḥ /
9.28.18.[2]	saṃsthitāyāmudavasānīyāyāmiṣṭau agnihotrahomānte maitrāvaruṇyā payasyayā yāgo bhavati /
9.28.18.[3]	tayā cāniṣṭvāgnicinmaithunaṃ na caret /
9.28.18.[4]	prājāpatyapaśuyāgādārabhyāyaṃ pratiṣedhaḥ /
9.28.18.[5]	tathaiva śatapathaśruteḥ /
9.28.18.[6]	tatra hi prājāpatyapaśuprakaraṇoktaṃ /
9.28.18.[7]	tadāhurnaitena paśaneṣṭvopari śayīta na māṃsamaśnīyānna mithunamupeyāt pūrvadīkṣā vā eva paśuḥ anavaklṛptaṃ vai tadyaddīkṣita upari śayīta yanmāṃsamaśnīyādyanmithunamupeyāditi /
9.28.18.[8]	na tvevaiṣā dīkṣā naiva hi mekhalāsti na kṛṣṇājinamiṣṭakāṃ vā etāṃ kurute tasmādu kāmamevopari śayītaitadu sarvamannaṃ yadete paśavastadasyātrāsamārabdhaṃ bhavati tadyāni kāni cāmadhuno 'śanāni teṣāmasya sarveṣāṃ kāmāśanaṃ yadi labheta /
9.28.18.[9]	mithunaṃ tu nopeyātpurā maitrāvaruṇyai payasyāyā iti /
9.28.18.[10]	dvirabhyāso 'dhyāyaparisamāptau śiṣṭācārastadācaraṇaṃ cāyuṣyamiti /
10.1.1.[1]	śuddhapakṣaviśiṣṭāyāmaṣṭamyāṃ dvādaśāhāya dīkṣante /
10.1.1.[2]	tithiniyamaḥ śākhāntarāt /
10.1.1.[3]	prakramaprasavotthānānyevameva hi śukle saṃbhāvyante /
10.1.1.[4]	prakṛtivat /
10.1.2.[1]	dīkṣāparimāṇaṃ śākhāntarāt /
10.1.3.[1]	niyamārthaṃ vacanam /
10.1.4.[1]	sutyānyahānīti sāvanamānaparicchinnānyahāni dvādaśa bhavanti /
10.1.5.[1]	atirātrasaṃjñaṃ sutyānāṃ prathamamaharuttamaṃ ca bhavataḥ /
10.1.6.[1]	prathamottamayorahnormadhye daśako 'hargaṇo daśarātrasaṃjako bhavati /
10.1.6.[2]	tasyāpyavayavaśo nāmānyucyante śāstrasaṃvyavahārāya /
10.1.7.[1]	tasya daśarātrasya yaḥ prathamaḥ ṣaḍahaḥ sa pṛṣṭhyasaṃjño bhavati /
10.1.8.[1]	ṣaḍahānantaraṃ trayo 'harviśeṣācchandomasaṃjñā bhavanti /
10.1.9.[1]	chandomebhyo 'nantaraṃ daśamamaharbhavati /
10.1.9.[2]	saṃjñā śāstrasaṃvyavahārārthā /
10.1.10.[1]	ayaṃ yajño devayā ayaṃmidhedha iti hāriyojanasya yājyā bhavati /
10.1.11.[1]	ananuvaṣaṭkṛta eva hāriyojane 'saṃpreṣito maitrāvaruṇaḥ parā yāhi maghavannā ca yāhītyetāṃ puronuvākyāmuktvā jāyedastaṃ maghavan sedu yonirityetāṃ vā /
10.1.11.[2]	iha mada eva maghavannindra tebhya ityevamādikamatipraiṣamāha dvitīyaprabhṛtiṣvahaḥsu /
10.1.12.[1]	prāyaṇīyākhyaṃ prathamamaharatirātrasaṃsthaṃ tasminpatnīsaṃyājānte tadaharevāgniṣṭomasaṃsthamahaḥ prārabhyate /
10.1.12.[2]	ataḥ prāyaṇīyahāriyojane 'nuvaṣaṭkṛte puronuvākyāmanūcyātipraiṣo vikalpena bhavati /
10.1.12.[3]	yadā ca prayujyate tadā yathāsamāmnātaṃ bhavati /
10.1.12.[4]	śvaḥśabdasya sutyābhiprāyāt /
10.1.13.[1]	āgnīdhro 'tipreṣite svasya dhiṣṇyasya paścādupaviśyāha śvaḥ sutyā vāmityevamādikaṃ mantram /
10.1.14.[1]	ayaṃ yajña ityādi yadanukrāntaṃ tadetat prāguttamādahno nityaṃ bhavati /
10.1.15.[1]	prāguttamādahnaḥ patnīsaṃyājāntānyahāni bhavanti /
10.1.16.[1]	prāguttamādahna iti vartate /
10.1.16.[2]	iḍāsūktavākayoḥ prāguttamādahna āśiṣo na nirvaktavyāḥ /
10.1.17.[1]	yajamānanāmadheyasya sūktavāke prāguttamāhno 'grahaṇam /
10.1.17.[2]	advādaśāhavikāreṣvahargaṇeṣu nityametat prāguttamādatra ityādi yadanukrāntaṃ tad bhavatītyasyārthasya prakāśanārthaścakāraḥ /
10.1.18.[1]	prāyaṇīyodayanīyayoratirātrayoḥ prauge sārasvatastṛco nityaḥ /
10.1.18.[2]	nityametadityadhikārāt /
10.1.18.[3]	mādhucchandase veti vikalpo mā bhūditi sūtrārambhaḥ /
10.1.18.[4]	anyeṣvahaḥsu vacanaprāmāṇyāt yathoktaḥ sārasvataḥ /
10.1.19.[1]	mādhucchandasaḥ prauga ityevamucyamāne advādaśāhavikāreṣvahaḥsu vā sārasvatastṛco bhavati /
10.1.20.[1]	ahaḥsaṃghāteṣviti dvirātragrahaṇātsiddhe saṃghātagrahaṇaṃ sandhistotrārthaṃ /
10.1.20.[2]	tenāyamartho bhavati /
10.1.20.[3]	dvirātraprabhṛtiṣu atirātragaṇeṣu yasmin kāle hotā āśvinaṃ śaṃsettatsamakālameva maitrāvaruṇaḥ prātaranuvākamanubrūyādahargaṇeṣu agnīṣomīyāntaṃ tantramaṅgajātaṃ ūrdhvaṃ cāvabhṛthāddvibhāvāt /
10.2.1.[1]	trivṛtstomaṃ sarvamevāhaḥ /
10.2.1.[2]	rathantarapṛṣṭhaṃ niyamataḥ /
10.2.1.[3]	agniṣṭomasaṃsthaṃ /
10.2.1.[4]	prathamamiti śāstrasaṃvyavahārārthaṃ nāma dāśarātrikaṃ tasyedamiti /
10.2.1.[5]	trivṛtstomaṃ rathantarapṛṣṭhamagniṣṭoma iti pūrvakārivaśādanyathāpīti cet /
10.2.1.[6]	satyaṃ /
10.2.1.[7]	tathāpi svaśrutyanukāreṇa vacanam /
10.2.2.[1]	vyūḍha iti daśarātrasya viśeṣākhyā /
10.2.2.[2]	samūḍha iti ca /
10.2.2.[3]	tatra vyūḍhapakṣe upaprayanto adhvaramityetadājyasūktaṃ bhavati /
10.2.2.[4]	prākṛtasyājyasūktasyaiva nivṛttirnāmadheyāt /
10.2.2.[5]	pra vo devāyāgnaya iti samūḍhapakṣa ājyaṃ bhavati /
10.2.2.[6]	tathaiva śrutatvāt /
10.2.3.[1]	ubhayorapi vyūḍhasamūḍhayoḥ saha sārasvatena /
10.2.3.[2]	praugavacanāt /
10.2.4.[1]	ā yātvindro 'vasa upa na iti marutvatīyametatsūktaṃ bhavati /
10.2.4.[2]	prākṛtasya sūktamātrasyaiva nivṛttiḥ /
10.2.4.[3]	tathā śrutyupacārāt /
10.2.5.[1]	ā na indro dūrādā na āsādityetatsūktaṃ niṣkevalyaṃ bhavati /
10.2.6.[1]	adhvaryā upahavamiṣṭvāgne varcasvinnityevamādinā mantreṇātigrāhyaṃ māhendramanuhutaṃ bhakṣayati /
10.2.6.[2]	yajamāno mantraliṅgāt /
10.2.6.[3]	bhakṣaṇaṃ yajamānairiti ca kātyāyanasya /
10.2.7.[1]	yuñjate mana uta yuñjate dhiya iti sāvitramiti vacanātprākṛtanivṛttiḥ /
10.2.7.[2]	iheha vo manasā bandhutā na ityārbhavaṃ /
10.2.7.[3]	hayo na vidvāṁ ayuji svayaṃ dhurīti vaiśvadevaṃ /
10.2.7.[4]	devānāṃ patnīriti dve vā parihāpya /
10.2.7.[5]	evameva śrutatvāt /
10.2.7.[6]	iti vaiśvadeve vikāra iti vacanāccheṣaṃ prākṛtam /
10.2.8.[1]	aditirdyauraditirantarikṣamityeṣā pañjajanīyā paridhānīyā /
10.2.8.[2]	sarvatra dvādaśāhavikāreṣvapi kāryā /
10.2.9.[1]	vikāra ityanuvartate /
10.2.9.[2]	pra śardhāya mārutāya svabhānava ityetanmārutaṃ prākṛtasya nivṛttiṃ karoti /
10.2.10.[1]	etāvato 'gniṣṭomasaṃsthādūrdhvaṃ saptāhānyukthyasaṃsthāni bhavanti /
10.2.11.[1]	dāśarātrikaṃ caturthamahaḥ ṣoḍaśyantaṃ kāryam /
10.2.11.[2]	athokthyānyupetya sṛptvā ṣoḍaśinamupayantīti caturtha eva śruteḥ /
10.3.1.[1]	pañcadaśastomaṃ stotram /
10.3.1.[2]	evamevāharbṛhatpṛṣṭhaviśiṣṭaṃ dvitīyamityevamākhyaṃ bhavati /
10.3.2.[1]	agniṃ dūtaṃ vṛṇīmaha ityetadājyasūktaṃ vyūḍhapakṣe bhavati /
10.3.3.[1]	tvaṃ hi kṣaitavadyaśa ityetadājyasūktaṃ samūḍhe bhavati /
10.3.3.[2]	kiṃtu yatraitatsūktaṃ prayujyate tatra sarvatrottamāṃ muktvā prayujyate /
10.3.4.[1]	vakṣyamāṇaḥ praugo gārtsamada ityevaṃnāmā /
10.3.4.[2]	śāstrasaṃvyavahārārthaṃ nāmakaraṇam /
10.3.5.[1]	ayaṃ tṛco vāyavyaḥ / 6. śukrasyādya gavāśira ityekā /
10.3.5.[2]	ubhā deveti dve /
10.3.5.[3]	ityayamaindravāyavastṛcaḥ / 7. ayaṃ vāṃ mitrāvaruṇetyevamādīni catvāri tṛcāni maitrāvaruṇamāśvinamaindraṃ vaiśvadevamiti / 8. uta syā naḥ sarasvatī ghorā hiraṇyavartanirityevamādikaḥ sārasvatastṛcaḥ /
10.3.5.[4]	ityetāni sapta praugatṛcāni prākṛtānāṃ nivṛttiṃ kurvanti nānyasya /
10.3.5.[5]	praugatṛcānīti vacanāt /
10.3.6.[1]	viśvānarasya vaspatimiti marutvatīyasya pratipat /
10.3.6.[2]	indra itsomapā eka ityanucaro marutvatīyasya śastrasya /
10.3.6.[3]	tathaiva śruteḥ /
10.3.7.[1]	prākṛtasya brāhmaṇaspatyasya nivṛttiḥ /
10.3.7.[2]	tannāmadheyasya dravyāntare śrutatvāt /
10.3.8.[1]	indra somaṃ somapate pibemamityetatsūktaṃ marutvatīyaṃ bhavati /
10.3.8.[2]	arthātmakṛtanivṛttiḥ /
10.3.9.[1]	yā ta ūtiravamā yā parametyetatsūktaṃ niṣkevalyaṃ bhavati /
10.3.9.[2]	tathaiva śruteḥ /
10.3.10.[1]	indraujasvinnityevamādinā mantreṇa yajamāno 'tigrāhyaṃ bhakṣayati /
10.3.10.[2]	pratyagāśīryogāt /
10.3.11.[1]	viśvo devasya neturityeṣā vaiśvadevasya pratipadbhavati /
10.3.12.[1]	viśvo devasyetyetasyā uttare /
10.3.12.[2]	asya hi svayaśastaramityete bhavataḥ /
10.3.13.[1]	ā viśvadevaṃ satpatimityayaṃ tṛco 'nucaraḥ /
10.3.14.[1]	taddevasya saviturvīryaṃ mahaditi sāvitraṃ /
10.3.14.[2]	te hi dyāvāpṛthivī viśvaśaṃbhuveti dyāvāpṛthivīyaṃ /
10.3.14.[3]	yajñasya vo rathyaṃ viśpatiṃ viśāmiti vaiśvadevam /
10.3.14.[4]	iti vaiśvadeve vikāraḥ /
10.3.14.[5]	vikāravacanādanyatprākṛtam /
10.3.15.[1]	pṛkṣasya vṛṣṇo aruṣasya nū saha iti vaiśvānarīyaṃ /
10.3.15.[2]	vṛṣṇe śardhāśca sumakhāya vedhasa iti mārutaṃ /
10.3.15.[3]	nū citsahojā amṛto ni tundata iti jātavedasīyamityāgnimārute vikāro 'nyat prākvatam /
10.4.1.[1]	saptadaśa stomāḥ sarveṣu stotreṣvasminnahani tadidaṃ saptadaśastomamahaḥ /
10.4.1.[2]	vairūpapṛṣṭhamiti vairupaṃ nāma niṣkevalyastotrasya sāma /
10.4.1.[3]	tṛtīyamiti śāstrasaṃvyavahārārthaṃ nāma stomātiśaṃsanārthaṃ stomasaṅkhyāvacanam /
10.4.2.[1]	triṣvapyahassu gāyatrāṇyājyāni vyūḍhapakṣe /
10.4.2.[2]	gāyatraprātaḥsavano hyeṣa tryaha iti śruteḥ /
10.4.3.[1]	tvamagne vasūṁriheti samūḍhapakṣe ājyaṃ bhavati /
10.4.3.[2]	anyatrāpi yatrāsya prayogastatra sarvatroottamāṃ parihāpya śaṃset /
10.4.4.[1]	auṣṇiha ātreya ityevaṃsaṃjñako 'sminnahani praugo vāyavyāditṛcasaptako bhavati /
10.4.5.[1]	vāyavyasya tṛcasyaikā bhavati / 6. vāyo yāhi śivā dina ityete dve pūrvā caikā evamasau vāyavyastṛcaḥ / 7. evameṣa aindravāyavastṛcaḥ / 8. ā mitre varuṇe vayamiti maitrāvaruṇastṛcaḥ / 9. auṣṇiha āśvinastṛcaḥ samākhyānāt / 10. ā yāhyadribhiḥ sutamityaindrastṛcaḥ / 11. sajūrviśvebhirdevebhirityevamādiko vaiśvadevastṛcaḥ / 12. uta na priyā priyāsviti sārasvatastṛcaḥ /
10.4.5.[2]	iti praugatṛcānīti vacanāt praugatṛcānāmeva nivṛttiranyatprākṛtam /
10.4.6.[1]	taṃtamidrādhase maha iti marutvatīyasya pratipaditi śruteḥ /
10.4.6.[2]	traya indrasya somā ityanucara iti ca /
10.4.7.[1]	praitu brahmaṇaspatirityayaṃ brāhmaṇaspatyaḥ svadharmeṇa pragāthaḥ /
10.4.8.[1]	tryaryamā manuṣo devatāteti sūktaṃ marutvatīyaṃ bhavati /
10.4.9.[1]	yad dyāva indreti vairūpasya stotriyaḥ prāgāthena dharmeṇa /
10.4.9.[2]	yadindra yāvatastvamityanurūpaḥ prāgāthena dharmeṇaiva /
10.4.9.[3]	vairūpasyaitāvanyatrāpyucyamānau pratyetavyau /
10.4.10.[1]	indra tridhātu śaraṇamiti trivānsāmapragātha iti śruteḥ /
10.4.11.[1]	ahaṃ bhuvaṃ vasunaḥ pūrvyaspatiritīndrasūktamiti śruteḥ /
10.4.11.[2]	yo jāta eva prathamo manasvānityetasmiṃstraiṣṭubhe nividaṃ dadhātīti ca śrutatvāt /
10.4.11.[3]	dviṣūktaṃ niṣkevalyaṃ /
10.4.11.[4]	upajanaśca prakṛtiṃ nivartayati /
10.4.11.[5]	sūktavivṛdhāvantye nivitprathame tvāhāva ityetadyathoktaṃ kāryam /
10.4.12.[1]	sūrya bhrājasvinnityevamādinā mantreṇātigrāhyabhakṣo yajamānakartṛkaḥ /
10.4.12.[2]	tatsaviturvṛṇīmaha iti pratipadagniṣṭomasya /
10.4.13.[1]	abhi tvā deva savitarityabhivānanucara iti śruteḥ /
10.4.14.[1]	udu ṣya devaḥ savitā hiraṇyayeti sāvitrastṛcaḥ /
10.4.14.[2]	ghṛtavatī bhuvanānāmabhiśriyeti dyāvāpṛthivīyastṛcaḥ /
10.4.14.[3]	anaśvo jāto anabhīśurukthya ityārbhavam /
10.4.14.[4]	parāvato ye didhiṣanta āpyamiti vaiśvadeve vikāraḥ /
10.4.14.[5]	anyatprākṛtam /
10.4.15.[1]	vaiśvānarāya dhiṣaṇāmṛtāvṛdha iti vaiśvānarīyaṃ /
10.4.15.[2]	dhārāvarā maruto dhṛṣṇvojasa iti mārutam /
10.4.15.[3]	tvamagne prathamo aṅgirā ṛṣiriti jātavedasīyaṃ /
10.4.15.[4]	tathaiva śrutatvāt /
10.4.15.[5]	ityāgnimārute vikāra iti vākyaśeṣaḥ /
10.4.15.[6]	prākṛtamanyadvikāravacanāt /
10.5.3.[1]	tathaiva śruteḥ /
10.5.3.[2]	sa ucyate /
10.5.4.[1]	vāyavyasya prathamā / 6. vihi hotrā avītā ityete dve /
10.5.4.[2]	evaṃ vāyavyastṛcaḥ / 7. indraśca vāyavityevamādiko vāyavyātparastṛca aindravāyavo bhavati / 8. yaściketa sa sukraturiti maitrāvaruṇastṛcaḥ / 9. ā no viśvābhirityevamādisadhvaṃsa āśvinastṛcaḥ / 10. ā tvā giro rathīrivetyaindrastṛcaḥ / 11. apatyaṃ vṛjinaṃ ripumityeṣā vaiśvadevatṛcasyaikā bhavati /
10.5.4.[3]	apatyaṃ paripanthinamityeṣā na bhavati /
10.5.4.[4]	yūyaṃ hi ṣṭheti sāhacaryāt / 12. yūyaṃ hi ṣṭhā sudānava ityete vaiśvadevasya dve pūrvoktā caikā /
10.5.4.[5]	evaṃ vaiśvadevastṛcaḥ /
10.5.4.[6]	ekayānuṣṭubhā chatrinyāyenānyā anuṣṭubhaḥ / 13. iyamadadādrabhasamṛṇacyutamiti sārasvatastṛco jāgataḥ /
10.5.4.[7]	jagatprātaḥsavano hyeṣa tryaha iti śruteḥ /
10.5.5.[1]	sāmūḍhike prauge pra ṇo devīti sārasvatastṛco bhavati /
10.5.6.[1]	taṃ tvā yajñebhirīmaha iti yajñavatyā marutvatīyaṃ pratipadyata iti śruteḥ /
10.5.7.[1]	pārṣṭhikasya prathamasya tryahasyānucarāḥ /
10.5.7.[2]	idaṃ vaso sutamandhaḥ /
10.5.7.[3]	indra itsomapā ekaḥ /
10.5.7.[4]	jaya indrasya somā iti /
10.5.7.[5]	ye ca brāhmaṇaspatyāḥ pra nūnaṃ brahmaṇaspatiruttiṣṭha brahmaṇaspate praitu brahmaṇaspatiriti uttarasyāpi tryahasya yathāsaṅkhyenaita eva /
10.5.8.[1]	śrudhī havamindra mā riṣaṇya iti marutvatīyamiti śruteḥ / 18. indra marutva iha pāhi somamiti tṛcaḥ /
10.5.8.[2]	imaṃ nu māyinaṃ va iti ca /
10.5.8.[3]	etau tṛcau pūrvaṃ ca sūktam /
10.5.9.[1]	sūktavivṛddhāvantye nivitprathame vāhāva iti yathoktam /
10.5.9.[2]	vairājasya pṛṣṭhasya pibā somamindra mandatu tvetyetau stotriyānurūpau sanyūṅkhau bhavataḥ /
10.5.9.[3]	nyūṅkha ityokāro 'bhyasta ucyate /
10.5.9.[4]	taddharmayuktaṃ stotriyānurūpayoḥ śaṃsanam /
10.5.10.[1]	tripādā etā virājaḥ /
10.5.10.[2]	tatra madhyamasya pādasya dvitīye 'kṣare yaḥ svarastasya dvirokāraḥ saptame 'kṣare yastasyāpi sthāne dvirokāra ityevaṃrūpa anuṣṭubhākhyo nyūṅkhaḥ /
10.5.10.[3]	tasyodāharaṇam /
10.5.11.[1]	nyūṅkhanīyaścetpāda ityādi tatraiva vakṣyāmaḥ /
10.5.12.[1]	vairājākhyaṃ nyūṅkhasvarūpamucyate /
10.5.12.[2]	iha tāvanmadhyamākhyasyaiva pādasya dvitīye 'kṣare dvādaśakṛtva okāro 'bhyasyaḥ /
10.5.12.[3]	tatra śrutatvāt /
10.5.12.[4]	triṣkṛtva o uccārya tata ekaṃ dīrghaṃ svadharmeṇa punarapyevaṃ dviḥ iti vairājo nyūṅkhaḥ /
10.5.12.[5]	asyodāharaṇam /
10.5.13.[1]	yaṃ to o o o3 o o o o3 o o o o3 suṣāva haryaśvādriḥ /
10.5.14.[1]	othā modaiveti pratigarasya ṣaḍakṣarasya dvitīyacaturthayorakṣarayordviṣpūrvaṃ dviruttaramityānuṣṭubhaḥ pratigaraḥ /
10.5.14.[2]	asyodāharaṇam /
10.5.14.[3]	otho3 o3 modo3 o3 eveti /
10.5.15.[1]	othā modaivetyasya vairājanyūṅkhapakṣe dvitīye 'kṣare vairājaḥ pratinyūṅkhaḥ pratigaro bhavati /
10.5.15.[2]	anuṣṭubhapratigarodāharaṇam /
10.5.16.[1]	vairājapratigarodāharaṇam /
10.5.17.[1]	otho o o o3 o o o o3 o o o o3 modaiva iti /
10.5.18.[1]	indramiddevatātaya ityaṣṭendraḥ sāmnaḥ pragāthaḥ iti śruteḥ /
10.5.19.[1]	tubhvedimā savanā śūraviśvetyetāsāṃ tisṛṇāṃ pūrvayornyūṅkhaḥ kartavyaḥ /
10.5.19.[2]	stotriyānurūpayoścaiva nyūṅkhā ukthamukhīyayośceti śruteḥ /
10.5.20.[1]	kuha śruta indraḥ kasminnadyeti sūktaṃ /
10.5.20.[2]	yudhmasya te vṛṣabhasya svarāja iti sūktaṃ /
10.5.20.[3]	tyamu vaḥ satrāsāhamiti tisraḥ /
10.5.20.[4]	ityetatsūktadvayaṃ tṛcaṃ ca niṣkevalyam /
10.5.21.[1]	viśvo devasya neturiti /
10.5.21.[2]	eṣā pratipad dvitīyādahnaḥ pratipattavyā /
10.5.22.[1]	hiraṇyapāṇimūtaya ityūtimānanucara iti śruteḥ /
10.5.23.[1]	ā devo savitā suratna iti sāvitraṃ /
10.5.23.[2]	pra dyāvā yajñaiḥ pṛthivī namobhiriti dyāvāpṛthivīyaṃ /
10.5.23.[3]	pra ṛbhubhyo dūtamiva vācamiṣya ityārbhavaṃ /
10.5.23.[4]	traiṣṭubhānyetāni /
10.5.23.[5]	triṣṭup tṛtīyasavana iti śruteḥ /
10.5.23.[6]	pra śukraitu devī manīṣeti vaiśvadeve vikārau 'nyatprākṛtam /
10.5.24.[1]	pra samrājo asurasya praśastimiti vaiśvānarīyam /
10.5.24.[2]	ka īṃ vyaktā naraḥ sanīḍā iti mārutaṃ /
10.5.24.[3]	huve vaḥ sudyotmānaṃ suvṛktimiti jātavedasīyaṃ /
10.5.24.[4]	traiṣṭubhānyetāni /
10.5.24.[5]	triṣṭup tṛtīyasavana iti śruteḥ /
10.5.24.[6]	ityāgnimārute vikāra iti śeṣaḥ /
10.6.1.[1]	pañcamasaṃjñakaṃ dāśarātrikaṃ pañcamamahaḥ /
10.6.1.[2]	triṇavastomaṃ /
10.6.1.[3]	stomasaṅkhyā hotrakāṇāṃ stomātiśaṃsanaprayojanārthā /
10.6.1.[4]	śakvaryo mahānāmnyaḥ /
10.6.1.[5]	tadyonikaṃ pṛṣṭhaṃ sāmetyāhuḥ /
10.6.2.[1]	imam ṣu vo atithimuṣarbudhamiti vyūḍhapakṣe navarcamājyaṃ bhavati /
10.6.2.[2]	jagatprātaḥsavano hyeṣa tryaha iti śruteḥ / 3. agniṃ taṃ manye yo vasuriti samūḍhapakṣe ājyaṃ kāryam /
10.6.3.[1]	tasyāgniṃ taṃ manya ityetasya prathamāyai śaṃsanārthaṃ prakṛtivatpadaṃ avagṛhya padamavagṛhya avasya dve avagṛhya avasya /
10.6.3.[2]	ekena praṇauti /
10.6.3.[3]	evametāṃ satrirvacanāṃ śastvā tataḥ /
10.6.4.[1]	ardharcaśo vā prātaḥsavanamityasya nivṛttyarthaṃ vacanam /
10.6.5.[1]	śrutyanukaraṇārthaṃ vacanamabṛhatīnāṃ coddhāraḥ pakṣe /
10.6.6.[1]	ā no yajñamiti dve /
10.6.6.[2]	ā no vāyo mahe tana ityekā /
10.6.6.[3]	ityayaṃ vāyavyastṛcaḥ / 8. ā vāṃ sahasraṃ haraya ityaindravāyavastṛcaḥ /
10.6.6.[4]	tisro 'pi gāyatryaḥ bārhatākhyastu cchatrinyāyena / 9. ṛdhagitthā sa martya ityete dve /
10.6.6.[5]	pra mitrāya prāryamṇa ityekā maitrāvaruṇo 'yaṃ tṛcaḥ / 10. āśvino 'yaṃ tṛcaḥ / 11. tṛco 'yamaindraḥ / 12. devaṃdevaṃ vo 'vase devaṃdevamabhiṣṭaya ityevamādiko vaiśvadevastṛcaḥ /
10.6.6.[6]	yastu prāthamyādāśaṅkyate devaṃdevaṃ vo 'vasa indramindraṃ gṛṇīṣaṇītyayaṃ na bārhato nāpi vaiśvadevaḥ /
10.6.6.[7]	tatra kecidāhuranyo 'pyevamādiko bārhataśca vaiśvadevaśca śākhāntare 'sti /
10.6.6.[8]	tannivṛttyarthaṃ viśeṣaṇam / 13. iyamadadādrabhasamṛṇacyutamiti sārasvatastṛcaḥ /
10.6.6.[9]	etānyuktāni praugatṛcāni /
10.6.6.[10]	purorucastu nityāḥ /
10.6.7.[1]	uta syā naḥ sarasvatī ghorā hiraṇyavartaniriti sāmūḍhike prauge sārasvatastṛcaḥ /
10.6.8.[1]	yatpāñcajanyayā viśeti marutvatīyasya pratipaditi śruteḥ /
10.6.9.[1]	itthā hi soma inmada iti mahatpāṃktamiti śruteḥ sūktaṃ /
10.6.9.[2]	avitāsi sunvato vṛktabarhiṣa iti ṣaṭpadā iti śruteḥ /
10.6.9.[3]	marutvāṁ indra vṛṣabho raṇāyeti vijñātatraiṣṭubhamiti śruteḥ /
10.6.9.[4]	ayaṃ ha yena vā idamiti tisraḥ /
10.6.9.[5]	evamekastṛcaḥ trīṇi ca pūrvāṇi sūktānīti marutvatīyaṃ /
10.6.9.[6]	sūktavivṛddhāvantye nivitprathame tvāhāva iti yathoktam /
10.6.10.[1]	śakvaryo mahānāmya ityanarthantaraṃ /
10.6.10.[2]	tā araṇye anūcyāḥ /
10.6.10.[3]	ato na pratīkagrahaṇam /
10.6.11.[1]	javānāṃ mahānāmnīnāṃ śasyavidhirucyate /
10.6.11.[2]	yathā tisro 'nuṣṭubhaḥ śasyante ardharcaśa evamekaikā śasyate /
10.6.11.[3]	tribhistribhirekaikā bhavatītyarthaḥ /
10.6.11.[4]	tatastisrastrirucyante /
10.6.11.[5]	ṛgādau tisra āvartante /
10.6.11.[6]	yathātatheti nirdeśāt /
10.6.11.[7]	mahānāmnīnāṃ yonyanuśaṃsane 'pi viniyujyamānānāmayaṃ dharmaḥ /
10.6.11.[8]	na nivṛttiḥ vairājanyūṅkhanivṛttivat /
10.6.12.[1]	ayamuttamāśabdastṛtīye tṛce vartate /
10.6.12.[2]	tasyā evaṃrūpāyā uttamāyā āmnāyaprasiddhāyā uttamā sā paṅktiriti /
10.6.12.[3]	paṅktidharmeṇa śasyata ityarthaḥ /
10.6.13.[1]	yā sā paṅktiruttamā tasyā uttame pāde pañca padāni purīṣākhyāni nivicchaṃsaṃ śaṃset /
10.6.13.[2]	na praṇavamantarā kuryādityarthaḥ /
10.6.13.[3]	tāni cāraṇye 'nūcyāni /
10.6.14.[1]	pratyasmā ityevamādikā yathopadiṣṭāstrayastṛcā asmā asmā iti daśamī /
10.6.14.[2]	evā hyasi vīrayuriti vā daśamī /
10.6.14.[3]	sa eṣo'nurūpaḥ /
10.6.14.[4]	sa ityatirekātparokṣapṛṣṭhe 'sya stotriyatvena viniyujyamānasya mahānāmnīstotriyavat prathamastṛcastrirucyate /
10.6.14.[5]	sa iti sādṛśyārthe śabdanirdeśāt /
10.6.15.[1]	yadindra nāhuṣīṣveti sāmnaḥ pragātha iti śruteḥ /
10.6.16.[1]	indro madāya vāvṛdha iti madvatpāṃktaṃ predaṃ brahma vṛtratūryeṣvāvitheti ṣaṭpadāḥ /
10.6.16.[2]	abhūreko rayipate rayīṇāmiti vijñātatraiṣṭubhaṃ savanadharaṇaṃ tamindraṃ vājayāmasīti tisraḥ /
10.6.16.[3]	gāyatramadhyandino hyeṣa yaha iti śrutivacanāditi niṣkevalyaṃ /
10.6.16.[4]	sūtavivṛddhāvantye nivitprathame tvāhāva iti yathoktam /
10.6.17.[1]	tatsaviturvareṇyamiti vaiśvāmitro 'nucara iti śruteḥ /
10.6.18.[1]	udu ṣya devaḥ savitā damūnā iti tṛcaṃ sāvitraṃ /
10.6.18.[2]	mahī dyāvāpṛthivī iha jyeṣṭhe iti dyāvāpṛthivīyaṃ caturṛcam /
10.6.18.[3]	ṛbhurvibhvā vāja indro no acchetyārbhavaṃ /
10.6.18.[4]	ko nu vāṃ mitrāvaruṇāvṛtāyanniti vaiśvadevaṃ pra śaṃtameti vā śrutyantarāt /
10.6.18.[5]	iti vaiśvadeve vikāro 'nyaprākṛtam /
10.6.19.[1]	haviṣpāntamajaraṃ svarvidīti vaiśvānarīyaṃ /
10.6.19.[2]	asminsūkte eka evāgnirbahudhā samiddha iti khailikāpi satī noddhartavyā /
10.6.19.[3]	praśnavyākaraṇayoḥ sāhacaryāt /
10.6.19.[4]	vapurnu taccikituṣe cidasviti mārutam /
10.6.19.[5]	agnirhotā gṛhapatiḥ sa rājeti jātavedasīyaṃ /
10.6.19.[6]	asmiṃstṛce agne yadadya viśo adhvarasya hotariti trayodaśākṣarapādaḥ /
10.6.19.[7]	anudāttaṃ tu pādādau novarjaṃ vidyate padam /
10.6.19.[8]	iti /
10.6.19.[9]	hotarityanudāttaṃ /
10.6.19.[10]	ityāgnimārute /
10.6.19.[11]	vikāra iti vākyaśeṣaḥ /
10.6.20.[1]	sāmūḍhike pakṣe mūrdhānamityevamādīni sūktāni vaiśvānarīyamārutajātavedasīyāni bhavanti /
10.6.20.[2]	tathā ca śrutāvatha samūḍha ityārabhya sarvamāmnātam /
10.7.1.[1]	ṣaṣṭhamaharvyākhyātavyaṃ /
10.7.1.[2]	tasya tāvatsāmānyametat svarūpaṃ /
10.7.1.[3]	stomasaṅkhyā hotrakāṇāṃ stomātiśaṃsanārthā /
10.7.1.[4]	raivatapṛṣṭhamiti svamataprakāśanaṃ /
10.7.1.[5]	ṣaṣṭhamiti saṃvyavahārārtham /
10.7.2.[1]	nityābhiḥ prākṛtībhiryājyābhiḥ pārucchepīrvacyamāṇikāḥ saṃdhāya yajanti /
10.7.2.[2]	hotrādayaḥ /
10.7.2.[3]	nityāḥ pūrvā yājyāḥ kṛtvā pārucchepībhiryajantīti śruteḥ /
10.7.2.[4]	pārucchepībhiriti samāneṣu pratīkeṣu niyamārtham /
10.7.3.[1]	ā vā juvo rārahāṇā abhi prayaḥ ā vāṃ dhiyo vavṛtyuradhvarāṁ upetyaindravāyavasya puronuvākye bhavataḥ /
10.7.3.[2]	śrutyantarāt nityābhyāṃ saha saṃdhāya /
10.7.3.[3]	nedacyutaṃ yajñasya priyaṃ devānāmantarayāmeti cārthavādasya tulyatvāt /
10.7.4.[1]	stīrṇaṃ barhirupa no yāhi vītaye ā vāṃ ratho niyutvānvakṣadavasa iti yājye nityayoruttare /
10.7.4.[2]	tadyadābhistadaharna vaṣaṭkurvantīti śruteḥ /
10.7.5.[1]	suṣumā yātamadribhiriti nityāyā upari maitrāvaruṇagrahasya puronuvākyā kāryā /
10.7.5.[2]	uttarā yājyā /
10.7.5.[3]	ima ā yātamindava ityeṣā nityāyā upari uttarā yājyā /
10.7.6.[1]	yuvāṃ stomebhirdevayanto aśvinetyeṣā āśvinasya grahasya puronuvākyā nityāyā upari /
10.7.6.[2]	uttarā yājyā aceti dasretyevamādikā /
10.7.7.[1]	vṛṣannindra vṛṣapāṇāsa indava iti hotuḥ prākṛtāyā upari /
10.7.7.[2]	tāṃ vāṃ dhenuṃ na vāsarīmiti maitrāvaruṇasya nityānantarā /
10.7.7.[3]	viśveṣu hi tvā savaneṣu tuñjata iti brāhmaṇācchaṃsino nityāmuktvā /
10.7.7.[4]	mo ṣu vo asmadamitāni pauṃsyeti poturnityā ca pūrvā /
10.7.7.[5]	ā yannaḥ patnīrgamantyaccheti nityāyā upari dvipadā /
10.7.7.[6]	tatastā no rāsanrātiṣāco vasnūnīti neṣṭuḥ /
10.7.7.[7]	yathāsaṅkhyābhāvānneṣṭurvacanaṃ /
10.7.7.[8]	dvipadā triṣṭup ceti ca samuccayārthaḥ /
10.7.7.[9]	agniṃ hotāraṃ manye dāsvantamityāgnīdhrasya nityā ca pūrvā /
10.7.7.[10]	dadhyaṅ ha me januṣaṃ pūrvo aṅgirā ityacchāvākasya nityāyā upari /
10.7.7.[11]	prātaḥsavane prasthitānāmetā yājyāḥ /
10.7.8.[1]	tubhyaṃ hinvāno vasiṣṭha gā apa iti ṣaḍṛcayoḥ sūktayorekaikā hotrādīnāmṛtupraiṣādūrdhvaṃ yājyā bhavati /
10.7.8.[2]	nityā pūrvānṛtuyājān kṛtvā gārtsamadairyajantīti śruteḥ /
10.7.9.[1]	hotaretadyajetyadhvaryurāha gṛhapatiścetyasyāpavādaḥ /
10.7.9.[2]	kṣatriyavaiśyayorapi svayaṃkriyā svayamiti vacanāt /
10.7.10.[1]	sāgnicitye karmaṇi cityasyāgneḥ paścādupaviśyādhvaryuryajati /
10.7.10.[2]	anagnike uttaravedeḥ śālāmukhīyasyāgneḥ pañcādupaviśya gṛhapatiryajati /
10.7.11.[1]	pibā somamindra suvānamadribhiḥ indrāya hi dyaurasuro anamnata /
10.7.11.[2]	tvayā vayaṃ maghavanpūrvye dhane /
10.7.11.[3]	pāhi na indra suṣṭuta sridhaḥ /
10.7.11.[4]	nū itthā te pūrvathā ca pravācyaṃ /
10.7.11.[5]	avarmaha indra dādṛhi śrudhī naḥ /
10.7.11.[6]	vanoti hi sunvan kṣayaṃ parīṇasaḥ /
10.7.11.[7]	ityetā mādhyandine savane hotrādīnāṃ prasthitayājyāḥ /
10.7.11.[8]	yāgo yathāsaṅkhyena nityānāmupari /
10.7.12.[1]	na pārucchepīsaṃdhānaṃ /
10.7.12.[2]	kiyāṃstu vikāraḥ /
10.7.12.[3]	uta mātā bṛhaddivā śṛṇotu na iti nityā ameva na iti nivartya prasthitayājyā bhavati /
10.7.13.[1]	anavānanto 'rdharceṣvanavasyantaḥ /
10.7.13.[2]	triṣvapi savaneṣu prasthitānāṃ dvidevatyartuyājānāṃ ca yajanti /
10.7.14.[1]	tadvai khalvaikāhikībhireva yajeyuriti śruteḥ /
10.7.14.[2]	asminnapi pakṣe 'navānanta eva /
10.8.1.[1]	ayaṃ jāyata manuṣo dharīmaṇītyājyamiti śruteḥ /
10.8.1.[2]	padavigrahaṇamekasminpāde /
10.8.2.[1]	vakṣyamāṇakaḥ /
10.8.2.[2]	śrutyantare viśeṣavacanāt /
10.8.3.[1]	stīrṇaṃ barhirupa no yāhi vītaya iti vāyavyastṛcaḥ / 4. ā vāṃ ratho niyutvānvakṣadavasa ityaindravāyavastṛcaḥ / 5. ayaṃ mitrāya varuṇāya śaṃtama iti maitrāvaruṇastṛcaḥ / 6. yuvāṃ stomebhirdevayanto aśvinetyāśvinastṛcaḥ / 7. vṛṣannindra vṛṣapāṇāsa indava ityekā aindrasya tṛcasya / 8. avarmaha indra dādṛhi śrudhī na ityete dve pūrvayā sahaindrastṛcaḥ / 9. ā ṣū ṇo agne śṛṇuhi tvamīḍita iti vaiśvadevastṛcaḥ / 10. iyamadadādrabhasamṛṇacyutamiti sārasvatastṛcaḥ /
10.8.3.[2]	iti praugatṛcāni /
10.8.3.[3]	purorucastu nityāḥ /
10.8.4.[1]	uta naḥ priyā priyāsviti samūḍhapakṣe sārasvatastṛco bhavati /
10.8.5.[1]	sa pūrvye mahānāmiti marutvatīyasya pratipaditi śruteḥ /
10.8.6.[1]	yaṃ tvaṃ rathamindra medhasātaye /
10.8.6.[2]	sa yo vṛṣā vṛṣṇyebhiḥ samokāḥ /
10.8.6.[3]	marutvāṁ indra mīḍhva iti tisra iti etanmarūtvatīyaṃ /
10.8.6.[4]	sūktavivṛddhāvantye nivitprathame vāhāva iti yathoktam /
10.8.7.[1]	revatīrnaḥ sadhamāde revāṁ idrevataḥ stoteti raivatasyānyatrāpi sata etau stotriyānurūpau bhavataḥ /
10.8.8.[1]	mā cidanyadvi śaṃsateti sāmnaḥ pragātha iti śruteḥ /
10.8.9.[1]	endra yāhyupa naḥ parāvataḥ /
10.8.9.[2]	pra ghā nvasya mahato mahāni /
10.8.9.[3]	upa no haribhiḥ sutamityetāstisra iti niṣkevalyaṃ /
10.8.9.[4]	sūktavivṛddhāvantye nivitprathame tvāhāva iti yathoktam /
10.8.10.[1]	abhi tyaṃ devaṃ savitāramoṇyoḥ /
10.8.10.[2]	kavikratumityaticchandasā vaiśvadevaṃ pratipadyata iti śruteḥ /
10.8.11.[1]	tasyā ityanyatrāpi śaṃsane sati pratipattve vartamānāyā eṣa eva dharmaḥ /
10.8.11.[2]	ṣoḍaśākṣareṇa pratipatpadavigrahaṇaṃ /
10.8.11.[3]	tato 'ṣṭādaśākṣareṇa praṇavaḥ /
10.8.11.[4]	punaḥ pañcadaśākṣareṇāvasānaṃ /
10.8.11.[5]	pañcadaśākṣareṇa praṇavaḥ /
10.8.12.[1]	asya hi svayaśastaramityevamādike pratipada uttare bhavataḥ /
10.8.13.[1]	abhivānanucara iti śruteḥ /
10.8.14.[1]	udu ṣya devaḥ savitā savāyeti sāvitramiti śruteḥ / 22. katarā pūrvā katarāparāyoriti dyāvāpṛthivīyamiti śruteḥ / 23. kimu śreṣṭhaḥ kiṃ yaviṣṭho na ājagannityārbhavamiti śruteḥ / 24. idamitthā raudraṃ gūrtavacā iti vaiśvadevaṃ /
10.8.14.[2]	tasya dve uttame pariśiṣya ye yajñena dakṣiṇayā samaktā ityetaṃ nārāśaṃsaṃ samāvapatīti śruteḥ /
10.8.14.[3]	pariśiṣṭe idamitthetyasya sūktasya ye mukte tasminkrame śaṃsatīti vaiśvadeve vikāro 'nyatprākṛtam /
10.8.15.[1]	ahaśca kṛṣṇamahararjunaṃ ceti vaiśvānarīyamiti śruteḥ / 26. prayajyavo maruto bhrājadṛṣṭaya iti mārutamiti śruteḥ / 27. imaṃ stomamarhate jātavedasa iti jātavedasīyamiti śruteḥ /
10.8.15.[2]	ityāgnimārute /
10.8.15.[3]	vikāra iti vākyaśeṣaḥ /
10.8.15.[4]	vikāravacanādanyatprākṛtam /
10.8.16.[1]	madhyamastryahaścaturthapañcamaṣaṣṭhānyahāni /
10.8.16.[2]	tatra ye uktā niṣkevalyamarutvatīyayoruttamāstṛcāstānutsṛjati samūḍhapakṣe /
10.8.16.[3]	vyūḍhapakṣa eva gāyatramadhyandinatvaṃ yujyate /
10.8.16.[4]	anyatprakṛtivat traiṣṭubhaṃ mādhyandinasavanamiti /
10.8.17.[1]	vyūḍhapakṣe yānyuktāni vaiśvadevāni madhyame tryahe tāni śastvā tadante samūḍhapakṣe svasti no mimītāmiti ca tisraḥ /
10.8.17.[2]	cakāraḥ samuccayārthaḥ /
10.8.17.[3]	etāstisraḥ prāk pañcajanīyāyāstriṣvapyahassu śākalyena vyavasthitāḥ karoti /
10.8.17.[4]	yathāsaṅkhyaṃ /
10.8.18.[1]	samūḍha eva kriyamāṇe 'yamaparo viśeṣaḥ /
10.8.18.[2]	tataṃ me apastadu tāyate punarityetaccaturthasyā ārbhavaṃ bhavati /
10.8.18.[3]	pra ṛbhubhya ityetannivartate /
10.8.19.[1]	caturtha evāhani caśabdāt /
10.8.19.[2]	caturthe 'hani yanmārutamuktaṃ ka īṃ vyaktā iti tasyānte samāptāvityarthaḥ /
10.8.19.[3]	pra yantu vājāstaviṣībhiragnaya iti tisraḥ karoti śaṃsatītyarthaḥ /
10.8.19.[4]	pra yantu vājāstaviṣībhiragnaya iti tisro 'dhikāḥ samūḍhā iti śruteḥ /
10.8.20.[1]	caturthasya samūḍha iti vartate /
10.8.20.[2]	vasuṃ na citramahasaṃ gṛṇīṣa ityetaccaturthe 'hani samūḍhe jātavedasīyaṃ bhavati /
10.8.20.[3]	huve vaḥ sudyotmānamiti nivartate /
10.8.21.[1]	vaiyūḍhikātṣaḍahātsāmūḍhike yo viśeṣaḥ sa uktaḥ /
10.8.21.[2]	parokṣapṛṣṭhādiṣu tu cchandogavaśena stotriyānurūpānsāmapragāthāṃśca kuryāt /
10.8.21.[3]	tatra hi sāmaparokṣe eteṣveva stotriyeṣu anyāni sāmāni kramāt sāmaparokṣe 'nurūpeṣvanyāni tatrānurūpe 'pi vairāje kriyamāṇe nyūṅkho bhavatyeva /
10.8.21.[4]	vairājasyeti sāmāśrayatvāt /
10.8.21.[5]	yadi punarvirāṭsu sāmāntaraṃ bhavati tato na nyūṅkhaḥ /
10.8.21.[6]	na hi vairājaṃ tatsthānamanyūṅkhanāyeti śruteḥ /
10.8.21.[7]	śākvaraṃ tu nānyāsṛkṣu na śakvarīṣvanyasāmeti samākhyānāt /
10.8.21.[8]	bṛhadrathantaramitare /
10.8.21.[9]	atha kasmādanvahaṃ bṛhatkriyata iti śruteḥ /
10.8.21.[10]	daśame vāhani svayonau rathantaraṃ /
10.8.21.[11]	upāyapṛṣṭha āparkyapṛṣṭhe tanūṣpṛṣṭhe brahmasāmāni cchandoruṭstome vyūḍhāḥ stomā iti cchandogavārttā /
10.8.22.[1]	uktānāṃ ṣaḍahānāṃ ye viśeṣā uktāstadvyatiriktamanyattulyaṃ samūḍhena /
10.8.22.[2]	tataśca samūḍha eṣāṃ prakṛtiḥ /
10.8.22.[3]	ukthamukhīyayostu nyūṅkho bhavatyeva hotuḥ /
10.8.22.[4]	yasmācchandogavaśena stotriyānurūpānsāmapragāthāṃśceti vacanaṃ /
10.8.22.[5]	śrutyarthavādaścānugṛhīto bhavati /
10.8.22.[6]	atha kasmāccaturthe 'hani nyūṅkhayatītyevamādikaḥ /
10.8.23.[1]	viśvajidapi parokṣapṛṣṭho bṛhadrathantarapṛṣṭha upāṅkyapṛṣṭha āparkyapṛṣṭhastanūpṛṣṭaśchandoruṭstoma ityetaiḥ prakārairbhavati /
10.8.23.[2]	tasyāpi tathaiva bhavati yathā ṣaḍahasya cchandogavaśena stotriyānurūpakriyā sāmapragāthakriyā ca /
10.8.23.[3]	agniṃ nara ityagniṣṭomasāmnaḥ stotriyānurūpāvityetadasaṃyujya vidhīyamānatvātsarvatra sādhāraṇam /
10.8.23.[4]	bṛhadrathantarapṛṣṭhayoryadi bhavati bṛhatpratyakṣapṛṣṭhastatrāpi tvaṃ hi caitavadyaśa ityetadājyaṃ bhavati /
10.8.23.[5]	ubhayasāmāpi bṛhatpṛṣṭho bhavatyevātha kasmādanvahaṃ bṛhatkriyata iti liṅgāt /
10.8.23.[6]	tanūpṛṣṭhasya sāmapragāthāṃśchastvā yonī parokṣapṛṣṭhe /
10.8.23.[7]	na kaṇvabṛhadrathantarayoryonī /
10.8.23.[8]	svasti no mimītāmiti ca tisro 'nte vaiśvadevānāṃ karotītyetatsamānamanyatsamūḍheneti vacanādviśvajityapi sarveṣu bhavati /
10.8.23.[9]	parokṣapṛṣṭhe 'pi na hotuḥ pratiśilpakriyā hotrakāṇāṃ tatrādhikārāt /
10.9.1.[1]	madhye daśarātra iti prakṛtam /
10.9.1.[2]	tasya pṛṣṭhyaṣaḍaha uktaḥ /
10.9.1.[3]	trayaśca cchandomā vaktavyāḥ /
10.9.1.[4]	tatra tāvacchāndomikaṃ prathamamahardaśarātrasya saptamaṃ taducyate /
10.9.1.[5]	caturviṃśastomaṃ sarvamahaḥ /
10.9.1.[6]	hotrakāṇāṃ stomātiśaṃsanārthaṃ vacanaṃ /
10.9.1.[7]	bṛhatpṛṣṭhamiti svaśrutyabhiprāyaḥ /
10.9.1.[8]	bṛhadrathantarapṛṣṭhe 'pi daśarātre yukṣu bṛhṛdayukṣu rathantaramevaṃ prāpte 'pyasya saptamasyāhno bṛhṛtpṛṣṭhataiva vacanāt /
10.9.2.[1]	pra vaḥ śakrāya bhānave bharadhvamityājyamiti śruteḥ /
10.9.3.[1]	vakṣyamāṇakaḥ /
10.9.4.[1]	pra vīrayā śucayo dadrire vāmiti vāyavyamiti śruteḥ tṛcam / 5. te satyena manasā dīdhyānā ityaindravāyavastṛcaḥ / 6. udvāṃ cakṣurvaruṇa supratīkamiti maitrāvaruṇamiti śruteḥ / 7. ā gomatā nāsatyā rathenetyāśvinam / 8. ā no deva śavasā yāhi śuṣminnityaindram / 9. pra vo yajñeṣu devayanto arcanniti vaiśvadevam / 10. pra kṣodasā dhāyasā sasra eṣeti sārasvatam /
10.9.4.[2]	ityetāni praugatṛcāni /
10.9.5.[1]	ye pārṣṭhikasya prathamasya tryahasya pratipadanucarāḥ sabrāhmaṇaspatyāścoktāste chandomeṣu bhavanti /
10.9.5.[2]	svarasāmānaśca vakṣyante teṣu ca ta evaṃ bhavanti /
10.9.5.[3]	abhiplave ca ṣaḍahe āvṛttyā ta evaṃ bhavanti /
10.9.5.[4]	evamatidiṣṭānāṃ viśeṣaviniyoga ucyate /
10.9.6.[1]	pārṣṭhikātprathamādahaḥ prathamasya cchāndomikasyāhno bhavanti /
10.9.7.[1]	dvitīyātpārṣṭhikāt dvitīyasya cchāndomikasyāhno bhavanti /
10.9.8.[1]	tṛtīyātpārṣṭhikāt pratipadanucarāḥ sabrāhmaṇaspatyāstṛtīyasya cchāndomikasyāhno bhavanti /
10.9.9.[1]	evameveti pāṭhakrameṇa tryahasya pūrvasyābhiplavikasya pārṣṭhikāḥ pratipadanucarāḥ sabrāhmaṇaspatyāḥ prathamatryahoktā bhavanti /
10.9.10.[1]	ābhiplavikasyeti vartate /
10.9.10.[2]	yena krameṇa pūrvasyābhiplavikasya tryahasya tenaiva krameṇottarasyāpi /
10.9.10.[3]	ye tryahasya prathamasya pratipadanucarāḥ sabrāhmaṇaspatyāste chandomeṣvevamādiyattadornirdeśaṃ kurvannaikāhikānāṃ pakṣe prāptiṃ darśayati /
10.9.11.[1]	itthaṃ chāndomikenaiva krameṇa svarasāmnāmapi pārṣṭhikaprathamatryahoktāḥ pratipadanucarāḥ sabrāhmaṇaspatyāḥ /
10.9.11.[2]	svarasāmabhyaḥ śastrāṇītyatra prākṛtavikalpārthamevamityatirekavacanaṃ /
10.9.11.[3]	vyutkramādyupadeśaḥ chandomānāmabhiplavasya ca vaiśvadevasāhacaryārthaṃ /
10.9.12.[1]	kayā śubhā savayasaḥ sanīḍāḥ /
10.9.12.[2]	tyaṃ su meṣaṃ mahayā svarvidamiti traiṣṭubhajāgate sūkte marutvatīyam evameva śrutatvāt /
10.9.13.[1]	tamu ṣṭuhi yo abhibhūtyojā abhi tyaṃ meṣaṃ puruhūtamṛgmiyamiti traiṣṭubhajāgate sūkte ubhe abhivatī /
10.9.13.[2]	tadrāthantaraṃ rūpaṃ dvedve sūkte niṣkevalyamarutvatīyayoḥ śasyete iti śrutatvāt /
10.9.14.[1]	yadyu kaṇvarathantaraṃ kuryurnāsya yonimanuśaṃset iti śruteḥ /
10.9.15.[1]	ye prathamayoḥ prathamadvitīyayorityarthaḥ /
10.9.15.[2]	ahnoḥ pārṣṭhikayorevaṃnāmatvāt /
10.9.15.[3]	prathame 'hani chāndomike prathamātpārṣṭhikāt /
10.9.15.[4]	dvitīye dvitīyāt /
10.9.15.[5]	tṛtīye prathamāt /
10.9.15.[6]	rāthantaraṃ śastramiti śrutiliṅgāt /
10.9.15.[7]	evamābhiplavike prathame prathamātpārṣṭhikāt dvitīye dvitīyāt tṛtīye prathamādityādi jñeyam /
10.9.16.[1]	tatsaviturvareṇyamiti sāvitraṃ tṛcaṃ sūktaṃ /
10.9.16.[2]	pretāṃ yajñasya śaṃbhuveti dyāvāpṛthivīyaṃ tṛcaṃ sūktaṃ /
10.9.16.[3]	ayaṃ devāya janmana ityārbhavaṃ tṛcaṃ sūktaṃ /
10.9.16.[4]	tṛcagrahaṇaṇat /
10.9.16.[5]	ṛjunītī no varuṇa iti pañcarcaṃ vaiśvadevaṃ /
10.9.16.[6]	ā yāhi vanasā saheti dvyṛcaṃ sūktaṃ /
10.9.16.[7]	sūktasaṅkhyāvacanādāmnānācca /
10.9.16.[8]	chandovicitau ca pitubhṛto na tantumidityudāhṛtatvāt catuṣpadā /
10.9.16.[9]	omāmaścarṣaṇīdhṛta iti tisraḥ /
10.9.16.[10]	ityeṣa vaiśvadeve vikāraḥ /
10.9.17.[1]	vaiśvānaro na ūtaya iti kalpajā punarādheyapaṭhitā /
10.9.17.[2]	vaiśvānaro na ā gamadityevamādike gāyatryāviha paṭhite /
10.9.17.[3]	etattṛcaṃ vaiśvānarīyaṃ sūktaṃ /
10.9.17.[4]	pra yadvastriṣṭubhamiti pañcadaśa nava veti mārutaṃ /
10.9.17.[5]	arcantastvā havāmaha iti jātavedasīyaṃ /
10.9.17.[6]	ityāgnimārute vikāraḥ /
10.10.1.[1]	daśarātrasyāṣṭamamahaścatuścatvāriṃśastomaṃ /
10.10.1.[2]	stomasaṅkhyā hotrakāṇāmekayā dvābhyāṃ vā stomamatiśaṃsatītyevaṃ prayojanā /
10.10.1.[3]	rathantarapṛṣṭhamiti svaśrutiprakāśakam /
10.10.2.[1]	agniṃ vo devamagnibhiḥ sajoṣā ityājyamiti śruteḥ /
10.10.3.[1]	vakṣyamāṇakaḥ /
10.10.4.[1]	kuvidaṅga namasā ye vṛdhāsa ityete prathamatṛtīye dve vāyavyasya tṛcasya / 5. ā vāyo bhūṣa śucipā upa na ityekā /
10.10.4.[2]	pūrvābhyāṃ saha samuccayārthaścakāraḥ / 6. yāvattarastanvo yāvadoja ityaindravāyavaḥ / 7. prati vāṃ sūra udite sūktairiti maitrāvaruṇamiti śruteḥ / 8. apa svasuruṣaso nagjihīta ityāśvinamiti śruteḥ / 9. ayaṃ soma indra tubhyaṃ sunva ityaindramiti śruteḥ / 10. pra brahmāṇo aṅgiraso nakṣanteti vaiśvadevamiti śruteḥ / 11. uta syā naḥ sarasvatī juṣāṇeti sārasvatamiti śruteḥ /
10.10.4.[3]	ityetāni praugatṛcāni /
10.10.5.[1]	mahāṁ indro nṛvadā carṣaṇiprā iti traiṣṭubhānāṃ prathamaṃ marutvatīyānāmityevamārabhya sarvamāmnātaṃ śrutau /
10.10.5.[2]	kva sya vīraḥ ko apaśyadindramityatra sūkte bhadramidaṃ ruśamā agne akranniti catasraḥ sarvatroddhartavyāḥ /
10.10.5.[3]	śrutyantarāt /
10.10.5.[4]	narastuterdaivatāsaṃdehācca /
10.10.6.[1]	tvaṃ mahāṁ indra tubhyaṃ ha kṣā iti traiṣṭubhānāṃ prathamaṃ niṣkevalyānāmityevamanukramya śrutau sarvamāmnātam /
10.10.7.[1]	caturṛcametatsāvitram / 15. mahī dyauḥ pṛthivī cana iti tṛcaṃ sūktaṃ dyāvāpṛthivīyam /
10.10.7.[2]	yuvānā pitarā punarityārbhavam / 16. devānāmidavo mahaditi navarcaṃ vaiśvadevamiti śruteḥ / 17. imā nu kaṃ bhuvanā sīṣadhāmeti dvipadā iti śruteḥ / 18. viśve devā ṛtāvṛdha ityetāstisraḥ /
10.10.7.[3]	sūktavivṛddhāvantye nividasminprathame tvāhāvo devānāmidavo mahadityasmin /
10.10.7.[4]	iti vaiśvadeve vikāraḥ /
10.10.8.[1]	dve iha paṭhite kalpaje tṛtīyā cāpyupadiṣṭābhyuddraṣṭāyāmiti vaiśvānarīyam / 20 . mārutametacchruteḥ / 21. dūtaṃ vo viśvavedasamiti jātavedasīyam /
10.10.8.[2]	ityāgnimārute vikāraḥ /
10.11.1.[1]	daśarātrasya navamamaharvakṣyamāṇaṃ tadaṣṭācatvāriṃśastomaṃ /
10.11.1.[2]	hotrakāṇāṃ stomātiśaṃsanārthā stomasaṅkhyā bṛhatpṛṣṭhamiti svaśrutyabhiprāyaḥ /
10.11.2.[1]	aganma mahā namasā yaviṣṭhaṃ somasya mā tavasaṃ vakṣyama ityete ubhe tadājyamiti śruteḥ /
10.11.3.[1]	aganma mahā namasā yaviṣṭhaṃ somasya mā tavasaṃ vakṣyama ityetayoryatpūrvaṃ tadeva kevalamājyaṃ bhavati /
10.11.3.[2]	tathā ca śruteḥ /
10.11.4.[1]	vakṣyamāṇakaḥ /
10.11.5.[1]	ā vāyo bhūṣa śucipā upa na iti pañcakasya sūktasya prathamātṛtīye dve ṛcau uttamā caivaṃ vāyavyastṛcaḥ / 6. ā vāyo bhūṣetyasyaiva sūktasya dvitīyācaturthyāvṛcau /
10.11.5.[2]	arvanto na śravaso bhikṣamāṇā iti ca tṛtīyetyevamendravāyavastṛcaḥ / 7. divi kṣayantā rajasaḥ pṛthivyāmiti maitrāvaruṇamiti śruteḥ / 8. ā viśvavārāśvinā gataṃ na ityāśvinamiti śruteḥ / 9. indraṃ naro nemadhitā havanta ityaindramiti śruteḥ / 10. ūrdhvo agniḥ sumatiṃ vasvo aśrediti vaiśvadevamiti śruteḥ / 11. pra kṣodasā dhāyasā satra eṣeti sārasvatamiti śruteḥ /
10.11.5.[3]	ityetāni praugatṛcāni /
10.11.6.[1]	tryaryamā manuṣo devatātetyevamanukramya pañca sūktāni marutvatīye śasyanta uttame chandoma iti śruteḥ /
10.11.7.[1]	ā satyo yātu maghavāṁ ṛjīṣīti traiṣṭubhānāṃ prathamaṃ niṣkevalyānāmityevamādyanukramya ṣaḍantato niṣkevalya iti vacanāt ṣaṭsūktaṃ niṣkevalyam /
10.11.8.[1]	abhi tvā deva savitariti sāvitraṃ tṛcaṃ sūktaṃ /
10.11.8.[2]	pra vāṃ mahi dyavī abhīti dyāvāpṛthivīyaṃ tṛcaṃ sūktam / 15. indra iṣe dadātu na ityekā /
10.11.8.[3]	te no ratnāni dhattaneti dve ityārbhavamiti śruteḥ / 16. agnirukthe purohita ityevamādīni pañca sūktāni /
10.11.8.[4]	saha tṛtīyena sūktena teṣāṃ tṛtīyaṃ vā kaśyapa iti savikalpena / 17. ye triṃśati trayaspara ityetatsūktamupottamāmuddhṛtya / 18. sūktanivṛttyarthamekāgrahaṇam / 19. ā śarma parvatānāmityetāścatasraḥ / 20. babhrureko viṣuṇaḥ sūnaro yuveti caitatsūktaṃ bhavati /
10.11.8.[5]	vāśabdaḥ pūrveṇa saha vikalpārthaḥ /
10.11.8.[6]	manupravarhavacanādubhayapakṣe 'pi bhāradvājastṛco bhavati /
10.11.8.[7]	ubhayoḥ pañcayostulyatvāt /
10.11.8.[8]	ye triṃśatītyupottamāmuddhṛtya na hi vo astyarbhaka ityekā śarmeti catasro babhrureka iti vā manupravarho /
10.11.8.[9]	manoḥ pravarha iti vṛhū udyamana ityasya prapūrvasyājantasya rūpaṃ /
10.11.8.[10]	prakarṣodyatasāra ityarthaḥ /
10.11.8.[11]	yasmāccāyaṃ sārastasmānna kiṃciduddhartavyam /
10.11.8.[12]	tena trivṛddaśarātrapakṣe ekaikāmitareṣāṃ sūktānāmityuddhāravacanānmanupravarhapakṣo na bhavati / 21. viśve devāsa ā gatetyetadbhāradvājaṃ tṛcaṃ śastrāntyaṃ bhavati /
10.11.8.[13]	iti vaiśvadeve vikāraḥ /
10.11.8.[14]	abhi tvā devetyata ārabhya bhāradvājatṛcāvadhikaḥ /
10.11.9.[1]	divi pṛṣṭha ityevamādike dve kalpaje /
10.11.9.[2]	tṛtīyā ca sārvakāmikyāṃ /
10.11.9.[3]	ityetattṛcaṃ vaiśvānarīyam / 23. maruto yasya hi kṣaya iti mārutamiti śruteḥ / 24. agnirhotā purohita iti jātavedasīyamiti śruteḥ / 25. vikāra iti vākyaśeṣaḥ /
10.11.9.[4]	vyūḍhapakṣe chandomānāṃ yadvaktavyaṃ taduktaṃ /
10.11.9.[5]	samūḍhapakṣa idānīmāha /
10.11.10.[1]	vyūḍhapakṣe yāni tryahasya prathamasya prātaḥsavanatṛtīyasavanānyuktāni tāni samūḍhapakṣe chandomānāmiti diśyante /
10.11.10.[2]	kiṃcānyat /
10.11.11.[1]	yāni ca niṣkevalyamarutvatīyayoḥ chandomagatayorjāgatāni vyūḍhe 'bhihitāni tāni samūḍhapakṣa utsṛjati /
10.11.11.[2]	caśabdāt /
10.11.12.[1]	sa yo vṛṣā vṛṣṇyebhiḥ samokā ityetāḥ pañcadaśa kayāśubhīyādūrdhvaṃ bhavanti /
10.11.13.[1]	yo jāta eva prathamo manasvānityetatsūktaṃ tamuṣṭuhīyādūrdhvaṃ bhavati /
10.11.14.[1]	bṛhadrathantarapṛṣṭho daśarātraḥ pākṣiko 'sti /
10.11.14.[2]	tasminkriyamāṇe sarve chandomamadhyandinā hoturdiṣūktā bhavanti /
10.11.14.[3]	sarva iti vacanāt saṃghātaprayuktāḥ naikaikatvena prayujyamānāḥ /
10.12.1.[1]	daśamamaharidānīṃ vaktavyaṃ /
10.12.1.[2]	tadevaṃsaṃjñakaṃ na vivaktavyamityavivākyaṃ /
10.12.1.[3]	kecittu manyante na nāmadheyamityetat saṃvyavahārābhāvāt /
10.12.1.[4]	avivākyamiti guṇavidhānametat /
10.12.1.[5]	nātra vicārayitavyamidaṃ sādhu kṛtamidamasādhviti /
10.12.1.[6]	caturviṃśastomaṃ /
10.12.1.[7]	stomasaṅkhyā hotrakāṇāṃ stomātiśaṃsanārthā /
10.12.1.[8]	pratyagniṣṭomo 'vivākyaṃ daśamamahariti kātyāyanasya /
10.12.2.[1]	trayastriṃśamagniṣṭomasāmāgnimārutastotraṃ bhavati /
10.12.3.[1]	mānasaṃ stotraṃ trikaṃ bhavati /
10.12.4.[1]	vāmadevyasya sāmno yā yonistasyāṃ rathantaraṃ pṛṣṭhaṃ /
10.12.4.[2]	rathantarapṛṣṭhe gītirbhavatītyarthaḥ /
10.12.4.[3]	evaṃ ca sati yaḥ śasyakṛto viśeṣaḥ sa upariṣṭādvakṣyate /
10.12.5.[1]	yadi cetkasyacicchaṃsataḥ pratibhāhāniḥ syāttato 'nyo 'viniyuktastadupadeśārthaṃ svādhyāyavadanubrūyāt /
10.12.5.[2]	nandati ha vai yajño viduṣāgacchatā yato 'samṛddhaṃ bhaviṣyatyayaṃ me tatsamardhayiṣyatīti /
10.12.5.[3]	yadi kaścitpramatta upahanyādyastadadhīyāt sa taṃ deśaṃ pārśvataḥ svādhyāyamadhīyīteti śruteḥ /
10.12.6.[1]	uddhṛtyānuṣṭubhaṃ chando yatprākṛtamitareṣāmanuṣṭubvivarjitānāṃ chandasāmanuṣṭupsaṃpadaṃ saṃpādya pañcadaśaṃ sahasraṃ kāryamekasmintsavanīye /
10.12.6.[2]	yathā sahasraṃ ca pañcadaśaṃ cānuṣṭubhaḥ syustayaitadahaḥ saṃpādayediti vacanāt /
10.12.6.[3]	tatra tāvadyadetasminnahani śasyamanuprayoktavyam tattāvaducyate /
10.12.6.[4]	āpo revatīḥ kṣayathā hi vasva iti triruktāyāṃ tisraḥ /
10.12.6.[5]	upaprayanto adhvaramiti nava /
10.12.6.[6]	sa hi yo mānuṣā yugeti catasraḥ /
10.12.6.[7]	agniṃ naro dīdhitibhiraraṇyoriti tisraḥ /
10.12.6.[8]	samasya yadviyutā sasminnūdhanniti pañca /
10.12.6.[9]	aganma maheti tisraḥ /
10.12.6.[10]	enā vo agniṃ namaseti pragāthāḥ /
10.12.6.[11]	ayamagniḥ suvīryasyeti pragāthāḥ /
10.12.6.[12]	tvāmagne manīṣiṇa iti tṛcau madhyamaṃ vinā /
10.12.6.[13]	īḍiṣvā hi pratīvyamiti tṛcā daśa /
10.12.6.[14]	puru tvā dāśvānvoca iti ca tisraḥ /
10.12.6.[15]	vediṣade priyadhāmāya sudyuta iti sapta /
10.12.6.[16]	janasya gopā ajaniṣṭa jāgṛviriti ṣaṭ /
10.12.6.[17]	agniṃ taṃ manye yo vasuriti daśa /
10.12.6.[18]	kasta uṣaḥ kadhapriya iti tisraḥ /
10.12.6.[19]	yāvayadveṣasaṃ tveti catasraḥ /
10.12.6.[20]	prati ṣyā sūnarī janīti tisraḥ /
10.12.6.[21]	upo ruruce yuvatirna yoṣeti ṣaṭ /
10.12.6.[22]	prati stomebhiruṣasaṃ vasiṣṭhā iti tisraḥ /
10.12.6.[23]	pratyu adarśyāyatīti ṣaṭ /
10.12.6.[24]	uṣo yadadya bhānuneti dve /
10.12.6.[25]	uṣastaccitramā bhareti tisraḥ /
10.12.6.[26]	etā u tyā iti catasraḥ /
10.12.6.[27]	mahe no daśa /
10.12.6.[28]	aśvinā yajvarīriṣa iti tisraḥ /
10.12.6.[29]	ā me havaṃ nava /
10.12.6.[30]	ā śubhrā yātamiti tisraḥ /
10.12.6.[31]	ā bhātīti dve /
10.12.6.[32]	upa tyā vahnī iti dve /
10.12.6.[33]	imā u vāṃ diviṣṭaya iti ṣaṭ /
10.12.6.[34]	ayaṃ vāṃ madhumattama iti pragāthau /
10.12.6.[35]	yuvoru ṣū rathamiti tisrastriścinno adyeti tisraḥ /
10.12.6.[36]	kva svidadya katamāsvaśvineti catasraḥ /
10.12.6.[37]	prati priyatamamiti nava /
10.12.6.[38]	triruttamayā paridhāya ekādaśa /
10.12.6.[39]	eṣa prātaranuvākaḥ /
10.12.6.[40]	praśāstuḥ stokīyāḥ /
10.12.6.[41]	juṣasva saprathastamamiti prathamā triḥ /
10.12.6.[42]	imaṃ no yajñamityekā /
10.12.6.[43]	abhi pravanteti dve /
10.12.6.[44]	tubhyaṃ ścotantyadhrigo śacīva iti trirdvitīyā /
10.12.6.[45]	acchāvākasya /
10.12.6.[46]	acchā naḥ śīraśociṣamiti tisraḥ /
10.12.6.[47]	yajamāna hotaradhvaryo ityādiko nigadaḥ /
10.12.6.[48]	unnīyamānāya prati śrutāya vo dhṛṣaditi tisraḥ /
10.12.6.[49]	asmāsmā idandhasa iti caturthī /
10.12.6.[50]	gaṇadharmastu prakṛtivat /
10.12.6.[51]	ājyamucyate /
10.12.6.[52]	śoṃ° agnirjyotirityārabhya prakṛtivat /
10.12.6.[53]	so adhvarā karati jātavedo3 agne tamadya /
10.12.6.[54]	aśvaṃ na stomaiḥ kratuṃ na bhadraṃ /
10.12.6.[55]	hṛdispṛśamṛdhyāma ta oho3 adhā hyagna ityādi /
10.12.6.[56]	śoṃ° śivā naḥ sakhyā santu bhrātreti /
10.12.6.[57]	mādhucchandasaḥ praugaḥ /
10.12.6.[58]	viśve devāso adhi iti paridhānīyā /
10.12.6.[59]	maitrāvaruṇasyājyaṃ /
10.12.6.[60]	śo° tā naḥ śaktamiti stotriyaḥ /
10.12.6.[61]	śo° ā no mitrāvaruṇetyanurūpaḥ /
10.12.6.[62]	śo° ā no gantaṃ riśādasetyekā /
10.12.6.[63]	pra vo mitrāyeti pañca /
10.12.6.[64]	pra mitrayorityaṣṭau śastvā śo° te syāma deva paridhānīyā /
10.12.6.[65]	brāhmaṇacchaṃsina ājyam /
10.12.6.[66]	śo° yuñjanti bradhnamiti stotriyaḥ /
10.12.6.[67]	śo° ā yāhi suṣumā hi ta ityanurūpaḥ /
10.12.6.[68]	uttvā mandantu stomā iti tu chandogā stotriyaṃ kurvanti /
10.12.6.[69]	tatrāyamevānurūpaḥ /
10.12.6.[70]	udayanīye pare /
10.12.6.[71]	surūpakṛtnumūtaya iti mahāvrate /
10.12.6.[72]	tatrā yāhi suṣumā hi ta iti dvādaśa /
10.12.6.[73]	prakṛtaṃ brūmaḥ /
10.12.6.[74]	śoṃsāvo ā no yāhi sutāvata iti daśa /
10.12.6.[75]	indra tvā vṛṣabhaṃ vayamiti dve /
10.12.6.[76]	ud ghedabhi śrutāmaghaṃ /
10.12.6.[77]	śoṃsāvo sa na indraḥ śivaḥ sakheti paridhānīyā /
10.12.6.[78]	acchāvākasyājyaṃ /
10.12.6.[79]	śoṃsāvo tā hi śaśvanta īḍata iti stotriyaḥ /
10.12.6.[80]	śoṃsāvo indrāgnī ā gataṃ sutamityanurūpaḥ /
10.12.6.[81]	śoṃsāvo tośā vṛtrahaṇā huva iti ṣaṭ /
10.12.6.[82]	ihendrāgnī upa hvaya iti pañca /
10.12.6.[83]	indrāgnī avagatamiti dve /
10.12.6.[84]	śoṃsāvo gomaddhiraṇyavadvasviti paridhānīyā /
10.12.6.[85]	samāptaṃ prātaḥsavanam /
10.12.6.[86]	mṛjāno vāre pavamāno avyaya ityetā grāvastutaḥ /
10.12.6.[87]	uttiṣṭhannojasā saha śrātaṃ haviriti samānaṃ //
10.12.6.[88]	marutvatīyaṃ /
10.12.6.[89]	adhvaryo śoṃsāvo trikadrukeṣu mahiṣo yavāśiraṃ tuviśumbha ityekā /
10.12.6.[90]	tuviśuṣmeti dve /
10.12.6.[91]	śoṃsāvo idaṃ vaso sutamandha ityanucaraḥ /
10.12.6.[92]	śoṃsāvo indra nedīya edihīti pragāthaḥ /
10.12.6.[93]	śoṃsāvo pra nūnaṃ brahmaṇaspatiriti pragāthaḥ /
10.12.6.[94]	śoṃsāvo agnirnetetyekā /
10.12.6.[95]	śoṃsāvo tvaṃ soma kratubhirityekā /
10.12.6.[96]	śoṃsāvo pinvantyapa ityekā /
10.12.6.[97]	bṛhadindrāya gāyateti pragāthaḥ /
10.12.6.[98]	tathā pra va indrāya bṛhata iti /
10.12.6.[99]	śoṃsāvo janiṣṭhā ugraḥ sahasa ityādi prakṛtivaccheṣaṃ /
10.12.6.[100]	niṣkevalyam /
10.12.6.[101]	adhvaryo śoṃsāvo kayā naścitra mā bhuvaditi stotriyaḥ /
10.12.6.[102]	śoṃsāvo kathā tvaṃ na ūtyetyanurūpaḥ /
10.12.6.[103]	śoṃsāvo yadvāvāneti dhāyyā /
10.12.6.[104]	śoṃsāvo pibā sutasya rasina iti pragāthaḥ /
10.12.6.[105]	abhi tvā sūra nonumaḥ /
10.12.6.[106]	abhi tvā pūrvapītaye /
10.12.6.[107]	sakhāya ā śiṣāmahīti nava /
10.12.6.[108]	ā dhūrṣvasmai dadhātāśvān /
10.12.6.[109]	vajrameko bibharti hasta āhitaṃ /
10.12.6.[110]	tigmameko bibharti hasta āyudhaṃ /
10.12.6.[111]	śoṃsāvo indrasya nu vīryāṇi pra vocamityādi prakṛtivat /
10.12.6.[112]	maitrāvaruṇasya pṛṣṭhaṃ /
10.12.6.[113]	adhvaryo śoṃsāvo mā cidanyadvi śaṃsateti stotriyaḥ pragāthaḥ /
10.12.6.[114]	mā bhema mā śramiṣmetyanurūpaḥ /
10.12.6.[115]	kastamindreti sāmapragāthaḥ /
10.12.6.[116]	apa prāca indretyukthamukhīyā /
10.12.6.[117]	ā dhūrṣvasmai dadhātāśvāniti dvipadā /
10.12.6.[118]	sadyo ha jāta iti sūktaṃ /
10.12.6.[119]	evā tvāmindra vajrinniti sūktaṃ /
10.12.6.[120]	āhūyottamayā paridhānīyā /
10.12.6.[121]	stotriye likhita evāhāvaḥ /
10.12.6.[122]	anurūpe śoṃsāvo iti /
10.12.6.[123]	tathā sāmapragāthe tasya cānantaraṃ paridhānīyāyai ceti /
10.12.6.[124]	uktaṃ maitrāvaruṇasya pṛṣṭham /
10.12.6.[125]	brāhmaṇācchaṃsina ucyate /
10.12.6.[126]	adhvaryo śoṃsāvo taṃ vo dasmamiti stotriyaḥ pragāthaḥ /
10.12.6.[127]	śoṃsāvo tattvā yāmi suvīryamityanurūpaḥ pragātha eva /
10.12.6.[128]	śoṃśāvo kaṃ navyo atasīnāmiti dve /
10.12.6.[129]	śoṃsāvo brahmaṇā ta iti cokthamukhīyā /
10.12.6.[130]	chandogavaśādevaṃ /
10.12.6.[131]	svaśākhābhiprāyastu /
10.12.6.[132]	udu tye madhumattamā iti stotriyaḥ /
10.12.6.[133]	udinvasya ricyata ityanurūpaḥ /
10.12.6.[134]	yadvā trikadrukeṣu mahiṣo yavāśiraṃ tuviśma iti stotriyaḥ /
10.12.6.[135]	tava tyaṃ naryaṃ nṛto 'pa indra /
10.12.6.[136]	tamindraṃ johavīmi /
10.12.6.[137]	viśvāḥ pṛtanā ityanurūpaḥ /
10.12.6.[138]	tataḥ kadvān /
10.12.6.[139]	tata ukthamukhīyā /
10.12.6.[140]	tato rāyaskāmo vajrahastamiti dvipadā /
10.12.6.[141]	tata indraḥ pūrbhidātiraditi sūktaṃ /
10.12.6.[142]	tata udu brahmāṇīti yathokta āhāvaḥ śastraśeṣaśca /
10.12.6.[143]	acchāvākasya pṛṣṭham /
10.12.6.[144]	adhvaryo śoṃsāvo tarobhirvo vidadvasumiti stotriyaḥ pragāthaḥ /
10.12.6.[145]	śoṃsāvo taraṇiritsiṣāsatītyanurūpaḥ pragātha eva /
10.12.6.[146]	śoṃsāvo kadū nvasyākṛtamiti kadvān pragāthaḥ /
10.12.6.[147]	śoṃsāvo uruṃ no lokamanu neṣi vidvānityekā /
10.12.6.[148]	ayā vājaṃ devahitaṃ sanemeti dvipadā /
10.12.6.[149]	bhūya idvāvṛdhe vīryāyeti sūktaṃ /
10.12.6.[150]	abhi taṣṭeva dīdhayā manīṣāmityasyottamayā āhāvapūrvayā paridadhāti /
10.12.6.[151]	vaiśvadevam /
10.12.6.[152]	adhvaryo śoṃsāvo abhi tyaṃ devaṃ savitāramoṇyoḥ kavikratumityekā /
10.12.6.[153]	asya hi svayaśastaramiti dve /
10.12.6.[154]	iti vaiśvadevasya prātipadikastṛcaḥ /
10.12.6.[155]	śoṃsāvo abhi tvā deva savitarityanucarastṛcaḥ /
10.12.6.[156]	śoṃsāvo abhūddevaḥ savitā vandyo nu na iti sanivitkaṃ sūktaṃ /
10.12.6.[157]	śoṃsāvo ekayā ca daśabhiśca svabhūte /
10.12.6.[158]	śoṃsāvo pra dyāvā yajñaiḥ pṛthivī ṛtāvṛdheti sanivitkaṃ sūktaṃ /
10.12.6.[159]	śoṃsāvo surūpakṛtnumūtaye /
10.12.6.[160]	śoṃsāvo takṣanrathaṃ suvṛtaṃ vidmanāpasa iti sanivitkaṃ sūktaṃ /
10.12.6.[161]	śoṃsāvo ayaṃ venaścodayatpṛśnigarbhāḥ /
10.12.6.[162]	śoṃsāvo yebhyo mātā madhumatpinvate payaḥ /
10.12.6.[163]	śoṃsāvo evā pitre viśvadevāya vṛṣṇe /
10.12.6.[164]	śoṃsāvo pra śukraitu devī manīṣeti sūktaṃ /
10.12.6.[165]	ā no bhadrāḥ kratavo yantu viśvata iti sūktaṃ sanivitkaṃ /
10.12.6.[166]	śoṃsāvo aditirdyauraditirantarikṣamiti paridhānīyā /
10.12.6.[167]	ukthavīryaṃ yājyā ca prakṛtivat /
10.12.6.[168]	dvitīyā ghṛtayājyā bhavā mitro na śevya iti /
10.12.6.[169]	āgnimārutaṃ /
10.12.6.[170]	adhvaryo śoṃsāvo vaiśvānarāya pṛthupājasee vipa iti sanivitkaṃ sūktaṃ śoṃsāvo ā te pitarmarutāṃ sumnametu /
10.12.6.[171]	śoṃsāvo pratvakṣasaḥ pratavasa iti sanivitkaṃ sūktaṃ /
10.12.6.[172]	śoṃsāvo agniṃ naro dīdhitibhiraraṇyoriti stotriyaḥ /
10.12.6.[173]	śoṃsāvo pra te agnayo 'gnibhyo varaṃ nirityanurūpaḥ /
10.12.6.[174]	śoṃsāvo pra tavyasīṃ navyasīṃ dhītimagnaya iti sanivitkaṃ sūktaṃ /
10.12.6.[175]	śoṃsāvo āpohi ṣṭhā mayobhuva ityādi prakṛtivaccheṣam /
10.12.6.[176]	atha samūḍhe 'tiriktoktham /
10.12.6.[177]	adhvaryo śoṃśoṃvo āyaṃ gauḥ pṛśnirakramīditi stotriyaḥ /
10.12.6.[178]	śoṃsāvo mahī dyauḥ pṛthivī ca na ityanurūpaḥ /
10.12.6.[179]	śoṃsāvo taṃ pratnathā pūrvathā viśvathematheti trayodaśa /
10.12.6.[180]	śoṃsāvo yajño babhūva sa ābabhūveti paridhānīyā /
10.12.6.[181]	prajāpate na tvadetānyanya iti yājyā //
10.12.6.[182]	iti prātaranuvāke śatadvayaṃ pañcadaśādhikamanuṣṭubhāṃ saṃpannaṃ /
10.12.6.[183]	tatpūrvalikhitamevānuṣṭubhāṃ prātaranuvākaḥ pañcadaśe śate ityatra sūtre /
10.12.6.[184]	aṣṭau śatānyanyānyanuṣṭubhāṃ /
10.12.6.[185]	tatra gāyatrīṇāṃ śatadvayaṃ pañcāśadadhikaṃ ṣoḍaśoṣṇihaḥ /
10.12.6.[186]	aṣṭau virājaḥ /
10.12.6.[187]	tricatvāriṃśadbṛhatyaḥ /
10.12.6.[188]	ṣoḍaśa paṅktayaḥ /
10.12.6.[189]	śatadvayamekaṣaṣṭiśca triṣṭubhaḥ /
10.12.6.[190]	aśītirjagatyaḥ /
10.12.6.[191]	dvipadāḥ ṣaḍviṃśatiḥ /
10.12.6.[192]	dve śakvaryau /
10.12.6.[193]	ṣaḍaṣṭaya iti /
10.12.6.[194]	atha gāyatryastisro 'ponaptrīye /
10.12.6.[195]	ekacatvāriṃśatpaśukarmaṇi vapānte dve haviṣyapaṃktyāṃ /
10.12.6.[196]	dvidevatye'ṣṭau /
10.12.6.[197]	trayodaśonnīyamānasūtre /
10.12.6.[198]	ṣaṭ prasthitayājyāḥ /
10.12.6.[199]	prati śrutāyeti pañca /
10.12.6.[200]	prātaryāvabhirityekā /
10.12.6.[201]	dvādaśartuyājyāḥ /
10.12.6.[202]	trayoviṃśatiḥ prauge sayājye /
10.12.6.[203]	ṣaḍviṃśatiḥ ṣaḍviṃśatirhotrakāṇāmājyeṣu /
10.12.6.[204]	trayastriṃśadabhiṣave /
10.12.6.[205]	ekā dadhigharme /
10.12.6.[206]	pañca marutvatīye /
10.12.6.[207]	aṣṭau niṣkevalye/ ṣaḍvaiśvadeve /
10.12.6.[208]	tisra āgnimārute /
10.12.6.[209]	dve patnīsaṃyājesviti gāyatryaḥ /
10.12.6.[210]	athoṣṇihaḥ /
10.12.6.[211]	tisro 'bhiṣave /
10.12.6.[212]	catasro marutvatīye /
10.12.6.[213]	nava niṣkevalye ityuṣṇihaḥ /
10.12.6.[214]	atha virājaḥ /
10.12.6.[215]	ājyaniṣkevalyayoryājye /
10.12.6.[216]	agniṣṭomasānnaśca stotriyānurūpayoḥ ṣaḍiti /
10.12.6.[217]	atha bṛhatyaḥ /
10.12.6.[218]	nava bahiḥkarmaṇyacchāvākasya /
10.12.6.[219]	catasro marutvatīye /
10.12.6.[220]	tisro niṣkevalye /
10.12.6.[221]	navanava śastreṣu hotrakāṇāmiti bṛhatyaḥ /
10.12.6.[222]	atha paṅktayaḥ /
10.12.6.[223]	stokīyāsu tisraḥ /
10.12.6.[224]	ekācchāvākasya bahiḥkarmaṇi /
10.12.6.[225]	ekaivābhiṣave /
10.12.6.[226]	dve marutvatīye /
10.12.6.[227]	tisro niṣkevalye /
10.12.6.[228]	ekaikā hotrakāṇāṃ śastreṣu /
10.12.6.[229]	tisra āgnimārute iti paṅktayaḥ /
10.12.6.[230]	atha triṣṭubhaḥ /
10.12.6.[231]	aponaptrīye viṃśatiḥ /
10.12.6.[232]	paśukarmaṇi vapānte trayoviṃśatiḥ/ saptābhiṣave /
10.12.6.[233]	dve dadhigharme /
10.12.6.[234]	catasraḥ paśapuroḍāśe /
10.12.6.[235]	dve haviṣyapaṃktyāṃ /
10.12.6.[236]	caturdaśonnīyamānasūkte /
10.12.6.[237]	sapta prasthitayājyāḥ /
10.12.6.[238]	dve marutvatīyagrahe /
10.12.6.[239]	śastre ṣoḍaśa sayājye /
10.12.6.[240]	aṣṭādaśa niṣkevalye /
10.12.6.[241]	viṃśatirmaitrāvaruṇasya śastre /
10.12.6.[242]	ekaviṃśatirbrāhmaṇācchaṃsinaḥ /
10.12.6.[243]	ekonaviṃśatiracchāvākasya /
10.12.6.[244]	dve ādityagrahe /
10.12.6.[245]	saptadaśakaṃ manotāsūktaṃ /
10.12.6.[246]	ṣaṭ paśuyāge /
10.12.6.[247]	trayodaśonnīyamānasūkte /
10.12.6.[248]	indrāviṣṇū pibataṃ madhvo asyeti triṣṭup prasthitayājyā /
10.12.6.[249]	sāvitragrahasya ca puronuvākyā /
10.12.6.[250]	sūktasya ca sāvitrasyādyottame /
10.12.6.[251]	ekayā ca daśabhiśceti vāyavyā /
10.12.6.[252]	ṛbhurbharāya saṃ śiśātu sātimityārbhavasyottamā /
10.12.6.[253]	ayaṃ venaścodayatpṛśnigarbhāḥ /
10.12.6.[254]	evā pitre viśvadevāya vṛṣṇe /
10.12.6.[255]	tā no rāsanrātiṣāco vasūnīti catasraḥ /
10.12.6.[256]	ṣaṣṭhī cānobhadrīyasya /
10.12.6.[257]	bhadraṃ karṇebhiriti ca /
10.12.6.[258]	viśve devāḥ śṛṇutemaṃ havaṃ me /
10.12.6.[259]	ghṛtaṃ mimikṣe ghṛtamasya yoniḥ /
10.12.6.[260]	tvaṃ soma pitṛbhiḥ saṃvidānaḥ bhavā mitro na śevyo ghṛtāsutiḥ /
10.12.6.[261]	aibhiragne sarathaṃ pāhyarvāṅ /
10.12.6.[262]	ā te pitarmarutāṃ sumnametu /
10.12.6.[263]	aprayucchannaprayucchadbhiragne /
10.12.6.[264]	uta no 'hirbudhnyaḥ śṛṇotu /
10.12.6.[265]	uta gnā vyantu devapatnīḥ /
10.12.6.[266]	paitryastisraḥ /
10.12.6.[267]	svāduṣkilīyāstisraḥ /
10.12.6.[268]	yayorojasā skabhitā rajāṃsi /
10.12.6.[269]	viṣṇornu kaṃ vīryāṇi pra vocam /
10.12.6.[270]	evā na indro maghavā virapśīti tisraḥ /
10.12.6.[271]	tiṣṭhā su kaṃ maghavanmā parā gāḥ /
10.12.6.[272]	atipraiṣasya puronuvākyā /
10.12.6.[273]	parā yāhi maghavannā ca yāhīti pañca patnīsaṃyājeṣviti triṣṭubhaḥ /
10.12.6.[274]	atha jagatyaḥ /
10.12.6.[275]	ekā aponaptrīye /
10.12.6.[276]	ṣoḍaśābhiṣave /
10.12.6.[277]	pinvantyapa ityekā /
10.12.6.[278]	dve haviṣyapaṃktyāṃ /
10.12.6.[279]	ṣaṭ prasthitayājyāḥ /
10.12.6.[280]	sāvitragrahasya ca yājyā /
10.12.6.[281]	catasraḥ sāvitre sūkte /
10.12.6.[282]	pañca dyāvāpṛthivīye /
10.12.6.[283]	catasra ārbhave /
10.12.6.[284]	yebhyo mātetyekā /
10.12.6.[285]	ṣaḍānobhadrīye /
10.12.6.[286]	vaiśvānarāya pṛthupājasa iti trayodaśa /
10.12.6.[287]	pratvakṣasaḥ pratavaso virapśina iti ṣaṭ /
10.12.6.[288]	pra tavyasīṃ navyasīṃ dhītimagnaya iti sapta /
10.12.6.[289]	devānāṃ patnīrityekā /
10.12.6.[290]	rākāmahamiti dve /
10.12.6.[291]	tantuṃ tanvannityekā /
10.12.6.[292]	agne marudbhiḥ śubhayadbhirityekā /
10.12.6.[293]	yunajmi te brahmaṇā keśinetyekā /
10.12.6.[294]	punaśca devānāṃ patnīriti /
10.12.6.[295]	atha dvipadāḥ /
10.12.6.[296]	dve niṣkevalye /
10.12.6.[297]	ekaikā hotrakāṇāṃ śastreṣu /
10.12.6.[298]	ekaviṃśatirvaiśvadeva iti /
10.12.6.[299]	athāṣṭayaḥ /
10.12.6.[300]	trikadrukeṣu mahiṣo yavāśiraṃ tuviśuṣma ityeṣā triḥ /
10.12.6.[301]	abhi tyaṃ devaṃ savitāramoṇyorityeṣā tririti /
10.12.6.[302]	atha śakvaryau /
10.12.6.[303]	tacchaṃyorā vṛṇīmaha iti śakvarī dviḥ prayujyate /
10.12.6.[304]	evametadyathopanyastadṛḍhīkaraṇāya saṃpattyarthaiḥ ślokairanūdyate /
10.12.6.[305]	śatadvayaṃ sapañcāśamapa ityataḥ param /
10.12.6.[306]	gāyatramuṣṇihaścātra ṣoḍaśāṣṭau virājakāḥ // 1 //
10.12.6.[307]	bṛhatyo 'pi bhavantyatra catvāriṃśattribhiḥ saha /
10.12.6.[308]	ekaṣaṣṭyadhikaṃ viddhi triṣṭubhāṃ ca śatadvayam // 2 //
10.12.6.[309]	paṅktayaḥ ṣoḍaśāśītirjagatīnāṃ suniścitā /
10.12.6.[310]	dvipadā viṃśatiḥ ṣaṭ ca dve śakvaryau ṣaḍaṣṭayaḥ // 3 //
10.12.6.[311]	uktā evaṃ pṛthagbhūtāḥ kriyante 'nuṣṭubho yadā /
10.12.6.[312]	tadānena prakāreṇānyathā vā yathecchayā // 4 //
10.12.6.[313]	śakvaryau bṛhatīraṣṭīrgāyatrīṇāṃ gaṇe kṣipet /
10.12.6.[314]	anuṣṭubhastathaitāḥ syustriṣṭubekātiricyate // 5 //
10.12.6.[315]	traiṣṭubhātpūrvasaṃkhyātādekaṣaṣṭācchatadvayāt /
10.12.6.[316]	aṣṭānavatiranveti caturakṣaravarjitā // 6 //
10.12.6.[317]	caturakṣarahīnāni śatāni trīṇyanuṣṭubhām /
10.12.6.[318]	saṃpannānyūnaṣaṣṭāni triṣṭupsvapi na saṃśayaḥ // 7 //
10.12.6.[319]	uṣṇihaśca virājaśca paṅktayaścaikadhā kṛtāḥ /
10.12.6.[320]	dvicatvāriṃśadetāḥ syuḥ śruteranyā anuṣṭubhaḥ // 8 //
10.12.6.[321]	jagatīnāmaśītiryā tadviṃśatiśataṃ bhavet /
10.12.6.[322]	saṃpadā ṣoḍaśa jñeyā dvipadotthā anuṣṭubhaḥ // 9 //
10.12.6.[323]	saptāśītāni saptaiva pūrvoktāni hyanuṣṭubhām /
10.12.6.[324]	dvādaśāgne tamityaṣṭeḥ saṃpannāḥ śruticoditāḥ // 10 //
10.12.6.[325]	gāyatryādigaṇāstriṣṭuppādaśca dvipadotthitaḥ /
10.12.6.[326]	caturakṣaramādāya pūrayettriṣṭubhaṃ tataḥ // 11 //
10.12.6.[327]	śeṣairanuṣṭubhaṃ kuryādevamaṣṭau śatāni tu /
10.12.6.[328]	ṣoḍaśaivātiriktāni akṣarāṇīha yojayet // 12 //
10.12.6.[329]	triṣṭubhaśca dvirukteyaṃ dvādaśākṣarahīnikā /
10.12.6.[330]	tubhyaṃ ścotanti tisṛbhirevaṃ ṣoḍaśa yojayet // 13 //
10.12.6.[331]	sahasrametacchrutyuktaṃ pūrṇaṃ pañcadaśādhikam /
10.12.6.[332]	sahaprātaranuvākaṃ saṃpadānuṣṭubhāmiha // 14 //
10.12.6.[333]	agnisvāminoktā atraiva ślokā likhyante /
10.12.6.[334]	athānyānuṣṭubuddhāraḥ sa hi sarvatra coditaḥ /
10.12.6.[335]	na yatharthyāpriyābhāve noddhāraḥ syādanuṣṭubhām //
10.12.6.[336]	prajākāmavaśādyāgaḥ sinīvālyāḥ kriyeta cet /
10.12.6.[337]	nātra tatra tu kartavye sve khalvasyā anuṣṭubhau //
10.12.6.[338]	uddhṛtyānuṣṭubhaṃ yasmācchandasāṃ saṃpaducyate /
10.12.6.[339]	śatātirātra ukthyādestasmānnānuṣṭubhastyajet //
10.12.6.[340]	ucchrayasveti na tyājyā saptānāṃ codanārambhāt /
10.12.6.[341]	ye vṛkṣāsa iti tveṣā vyaktavyā tadvicāritam //
10.12.6.[342]	devo 'gnistvabhikṛtireṣā pṛthaktvādvigaṇyatām /
10.12.6.[343]	iti syānnetaraḥ śuddhastulyapratyāyako hyayam //
10.12.6.[344]	sarvā dāśatayīṣvetā uttarāstu subheṣajaḥ /
10.12.6.[345]	anena vyapadeśena ṛkṣvapyasyā atulyatā //
10.12.6.[346]	trikadrukeṣvabhi tyaṃ ca śaṃyorvāke tathaiva ca /
10.12.6.[347]	dvāvaticchandasāṃ vargāvativargottarāśrayāt //
10.12.6.[348]	atulyā iti cettatra pratipatsaṃpadaśruteḥ /
10.12.6.[349]	sarvārtho vetaracchando virājastena na tyajet //
10.12.6.[350]	virāḍanuṣṭubhoraikyādudvriyeranvirājo 'pi /
10.12.6.[351]	saṃpatsyācchandasāmatra savanīyaviśeṣaṇāt //
10.12.6.[352]	atiriktakriyāyāṃ hi saṃpannaiveti cedbhavet /
10.12.6.[353]	ekasminniti vārambhādadhikeṣu tvanādaraḥ //
10.12.6.[354]	ekasminniti satyetadvākyaṃ syādavivakṣitam /
10.12.6.[355]	iti syāttatra yenoktamanārambho bhavedyasya //
10.12.6.[356]	ājyabhāgau vikalpena śaṃyorvākaśca yaḥ paraḥ /
10.12.6.[357]	brahmasāmaparāt svā ca sinīvālī ca rākā ca //
10.12.6.[358]	tathā paśapuroḍāśaḥ sviṣṭakṛtaśca yo bhavet /
10.12.6.[359]	ekāhena ca vidyante tāyamānasya rūpāṇi //
10.12.6.[360]	pūrvakārivaśātkarma svaśāstre yadi kalpitam /
10.12.6.[361]	kriyetābhyadhikaṃ kiñcidūnaṃ vāpi kadā cana //
10.12.6.[362]	svaśāstravihitaṃ vā syāt pūrvakārī na cet kuryāt /
10.12.6.[363]	saṃpat tatrāpi saṃpādyā tadārambhaḥ prayojanam //
10.12.6.[364]	athārghyāprīprayogena kratuyājyā vikalpane /
10.12.6.[365]	na cettathāpi pūryeta saṃpattatrāvapediha //
10.12.6.[366]	yathākāmī prakaraṇe jñāpakaṃ parameketi /
10.12.6.[367]	ūrdhvaṃ cokthyamukhīyāyā āvāpo 'trāpi coditaḥ //
10.12.6.[368]	athavonnīyamāneṣu sūktānāṃ parimāṇataḥ /
10.12.6.[369]	śruteḥ saṃpatsu saṃpādyā śrutidṛṣṭā kriyā yadi //
10.12.6.[370]	adṛṣṭaṃ tu yadasmākaṃ kriyetābhyadhikaṃ rucitam /
10.12.6.[371]	saṃpattatra na saṃpādyā jñāpakaṃ paśavo adhikāḥ //
10.12.6.[372]	vājinaṃ ca na saṃkhyeyaṃ taddhyasmākamacoditam /
10.12.6.[373]	payasyāṃgamidaṃ hīti syādiyaṃ kasya cinmatiḥ //
10.12.6.[374]	sākamedheṣu taccāpi pratiṣedhānna yujyate /
10.12.6.[375]	gaṇyate cātiriktokthe samākhyā hitayostathā //
10.12.6.[376]	atyantaṃ caiva bhedātsyātsaṃpadā viṣame hite /
10.12.6.[377]	somātirekaśastraṃ ca vai tābhyāmuktakāraṇam //
10.12.6.[378]	śastraṃ kalaśabhede yadbhāvabhede ca yadbhavet /
10.12.6.[379]	saṃpattatrāpi saṃpādyā tatraitannāsti kāraṇam //
10.12.6.[380]	somārambhāttrivṛtstomena saṃpādyā bhavetsaṃpat /
10.12.6.[381]	kāryastvanuṣṭubuddhāraḥ sūtrārambhātpunaḥpunaḥ //
10.12.6.[382]	uktārambho viśeṣārtho na teṣāṃ sāsti codanā /
10.12.6.[383]	kuryurityupadeśāddhi tasmātteṣu na saṃpatsyāt //
10.12.6.[384]	anuṣṭupsaṃpadamata ucyamānāṃ nibodhata /
10.12.6.[385]	dve prātaranuvāke tu śate pañcadaśādhike /
10.12.6.[386]	jagatyekāponaptrīye triṣṭubhāṃ viṃśatistisraḥ /
10.12.6.[387]	gāyatryo yasya pītveti na saṃkhyā nigadā gaṇyāḥ //
10.12.6.[388]	saṃpadānuṣṭubho hyeṣā ekaviṃśatsaṃpādikā /
10.12.6.[389]	yatparivyayaṇīyādi bhavanīyāntamatra tu //
10.12.6.[390]	ājyabhāgāvasaṃkhyāya saṃkhyāyaikaṃ paśuṃ tathā /
10.12.6.[391]	āpriyastriṣṭubhaḥ saṃkhyaṃ sarveṣāṃ saṃpadastathā //
10.12.6.[392]	prajākāmavadāprīṇāṃ nārāśaṃsyapi vāsiṣṭhī /
10.12.6.[393]	gāyatrī vā bhavenmatvā saṃpadgaṇyā ṛco 'tra tu //
10.12.6.[394]	satobṛhatyastisro 'tra dvāviṃśatiśca triṣṭubhaḥ /
10.12.6.[395]	tubhyaṃ ścotanti vāpyeṣā virāṭrūpāṣṭakottamā //
10.12.6.[396]	catvāriṃśacca tisraśca gāyatryaḥ syuranuṣṭubhām /
10.12.6.[397]	aṣṭāvaṣṭistu saṃpannāḥ ṣoḍaśākṣaravarjitāḥ //
10.12.6.[398]	dvidevatyādi cājyāt prāgṛtuyācyā ṛco na tu /
10.12.6.[399]	bṛhatyo nava gāyatryaḥ catvāriṃśacca pañca ca //
10.12.6.[400]	ekā satobṛhatyatra saṃpadānuṣṭubhaḥ pañca /
10.12.6.[401]	catvāriṃśacca tāḥ sārdhaṃ caturbhiḥ syurihākṣaraiḥ //
10.12.6.[402]	saṃpadānuṣṭubhaścājye daśa tisraśca niścitāḥ /
10.12.6.[403]	sayājye prauge ca syuḥ saṃpadā daśa sapta ca //
10.12.6.[404]	hotrājyeṣu sayājyeṣu ṣaṣṭiradhyardhayā vinā /
10.12.6.[405]	savane 'nuṣṭubhāṃ saṃpaccatvāriṃśacca pañca ca //
10.12.6.[406]	śatāni pañca catvāryakṣarāṇi ca viṃśatiḥ /
10.12.6.[407]	grāvastotre tu gāyatryastrayastriṃśattathoṣṇihaḥ //
10.12.6.[408]	tisraḥ satobṛhatyekā jagatyaḥ ṣoḍaśaiva tu /
10.12.6.[409]	triṣṭubhaḥ sapta saṃpannā dviṣaṣṭiḥ syātsapādikā //
10.12.6.[410]	dadhigharmādiśastrāt prāk syāccetpaśapuroḍāśaḥ /
10.12.6.[411]	tatsviṣṭakṛtpṛthaktve tu triṃśatsaikātra triṣṭubhām //
10.12.6.[412]	gāyatryekā ca saṃpannāścatvāriṃśadanuṣṭubhaḥ /
10.12.6.[413]	adhikā tisṛbhirjñeyā akṣarāṇi ca dvādaśa //
10.12.6.[414]	ekā marutvatīye tu sayājye jagatyastisraḥ /
10.12.6.[415]	aṣṭayaḥ pañca gāyatryaścatasraḥ kakubhastathā //
10.12.6.[416]	bṛhatyaḥ satobṛhatyastriṣṭubhaḥ ṣoḍaśaiva tu /
10.12.6.[417]	catvāriṃśaccatasraśca saṃpannāḥ pādavarjitāḥ //
10.12.6.[418]	niṣkevalye sayājye tu gāyatryo 'ṣṭau virāḍekā /
10.12.6.[419]	tisraḥ satobṛhatyo 'tra bṛhatyastisra eva ca //
10.12.6.[420]	triṣṭubho 'ṣṭādaśa jñeyā dvipade dve navoṣṇihaḥ /
10.12.6.[421]	catvāriṃśatsahāṣṭābhiḥ saṃpannāḥ syuranuṣṭubhām //
10.12.6.[422]	maitrāvaruṇaśastre tu sayājye dvipadaikikā /
10.12.6.[423]	ekā satobṛhatyatra triṣṭubho daśa sapta ca //
10.12.6.[424]	triṣṭubhastrirvirāṭsthānānmukhyātsyānnavako nava /
10.12.6.[425]	bṛhatyaḥ saṃpadā tu syāccatvāriṃśadvinoṣṇihaḥ //
10.12.6.[426]	brāhmaṇacchaṃsinaḥ śastre bārhate stotriye kṛte /
10.12.6.[427]	ekā satobṛhatyatra sayājye dvipadā tathā //
10.12.6.[428]	bṛhatyo nava vijñeyāḥ triṣṭubhaścaikaviṃśatiḥ /
10.12.6.[429]	saṃpadānuṣṭubhastvetāścatvāriṃśatsahoṣṇihā //
10.12.6.[430]	acchāvākasya triṣṭubhaḥ śastra ekānnaviṃśatiḥ /
10.12.6.[431]	ekā satobṛhatyekā sayājye dvipadā tathā //
10.12.6.[432]	bṛhatyo 'nuṣṭubhāṃ triṃśatsāṣṭā sacaturakṣarā /
10.12.6.[433]	savane 'nuṣṭubhāṃ saṃpacchatāni trīṇi pañca ca //
10.12.6.[434]	jñeyāni daśabhiḥ sārdhamakṣarāṇi ca ṣoḍaśa /
10.12.6.[435]	syācchastrādvaiśvadevātprāgyadādityagrahādi tu //
10.12.6.[436]	jagatyo 'tra nava jñeyāścatvāriṃśacca triṣṭubhaḥ /
10.12.6.[437]	abhūddeva iti triṣṭubevamanyasyāśucimatā //
10.12.6.[438]	saṃpadānuṣṭubho hyetā aṣṭāṣaṣṭiḥ sahārdhena /
10.12.6.[439]	vaiśvadevādi saṃkhyāya parījyā sāgnimārutam //
10.12.6.[440]	triṣṭubho viṃśatistatra jagatyaścaikaviṃśatiḥ /
10.12.6.[441]	ṣaṭ gāyatryo 'ṣṭayastisro dvipadāścaikaviṃśatiḥ //
10.12.6.[442]	saṃpannānāmaśītiḥ ṣaṭviṃśatyakṣarasaṃyutā /
10.12.6.[443]	ekatriṃśajjagatyaḥ syuḥ sayājye tvāgnimārute //
10.12.6.[444]	yāste rāke sumataya eṣopajagatī smṛtā /
10.12.6.[445]	triṣṭubho 'ṣṭādaśa jñeyāstisraścākṣarapaṅktayaḥ //
10.12.6.[446]	virājaḥ ṣaṭ ca gāyatryastisraḥ syuḥ saṃpadā tviha /
10.12.6.[447]	anuṣṭubhāṃ tryaśītiḥ syādadhikāṣṭābhirakṣaraiḥ //
10.12.6.[448]	śaṃyorvākādi śaṃyvantaṃ śaṃyuḥ syuḥ syādihottaraḥ /
10.12.6.[449]	sinīvālī ca rākā ca kriyeyātāṃ na cediha /
10.12.6.[450]	gāyatryau dve jagatyekā śakvaryau dve tathaiva ca /
10.12.6.[451]	upatriṣṭup ca vijñeyāyaṃ yajña itīyamṛk //
10.12.6.[452]	triṣṭubho 'ṣṭau tu saṃpannāḥ syuḥ ṣoḍaśabhirakṣaraiḥ /
10.12.6.[453]	adhikā daśabhiḥ sārdhaṃ sadā jñeyā anuṣṭubhaḥ //
10.12.6.[454]	savane 'nuṣṭubhāṃ saṃpacchatānyardhatṛtīyāni /
10.12.6.[455]	dve caivātrāpare jñeye caturakṣaravarjite //
10.12.6.[456]	yāste rāke jagatī vā jñeyā triṣṭubathāpi vā /
10.12.6.[457]	evaṃ saṃpāditā saṃpadyuktā brāhmaṇakalpayoḥ //
10.12.7.[1]	upaprayanto nava sa hi yo mānuṣā yugeti catasraḥ kasta uṣaḥ iti tisro yāvayadveṣasaṃ tveti catasro 'śvinā yajvarīriṣa iti tisra ā me havaṃ naveti /
10.12.8.[1]	agniṃ naro dīdhitibhiraraṇyoriti tṛcamāgneye /
10.12.8.[2]	prati ṣyā sunarī janītyuṣasye /
10.12.8.[3]	ā śubhrā yātamaśvinā svaśvetyāśvine /
10.12.9.[1]	āpo revatīḥ kṣayathā hi vasva iti triḥ samasya yadviyutā sasminnūdhanniti pañcāganma maheti tisra upo ruruce ṣaṭ prati stomebhiriti tṛcaṃ /
10.12.9.[2]	ā bhātyagniruṣasāmanīkamiti dve upa tyā vahnī gamato viśaṃ na iti dve iti caturviṃśatiṃ triṣṭubho 'nubrūyāt /
10.12.10.[1]	vediṣada iti sapta janasya gopā iti ṣaṭ etā u tyā iti tisraḥ triścinno adyeti catasraḥ va svidadya katamāsvaśvineti catasra ityetāścaturviṃśatiṃ jagatīranubrūyāt /
10.12.11.[1]	enā vo agniṃ namaseti trayaḥ pragāthāḥ /
10.12.11.[2]	ayamagniḥ suvīryasyeti trayaḥ pragāthāḥ /
10.12.11.[3]	pratyu adarśyāyatīti trayaḥ pragāthāḥ /
10.12.11.[4]	uṣo yadadya bhānunetyekaḥ pragāthaḥ /
10.12.11.[5]	imā u vāṃ diviṣṭaya iti trayaḥ pragāthāḥ /
10.12.11.[6]	ayaṃ vāṃ madhumattama iti dvau pragāthau /
10.12.11.[7]	etānpañcadaśa pragāthānanubrūyāt /
10.12.12.[1]	tvāmagne manīṣiṇa iti tisraḥ /
10.12.12.[2]	agne yajiṣṭho adhvara iti tisraḥ /
10.12.12.[3]	īḍiṣvā hi pratīvyamiti daśa tṛcāḥ puru tvā dāśvānvoca iti tisraḥ /
10.12.12.[4]	uṣastaccitramā bhareti tisraḥ /
10.12.12.[5]	yuvoru ṣū rathaṃ huva iti tisraḥ /
10.12.12.[6]	tathā ca ślokaḥ /
10.12.12.[7]	tvāmagne manīṣiṇa ityuddhāryo madhyamastṛcaḥ /
10.12.12.[8]	tṛcopadeśāt kartavyāstisra uṣṇiha āśvine //
10.12.13.[1]	sarvāṇyeva bhavanti /
10.12.13.[2]	saṃkhyārthaṃ vacanaṃ /
10.12.13.[3]	saha nirvacanenaikatriṃśatpaṅktyaḥ /
10.12.14.[1]	yaḥ pūrvamuktaḥ prātaranuvāko dvātriṃśataṃ gāyatrya ityevamādiḥ so 'nuṣṭubhāṃ dve śate pañcadaśādhike saṃpadyate /
10.12.14.[2]	tatsaṃpattyarthāḥ ślokāḥ /
10.12.14.[3]	dvātriṃśadeva gāyatryaḥ ṣaḍvirājastathaiva ca /
10.12.14.[4]	bhavantyanuṣṭubhastriṃśatsaṃpannāstā yathā śrutiḥ //
10.12.14.[5]	caturviṃśatiṃ triṣṭubho jagatyaśca tathaiva yāḥ /
10.12.14.[6]	anuṣṭubho 'pi saṃpannā janasaptatireva tāḥ //
10.12.14.[7]	pṛthakkṛtya pragāthebhyo bṛhatyo daśa pañca ca /
10.12.14.[8]	tāḥ saptadaśa saṃpannāścaturakṣaravarjitāḥ //
10.12.14.[9]	ya uktāḥ parisaṃkhyāya tṛcāḥ pañcadaśauṣṇihaḥ /
10.12.14.[10]	triṃśannava ca saṃpannā adhikadvādaśākṣarāḥ /
10.12.14.[11]	satobṛhatyaḥ pañcadaśaikatriṃśacca paṅktayaḥ /
10.12.14.[12]	prati ṣyā sūnarī tisro dvādaśākṣaramauṣṇiham //
10.12.14.[13]	anuṣṭubhastu saṃpannāḥ ṣaṣṭiretāḥ samāsataḥ /
10.12.14.[14]	caturakṣaramatyeti tat kṣipet bṛhatīgaṇe //
10.12.14.[15]	iti samāptā saṃpat /
10.12.14.[16]	nanu siddhātraitāvatyanuṣṭupsaṃpat /
10.12.14.[17]	ucyate /
10.12.14.[18]	jñāpayatyācāryo japānāmatra noddhāro na saṃpat /
10.12.14.[19]	tathā ca vṛddhaślokāḥ /
10.12.14.[20]	yā prātaranuvākasya saṃpat siddhaiva coditā /
10.12.14.[21]	japāstena na saṃkhyeyāḥ saṃpaduddhārayoriha /
10.12.14.[22]	yajjapennottareḍāṃ vai japamantrāṇi coktavān /
10.12.14.[23]	āpyāyanādayaste na karaṇe japadharmiṇaḥ //
10.12.14.[24]	anudravo 'pi taddharmā prāyaścittaśrutiryataḥ /
10.12.14.[25]	vākyabhedādanityatvāccaturthatvādathāpi ca //
10.12.14.[26]	grāvabhedo 'rbudaḥ śuddho yadvattadvadbhavedidam /
10.12.14.[27]	iti syāt tanna somārthaṃ vikalpato yataḥ smṛtau //
10.12.14.[28]	yadadya hotṛvūryādya indramanvārabhāmahe /
10.12.14.[29]	idamāpa ṛcastisro dadhikrāvṇo akāriṣam //
10.12.14.[30]	samudraṃ vo ni vartadhvaṃ naitāstyājyā anuṣṭubhaḥ /
10.12.14.[31]	japatvātkaraṇatvācca tathānudravaṇādapi //
10.12.15.[1]	stokīyānāṃ tṛtīyācaturthyāvanuṣṭubhau /
10.12.15.[2]	te uddhṛtyābhi pravanta samaneva yoṣā ityete dve prayoktavye /
10.12.16.[1]	acchā naḥ śīraśociṣamityetāstisro 'cchā vo agnimavasa ityetāsāṃ tisṛṇāṃ sthāne /
10.12.17.[1]	prati śrutāya vo dhṛṣadityetāstisraḥ /
10.12.17.[2]	pratyasmai pipīṣata ityetāsāṃ tisṛṇaṇamanuṣṭubhāṃ sthāne /
10.12.17.[3]	asmā asmā idityeṣā gaṇyoddhāro hyanuṣṭubhām /
10.12.17.[4]	tenaitāsāmiti prāyaḥ sūktametadvicoditam //
10.13.1.[1]	tadetatsṛṣṭaṃ daśamāyāhne na saṃpādayennādriyetātraiva saṃpannamiti śruteḥ /
10.13.2.[1]	triṣvapi vacaneṣu uṣṇigudetīti menimahe /
10.13.2.[2]	gāyatrī veti śrutāvuktaṃ /
10.13.2.[3]	tadihājyayājyāsaṃbandhena pūrvācāryoktaṃ likhyate ślokaiḥ /
10.13.2.[4]	agniṃ narastṛce trīṇyā śubhreti tṛce tathā /
10.13.2.[5]	stotriye cānurūpe ca ṣaṭsu caivāgnimārute //
10.13.2.[6]	ekaṃ cājyasya yājyāyāṃ niṣkevalyasya cāparam /
10.13.2.[7]	rāyā hiraṇyayetyasyāṃ pādayorakṣaradvayam //
10.13.2.[8]	sute adhvara ityasyāṃ triruktāvakṣaradvayam /
10.13.2.[9]	abhūdeva ityubhaye adhike dve tathākṣare //
10.13.2.[10]	akṣare adhike anye syātāmakṣarapaṅktiṣu /
10.13.2.[11]	pādayoradhike cānye yā vājaṃ rathā iva //
10.13.2.[12]	ā no yajñāya pāde 'sminnekaṃ cādhikamakṣaram /
10.13.2.[13]	ṛtuyājeṣu catvāryakṣarāṇyadhikāni tu //
10.13.2.[14]	uṣṇikṣvā kalaśetyeṣoditā tad adhikākṣarā /
10.13.2.[15]	ṛtuyājeṣu catvāryā no yajñāya cāparam //
10.13.2.[16]	etāni nātiricyante śākalānāmiyaṃ tataḥ /
10.13.2.[17]	teṣāmetena gāyatrī uditā akṣarādhikā //
10.13.2.[18]	tāṃ prātaranuvāke vai vacanātsaṃpadaṃ viduḥ /
10.13.2.[19]	anuṣṭubapi na tyājyā yā pañcamyatra ṣaṭpadā //
10.13.2.[20]	śruteryasmācca vihitā sūtre 'nuṣṭup catuṣpadā //
10.13.3.[1]	saha sārasvateneti kṛtsnārtha ārambhaḥ /
10.13.4.[1]	pūrvoktasya vikalpārthaṃ vacanaṃ /
10.13.4.[2]	ārambhasāmarthyāt gāyatrya iti vacanamasminpakṣe saṃpadanuṣṭubhāmiti jñāpanārthaṃ /
10.13.4.[3]	saṃpadarthe ca kartavye gaṇyā nātra purorucaḥ /
10.13.4.[4]	prakṛtau yā śrutā saṃkhyāsaṃkhyā sā ceha coditā //
10.13.4.[5]	tyācyā sārasvate saṃkhyā gāyatrīṇāmayaṃ bhavet /
10.13.4.[6]	puroruco 'pi naivātra gaṇyāḥ sūtramidaṃ tathā //
10.13.5.[1]	mṛjāno vāre pavamāno avyaya ityevaṃ grāvastutaḥ stotre yathākāmyaṃ /
10.13.5.[2]	yathākāmatvenetyarthaḥ /
10.13.6.[1]	uttiṣṭhatāva paśyatetyetasyāḥ sthāne uttiṣṭhannojasā sahetyetāmabhiṣṭuyāt /
10.13.7.[1]	trikadrukaśabdo yasyāṃ vidyate mā trikadrukīyā /
10.13.7.[2]	trikadrukeṣu mahiṣo yavāśiraṃ tuviśuṣma ityeṣā marutvatīyasya śastrasya pratipad bhavati /
10.13.8.[1]	trikadrukīyāyāṃ catvāraḥ ṣoḍaśākṣarāḥ pādāḥ /
10.13.8.[2]	tatraikena pādena ṣoḍaśākṣarāvadhinā vigrahaṇaṃ /
10.13.8.[3]	dvitīyena praṇavaḥ tṛtīyenāvasānaṃ /
10.13.8.[4]	caturthena praṇava iti śasyam /
10.13.9.[1]	tuviśuṣma tuvikrato ityete trikadrukīyāyā uttare bhavataḥ /
10.13.10.[1]	bṛhadindrāya gāyata pra va indrāya bṛhata ityetau janiṣṭhāugrīyāt sūktāt pūrvau pragāthau pinvantyapīyayā saṃśaṃsati /
10.13.10.[2]	samityekībhāve /
10.13.10.[3]	ekībhāvaścātrāhāvenāvyavacchedaḥ /
10.13.10.[4]	tata etaduktaṃ bhavati /
10.13.10.[5]	pinvantyapīyāyāmāhāvaṃ kṛtvā tataḥ sūkte karoti /
10.13.10.[6]	iti marutvatīyamiti niyamārtham /
10.13.10.[7]	tataḥ satyāmasatyāṃ vā saṃpadi sarvatraivaṃ bhavati /
10.13.10.[8]	trivṛddaśarātre 'pi /
10.13.11.[1]	niṣkevalye 'yaṃ saṃśaṃsanakramaḥ /
10.13.11.[2]	vāmadevyasya stotriyānurūpau śastvā kayā naścitra ā bhuvatkayā tvaṃ na ūtyetyetau dhāyyāṃ ca tata ūrdhvaṃ dhāyyāyā rāthantaraṃ pragāthaṃ pibā sutasya rasina ityetaṃ stotriyānurūpau ca rāthantarau śaṃset /
10.13.12.[1]	rāthantarādanurūpādanantaram /
10.13.13.[1]	ā dhūrṣvasmai dadhātāśvān vajrameko bibharti hasta āhitamityete dvipade śaṃset /
10.13.13.[2]	cakāraḥ samuccayārthaḥ /
10.13.14.[1]	indrasya nu vīryāṇītyetat /
10.13.15.[1]	dhāyyānantaro yaḥ pragātha uktastatrāhāvaṃ kṛtvā hairaṇyastūpīyādau karotītyarthaḥ /
10.13.16.[1]	iti yadetaduktaṃ /
10.13.16.[2]	evaṃ niyamato niṣkevalyaṃ bhavati /
10.13.16.[3]	yadāpi svayonau rathantarakriyā tadāpi sakhāya ā śiṣāmahītyetā nava bhavantyeva dvipade ca /
10.13.16.[4]	trivṛddaśarātre /
10.13.16.[5]	tatra hi saṃpadasaṃbhavāt abhāva āśaṅkhyeta /
10.13.16.[6]	tatsaṃpannamiti śrutereva syāt /
10.13.17.[1]	abhi tyaṃ devamityevamādikau /
10.13.18.[1]	ayaṃ cāparo viśeṣaḥ /
10.13.18.[2]	ekapātinīnāmuparyāhāvaṃ kṛtvā purastāccānobhadrīyātpraśukrīyaṃ śaṃset /
10.13.18.[3]	etāvānvaiśvadeve vikāraḥ /
10.13.18.[4]	vikāravacanaṃ saṃsave vihavyanivṛttyartham /
10.13.19.[1]	uru viṣṇo vi kramasvetyetāṃ ghṛtayājyāmuddhṛtya bhavā mitro na śevyo ghṛtāsutirityetayā yajati /
10.13.20.[1]	agniṃ naro dīdhitibhiraraṇyorityagniṣṭomasāmna āgnimārute stotriyānurūpau /
10.13.20.[2]	yajñāyajñīyayonistu vikalpenātra śasyate /
10.13.20.[3]	saṃpattatrānyathā gaṇyā bṛhatyaḥ saṃbhave tathā //
10.13.21.[1]	atiriktokthamidānīmucyate /
10.13.21.[2]	āyaṃ gauḥ pṛśnirakramīdityayaṃ stotriyaḥ /
10.13.21.[3]	mahī dyauḥ pṛthivī cana ityanurūpaḥ /
10.13.22.[1]	taṃ pratnathā pūrvathā viśvathemathetyetā trayodaśa śastvā /
10.13.23.[1]	yajño babhūva sa ā babhūvetyanayā paridhāya tenaiva svareṇa /
10.13.24.[1]	prajāpate na tvadetānyanya ityetayā yajati /
10.13.25.[1]	caturāhāvā hotrakā hotā cātiriktoktheṣviti /
10.13.25.[2]	tata ukthairvyākhyātastaistulya ityarthaḥ /
10.13.26.[1]	iti yadetaduktametatsamūḍhe 'tiriktokyaṃ bhavati /
10.13.26.[2]	atiriktokthavacanānnātra saṃpadaḥ kāryāḥ /
10.13.26.[3]	uttaramapyatiriktokthamevāviśeṣāt /
10.13.27.[1]	prāk patnīsaṃyājebhyaḥ /
10.13.27.[2]	saṃsthite daśame 'hani purā patnīsaṃyājebhya iti śruteḥ /
10.13.27.[3]	saṃsthāpya vā patnīsaṃyājān /
10.13.27.[4]	saṃsthiteṣu vā patnīsaṃyājesviti śruteḥ /
10.13.27.[5]	gārhapatye hutvā so 'nirukta gārhapatye prājāpatye dve āhutī juhotīti śruteḥ /
10.13.27.[6]	anvārabdheṣviha ratiriti juhotīti kātyāyanasya /
10.13.27.[7]	pūrvayā dvārā sadaḥ prapadya niyamataḥ svasya dhiṣṇyasya ekaikaḥ paścādupaviśet /
10.13.27.[8]	brahmā tu svadeśe eva dhiṣṇyavacanāt /
10.13.27.[9]	mānasena stuta iti vacanaṃ stotraprasave mānaso vyāpāra ityasya bhāvārtham /
10.13.27.[10]	āyaṃ gaurityetāstisra ṛcaḥ sārparājñīrityevaṃ saṃjñitā /
10.13.27.[11]	parāṅ anāvṛttyā /
10.13.27.[12]	trirvacanarahitā upāṃśvapraṇuvan /
10.13.27.[13]	āheti vākyaśeṣaḥ /
10.13.28.[1]	mānasena stute śoṃsāvo ityanenaivādhvaryorāmantraṇam /
10.13.28.[2]	āhāvaprakaraṇe śastrādāvityatiriktavacanāt tataśca sārparājñīśaṃsa nādanantaramadhvaryo ityāmantrito 'dhvaryurhotrā vā gṛhapatinā vā hoi hotariti pratiśṛṇoti /
10.13.28.[3]	pratyābhāṣaṃ sarvatra karoti /
10.13.28.[4]	sarvatragrahaṇādyathānyāyaṃ hoi gṛhapata iti gṛhapateḥ /
10.13.29.[1]	o hotarityekasminnavasāne tathā hotarityaparasminnevaṃ vakṣyamāṇamarthamācakṣāṇe hotari gṛhapatau vādhvaryuranugṛṇāti /
10.13.29.[2]	gṛṇantamarthaviśeṣānuccarantamanukūlayatītyarthaḥ /
10.14.1.[1]	daśahotā nāma yajñastatra vadiṣyannevamāmantrayet /
10.14.1.[2]	na kevalamatra karmaṇi /
10.14.1.[3]	pṛthagapyetasmātkarmaṇaḥ /
10.14.1.[4]	carakaśruteḥ /
10.14.1.[5]	yaḥ prajākāmaḥ syātso 'raṇyaṃ pratiparetya brahmāṇaṃ dakṣiṇata upaveśya daśahotāraṃ nigadet /
10.14.1.[6]	ayajamānasyāpi śaunaḥśepākhyānavacane yadvatpratigaradvayadarśanādatra samavicchedā iṣyante/ tān pūrvācāryairuktānanubrūmaḥ /
10.15.1.[1]	caturhotari vakṣyamāṇe vadiṣyan adhvaryo 3 ityāmantrayeta /
10.16.1.[1]	anugarārthamāmantrya vakṣyamāṇamupanyasyati /
10.16.1.[2]	pañcahotari vadiṣyanniti /
10.17.1.[1]	adhvaryo3 ityanugarārthamāmantrya ṣaḍḍhotari vyākhyātavya ityarthaḥ /
10.18.1.[1]	saptahotari viṣayabhūte vadiṣyannadhvaryumāmantrayeta /
10.19.1.[1]	vakṣyamāṇikāstanvaḥ /
10.19.1.[2]	ato vadati /
10.19.1.[3]	prajāpateḥ pratyakṣaṃ tanvastā hotā vadediti śruteḥ /
10.19.1.[4]	ato vadatītyataḥśabda ānantarye /
10.19.1.[5]	tato nāntarā yāgaḥ /
10.19.1.[6]	ato 'nye vāpi kāmaṃ yajeyuriti śrutau vikalpo na sūcitaḥ /
10.19.1.[7]	upariṣṭādupadeśāt /
10.19.2.[1]	adhvaryo ityeko 'vacchedo dvitīyaḥ śeṣeṇa /
10.19.2.[2]	evamuttarāsvapi draṣṭavyaṃ /
10.19.2.[3]	uttamā tu tryavasānā / 14. parisamāptāstanvaḥ /
10.20.1.[1]	vakṣyati gṛhapatisaptadaśāḥ sattramāsīranniti /
10.20.1.[2]	śrutyantare dīkṣākramavidhau teṣāṃ gṛhapatiḥ prathamo dīkṣita iti /
10.20.1.[3]	sa gṛhapatiḥ sattrabhūte dvādaśāhe tanūvadanādanantaraṃ vadati /
10.20.1.[4]	asattrabhūte tvekaeka eva yajamānaḥ /
10.20.1.[5]	so 'pi gṛhapatirityucyate /
10.20.1.[6]	gṛhapativadanaṃ vakṣyamāṇakam /
10.20.2.[1]	adhvaryo ityeko vicchedaḥ /
10.20.2.[2]	yeṣāṃ vai gṛhapatirgṛhapatiṃ vidvān gṛhapatirbhavatīti dvitīyo vicchedaḥ / 3. tṛtīyo vicchedaḥ / 4. caturtho vicchedaḥ / 5. gṛhapativadanasya pañcamo vicchedaḥ / 6. ṣaṣṭho vicchedaḥ / 7. saptamo vicchedaḥ / 8. aṣṭamo vicchedaḥ / 8. samāptaṃ gṛhapativadanam /
10.21.1.[1]	prajāpate na vadetānyanya iti manasā yajati /
10.21.2.[1]	uccaistarāmityasya pratiṣedhārthaṃ manasā vaṣaṭkarotīti vacanam /
10.21.3.[1]	prasiddham /
10.21.4.[1]	grahaṃ gṛhṇāti prājāpatyaṃ vāyuṃ pṛthivyā pātreṇa grahaṇasādanastotropākaraṇahomabhakṣāharaṇabhakṣaṇāni manaseti kātyāyanasya /
10.21.5.[1]	tārtīyasavanika eva bhakṣamantraḥ /
10.21.5.[2]	prakaraṇāt /
10.21.6.[1]	audumbarīṃ yajamānā anvārabhante /
10.21.6.[2]	sāttrike dvādaśāhe ṛtvija iti tasmin agreṇa dhiṣṇyānparītyāsīnāḥ /
10.21.6.[3]	sāmarthyāt /
10.21.7.[1]	apareṇa dhiṣṇyān ye nātikrāmeyuste 'pyāsīnāḥ palāśaśākhābhiḥ spṛśeyuḥ /
10.21.8.[1]	teṣāṃ spṛśatāmuttamau hastau hotā kuryāt /
10.21.9.[1]	anena kāmena /
10.21.9.[2]	iti manasā saṃkalpedityarthaḥ /
10.21.10.[1]	apidhāya sadaso dvārāvityasminnavadhau patnyo 'pi śālāyāmāsate /
10.21.10.[2]	śālāyāśceti vacanāt /
10.21.10.[3]	kṛte vāgupākaraṇe vāgyamanaṃ netrasaṃmīlanaṃ ca /
10.21.11.[1]	nakṣatreṣu dṛśyamāneṣu satsu mārjālīyadeśe sthitāḥ /
10.21.11.[2]	taccakṣurdevahitaṃ śukramuccaradityanayarcā nakṣatreṣu viṣayabhūteṣu yajamānāścakṣurvisṛjante /
10.21.11.[3]	sūrye cakṣurvisargaḥ śatātirātre nakṣatrāsaṃbhavāt /
10.21.11.[4]	sauryatvādvā mantrasya /
10.21.12.[1]	te 'parayā dvārā havirdhāne prapadyante /
10.21.12.[2]	athādhvaryuruttarasya havirdhānasya kūbarīmabhipadyāha sattrasyardhiṃ gāyeti gāyati sattrasyardhiṃ tatsattrasyardhimāpnuvanti sarve sāmno nidhanamupayantīti śruteḥ /
10.21.12.[3]	uttarasya havirdhānasyādho'kṣaṃ yajamānāḥ sarpanti /
10.21.13.[1]	uttareṇāgāraṃ yajñasyānusaṃcaranta iti śruteḥ /
10.21.14.[1]	yuvaṃ tamindrāparvatā puroyudhetyetāmaticchandasaṃ japanto 'dho'kṣaṃ sarpanti /
10.21.14.[2]	uttareṇa vā gacchanto 'kṣavelāyāṃ taduddeśa ityarthaḥ /
10.21.14.[3]	tato'greṇa havirdhāne samupaviśya /
10.21.14.[4]	saṃśabdādekapradeśa āsīnāḥ kāmāndhyāyante yatkāmāḥ sattriṇaḥ /
10.21.15.[1]	ye bahukāmāḥ sattriṇo 'nekakāmāḥ pṛthakkāmā ityarthaḥ /
10.21.15.[2]	bhūrbhuvaḥ svarityetāste vyāhṛtīrna tu pratīkagrahaṇāt suprajā ityevamādikaṃ mantram /
10.21.16.[1]	te yajanto yajamānāste vā ṛtvijaḥ asattre /
10.21.16.[2]	śākhāntaropadeśāt /
10.21.16.[3]	te prāñca udañca utkramya vācaṃ vihvayante vispaṣṭamuccairāhvayanta ityarthaḥ /
10.21.16.[4]	katham /
10.21.16.[5]	vāgaitu vāgupaitu vāgupa maitu vāgiti /
10.21.17.[1]	subrahmaṇyāpratīkaṃ subrahmaṇyomiti trirupāṃśūktvā vācaṃ visṛjante ye pūrva vāgyatāḥ /
10.21.18.[1]	kecinmānasamaharantaraṃ vadanti /
10.21.18.[2]	kecidudayanīyānte /
10.21.18.[3]	apare daśamāharaṅgaṃ /
10.21.18.[4]	tadabhiprāyaṃ sūtrametat /
10.21.18.[5]	tannirākaraṇāyedamārabhyate 'nantaraṃ sūtram /
10.21.19.[1]	kālavāda eṣaḥ /
10.21.19.[2]	yo 'yaṃ purā patnīsaṃyājebhyaḥ saṃsthāpya veti /
10.21.19.[3]	yathā divi devanādīnāmabhiṣecanīyamadhye paṭhitānāmapi nābhiṣecanīyāṅgatvaṃ /
10.21.19.[4]	kālamātravādo 'sminnavadhau /
10.21.19.[5]	paṣṭhauhīṃ dīvyati rājanyaṃ jinātītyevamādayo 'bhiṣecanīyamadhye 'pi kriyamāṇā rājasūyāṅgaṃ evaṃ sattrotthānaṃ daśame 'pyahani kriyamāṇaṃ dvādaśāhāṅgamiti /
10.21.19.[6]	ato vāśabdaḥ parābhiprāyanivṛttyarthaḥ /
