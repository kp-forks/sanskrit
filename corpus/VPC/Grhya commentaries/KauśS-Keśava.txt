#Author:Keśava
#Text:Kauśikasūtrapaddhati
#Comments:Kauśikasūtra
#Data entry:Arlo Griffiths
#Notes:Markup complete.
#Todo:final formatting! “'” is used for marking quotations and avagraha.


1.1.1.[1]	athaśabda ānantaryārthaḥ /
1.1.1.[2]	saṃhitādhyayanānantaraṃ vidheradhikāraḥ /
1.1.1.[3]	saṃhitāvidhiṃ vakṣyāmaḥ /
1.1.1.[4]	śāntikapauṣṭikābhicārikādbhutādīni karmāṇi saṃhitāvidhāv uktāni /
1.1.1.[5]	trividhāni karmāṇi /
1.1.1.[6]	vidhikarmāṇy avidhikarmāṇy ucchrayakarmāṇi /
1.1.1.[7]	tripramāṇako vidhiḥ /
1.1.1.[8]	pratyakṣam anumānaṃ śabdaṃ ceti //
1.1.2.[1]	sa vidhir vedapratyayaḥ /
1.1.2.[2]	gopathabrāhmaṇapramāṇakaḥ //
1.1.3.[1]	āmnāyaśabdena kimu cyate /
1.1.3.[2]	tatrāha mantrabrāhmaṇam āmnāyaśabdenocyate //
1.1.4.[1]	yathā saṃhitāvidheḥ karmoktaṃ tathaivaṃliṅgā mantrā api bhavanti /
1.1.4.[2]	yathā vātājjāta iti śaṅkhaṃ badhnāti //
1.1.5.[1]	anyārthā api mantrā bhavanti /
1.1.5.[2]	yathā 'agniṃ brūmo utāmṛtāsuḥ śivāsta ityabhyākhyātāya prayacchati' //
1.1.6.[1]	'brahma ha vā idam agra āsīt' ityādi pūrvabrāhmaṇam /
1.1.6.[2]	evaṃrūpā api mantrā bhavanti /
1.1.6.[3]	yathā 'virāḍ vā idam agra āsīt' ityādyarthavādārthā api mantrā bhavanti //
1.1.7.[1]	saṃhitāvidhau yannāmnāyate tat sarvaṃ svaśākhānyāyena paramparayā sampradāyena kartavyam /
1.1.7.[2]	tathā coktaṃ bhaṭṭapādaiḥ - nyāyena sampradāyena yānti karmāṇi mīmāṃsakā iti /
1.1.7.[3]	tathā nadīvālukayā vedikaraṇaṃ śāntikakarmasu śāntavṛkṣakāṣṭhena vedimānaṃ ca /
1.1.7.[4]	tathā mīmāṃsāyāṃ smṛtipāde smṛtyācārāṇāṃ pramāṇam uktam //
1.1.8.[1]	ācārasampradāyaviṣaye vismṛtāni brāhmaṇāni /
1.1.8.[2]	śiṣyaiḥ sampradāyo rakṣitaḥ /
1.1.8.[3]	upavarṣācāryeṇoktaṃ mīmāṃsāyāṃ smṛtipāde kalpasūtrādhikaraṇe /
1.1.8.[4]	nakṣatrakalpo vaitānastṛtīyaḥ saṃhitāvidhiḥ /
1.1.8.[5]	caturtho'ṅgirasāṃ kalpaḥ śāntikalpastu pañcamaḥ //
1.1.8.[6]	iti /
1.1.8.[7]	'ete kalpā vedatulyā hi' iti bhagavatopavarṣācāryeṇa pratipāditam /
1.1.8.[8]	anye kalpāḥ smṛtitulyāḥ //
1.1.9-10.[1]	pākatantramājyatantraṃ ca yajñaśabdenocyate /
1.1.9-10.[2]	taṃ vyākhyāsyāmaḥ /
1.1.9-10.[3]	devānāṃ yajñaḥ śāntikapauṣṭikādi /
1.1.9-10.[4]	pitṝṇāṃ pitṛmedhapiṇḍapitṛyajñādi //
1.1.11.[1]	prāṅmukhaḥ sarvakarmāṇi karoti /
1.1.11.[2]	nityanaimittikakāmyāni karmāṇi /
1.1.11.[3]	upāṃśu ca /
1.1.11.[4]	ekapuruṣāntaraṃ dvitīyaḥ puruṣaḥ śṛṇoti śabdaṃ tadupāṃśvityucyate //
1.1.12-13.[1]	yajñopavītī bhūtvā nityaṃ naimittikaṃ kāmyaṃ ca karma kuryāt /
1.1.12-13.[2]	apasavyaṃ kṛtvā pitṛkarma kuryāt piṇḍapitṛyajñādi //
1.1.14-15.[1]	prāṅmukho vodaṅmukho vā devakarmāṇi sarvāṇi kuryāt /
1.1.14-15.[2]	dakṣiṇāmukhaḥ pitṛkarmāṇi kuryāt /
1.1.14-15.[3]	kecit dakṣiṇapūrvamantardeśamabhimukhaḥ pitṛkarma kuryāt //
1.1.16-17.[1]	prāgudagvā karmasamāptirdaivakarmasu /
1.1.16-17.[2]	dakṣiṇā pratyagvā samāptiḥ pitṛkarmasu /
1.1.16-17.[3]	kecit-prāgudagantarāle samāptiḥ //
1.1.18-19.[1]	ācamanaprokṣaṇādiṣu pitṝṇāṃ sakṛt karma kuryāt /
1.1.18-19.[2]	devānāṃ caturvā trirvā sarvaṃ karma kuryāt /
1.1.18-19.[3]	nirvapaṇaparistaraṇājyagrahaṇādi karma //
1.1.20.[1]	yathāpaṭhitaṃ vā karma kuryāt /
1.1.20.[2]	yathā 'pari tvāgne puraṃ vayam iti triḥ paryagni karoti' //
1.1.21-22.[1]	pradakṣiṇaṃ devānāṃ karma kuryāt /
1.1.21-22.[2]	apradakṣiṇaṃ pitṛkarma //
1.1.23-24.[1]	devānāṃ havirdīyate svāhākāreṇa vaṣaṭkāreṇa vā /
1.1.23-24.[2]	'svāhāntābhiḥ pratyṛcaṃ homāḥ' sarvatra /
1.1.23-24.[3]	svadhākāreṇa namaskāreṇa pitṝṇāṃ dīyate //
1.1.25-26.[1]	samūlaṃ barhiḥ pitṝṇām /
1.1.25-26.[2]	lūnaṃ devānāṃ barhiḥ /
1.1.25-26.[3]	sakṛdācchinnaṃ pitṝṇāṃ barhiḥ /
1.1.25-26.[4]	upaharaṇam /
1.1.25-26.[5]	'uttarato'gnerupasādayatīdhmamuttaraṃ barhiḥ'
1.1.27.[1]	'pra yaccha parśum' ityādi 'ahiṃsantaḥ' ityantena //
1.1.28.[1]	'oṣadhīrdāntu parvan' ityādiśeṣeṇa barhir lūtvā tūṣṇīm āhṛtyottarato'gner upasādayati /
1.1.28.[2]	āvasathyāgneruttarato barhirupasādayati /
1.1.28.[3]	kecid vratopāyanāntaṃ kṛtvā barhirlavanaṃ kurvanti /
1.1.28.[4]	karmaṇāṃ dvyahakālatvāt //
1.1.29.[1]	agniṃ pṛṣṭhato na vaseta /
1.1.29.[2]	nāpradakṣiṇaṃ kuryāt //
1.1.30.[1]	antarā madhye na gacchet /
1.1.30.[2]	agnau yajñapātreṣu brāhmaṇeṣu vyavāyaṃ na kuryāt //
1.1.31.[1]	homakarmakāle dakṣiṇaṃ jānu prapātya tato homaḥ kāryaḥ //
1.1.32-33.[1]	sāṅkhyāyanīye brāhmaṇe uktaṃ 'dve paurṇamāsyau dve amāvāsye' iti /
1.1.32-33.[2]	paurṇamāsī pratipaditi /
1.1.32-33.[3]	amāvāsyā pratipaditi /
1.1.32-33.[4]	pūrvopoṣyottarā yājyā /
1.1.32-33.[5]	kecit pūrvā caturdaśī manyante /
1.1.32-33.[6]	keciccaturdaśīmiśrā paurṇamāsyamāvāsyeti /
1.1.32-33.[7]	tithibhede caturdaśīmiśropoṣyā pratipanmiśrā yājyā //
1.1.34.[1]	tithibhede mukhyā paurṇamāsī /
1.1.34.[2]	bhede yā pūrvā sopoṣyā /
1.1.34.[3]	upavāsaṃ karoti /
1.1.34.[4]	upavāso vede bhaktamaśanam /
1.1.34.[5]	yena yāgaṃ karoti tannāśnāti yajamānaḥ //
1.1.35.[1]	etānyupavasathe nāśnīyāt /
1.1.35.[2]	etāni dravyāṇi prasiddhāni /
1.1.35.[3]	vratopāyanāntaṃ kṛtvā tato vratagrahaṇaṃ karoti /
1.1.35.[4]	brahmacaryādi karoti /
1.1.35.[5]	trividhāni karmāṇi /
1.1.35.[6]	vidhikarmāṇyavidhikarmāṇyucchrayakarmāṇi /
1.1.35.[7]	medhājananādi piṇḍapitṛyajñāntaṃ vidhikarmatvam /
1.1.35.[8]	anadhyāyakaṇḍikā ca /
1.1.35.[9]	madhuparkādīndramahāntam avidhikarmatvam /
1.1.35.[10]	yatra sūktaviniyogaṃ kṛtvā punarṛcāṃ viniyogastatrocchrayakarmatvaṃ yathā 'uduttamam' iti /
1.1.35.[11]	paribhāṣā prathame'dhyāye sarvārthā vidhikarmārthā'vidhikarmārthā ca /
1.1.35.[12]	pariśiṣṭānāṃ paribhāṣātvam /
1.1.35.[13]	pañcakalpānāṃ vidhikarmatvam /
1.1.35.[14]	adbhuteṣu dvitīyā paribhāṣā /
1.1.35.[15]	kulaṃ vā grāmo vā janapado vā tatra rājā bhūmipatir vidvāṃsaṃ bhūgvaṅgirasaṃ vṛṇīyāt ityādi tatroktam /
1.1.35.[16]	kauśikoktānāṃ karmaṇāṃ viduṣāṃ hitārthāyānuṣṭhānapaddhatiḥ kriyate //
1.1.35.[17]	'avyasaśca' barhirlavanavedyuttaravedyagnipratiṣṭhāpanāntaṃ kṛtvā
1.1.36-39.[1]	'mamāgne varcaḥ' iti samidha ādhāya 'vratena tvaṃ vratapate' ityṛcā bhaktaṃ juhoti /
1.1.36-39.[2]	etat kṛtvā tato dvitīye'hanīdaṃ karoti //
1.1.40-41.[1]	'karmaṇe vām' iti mantreṇa hastaprakṣālanam /
1.1.40-41.[2]	apareṇāgner darbhān āstīrya teṣūttaram ānaḍuhaṃ rohitaṃ carma stṛṇāti /
1.1.40-41.[3]	pavitre kurute darbhāv apracchinnaprāntau /
1.1.40-41.[4]	prakṣālyānulomam anumārṣṭi 'viṣṇor manasā pūte sthaḥ' iti mantreṇa //
1.2.1.[1]	sāyamprātarhomavaiśvadevapiṇḍapitṛyajñādi uddhṛte'gnau kāryāṇi /
1.2.1.[2]	'tvaṃ bhūmim' ity ṛcā carmaṇi pavitre nidhāya caturo muṣṭīn nirvapati 'devasya tvā' iti /
1.2.1.[3]	tūṣṇīṃ caturtham /
1.2.1.[4]	'agnaye juṣṭaṃ nirvapāmi' //
1.2.2.[1]	'agnīṣomābhyāṃ juṣṭaṃ nirvapāmi' iti vikāraḥ //
1.2.3-5.[1]	'agnaye tvā juṣṭaṃ prokṣāmi' iti /
1.2.3-5.[2]	agnīṣomābhyāṃ ca /
1.2.3-5.[3]	prokṣaṇaṃ dvayorapi //
1.2.6.[1]	'arātīyoḥ' ityṛcolūkhalamusalaṃ takṣati 'yat tvā śikvaḥ' ity ṛcā prakṣālayati 'yad yat kṛṣṇaḥ' ityṛcā mārjapati /
1.2.6.[2]	tataḥ ulūkhale vrīhīnopya 'haviṣkṛd ā dravehi' ity anenāvahanti triḥ /
1.2.6.[3]	tataḥ śūrpaniṣpavanam /
1.2.6.[4]	tatas triḥ prakṣālanaṃ taṇḍulānām //
1.2.7.[1]	agne carur ityṛcā carum adhidadhāti //
1.2.8.[1]	'śuddhāḥ pūtāḥ' ity ṛcodakamāsiñcati //
1.2.9.[1]	'brahmaṇā śuddhāḥ' ityṛcā taṇḍulānāvapati pavitre antardhānaṃ kṛtvā //
1.2.10.[1]	'pari tvāgne puraṃ vayam' ityṛcā triḥ paryagnikaraṇam //
1.2.11-14.[1]	agner uttarata idhmam upasādayati /
1.2.11-14.[2]	tato barhiḥ //
1.2.15.[1]	'agnaye tvā juṣṭaṃ prokṣāmi' itīdhmaprokṣaṇam //
1.2.16.[1]	'pṛthivyai tvā juṣṭaṃ prokṣāmi' iti barhiḥprokṣaṇam //
1.2.17.[1]	darbhamuṣṭimabhyukṣya paścādagneḥ stṛṇāti 'ūrṇamradam' iti mantreṇa //
1.2.18.[1]	'ṛṣīṇāṃ prastaro'si' iti dakṣiṇato'gnerbrahmāsanaṃ nidadhati /
1.2.18.[2]	'bhūpate' iti brahmavaraṇam /
1.2.18.[3]	tathā ca gobhilabrāhmaṇam /
1.2.18.[4]	pratyakṣaṃ vā darbhamayaṃ vāsanamudakakamaṇḍaluṃ vā brahmasthāne kuryāt /
1.2.18.[5]	tato brahmāsanasaṃskāraḥ //
1.2.19.[1]	tataḥ staraṇaṃ purastādagneriti /
1.2.19.[2]	kartā bravīti
1.2.20-21.[1]	tato 'devasya tvā' iti stṛṇāti //
1.2.22-23.[1]	paribhojanīyān stṛṇāti //
1.2.24-29.[1]	sarvatra eṣā paribhāṣā //
1.2.30.[1]	sruvam ājyadhānīṃ nidadhati //
1.2.31-35.[1]	'viṣṇor manasā pūtam asi' iti //
1.2.36.[1]	śṛtaṃ havirabhighārayati 'madhvā samañjan' iti //
1.2.37.[1]	'udvāsayāgneḥ' ityṛcodvāsayati //
1.2.38.[1]	tataḥ paścād ājyasya nidhāyālaṅkṛtyājyena carum abhighārya samānenotpunāti //
1.2.39-40.[1]	carum avekṣate //
1.3.1.[1]	'agnir bhūmyām oṣadhīṣu', 'agnirdiva ā tapati', 'agnivāsāḥ pṛthivyasitajñūḥ', 'asmai kṣatrāṇi dhārayantamagne', 'etamidhmam' iti vā, 'yunajmi tvā' ityebhiḥ pañcabhir idhmam upasamādadhāti //
1.3.1.[2]	dvitīyā kaṇḍikā //
1.3.2.[1]	dakṣiṇato 'gner jāṅmāyanamudapātraṃ kāṃsyapātram upasādyābhimantrayate 'tathodapātraṃ dhāraya' ity ṛcā //
1.3.3.[1]	'iheta devīḥ' iti dvābhyāmṛgbhyāṃ santatadhārayodapātramavasiñcati //
1.3.4.[1]	'ṛtaṃ tvā satyena' iti saha havirbhiḥ paryukṣya sarvatra sthaṇḍilakarmaṇi hoṣyan 'ṛtaṃ tvā satyena' hutvā 'satyaṃ tvartena' iti sampradāyagrantha uktam /
1.3.4.[2]	'jīvā stha' iti sūktena trirācāmati /
1.3.4.[3]	'satyaṃ bṛhat' iti navabhiḥ 'śāntivā' ityṛcā 'udāyuṣā' iti dvābhyāmuttiṣṭhati /
1.3.4.[4]	vedaprapadbhiḥ prapadyate 'oṃ prapadye bhūḥ' ityṛcā '...prapadye' iti //
1.3.5-8.[1]	āsane darbhān āstīrya 'ahe daidhiṣavyodatastiṣṭha' ity āsanasaṃskāraṃ karoti //
1.3.9.[1]	darbhaiḥ sruvaṃ nirmṛjya 'niṣṭaptaṃ rakṣaḥ' iti sruvaṃ pratapati //
1.3.10-14.[1]	sruveṇājyadhānyāṃ grahagrahaṇaṃ karoti 'oṃ bhūḥ śaṃ bhūtyai tvā' iti caturbhiḥ //
1.3.15-19.[1]	purastāddhomān paścād agner juhoti /
1.3.15-19.[2]	ājyabhāgau pārśvata uttarato dakṣiṇataś ca juhoti /
1.3.15-19.[3]	madhye anye sarve homāḥ /
1.3.15-19.[4]	udapātre sampātaḥ //
1.3.15-19.[5]	tṛtīyā kaṇḍikā //
1.4.1-2.[1]	'vṛṣṇe bṛhate' 'tvaṃ soma divyaḥ' ityājyabhāgāntaṃ kṛtvā tata āgneyaṃ caruṃ juhoti 'ud enam uttaraṃ naya' iti tribhir ṛgbhiḥ 'prajāpate na tvat' iti ca catasra āhutīr juhoti //
1.4.3-10.[1]	ityādi pratyāhuti yojayitavyam //
1.4.11-18.[1]	sarvatra havir ājyaṃ ca caturgṛhītam /
1.4.11-18.[2]	uktaṃ ca 'sarvatra caturgṛhītena homaḥ' //
1.4.19.[1]	agnīṣomīyaṃ caruṃ juhoti 'asmai kṣatram' ityekā, 'agnīṣomā savedasā' iti tribhiḥ //
1.4.19.[2]	caturthī kaṇḍikā //
1.5.2-3.[1]	āmāvāsyāyāmaindrāgnau dvitīyo bhavati 'indrāgnī rocanā' iti catasraḥ //
1.5.4-5.[1]	'pūrṇā paścāt' iti paurṇamāsyāṃ pārvaṇahomaḥ //
1.5.6.[1]	'yat te devāḥ' ity amāvāsyāyāṃ pārvaṇahomaḥ //
1.5.7.[1]	'ākūtyai tvā' iti caturbhiḥ 'ṛcā stomam' iti ca samṛddhihomāñ juhoti /
1.5.7.[2]	udapātre sampātānānayati //
1.5.8.[1]	'pṛthivyām agnaye' ityaṣṭabhiḥ sannatihomāñjuhoti 'prajāpate na tvadetāni' iti ca //
1.5.9-11.[1]	'ā devānām' iti sviṣṭakṛtaṃ juhoti //
1.5.12.[1]	'svāheṣṭebhyaḥ' ityevamādibhirekādaśabhiḥ sarvaprāyaścittīyāñjuhoti /
1.5.12.[2]	'punarmaitvindriyam' iti ca //
1.5.12.[3]	pañcamī kaṇḍikā //
1.6.1-2.[1]	'yanme skannaṃ', 'yadasmṛti' iti ca dvābhyāṃ juhoti /
1.6.1-2.[2]	ājyahome sarvatra sruveṇa homaḥ //
1.6.3.[1]	'yad adya tvā prayati' iti saṃsthitahomāñ juhoti /
1.6.3.[2]	udapātre sampātān ānayati //
1.6.4.[1]	'manasaspate' ity ṛcā caturgṛhītena juhoti //
1.6.5-5.[1]	barhiḥ sthālyāmājyenānakti 'pṛthivyai tvā' iti mūlam 'antarikṣāya tvā' iti madhyaṃ 'dive tvā' ityagram //
1.6.5-5.[2]	trirmantrāvṛttiḥ //
1.6.7-9.[1]	'saṃsrāvabhāgāḥ' ityājyadhānyā ājyaṃ juhoti //
1.6.10.[1]	'sruvo'si ghṛtādaniṣitaḥ' ityṛcā sruvaṃ prāgdaṇḍaṃ nidadhāti //
1.6.11.[1]	'vi muñcāmi' ityṛcā samidhamādadhāti //
1.6.12-14.[1]	'viṣṇoḥ kramo'si' iti tisṛbhir viṣṇukramān kramate /
1.6.12-14.[2]	agner dakṣiṇataḥ /
1.6.12-14.[3]	agnibrahmaṇor madhye kramate //
1.6.15-16.[1]	'aganma svaḥ' iti paryāyadvayenādityamīkṣate //
1.6.17.[1]	'indrasya vacasā' ityṛcodapātramutthāpayati /
1.6.17.[2]	uttarato'gnerudapātreṇa 'āpo hi ṣṭhā' iti mārjayitvā barhiṣi sruvaṃ ca pavitre ca patnyā añjalau kṛtvodapātraṃ ninayati 'samudraṃ vaḥ pra hiṇomi' iti //
1.6.18-20.[1]	'satyaṃ tvartena' iti paryukṣya udañci havirucchiṣṭāny udvāsayati //
1.6.21.[1]	tato brahmakartṛvācanam /
1.6.21.[2]	'uttiṣṭha brahmaṇaspate' ityṛcā brahmāṇamutthāpayet //
1.6.22.[1]	tasmān nādakṣiṇam /
1.6.22.[2]	haviḥśabdenājyatantraṃ pākatantraṃ cocyate /
1.6.22.[3]	karmamātramabhimantraṇādyadakṣiṇaṃ kuryāt /
1.6.22.[4]	pākatantre pūrṇapātramānaṃ prasṛtiprasthadroṇāḍhakādi /
1.6.22.[5]	pūrṇapātraṃ yajamānaśaktyapekṣam /
1.6.22.[6]	'śaktyā vā dakṣiṇāṃ dadyānnātiśaktirvidhīyate' ityuktaṃ navame /
1.6.22.[7]	ājyatantre dhenuḥ sarvatra //
1.6.23-25.[1]	karmasamāptau sarvatra brāhmaṇān trīn pañca sapta viṃśatiṃ śataṃ sahasramayutaṃ vā bhojayet /
1.6.23-25.[2]	yajamānaśaktapekṣaṃ brāhmaṇabhojanam /
1.6.23-25.[3]	tathā ca brāhmaṇam
1.6.26-28.[1]	devabrāhmaṇānāṃ tuṣṭe sati yajñaphalaṃ bhavati /
1.6.26-28.[2]	tathā ca manur 'askannamavyathaṃ caiva' ityevamādi brāhmaṇastutiḥ /
1.6.26-28.[3]	tasmāt karmaṇi brāhmaṇā bhojayitavyāḥ svaśaktyā caturvedapāragāḥ //
1.6.29-30.[1]	vyākhyātāḥ /
1.6.29-30.[2]	ājyatantre pākatantre darśapūrṇamāsadharmā bhavanti /
1.6.29-30.[3]	pūrvatantraṃ cottaratantraṃ ca sarveṣu pākatantreṣu /
1.6.29-30.[4]	sarvamātharvaṇaṃ karma pākayajñaśabdenocyate //
1.6.31.[1]	ājyabhāgāntaṃ kṛtvā //
1.6.32.[1]	mantreṇa saṃskāraḥ //
1.6.33.[1]	sarvatrājyabhāgāntaṃ pūrvatantram /
1.6.33.[2]	uttaratantraṃ pārvaṇādi sviṣṭakṛtā saha /
1.6.33.[3]	haviṣāṃ madhya āvāpo yathā tantrasya tantavaḥ /
1.6.33.[4]	yathā kolikaḥ svatantraṃ badhnāti tathaiva vastrāditantavo 'nye 'nye //
1.6.34-36.[1]	tayor vyatikrame 'tvam agne vratapā asi' tṛcaṃ sūktam /
1.6.34-36.[2]	'kāmas tad agre' iti pañcarcaṃ sūktam /
1.6.34-36.[3]	ete cāraṇavaidyānāṃ paṭhyete /
1.6.34-36.[4]	tasminn eva tantra ājyaṃ juhoti śāntasamidho vādadhāti /
1.6.34-36.[5]	sūktayor vikalpaḥ /
1.6.34-36.[6]	darśapūrṇamāsavyatikrame prāyaścittam /
1.6.34-36.[7]	sarvatra karmavyatikrame prāyaścittaṃ sarvaprāyaścittaṃ vā /
1.6.34-36.[8]	sarvatra patite sarvaprāyaścittīyāñ juhoti /
1.6.34-36.[9]	tasminn eva tantra anyasmin tantre vā /
1.6.34-36.[10]	'tantramadhye sarve homāḥ' iti bhadramatam /
1.6.34-36.[11]	tantraṃ samāptam //
1.6.34-36.[12]	darśapūrṇamāsābhyāṃ pākayajñā vyākhyātāḥ /
1.6.34-36.[13]	ājyatantre havirutsṛjyājyabhāgānta abhyātānāni bhavanti /
1.6.34-36.[14]	'karmaṇi karmaṇi' iti vacanāt /
1.6.34-36.[15]	ājyatantrapākatantrayor abhyātānānāṃ kṛto viśeṣaḥ /
1.6.34-36.[16]	śeṣaṃ samānam ājyatantrapākatantrayor iti /
1.6.34-36.[17]	atharvavedasya śaunakīyo maṇḍapaḥ sambhāralakṣaṇa uktaḥ /
1.6.34-36.[18]	sambhārāś ca tatraivoktāḥ /
1.6.34-36.[19]	'avyasaś ca' iti mantrāṇāṃ karmaṇy ādau prayujyate /
1.6.34-36.[20]	'yasmāt kośāt' ity ante ca etad ācāryaśāsanam //
1.6.34-36.[21]	lokapālebhyaḥ kartavyam aṣṭānāṃ digbaliṃ tataḥ /
1.6.34-36.[22]	vaṣaṭkāreṇa kartavyaṃ namaskāreṇa vā punaḥ //
1.6.34-36.[23]	caturasro maṇiḥ prokto aṅguṣṭhaparvamātrataḥ /
1.6.34-36.[24]	sūtre protyaś ca sampātya bandhyaḥ puṇyāhavācane //
1.6.34-36.[25]	śāntavṛkṣamayī kāryā araṇiḥ śāntikarmasu /
1.6.34-36.[26]	mantreṇaiva pṛthak kuryāt kravyādaṃ ca vidhānataḥ //
1.6.34-36.[27]	manthanaṃ ca śāntikalpa uktam /
1.6.34-36.[28]	pūrṇāhutiḥ tathaiva ca /
1.6.34-36.[29]	nābhicāre na sarvānāṃ na sāṅgrāmikeṣu ca /
1.6.34-36.[30]	maṇḍapaṃ ca śāntyudakaṃ ca tatraiva na vidyate /
1.6.34-36.[31]	punarvrataṃ sarvatra /
1.6.34-36.[32]	ekarātrādayaḥ /
1.6.34-36.[33]	prārambhaḥ sarvatra pūrṇamāsyamāvāsyayoḥ puṇye nakṣatre vā /
1.6.34-36.[34]	ete trayaḥ kālāḥ sarveṣāṃ karmaṇāṃ smṛtāḥ /
1.6.34-36.[35]	adbhutānāṃ sadākālamārambhaḥ sarvakarmaṇām //
1.6.34-36.[36]	atha sarvārthāḥ paribhāṣāḥ /
1.6.34-36.[37]	vidhikarmārthā avidhikarmārthā ucchrayakarmārthā ucyante /
1.6.34-36.[38]	medhājananādi piṇḍapitṛyajñāntaṃ yāvad vidhikarmāṇi /
1.6.34-36.[39]	madhuparkādīndramahāntaṃ yāvad avidhikarmāṇi /
1.6.34-36.[40]	pākayajñā vidhikarma /
1.6.34-36.[41]	sūktena viniyogaṃ kṛtvā paścād ṛcāṃ viniyogas tāny ucchrayakarmāṇi /
1.6.34-36.[42]	trividhāni karmāṇi /
1.6.34-36.[43]	upadadhītety anādeśe - ājyaṃ, samit, puroḍāśaḥ, payaḥ, udaudanaḥ, pāyasaḥ, paśuḥ, vrīhiḥ, yavaḥ, tilaḥ, dhānāḥ, karambhaḥ, śaṣkulyaḥ, etāni trayodaśa havīṃṣi jānīyāt /
1.6.34-36.[44]	sarvatra iyaṃ paiṭhīnasiparibhāṣā /
1.6.34-36.[45]	sarvatra haviṣāṃ vikalpaḥ /
1.6.34-36.[46]	yatra gaṇas tatra sarvatra sūktānāṃ vikalpaḥ /
1.6.34-36.[47]	yatrauṣadhigaṇas tatrauṣadhīnāṃ vikalpaḥ /
1.6.34-36.[48]	'haviṣāṃ tvā juṣṭaṃ prokṣāmi' iti sarvadravyeṣu prokṣaṇam /
1.6.34-36.[49]	'sarvatrotpavanaṃ haviṣām' iti yuvā kauśika ācāryo manyate avaśiṣṭāḥ paribhāṣāḥ purata ucyante sarvakarmārthāḥ /
1.6.34-36.[50]	ājyatantrādi vaidikeṣu karmasu /
1.6.34-36.[51]	sarvatra vṛddhiśrāddham /
1.6.34-36.[52]	yatrodakena prayojanaṃ tatra sarvatra śāntyudakaṃ kuryāt caturbhir gaṇair ekena vā gaṇena /
1.6.34-36.[53]	sūktādigrahaṇe sūktaṃ jānīyāt /
1.6.34-36.[54]	sarvatra sruvahome nityaṃ tantram /
1.6.34-36.[55]	hastahome vikalpena tantram /
1.6.34-36.[56]	ājyatantre sarvatra dhenur dakṣiṇā havir ucchiṣṭaṃ cādhikaraṇaṃ ca /
1.6.34-36.[57]	ājyatantram ucyate /
1.6.34-36.[58]	'avyasaś ca' , barhirlavanaṃ, vediḥ, uttaravediḥ, agnipraṇayanam, agnipratiṣṭhāpanaṃ, vratagrahaṇaṃ, pavitrakaraṇaṃ, pavitreṇedhmaprokṣaṇam, idhmopasamādhānaṃ, barhiḥprokṣaṇaṃ, brahmāsanaṃ, brahmasthāpanaṃ, staraṇaṃ, stīrṇaprokṣaṇam, ātmāsanam, udapātrasthāpanam, ājyasaṃskāraḥ, sruvagrahaṇaṃ, grahagrahaṇaṃ, purastāddhomaḥ, ājyabhāgau, abhyātānāntaṃ pūrvatantram /
1.6.34-36.[59]	atha uttaratantram ucyate /
1.6.34-36.[60]	abhyātānāni, pārvaṇahomaḥ, samṛddhihomāḥ, sannatihomāḥ, prajāpatihomaḥ, sviṣṭakṛddhomaḥ, sarvaprāyaścittīyahomāḥ, skannahomaḥ, punarmaitvindriyahomaḥ, skannāsmṛtihomau, saṃsthitahomāḥ, caturgṛhītahomaḥ, barhirhomaḥ, saṃsrāvahomaḥ, sruvasthāpanaṃ, samidādhānaṃ, viṣṇukramān, udapātrotthāpanaṃ, vratavisarjanaṃ, dakṣiṇādānaṃ, brahmotthāpanaṃ, 'yasmāt kośāt' ity etad uttaratantram /
1.6.34-36.[61]	uttaratantraṃ samāptam /
1.6.34-36.[62]	ṣaṣṭhī kaṇḍikā //
1.7.1.[1]	sarvatra pratyetavyaḥ /
1.7.1.[2]	yathā 'doṣo gāya ity atharvāṇaṃ samāvṛtyāśnāti' /
1.7.1.[3]	sarvatrājyabhāgānte śrapaṇam //
1.7.2.[1]	puṣṭikarmasu sārūpavatsaḥ sthālīpākaḥ /
1.7.2.[2]	aśnāty anādeśe jānīyāt /
1.7.2.[3]	yathā 'haritabarhiṣam aśnāti' /
1.7.2.[4]	tṛtīye 'dhyāye pauṣṭikāni karmāṇy uktāni //
1.7.3.[1]	juhotyanādeśa ājyaṃ dravyaṃ jānīyāt /
1.7.3.[2]	yathā 'pṛthivyai śrotrāya iti juhoti' //
1.7.4.[1]	anādeśe jānīyāt /
1.7.4.[2]	yathā 'anvaktāḥ prādeśamātrīrādadhāti' /
1.7.4.[3]	sarvatra prādeśamātryaḥ samidhaḥ /
1.7.4.[4]	sarvatra ghṛtāktāḥ /
1.7.4.[5]	sarvatra pālāśādayo vṛkṣāḥ /
1.7.4.[6]	vikalpaḥ //
1.7.5.[1]	sarvatrānādeśe jānīyāt /
1.7.5.[2]	yathā 'sapta maryādā iti tisṛṇāṃ prātarāvapate' /
1.7.5.[3]	dravyādivikalpaḥ sarvatra //
1.7.6.[1]	anādeśe jānīyāt /
1.7.6.[2]	yathā 'tvaṃ no meghe dyauśca ma iti bhakṣayati' /
1.7.6.[3]	dravyavikalpaḥ //
1.7.7.[1]	anādeśe jānīyāt /
1.7.7.[2]	yathā 'utāmṛtāsuḥ śivāsta ityabhyākhyātāya prayacchati' /
1.7.7.[3]	saktūdakaṃ dviśalākayā samidhā mathitaṃ mantha ityucyate /
1.7.7.[4]	dravyavikalpaḥ //
1.7.8.[1]	anādeśe jānīyāt /
1.7.8.[2]	yathā 'pūrvasya medhājananāni' /
1.7.8.[3]	'pūrvasya brahmacārisāmpadāni' pūrvasya 'mamāgne varcaḥ' iti /
1.7.8.[4]	'pūrvasya hastitrasanāni' /
1.7.8.[5]	'pūrvasya pūrvasyāṃ paurṇamāsyām' /
1.7.8.[6]	'pūrvasya citrākarma' /
1.7.8.[7]	'pūrvasyodapātreṇa' /
1.7.8.[8]	'pūrvasya putrakāmāvatokayoḥ' /
1.7.8.[9]	'triṣaptīyaṃ ca paccho vācayet' /
1.7.8.[10]	sarvatra 'ye triṣaptāḥ' iti //
1.7.9.[1]	yathā 'piñjūlībhirāplāvayati' /
1.7.9.[2]	ghaṭaṃ vā kāṃsyapātraṃ vā //
1.7.10.[1]	anādeśe jānīyāt /
1.7.10.[2]	darbhasamitpātrādisambhārāḥ //
1.7.11-12.[1]	dūradeśād vṛkṣasambhārā āhartavyāḥ /
1.7.11-12.[2]	sūryodayakāle //
1.7.13.[1]	nityanaimittikakāmyānāṃ karmaṇāṃ prayogaḥ /
1.7.13.[2]	araṇyaṃ śāntikalpe uktam /
1.7.13.[3]	yatra grāmaśabdo na śrūyate tatrāraṇyam //
1.7.14.[1]	sarvaṃ homakarma samāpyate /
1.7.14.[2]	tato'vabhṛthaṃ kuryāt /
1.7.14.[3]	sarvatra puṃsavanādiṣu saṃskāreṣu gṛhe prayogaḥ /
1.7.14.[4]	'nāvabhṛthaḥ' iti rudrabhāṣyamatam //
1.7.15.[1]	eteṣu nityam abhyātānāntaṃ tantraṃ bhavati /
1.7.15.[2]	āśyādiṣu yathā 'mādānakaśrṛtaṃ kṣīraudanamaśnāti' /
1.7.15.[3]	'ehi jīvam ityāñjanamaṇiṃ badhnāti' /
1.7.15.[4]	'sarvairāplāvayati' /
1.7.15.[5]	'yānenābhiyāti' /
1.7.15.[6]	'āgrahāyaṇyāṃ bhakṣayati' /
1.7.15.[7]	āśyādiṣu sarvatra sampātābhimantraṇaṃ bhavatyājyatantre //
1.7.16.[1]	sarve padārthā abhimantrya kartavyāḥ /
1.7.16.[2]	yathā 'sīrā yuñjanti iti yugalāṅgalaṃ pratanoti' /
1.7.16.[3]	abhimantrya kartavyam //
1.7.17.[1]	strī ca vyādhitaḥ puruṣaḥ vyādhitā strī ca /
1.7.17.[2]	etāvāplutāvasiktau vastreṇa mārjayati //
1.7.18.[1]	taṃ puruṣam agre kṛtvā gṛhe praveśya tato manthaudanau prayacchati /
1.7.18.[2]	yathā 'utāmṛtāsuḥ śivās ta ityabhyākhyātāya prayacchati' mantreṇa //
1.7.19.[1]	yatra vāsitaṃ badhnāti tatra sarvatra trayodaśyādi bhavati /
1.7.19.[2]	yathā 'yugmakṛṣṇalaṃ vāsitaṃ badhnāti' //
1.7.20.[1]	maṇiṃ baddhvā tad dadhimadhv āśayati //
1.7.21.[1]	anvārabdhe yajamāne kartavyāḥ /
1.7.21.[2]	abhimantraṇam /
1.7.21.[3]	yajamāna uttarato bhūtvā darbhair anvārabhate //
1.7.22.[1]	yathā 'āvapati brīhiyavatilān' ityādi /
1.7.22.[2]	tathā 'aṣṭakāyām' //
1.7.23.[1]	raktavṛṣabhagomayapiṇḍa ity arthaḥ /
1.7.23.[2]	yathā 'syonam iti... śakṛtpiṇḍe'śmānaṃ nidadhāti' //
1.7.24.[1]	samarthavṛṣabhacarma /
1.7.24.[2]	yathā 'paścādagneścarmaṇi haviṣāṃ saṃskāraḥ' //
1.7.25.[1]	jānīyāt /
1.7.25.[2]	yathā 'aśmānaṃ nidadhāti' //
1.7.26.[1]	yatrāplavanam avasecanaṃ ca tatrācamanaṃ bhavati mārjanaṃ ca //
1.7.27.[1]	bandhyaṃ maṇim /
1.7.27.[2]	sampātavantam /
1.7.27.[3]	vāsanaṃ kṛtvā tato badhnāti /
1.7.27.[4]	āplāvayati /
1.7.27.[5]	yānenābhiyāti akṣiṇī āṅkte /
1.7.27.[6]	yathā yat sampātyate tat sarvaṃ prāśya tato bandhanādi karoti //
1.7.28.[1]	samitpuroḍāśacaruvrīhiyavatilādīny abhyādheyāni /
1.7.28.[2]	yajamāno dhūmaṃ bhakṣayati karmasamāptau //
1.7.29.[1]	nityanaimittikakāmyāni karmāṇi snānaṃ kṛtvā prayuñjīta /
1.7.29.[2]	śaciḥ snātvety arthaḥ //
1.7.29.[3]	saptamī kaṇḍikā samāptā //
1.8.1.[1]	yeṣu niśākarmasu tantraṃ teṣvayaṃ dharmaḥ /
1.8.1.[2]	kecit 'snāto'hatavasanaḥ prayuṅkte' iti sarvārthāḥ paribhāṣā manyante /
1.8.1.[3]	yathā 'citrākarmaniśāyāṃ sambhārān sampātavataḥ karoti' /
1.8.1.[4]	samāptā niśākarmaparibhāṣāḥ //
1.8.1.[5]	atha svastyayanaparibhāṣā ucyante
1.8.2-4.[1]	'ye'syāṃ stha' iti sūktena pratidiśaṃ pratyṛcaṃ baliharaṇaṃ karoti /
1.8.2-4.[2]	'prācī dig' iti pratidiśamupatiṣṭhate /
1.8.2-4.[3]	yathā 'uttamena sārūpavatsasya rudrāya trir juhoti' /
1.8.2-4.[4]	tatra havirucchiṣṭena baliharaṇaṃ kuryāt /
1.8.2-4.[5]	samāptāḥ svastyayanaparibhāṣāḥ //
1.8.2-4.[6]	punaḥ sarvārthāḥ paribhāṣā ucyante
1.8.5.[1]	havirucchiṣṭam ājyadhāny udapātraṃ carma maṇḍapadarbhasamidhaḥ śāntyudakabhājanasruksruvādīni deyāni kartre /
1.8.5.[2]	sarvatra dhenur dakṣiṇājyatantre /
1.8.5.[3]	pākatantre pūrṇapātraṃ brahmaṇo dakṣiṇā /
1.8.5.[4]	yat kiñcit tantre praviśati tat sarvam adhikaraṇam ity ucyate //
1.8.5.[5]	nityeṣu nādhikaraṇam asti /
1.8.5.[6]	paradravyeṣu nādhikaraṇam asti /
1.8.5.[7]	yathā nāpitasya kṣaraḥ //
1.8.6.[1]	prokṣaṇācamanaparyukṣaṇādi triḥ kartavyam /
1.8.6.[2]	yathā 'ṛtaṃ tvā satyena pariṣiñcāmi iti saha havirbhiḥ paryukṣya' //
1.8.7.[1]	sūktānāmanantarapaṭhitānāṃ samānānāṃ samuccayaḥ /
1.8.7.[2]	yathā 'mā no vidan adārasṛt svastidā ' iti samuccayaḥ /
1.8.7.[3]	evamanyatrāpi //
1.8.8.[1]	sarvatra śāntikeṣu śāntaṃ sambhāraṃ darbhasamidādi /
1.8.8.[2]	abhicāre raudram āṅgirasaṃ sambhāram //
1.8.9.[1]	sruksruvasamitkāṣṭhādimaṇidravyakāṣṭhāni kartavyāni /
1.8.9.[2]	yat kiṃ ca dravyaṃ ca /
1.8.9.[3]	yathā 'kathaṃ mahe iti mādānakaśṛtaṃ kṣīraudanamaśnāti' /
1.8.9.[4]	'phālacamase sarūpavatsāyāḥ dugdhe' /
1.8.9.[5]	camaso'pi mādānaka eva /
1.8.9.[6]	'kathaṃ mahe' ityuttaramapyanena sūktena karma kuryāt //
1.8.10.[1]	mantradravyasaṃśaye sannidhānaṃ gṛhītavyam /
1.8.10.[2]	yathā lomāni hastiromāṇi yathā 'vidmā śarasya iti pramehaṇaṃ badhnāti' //
1.8.11.[1]	'pra yaccha parśum' iti mantreṇa darbhāhārāya dātraṃ prayacchati /
1.8.11.[2]	'oṣadhīrdāntu parvan' ityupari parvaṇāṃ lūtvā tūṣṇīmāhṛtyottarato'gnerupasādayati //
1.8.12.[1]	'arātīyoḥ' ityṛcolūkhalamusalakāṣṭham /
1.8.12.[2]	anyārthamindhanārtham /
1.8.12.[3]	kāṣṭhatakṣaṇaṃ karoti //
1.8.13.[1]	'yat tvā śikvaḥ' ityṛcā kāṣṭhāni prakṣālayati //
1.8.14.[1]	'yadyatkṛṣṇaḥ' ityṛcā vastreṇa vā hastena volūkhalādīni vimārṣṭi mārjanaṃ karoti pātrāṇām //
1.8.15.[1]	atha śāntavṛkṣā ucyate /
1.8.15.[2]	palāśaḥ prasiddhaḥ /
1.8.15.[3]	udumbaraḥ prasiddhaḥ /
1.8.15.[4]	jambuḥ prasiddhaḥ /
1.8.15.[5]	kāmpīlo mālavake prasiddhaḥ /
1.8.15.[6]	srak mālavake prasiddhaḥ /
1.8.15.[7]	vaṅghaḥ kanyakubje prasiddhaḥ /
1.8.15.[8]	śirīṣo bhojapure vāgāri tyavāṭikāyāṃ prasiddhaḥ /
1.8.15.[9]	sraktyastilakaḥ prasiddhaḥ /
1.8.15.[10]	varaṇo varaṇaka ityānandapure prasiddhaḥ /
1.8.15.[11]	bilvaḥ prasiddhaḥ /
1.8.15.[12]	jaṅgiḍo vārāṇasyāṃ prasiddhaḥ /
1.8.15.[13]	kuṭako mālavake prasiddhaḥ /
1.8.15.[14]	garhyo himavati prasiddhaḥ /
1.8.15.[15]	galāvalastatraiva prasiddhaḥ /
1.8.15.[16]	vetasaḥ prasiddhaḥ /
1.8.15.[17]	śimbalaḥ prasiddhaḥ /
1.8.15.[18]	sipunaḥ kevanikā /
1.8.15.[19]	syandano himavati narmadāyāmātharvaṇikasthāne prasiddhaḥ /
1.8.15.[20]	araṇikā narmadātaṭe prasiddhā /
1.8.15.[21]	aśmayokto'śmantako bhṛgukacche prasiddhaḥ /
1.8.15.[22]	tunyustaindukī /
1.8.15.[23]	pūtudārurdevadāruḥ /
1.8.15.[24]	devadāruś ca vaidyake prasiddhaḥ /
1.8.15.[25]	samāptāḥ śāntavṛkṣāḥ /
1.8.15.[26]	śāntikavṛkṣā ete /
1.8.15.[27]	sruk sruvaḥ samidho nekṣaṇaṃ darviḥ sāmidhenīḥ prādeśamātrīḥ samidho'gnihotrāvasathyāgniṣṭomādiyajñeṣv eteṣāṃ vṛkṣāṇāṃ pātrāṇi śāntikapauṣṭikādiṣu kartavyāni //
1.8.16.[1]	atha śāntauṣadhaya ucyante /
1.8.16.[2]	citiḥ prasiddhā /
1.8.16.[3]	prāyaścittiḥ parvaṇi parvaṇi tasyās trīṇi patrāṇi bhavanti /
1.8.16.[4]	śamī vāpīprasiddhā /
1.8.16.[5]	śamakānandapure viśvāmitrīvāpyāḥ samīpe 'sti /
1.8.16.[6]	savaṃśā śṛgālavaṃśakā gharmolikā /
1.8.16.[7]	śāmyavākā kākajaṅghāsadṛśā /
1.8.16.[8]	talāśā vallī /
1.8.16.[9]	palāśaḥ prasiddhaḥ /
1.8.16.[10]	vāśā vṛṣaka āṭarūṣakaḥ /
1.8.16.[11]	śiṃśapā prasiddhā /
1.8.16.[12]	śimbalaḥ prasiddhaḥ /
1.8.16.[13]	sipunaḥ karī /
1.8.16.[14]	darbhaḥ prasiddhaḥ /
1.8.16.[15]	apāmārgaḥ prasiddhaḥ /
1.8.16.[16]	ākṛtiloṣṭaḥ kṣetramṛttikā /
1.8.16.[17]	valmīkavapā prasiddhā /
1.8.16.[18]	dūrvā prasiddhā /
1.8.16.[19]	sā ca prāntayā grāhyā /
1.8.16.[20]	vrīhiyavau prasiddhau /
1.8.16.[21]	etāḥ sarvāḥ śāntā oṣadhayaḥ śāntyudakādau prayoktavyā /
1.8.16.[22]	etāsāṃ samuccayaḥ /
1.8.16.[23]	etāsām alābhe yavaḥ pratinidhiḥ kārya iti paiṭhīnasiḥ /
1.8.16.[24]	śāntauṣadhikalpaḥ samāptaḥ //
1.8.17.[1]	pramando gendukaḥ /
1.8.17.[2]	uśīraḥ prasiddhaḥ /
1.8.17.[3]	śalalī prasiddhā /
1.8.17.[4]	upadhānaṃ vidyāgandhukam /
1.8.17.[5]	śakadhūmo brāhmaṇaḥ /
1.8.17.[6]	ete jaranto jīrṇā grāhyāḥ /
1.8.17.[7]	yathā 'pramandālaṅkārān sampātavataḥ prayacchati' /
1.8.17.[8]	'uśīrāṇi bhinadmi iti mantroktam' /
1.8.17.[9]	'triḥ śalalyā māsaṃ prāśayati' /
1.8.17.[10]	'sopadhānam āstaraṇam' /
1.8.17.[11]	'śakadhūmaṃ kim adyāhar iti pṛcchati' /
1.8.17.[12]	etāny udāharaṇāni //
1.8.18.[1]	yatra sīsāni tatraitāni sarvāṇi pratyetavyāni /
1.8.18.[2]	sīsaṃ prasiddham /
1.8.18.[3]	nadīsīsaṃ nadīphenam /
1.8.18.[4]	ayorajo lohasaṅghātikā /
1.8.18.[5]	kṛkalāsaśiraḥ prasiddham /
1.8.18.[6]	sīsānāṃ samuccayaḥ /
1.8.18.[7]	yathā 'ye'māvāsyām iti sannahya sīsacūrṇāni bhakte'laṅkāre' udāharaṇam //
1.8.19.[1]	rasakarmaṇy ete rasāḥ pratyetavyāḥ samuccayena /
1.8.19.[2]	yathā 'rasakarmāṇi kurute' //
1.8.20.[1]	vrīhiyavagodhūmāḥ prasiddhāḥ /
1.8.20.[2]	upavāka indrayavaḥ /
1.8.20.[3]	tilaḥ prasiddhaḥ /
1.8.20.[4]	priyaṅgu kaṅguṇikā /
1.8.20.[5]	śyāmākaḥ prasiddhaḥ /
1.8.20.[6]	eteṣāṃ samuccayaḥ /
1.8.20.[7]	yatra maiśradhānyaśabdastatraite pratyetavyāḥ /
1.8.20.[8]	etāni sarvāṇi miśradhānyāni /
1.8.20.[9]	yathā 'maiśradhānyaṃ puroḍāśamanyāśāyāṃ vā nidadhāti' udāharaṇam //
1.8.21.[1]	grahaṇaṃ pratīkagrahaṇam /
1.8.21.[2]	grahaṇamanugrahaṇaṃ tāvadanuvartate yāvat pratīkagrahaṇaṃ dvitīyam /
1.8.21.[3]	yathā 'pūrvasya medhājananāni' ityādyanuvartate tāvadyāvad 'ahaṃ rudrebhiḥ' iti dvitīyamudāharaṇam /
1.8.21.[4]	'brāhmaṇo jajñe vāridam ' iti grahaṇaṃ bhavati /
1.8.21.[5]	agre 'bhūto bhūteṣu ' iti grahaṇāt 'vāridam' ityagrahaṇe'pi grahaṇaṃ bhavati //
1.8.22.[1]	anuṣaṅgo yathārthaṃ sarvatra kartavyaḥ /
1.8.22.[2]	yathā 'vidmā śarasya pitaraṃ parjanyaṃ śatavṛṣṇyam' iti vaidikam /
1.8.22.[3]	laukikamiti bhavati 'kṛtayāmaṃ kaṅkatamavasṛjāmi' iti /
1.8.22.[4]	tathā mīmāṃsāyāmapyanuṣaṅgo 'vākyaparisamāptiḥ sarveṣu tulyayogitvāt' /
1.8.22.[5]	anuṣaṅgaḥ punaruktam ity arthaḥ //
1.8.22.[6]	atha caturgaṇīmahāśāntigaṇāḥ paṭhyante
1.8.23.[1]	iti vāstoṣpatīyo gaṇaḥ /
1.8.23.[2]	sarvatra sūktena prayogo'tharvavede /
1.8.23.[3]	'sūktādi sūktaṃ pratīyāt' iti vacanāt /
1.8.23.[4]	yathā 'vāstoṣpatīyaiḥ kulijakṛṣṭe' //
1.8.24.[1]	yatra mātṛnāmāni tatraitāni pratyetavyāni /
1.8.24.[2]	sarvatra sūktaprayogaḥ yathā 'divyo gandharva iti mātṛnāmabhirjuhuyāt' //
1.8.25.[1]	etāni cātanāni pratyetavyāni /
1.8.25.[2]	sarvāṇi sūktāni /
1.8.25.[3]	'arāyakṣayaṇam' iti tisraḥ /
1.8.25.[4]	aṣṭamī kaṇḍikā //
1.9.1.[1]	sarvāṇi sūktāni pratyetavyāni /
1.9.1.[2]	yatra śāntigaṇas tatrāyaṃ gaṇaḥ pratyetavyaḥ /
1.9.1.[3]	śambhumayobhū 'āpo hi ṣṭhā' 'śaṃ no devī' krameṇa prayogaḥ /
1.9.1.[4]	tathā vyākaraṇe 'alpāctaram' iti pūrvanipātaḥ kṛtaḥ samāse /
1.9.1.[5]	'hiraṇyavarṇāḥ' 'nissālām' iti ṣaḍarcam /
1.9.1.[6]	'ye agnayaḥ' iti saptaḥ /
1.9.1.[7]	'brahma jajñānam' ity ekā /
1.9.1.[8]	'uta devāḥ' iti saptarcaṃ sūktam /
1.9.1.[9]	'agner manvaḥ' iti sapta mṛgārasūktāni gṛhītavyāni /
1.9.1.[10]	prathame dve uttamaṃ ca varjayitvā /
1.9.1.[11]	'śaṃ ca no mayaś ca naḥ' ity ekā /
1.9.1.[12]	'punar maitv indriyam' ity ekā /
1.9.1.[13]	'śivā naḥ' ity ekā /
1.9.1.[14]	'śaṃ no vāto vātu' ity ekā /
1.9.1.[15]	śeṣāṇi sūktāni /
1.9.1.[16]	anena śāntigaṇena śāntyudakaṃ kuryāt /
1.9.1.[17]	yatra śāntis tatraitāni sarvāṇi pratyetavyāni //
1.9.2.[1]	yatra śāntyudakaṃ kriyate tatra 'pṛthivyai śrotrāya' iti tribhir ṛgbhiḥ śāntyudakaṃ śāntyudakamadhye prakṣipet /
1.9.2.[2]	anenaiva kārayitā prokṣaṇācamanādīni pratyṛcaṃ karoti //
1.9.3.[1]	athavā'nena gaṇena śāntyudakaṃ karoti /
1.9.3.[2]	bṛhadgaṇena vā caturgaṇena vā śāntyudakaṃ karoti /
1.9.3.[3]	śantātīyam 'utaḥ devāḥ' iti /
1.9.3.[4]	śeṣāṇi pratīkāni kathitāni /
1.9.3.[5]	eṣa śantātīyo gaṇaḥ /
1.9.3.[6]	yatra śantātīyena prayojanaṃ tatrāyaṃ sarvatra prayoktavyaḥ /
1.9.3.[7]	yathā śantātīyena tilān juhoti //
1.9.4.[1]	yatra śāntyudakaṃ tatra sarvatra pratyāsekaḥ /
1.9.4.[2]	kārayitā prokṣaṇam āsecanam ācamanaṃ karoti //
1.9.5.[1]	iha śāntyudake sarveṣāṃ sūktānāṃ samuccayaḥ /
1.9.5.[2]	anyatra sarvatra yathoktena nyāyena vikalpaḥ /
1.9.5.[3]	iha punargaṇavikalpo na sūktavikalpaḥ //
1.9.6.[1]	ubhayataḥ śāntigaṇasya prārambhe samāptau ca /
1.9.6.[2]	śannodevī sāvitrī ca prayoktavyā /
1.9.6.[3]	samāptau sāvitrī paścāc channodevī karoti /
1.9.6.[4]	tathā ca bhāṣyaṃ sasāvitrīkasya gaṇasya ubhayataḥ śannodevī bhavati //
1.9.6.[5]	atha śāntyudakavidhānam ucyate
1.9.7.[1]	kartā ahatavasano bhūtvā kāṃsyapātre śāntyudakaṃ karoti //
1.9.8.[1]	'atisṛṣṭo apāṃ vṛṣabhaḥ' iti sūktenāpo'tisṛjyāvakaraṃ visarjayati /
1.9.8.[2]	'sarvā imā āpa oṣadhayaḥ' iti pṛṣṭvā /
1.9.8.[3]	kartā brahmāṇaṃ pṛcchati /
1.9.8.[4]	brahmā bravīti 'sarvāḥ' iti /
1.9.8.[5]	cityādibhiḥ sarvābhir auṣadhībhiḥ sarvābhir adbhir gaṅgādinadīsamudrādihradaprabhāsāditīrthebhya āhṛtābhir adbhi śāntyudakaṃ karoti /
1.9.8.[6]	kartā bravīti 'bṛhaspatiprasūtaḥ karavāṇi' iti /
1.9.8.[7]	tato brahmā bravīti 'savitṛprasūtaḥ kurutāṃ bhavān' /
1.9.8.[8]	anujñātaḥ śāntyudakaṃ karoti /
1.9.8.[9]	'śaṃ no devī' ity ṛcā sāvitryā cāmbayoyantigaṇena ca śāntyudakaṃ karoti /
1.9.8.[10]	laghugaṇena bṛhadgaṇena caturgaṇena vā /
1.9.8.[11]	tataḥ sāvitrīśannodevyau /
1.9.8.[12]	tataḥ 'pṛthivyai śrotrāya' iti triḥ pratyāsiñcati /
1.9.8.[13]	śāntyudake śāntyudakaṃ prakṣipati //
1.9.9.[1]	etac chāntyudakaṃ pūrvayā śāntigaṇena kurvīteti gārgyapārthaśravasabhāgalikāṅkāyanoparibabhravakauśikajāṭikāyanakaurupathayaḥ /
1.9.9.[2]	ete śāntyudakaṃ kurvanti //
1.9.10.[1]	ācāryo manyate /
1.9.10.[2]	sarve te kartāro 'vikalpaṃ manyante /
1.9.10.[3]	yatrodakena karma tatra sarvatra śāntyudakaṃ kuryāt /
1.9.10.[4]	ācamanaprokṣaṇāvasecanāplavanādīni sarvāṇi prayojanāni śāntyudakena kāryāṇi /
1.9.10.[5]	yatra paṭhitaṃ tatra kuryāt /
1.9.10.[6]	śāntyudakasya prayojanatritayaṃ kalpapañcake /
1.9.10.[7]	paṭhitaṃ sūtrakāraiś ca śrautasmārteṣu karmasu //
1.9.10.[8]	kārayituḥ prokṣaṇācamanadvitayaṃ sarvadaiva hi /
1.9.10.[9]	agnīnāṃ tu tathā kuryāt śraute smārte dvitīyakam //
1.9.10.[10]	prokṣaṇaṃ vāstuśālāyās tṛtīyaṃ parikīrtitam /
1.9.10.[11]	āplavanāvasecanāni sarvāṇi paṭhitāni ca //
1.9.10.[12]	śāntyudakena kurvīta prayojanair vinā sadā /
1.9.10.[13]	kalpasūtrair na dṛṣṭaṃ yat tadayuktaṃ kadācana //
1.9.10.[14]	yatra punaḥ paṭhitam udakena prayojanaṃ tatra sarvatra karmamadhye kevalaṃ vā kuryāt śāntyartham /
1.9.10.[15]	yatra śāntyudakaṃ tatra kārayitur nityamācamanaṃ prokṣaṇaṃ ca bhavati /
1.9.10.[16]	vāstuprokṣaṇaṃ ca /
1.9.10.[17]	samāptaṃ śāntyudakaṃ karma /
1.9.10.[18]	paribhāṣā samāptā //
1.9.10.[19]	navamī kaṇḍikā //
1.9.10.[20]	tatra bhadraślokaḥ /
1.9.10.[21]	pramāṇaṃ pārvaṇe caiva prakṛtitvāt parīkṣite /
1.9.10.[22]	paribhāṣā ca sarvārthā prathame saṃhitāvidhau //
2.1.1.[1]	medhājananavidhiṃ vakṣyāmaḥ //
2.1.2.[1]	ājyatantramabhyātānāntaṃ kṛtvā 'ye triṣaptāḥ' iti sūktena śukajihvāṃ sampātyābhimantrya puṇyāhānte badhnāti medhākāmaḥ /
2.1.2.[2]	abhyātānādyuttaratantram /
2.1.2.[3]	athavā'bhyātānāntaṃ kṛtvā 'ye triṣaptāḥ' iti sūktena sārijihvāṃ sampātyābhimantrya puṇyāhānte badhnāti medhākāmaḥ /
2.1.2.[4]	abhyātānādyuttaratantram /
2.1.2.[5]	abhyātānāntaṃ kṛtvā 'ye triṣaptāḥ' iti sūktena kṛśajihvāṃ sampātyābhimantrya badhnāti /
2.1.2.[6]	abhyātānādyuttaratantram /
2.1.2.[7]	pratikarma medhākāmo'nuvartate brahmacārisāmpadebhyaḥ karmabhyo yāvat /
2.1.2.[8]	sarvatra karmaṇāṃ vikalpaḥ //
2.1.3.[1]	abhyātānāntaṃ kṛtvā 'ye triṣaptāḥ' iti sūktena śukajihvāṃ sampātyābhimantrya prāśayati /
2.1.3.[2]	tata uttaratantram /
2.1.3.[3]	medhākāmaḥ /
2.1.3.[4]	punastantraṃ kṛtvā 'ye triṣaptāḥ' iti sūktena sārijihvāṃ sampātyābhimantrya prāśayati /
2.1.3.[5]	abhyātānādyuttaratantram /
2.1.3.[6]	medhākāmaḥ /
2.1.3.[7]	abhyātānāntaṃ kṛtvā 'ye triṣaptāḥ' iti sūktena kṛśajihvāṃ sampātyābhimantrya prāśayati /
2.1.3.[8]	śukaḥ prasiddhaḥ /
2.1.3.[9]	sāri saraṇṭikā prasiddhā /
2.1.3.[10]	kṛśo bhāradvājaḥ /
2.1.3.[11]	tata uttaratantram //
2.1.4.[1]	'ye triṣaptāḥ' iti sūktena audumbarasamidha ādadhāti /
2.1.4.[2]	hastahomatvāt tantravikalpaḥ /
2.1.4.[3]	'ye triṣaptāḥ' iti sūktena palāśasamidha ādadhāti /
2.1.4.[4]	tantravikalpaḥ /
2.1.4.[5]	'ye triṣaptāḥ' iti sūktena karkandhūsamidha ādadhāti /
2.1.4.[6]	karkandhū bṛhadbadarī /
2.1.4.[7]	tantravikalpaḥ //
2.1.5.[1]	'ye triṣaptāḥ' iti sūktena vrīhīn āvapati /
2.1.5.[2]	'ye triṣaptāḥ' iti sūktena yavān āvapati /
2.1.5.[3]	'ye triṣaptāḥ' iti sūktena tilānāvapati //
2.1.6.[1]	abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantrya bhakṣayati /
2.1.6.[2]	uttaratantram /
2.1.6.[3]	tantraṃ kṛtvā 'ye triṣaptāḥ' iti sūktena puroḍāśaṃ sampātyābhimantrya bhakṣayati /
2.1.6.[4]	uttaratantram /
2.1.6.[5]	abhyātānānte 'ye triṣaptāḥ' iti sūktena rasān sampātyābhimantrya bhakṣayati /
2.1.6.[6]	uttaratantram /
2.1.6.[7]	rasaprāśanaṃ sarvatra 'tve kratum' ityṛcā kartavyam //
2.1.7.[1]	'ye triṣaptāḥ' iti sūktenopanayanānantaraṃ dvādaśarātramapakvaṃ pakvaṃ vā pratyahaṃ bahubhaikṣyamekatra kṛtvābhimantryopādhyāyāya dadāti //
2.1.8.[1]	'ye triṣaptāḥ' iti sūktena suptasyopādhyāyasya karṇamanumantrayate brahmacārī /
2.1.8.[2]	brahmacāriṇaḥ karṇaṃ vā bālasya karṇaṃ vā pitā vābhimantraṇaṃ kuryāt //
2.1.9.[1]	'ye triṣaptāḥ' iti sūktaṃ yadā yadopādhyāyagṛhaṃ yāti tadā tadā japati brahmacārī //
2.1.10.[1]	abhyātānāntaṃ kṛtvā 'ye triṣaptāḥ' iti sūktena dhānāḥ sarpirmiśrāḥ sarvā juhoti pratyṛcam /
2.1.10.[2]	uttaratantram //
2.1.11.[1]	abhyātānāntaṃ kṛtvā 'ye triṣaptāḥ' iti sūktena tilamiśrā hutvā tataḥ prāśnāti /
2.1.11.[2]	abhyātānādyuttaratantram //
2.1.12-15.[1]	sthaṇḍile'gniṃ kṛtvā purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānāḥ kṛtvā 'ye triṣaptāḥ' iti sūktenānumantrya daṇḍadhānājinaṃ dadātyupādhyāyāya /
2.1.12-15.[2]	abhyātānāntaṃ kṛtvā purastādagneḥ kalmāṣaṃ daṇḍaṃ nihatya paścādagneḥ kṛṣṇājine dhānāḥ kṛtvā 'ye triṣaptāḥ' iti sūktena sakṛjjuhoti daṇḍadhānājinaṃ dadāti /
2.1.12-15.[3]	tata uttaratantram //
2.1.12-15.[4]	jātakarmocyate
2.1.16.[1]	karmavikalpaḥ /
2.1.16.[2]	'ahaṃ rudrebhiḥ' iti sūktena śuklapuṣpaharitapuṣpe piṣṭvābhimantrya hiraṇyaśakalena prāśayati prāk stanagrahaṇāt /
2.1.16.[3]	iti jātakarma /
2.1.16.[4]	śuklapuṣpaharitapuṣpe iti /
2.1.16.[5]	śaṅkhapuṣpikāndhapuṣpiketi prasiddhe /
2.1.16.[6]	'ahaṃ rudrebhiḥ' iti sūktena śaṅkhanābhiṃ pippalīṃ ca piṣṭvābhimantrya prāśayati jātarūpaśakalena prāk stanagrahaṇāt /
2.1.16.[7]	iti jātakarma //
2.1.17.[1]	abhyātānāntaṃ kṛtvā 'ahaṃ rudrebhiḥ' iti sūktena māṇavakaṃ māturutsaṅge kṛtvā tāluni sampātānānayati /
2.1.17.[2]	samyagvacanakāmo medhākāmaśca /
2.1.17.[3]	prathamapravadasya /
2.1.17.[4]	abhyātānādyuttaratantram //
2.1.18.[1]	abhyātānāntaṃ kṛtvā 'ahaṃ rudrebhiḥ' iti sūktena dadhimadhunī ekatrāsādya sampātyābhimantryāśayati /
2.1.18.[2]	abhyātānādyuttaratantram //
2.1.19.[1]	abhyātānāntaṃ kṛtvā 'ahaṃ rudrebhiḥ' iti sūktaṃ brahmacāriṇaṃ vācayati /
2.1.19.[2]	daṇḍapradānaṃ kṛtvopanayane nityaṃ vācanam /
2.1.19.[3]	'ahaṃ rudrebhiḥ' iti śuklapuṣpetyādi pañca karmāṇyāyuṣkāmo'pi karoti /
2.1.19.[4]	'vārṣaśatikaṃ karma' iti vācanāt //
2.1.20.[1]	ājyatantramabhyātānāntaṃ kṛtvā 'tvaṃ no medhe' iti pañcarcena sūktena kṣīraudanaṃ sampātyābhimantrya bhakṣayati /
2.1.20.[2]	abhyātānādyuttaratantram /
2.1.20.[3]	abhyātānāntaṃ kṛtvā 'tvaṃ no medhe' iti sūktena puroḍāśaṃ sampātyābhimantrya bhakṣayati /
2.1.20.[4]	abhyātānādyuttaratantram /
2.1.20.[5]	pūrvatantraṃ kṛtvā 'tvaṃ no medhe' iti sūktena rasān sampātyābhimantrya bhakṣayati /
2.1.20.[6]	'tve kratum' iti /
2.1.20.[7]	tata uttaratantram /
2.1.20.[8]	abhyātānāntaṃ kṛtvā 'dyauśca ma idaṃ pṛthivī ca' ityekayā kṣīraudanaṃ sampātyābhimantrya bhakṣayati /
2.1.20.[9]	abhyātānādyuttaratantram /
2.1.20.[10]	tantraṃ kṛtvā 'dyauśca me' ityṛcā puroḍāśa sampātyābhimantrya bhakṣayati /
2.1.20.[11]	abhyātānādyuttaratantram /
2.1.20.[12]	abhyātānāntaṃ kṛtvā 'dyauśca me' ityṛcā rasān sampātyābhimantrya bhakṣayati /
2.1.20.[13]	abhyātānādyuttaratantram //
2.1.21.[1]	'tvaṃ no medhe' iti sūktenādityamupatiṣṭhate /
2.1.21.[2]	'dyauśca me' ityṛcādityamupatiṣṭhate /
2.1.21.[3]	sarvatra medhākāmaḥ //
2.1.22.[1]	āgrahāyaṇyāṃ paurṇamāsyāṃ tantraṃ kṛtvā 'yadagne tapasā' iti dvābhyāmṛgbhyāṃ raudanaṃ sampātyābhimantrya bhakṣayet /
2.1.22.[2]	abhyātānādyuttaratantram /
2.1.22.[3]	mārgaśīrṣapaurṇamāsyāṃ tantraṃ kṛtvā 'yadagne tapasā' iti dvābhyāṃ puroḍāśaṃ sampātyābhimantrya bhakṣayet /
2.1.22.[4]	abhyātānādyuttaratantram /
2.1.22.[5]	mārgaśīrṣapaurṇamāsyāṃ tantraṃ kṛtvā 'yadagne tapasā' ityṛgbhyāṃ rasān sampātyābhimantrya bhakṣayati /
2.1.22.[6]	uttaratantram //
2.1.23.[1]	'yad agne tapasā' iti dvābhyām agnim upatiṣṭhate mārgaśīrṣapaurṇamāsyām eva //
2.1.24.[1]	'prātaragnim' iti sūktena nidrāṃ tyaktvā mukhaṃ prakṣālayati /
2.1.24.[2]	'girāvaragarāṭeṣu' iti sūktena suptotthāya mukhaṃ vimārṣṭi /
2.1.24.[3]	udakena prakṣālanam /
2.1.24.[4]	'divaspṛthivyāḥ' 'yathā somaḥ prātaḥsavane' iti sūktābhyāṃ suptotthāya mukhaṃ vimārṣṭi /
2.1.24.[5]	hastena prakṣālayati /
2.1.24.[6]	mukhaprakṣālanaṃ varcaskāmo'pi karoti /
2.1.24.[7]	udakābhimantraṇaṃ svayaṃ vā'nyo'pi vā karoti /
2.1.24.[8]	medhāvyekaṃ karma kuryād dve vā sarvāṇi vā /
2.1.24.[9]	sarvatra karmaṇāṃ vikalpaḥ /
2.1.24.[10]	karmabāhulyāt phalabāhulyam /
2.1.24.[11]	abhyāse ca punaḥ karmasiddhiḥ /
2.1.24.[12]	medhākarmāṇi samāptāni //
2.1.24.[13]	prathamā kaṇḍikā //10 //
2.2.1.[1]	paurṇamāsyāṃ nirṛtikarma kṛtvā sakṛt śvo bhūte sāmpadaṃ kurute //
2.2.2.[1]	'ye triṣaptāḥ' iti sūktenaudumbarasamidha ādadhāti /
2.2.2.[2]	hastahomatvāt tantravikalpaḥ /
2.2.2.[3]	ato brahmacārī sampatkāmo'nuvartate /
2.2.2.[4]	'ye triṣaptāḥ' iti sūktena palāśasamidha ādadhāti /
2.2.2.[5]	'ye triṣaptāḥ' iti sūktena bṛhadbadarīsamidha ādadhāti //
2.2.3.[1]	'ye triṣaptāḥ' iti sūktena brahmacārī gṛhādupastaraṇāni tṛṇānyādadhāti //
2.2.4.[1]	'ye triṣaptāḥ' iti sūktenāraṇyapipīlikācchidre medomāṃsamadhuśyāmākaśaratūlānyājyaṃ caitāni dravyāṇi juhoti /
2.2.4.[2]	pañcakṛtvaḥ sūktāvṛttiḥ //
2.2.5.[1]	pañca dravyāṇi chidre hutvā tataḥ saṅgṛhyājyasthālyāṃ kṛtvā grāma āgatyābhyātānāntaṃ kṛtvā 'ye triṣaptāḥ' iti sūktena sthālyāḥ sakṛjjuhoti /
2.2.5.[2]	abhyātānādyuttaratantram //
2.2.6.[1]	'ye triṣaptāḥ' iti sūktenānnamabhimantrya brahmacāriṇo bhojayet /
2.2.6.[2]	bhukte sati 'ye triṣaptāḥ' iti sūktena dhānāḥ tilamiśrā abhimantrya dadāti /
2.2.6.[3]	samāptāni brahmacārisāmpadāni /
2.2.6.[4]	brahmacārisāmpadāni śiṣyasampattirbhavatītyarthaḥ /
2.2.6.[5]	sarvatra karmaṇāṃ vikalpaḥ //
2.2.6.[6]	atha grāmasāmpadakarmocyate
2.2.7.[1]	pūrvedyurnirṛtikarma kṛtvā grāmasāmpadānāmadhikāraḥ //
2.2.8.[1]	'ye triṣaptāḥ' iti sūktenaudumbaratakṣaṇānyādadhāti /
2.2.8.[2]	grāmasampatkāmo'nuvartate /
2.2.8.[3]	ā sarvasampatkāmebhyo yāvat /
2.2.8.[4]	'ye triṣaptāḥ' iti sūktena pālāśatakṣaṇānyādadhāti /
2.2.8.[5]	'ye triṣaptāḥ' iti sūktena karkandhūtakṣaṇānyādadhāti /
2.2.8.[6]	sthūṇāmūlatakṣaṇāni /
2.2.8.[7]	'ye triṣaptāḥ' iti sūktena sabhānāmupastaraṇānyādadhāti //
2.2.9.[1]	'ye triṣaptāḥ' iti sūktenānnamabhimantrya grāmīṇebhyo dadāti //
2.2.10.[1]	'ye triṣaptāḥ' iti sūktena surāmabhimantrya surāpebhyo dadāti /
2.2.10.[2]	samāptāni grāmasāmpadāni /
2.2.10.[3]	karmaṇāṃ vikalpaḥ /
2.2.10.[4]	sarvatra grāmo nāsti /
2.2.10.[5]	sarvatra hastahome vā tantram /
2.2.10.[6]	grāmaśabdaḥ samūhavacanaḥ /
2.2.10.[7]	grāmo vā pattanaṃ vā nagaraṃ vā durgāṅgaṃ sarvaṃ grāmaśabdenocyate /
2.2.10.[8]	grāmakāmo yadā bhavati tadā grāmasāmpadaṃ kuruta ityarthaḥ //
2.2.10.[9]	atha sarvasāmpadānāṃ vidhiṃ vakṣyāmaḥ
2.2.11.[1]	paurṇamāsyāṃ rātrau nirṛtikarma kṛtvā śvo bhūte karmaprayogaḥ /
2.2.11.[2]	'ye triṣaptāḥ' iti sūktenaudumbarasamidha ādadhāti /
2.2.11.[3]	sarvasampatkāmo'nuvartate /
2.2.11.[4]	ā sāmmanasebhyaḥ karmabhyo yāvat /
2.2.11.[5]	'ye triṣaptāḥ' iti sūktena pālāśasamidha ādadhāti /
2.2.11.[6]	'ye triṣaptāḥ' iti sūktena bṛhadbadarīsamidha ādadhāti /
2.2.11.[7]	'ye triṣaptāḥ' iti sūktena vrīhināvapati /
2.2.11.[8]	'ye triṣaptāḥ' iti sūktena yavānāvapati /
2.2.11.[9]	'ye triṣaptāḥ' iti sūktena tilānāvapati /
2.2.11.[10]	sarvaphalakāmaḥ /
2.2.11.[11]	abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantrya bhakṣayati /
2.2.11.[12]	tata uttaratantram /
2.2.11.[13]	abhyātānāntaṃ kṛtvā 'ye triṣaptāḥ' iti sūktena puroḍāśaṃ sampātyābhimantrya bhakṣayati /
2.2.11.[14]	tata uttaratantram /
2.2.11.[15]	abhyātānāntaṃ kṛtvā 'ye triṣaptāḥ' iti sūktena rasān sampātyābhimantrya bhakṣayati /
2.2.11.[16]	'tve kratum iti rasaprāśanī' /
2.2.11.[17]	tata uttaratantram //
2.2.12.[1]	'ye triṣaptāḥ' iti sūktena trirahani madhya agniṃ prajvālayati sarvakāmaḥ //
2.2.13.[1]	'ye triṣaptāḥ' iti sūktenāgnimupatiṣṭhate trikālam //
2.2.14.[1]	abhyātānāntaṃ kṛtvā 'ye triṣaptāḥ' iti sūktena savyāt pāṇimadhyād rudhiraṃ rasamiśritaṃ kṛtvā sampātyābhimantryāśnāti /
2.2.14.[2]	tata uttaram //
2.2.15.[1]	ājyatantramabhyātānāntaṃ kṛtvā 'ye triṣaptāḥ' iti sūktena pṛśnimanthaḥ //
2.2.16-18.[1]	maiśradhānye mantha opyaivaṃ pṛśnimanthaḥ /
2.2.16-18.[2]	pṛśnimanthaṃ maiśradhānyaṃ ca dadhimadhumiśraṃ kṛtvā sampātyābhimantryāśnāti /
2.2.16-18.[3]	abhyātānādyuttaratantram /
2.2.16-18.[4]	samāptaḥ pṛśnimanthaḥ //
2.2.19.[1]	ājyatantraṃ kṛtvā 'asmin vasu' iti sūktena yugmakṛṣṇalaṃ hiraṇyamaṇiṃ kṛtvā trayodaśyādayastisro dadhimadhuni vāsayitvā sampātyābhimantrya badhnāti /
2.2.19.[2]	taddadhimadhu prāśayati /
2.2.19.[3]	tata uttaratantram /
2.2.19.[4]	tantraṃ kṛtvā 'yadābadhnan' iti sūktena yugmakṛṣṇalaṃ suvarṇamaṇiṃ vāsitaṃ sampātyābhimantrya puṇyāhānte badhnāti /
2.2.19.[5]	dadhimadhuprāśanam /
2.2.19.[6]	tata uttaratantram /
2.2.19.[7]	tantraṃ kṛtvā 'nava prāṇān' iti sūktena yugmakṛṣṇalaṃ suvarṇamaṇiṃ vāsitaṃ sampātyābhimantrya badhnāti /
2.2.19.[8]	prāśanam /
2.2.19.[9]	abhyātānādyuttaratantram //
2.2.20.[1]	ājyatantraṃ kṛtvā sārūpavatsa odane puruṣākṛtimālikhya dvādaśarātraṃ 'asmin vasu' iti sūktena pratyahaṃ sampātya dvādaśe'hanyabhimantryānabhimukhamaśnāti /
2.2.20.[2]	abhyātānādyuttaratantram /
2.2.20.[3]	prathame'hani tantraṃ kṛtvā 'yadā badhnan' iti sūktena sārūpavatsaṃ puruṣagātraṃ dvādaśarātraṃ sampātavantaṃ kṛtvābhimantryānabhimukhamaśnāti /
2.2.20.[4]	tata uttaratantram /
2.2.20.[5]	prathame divase tantraṃ kṛtvā 'nava prāṇān' iti sūktena sārūpavatsaṃ puruṣagātraṃ dvādaśarātraṃ sampātavantaṃ kṛtvābhimantryānabhimukhamaśnāti /
2.2.20.[6]	tata uttaratantram /
2.2.20.[7]	dvitīyā kaṇḍikā //11 //
2.3.1.[1]	abhyātānāntaṃ kṛtvā 'kathaṃ mahe' iti sūktena mādānakakāṣṭhaśṛtaṃ kṣīraudanaṃ sampātyābhimantryāśnāti /
2.3.1.[2]	tata uttaratantram //
2.3.2.[1]	abhyātānāntaṃ kṛtvā 'kathaṃ mahe' iti sūktena camase sarūpavatsāyā dugdhe vrīhiyavāvavadhāya mūrcchayitvā madhvāsicya sampātyābhimantryāśayati /
2.3.2.[2]	tata uttaratantram //
2.3.3.[1]	tantraṃ kṛtvā 'pṛthivyai śrotrāya' iti sūktenājyaṃ juhoti /
2.3.3.[2]	abhyātānādyuttaratantram //
2.3.4.[1]	'vatso virājaḥ' ityṛcaudumbarasamidha ādadhāti /
2.3.4.[2]	'vatso virājaḥ' ityṛcā pālāśasamidha ādadhāti /
2.3.4.[3]	'vatso virājaḥ' ityṛcā bṛhadbadarīsamidha ādadhāti /
2.3.4.[4]	abhyātānādyuttaratantram /
2.3.4.[5]	'vatso virājaḥ' ityṛcā vrīhīnāvapati /
2.3.4.[6]	abhyātānāntaṃ kṛtvā 'vatso virājaḥ' ityṛcā yavānāvapati /
2.3.4.[7]	'vatso virājaḥ' ityṛcā tilānāvapati /
2.3.4.[8]	abhyātānāntaṃ kṛtvā 'vatso virājaḥ' ityṛcā kṣīraudanaṃ sampātyābhimantryāśnāti /
2.3.4.[9]	tata uttaratantram /
2.3.4.[10]	abhyātānāntaṃ kṛtvā 'vatso virājaḥ' ityṛcā puroḍāśaṃ sampātyābhimantryāśnāti /
2.3.4.[11]	abhyātānādyuttaratantram /
2.3.4.[12]	abhyātānāntaṃ kṛtvā 'vatso virājaḥ' ityṛcā rasān sampātyābhimantryāśnāti /
2.3.4.[13]	uttaratantram /
2.3.4.[14]	'vatso virājaḥ' ityṛcā trikālamahanyagniṃ prajvālayati /
2.3.4.[15]	'vatso virājaḥ' ityṛcā trikālamagnimupatiṣṭhate /
2.3.4.[16]	abhyātānāntaṃ kṛtvā 'vatso virājaḥ' ityṛcā savyāt pāṇihṛdayāllohitaṃ rasamiśritaṃ sampātyābhimantryāśnāti /
2.3.4.[17]	abhyātānādyuttaratantram /
2.3.4.[18]	abhyātānāntaṃ kṛtvā 'vatso virājaḥ' ityṛcā pṛśnimantho jihvāyā ādi maiśradhānye mantha opya dadhimadhumiśritaṃ kṛtvā sampātyābhimantryāśnāti /
2.3.4.[19]	abhyātānādyuttaratantram /
2.3.4.[20]	sarvasāmpadāni karmāṇi samāptāni /
2.3.4.[21]	sarvatra karmaṇāṃ vikalpaḥ /
2.3.4.[22]	sarvakāma ityarthaḥ /
2.3.4.[23]	sarvasāmpadāni putrapaśudhanadhānyaprajāpatnījayavijayalābhalakṣmīaśvahastinarayānāarāmagrāmagṛhakpataḍāgavāpīvedapāṭhakalpapāṭhavedārthajñānamīmāṃsājñānavyākaraṇajñānasūtrajñāna āvasathyāgnitretāgnikāmajyotiṣṭhomakāmasatrakāma dharmārthakāmaviśeṣeṣu /
2.3.4.[24]	pareṣu śatruṣu uccāṭanavaśīkaraṇagṛhakalahotpattividveṣaṇastambhanādijaturasāyanadhātuvādādirasastrībhogādikāmamedhyavastuvṛṣabhābhicārasvastyayanāyuṣyacaturaṅgabalapuṣṭidevatājñānādisampada iti /
2.3.4.[25]	anekakāmasampada ucyante /
2.3.4.[26]	sampado'pūrvalābha iti /
2.3.4.[27]	sarvatra karmaṇāṃ kramo nāsti /
2.3.4.[28]	sarvatra vikalpaḥ /
2.3.4.[29]	phalārthinaḥ abhyāsena punaḥpunaḥ kriyābhyāsena karmasiddhiḥ /
2.3.4.[30]	kāmānantyāt kāmānāṃ parigaṇanaṃ kṛtam /
2.3.4.[31]	sarvasāmpadānīti loka anekakāmasampadityucyate /
2.3.4.[32]	dhanaviśeṣakāmāḥ /
2.3.4.[33]	putraviśeṣakāmāḥ /
2.3.4.[34]	kapilavarṇagauravarṇaputrā evaṃvidhaṃ bhavatīti /
2.3.4.[35]	karmaṇāṃ kramo'pi nāsti tantreṇa karma paṭhitam /
2.3.4.[36]	sāmpadasya karmapaddhatiḥ samāptā //
2.3.4.[37]	sāmmanasyānāṃ karmaṇāṃ vidhiṃ vakṣyāmaḥ
2.3.5-6.[1]	ājyatantramabhyātānāntaṃ kṛtvā 'sahṛdayaṃ sāmmanasyam' iti sūktenodakulijamudakumbhaṃ sampātya grāmapārśve bhrāmayitvā madhye ninayati /
2.3.5-6.[2]	tata uttaratantram /
2.3.5-6.[3]	sāmmanasyādhikāra ā varcasyebhyaḥ karmabhyo yāvat /
2.3.5-6.[4]	tantraṃ kṛtvā 'tadū ṣu te' ityṛcā kumbhaṃ sampātya grāmapārśve bhrāmayitvā madhye ninayati /
2.3.5-6.[5]	tata uttaratantram /
2.3.5-6.[6]	abhyātānāntaṃ kṛtvā 'saṃ jānīdhvam' iti sūktena kumbhaṃ sampātya taṃ ghaṭaṃ gṛhītvā grāmapārśve bhrāmayitvā madhye ninayati /
2.3.5-6.[7]	abhyātānādyuttaratantram /
2.3.5-6.[8]	abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāmudakumbhaṃ sampātya grāmaṃ parihṛtya madhye ninayati /
2.3.5-6.[9]	tata uttaratantram /
2.3.5-6.[10]	anena sūktena jñātiputrasya sāmmanasyaṃ kriyate /
2.3.5-6.[11]	yāvajjīvaṃ sajātānāṃ sagotrāṇāṃ sāmmanasyaṃ bhavati /
2.3.5-6.[12]	tantraṃ kṛtvā 'saṃ vo manāṃsi' iti tisṛbhirṛgbhirudakumbhaṃ sampātya grāmaṃ parihṛtya madhye ninayati /
2.3.5-6.[13]	abhyātānādyuttaratantram /
2.3.5-6.[14]	ājyatantraṃ kṛtvā 'sañjñānaṃ naḥ' iti dvābhyāmṛgbhyāmudakulijaṃ sampātya grāmaṃ parihṛtya madhye ninayati /
2.3.5-6.[15]	tata uttaratantram //
2.3.7.[1]	abhyātānāntaṃ kṛtvā 'sahṛdayam' iti sūktena surākulijaṃ sampātitaṃ kṛtvā grāmaṃ parihṛtya madhye ninayati /
2.3.7.[2]	tata uttaratantram /
2.3.7.[3]	abhyātānāntaṃ kṛtvā 'tadū ṣu te' ityṛcā surākulijaṃ sampātitaṃ kṛtvā grāmaṃ parihṛtya madhye ninayati /
2.3.7.[4]	tata uttaratantram /
2.3.7.[5]	abhyātānāntaṃ kṛtvā 'saṃ jānīdhvam' iti sūktena surākulijaṃ sampātitaṃ kṛtvā grāmaṃ parihṛtya madhye ninayati /
2.3.7.[6]	tata uttaratantram /
2.3.7.[7]	abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ surākulijaṃ sampātavantaṃ kṛtvā grāmaṃ parihṛtya madhye ninayati /
2.3.7.[8]	tata uttaratantram /
2.3.7.[9]	abhyātānāntaṃ kṛtvā 'saṃ vo manāṃsi' iti tisṛbhir ṛgbhiḥ surākulijaṃ sampātavantaṃ kṛtvā grāmaṃ parihṛtya madhye ninayati /
2.3.7.[10]	tata uttaratantram /
2.3.7.[11]	ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ surākulijaṃ sampātavantaṃ kṛtvā grāmaṃ parihṛtya madhye ninayati /
2.3.7.[12]	tata uttaratantram //
2.3.8.[1]	abhyātānāntaṃ kṛtvā 'sahṛdayam' iti sūktena trivarṣavatsikāyāḥ śuktāni piśitāni māṃsāni sampātyābhimantryāśayati /
2.3.8.[2]	abhyātānādyuttaratantram /
2.3.8.[3]	ājyatantramabhyātānāntaṃ kṛtvā 'tadū ṣu te' ityṛcāmlena rasena siktāni māṃsāni sampātyābhimantryāśayati /
2.3.8.[4]	abhyātānādyuttaratantram /
2.3.8.[5]	abhyātānāntaṃ kṛtvā 'saṃ jānīdhvam' iti sūktena śuktāni māṃsāni sampātyābhimantryāśayati /
2.3.8.[6]	tata uttaratantram /
2.3.8.[7]	ājyatantraṃ kṛtvā 'eha yātu' 'saṃ vaḥ pṛcyantām' iti sūktābhyāṃ traihāyaṇyā vatsataryāḥ śuktāni māṃsāni sampātyābhimantryāśayati /
2.3.8.[8]	tata uttaratantram /
2.3.8.[9]	ājyatantraṃ kṛtvā 'saṃ vo manāṃsi' iti sūktena śuktāni māṃsāni sampātyābhimantryāśayati /
2.3.8.[10]	uttaratantram /
2.3.8.[11]	ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ traihāyaṇyā vatsataryā śuktāni māṃsāni sampātyābhimantryāśayati /
2.3.8.[12]	tata uttaratantram //
2.3.9.[1]	ājyatantraṃ kṛtvā 'sahṛdayam' iti sūktena bhaktaṃ sampātyābhimantryāśayati /
2.3.9.[2]	tata uttaratantram /
2.3.9.[3]	tantraṃ kṛtvā 'tad ū ṣu te' ity ekayā bhaktaṃ sampātyābhimantryāśayati /
2.3.9.[4]	tata uttaratantram /
2.3.9.[5]	ājyatantraṃ kṛtvā 'saṃ jānīdhvam' iti sūktena bhaktaṃ sampātyābhimantryāśayati /
2.3.9.[6]	abhyātānādyuttaratantram /
2.3.9.[7]	tantraṃ kṛtvā 'eha yātu' 'saṃ vaḥ pṛcyantām' iti sūktābhyāṃ bhaktaṃ sampātyābhimantryāśayati /
2.3.9.[8]	abhyātānādyuttaratantram /
2.3.9.[9]	abhyātānāntaṃ kṛtvā 'saṃ vo manāṃsi' iti tisṛbhirṛgbhibhaktaṃ sampātyābhimantryāśayati /
2.3.9.[10]	tata uttaratantram /
2.3.9.[11]	vedyāditantraṃ kṛtvā 'sañjñānaṃ naḥ' iti dvābhyāṃ bhaktaṃ sampātyābhimantryāśayati /
2.3.9.[12]	tata uttaratantram /
2.3.9.[13]	brāhmaṇatarpaṇam /
2.3.9.[14]	abhyātānāntaṃ kṛtvā 'sahṛdayam' iti sūktena surāṃ sampātyābhimantrya prayacchati /
2.3.9.[15]	sāmmanasyebhyaḥ puruṣebhyastraivarṇikebhyaḥ /
2.3.9.[16]	abhyātānādyuttaratantram /
2.3.9.[17]	ājyatantraṃ kṛtvā 'tadū ṣu te' ityekayā surāṃ sampātyābhimantrya prayacchati /
2.3.9.[18]	tata uttaratantraṃ tantraṃ kṛtvā 'saṃ jānīdhvam' iti sūktena surāṃ sampātyābhimantrya prayacchati /
2.3.9.[19]	tata uttaratantram /
2.3.9.[20]	abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ surāṃ sampātyābhimantrya prayacchati /
2.3.9.[21]	tata uttaratantram /
2.3.9.[22]	ājyatantraṃ kṛtvā 'saṃ vo manāṃsi' iti tṛcena sūktena surāṃ sampātyābhimantrya prayacchati /
2.3.9.[23]	tata uttaratantram /
2.3.9.[24]	ājyatantraṃ kṛtvā 'sañjñānaṃ naḥ' iti dvābhyāmṛgbhyāṃ surāṃ sampātyābhimantrya prayacchati /
2.3.9.[25]	tata uttaratantram /
2.3.9.[26]	ājyatantraṃ kṛtvā 'sahṛdayam' iti sūktena prapodakaṃ sampātyābhimantrya pāyayet /
2.3.9.[27]	tata uttaratantram /
2.3.9.[28]	ājyatantraṃ kṛtvā 'tadū ṣu te' ityekayā prapodakaṃ sampātyābhimantrya pāyayet /
2.3.9.[29]	tata uttaratantram ājyatantraṃ kṛtvā 'saṃ jānīdhvam' iti sūktena prapodakaṃ sampātyābhimantrya pāyayet /
2.3.9.[30]	tata uttaratantram /
2.3.9.[31]	abhyātānāntaṃ kṛtvā 'eha yātu' 'saṃ vaḥ pṛcyantām' iti sūktābhyāṃ prapodakaṃ sampātyābhimantrya pāyayet /
2.3.9.[32]	tata uttaratantram /
2.3.9.[33]	tantraṃ kṛtvā 'saṃ vo manāṃsi' iti tṛcena prapodakaṃ sampātyābhimantrya pāyayet /
2.3.9.[34]	tata uttaratantram /
2.3.9.[35]	tantraṃ kṛtvā 'sañjñānaṃ naḥ' iti dvābhyāṃ prapodakaṃ sampātyābhimantrya pāyayet /
2.3.9.[36]	abhyātānādyuttaratantram /
2.3.9.[37]	sāmmanasyāni samāptāni /
2.3.9.[38]	yena saha sāmmanasyaṃ karoti tasya bhaktādīni dadāti /
2.3.9.[39]	karmaṇāṃ vikalpaḥ /
2.3.9.[40]	yena saha sāmmanasyaṃ kartumicchati tasya karma karoti /
2.3.9.[41]	surādi śūdrāya dadāti /
2.3.9.[42]	māṃsāni cāṇḍālebhyaḥ /
2.3.9.[43]	kiñca yena sahaikacittakaraṇaṃ sāmmanasyamityucyate /
2.3.9.[44]	vaśīkaraṇamityarthaḥ /
2.3.9.[45]	brāhmaṇastrīśūdracāṇḍālādīnāṃ nāsti jātiniyamaḥ /
2.3.9.[46]	nāpi saṅkhyāniyamaḥ /
2.3.9.[47]	bahūnāmapi bhavati /
2.3.9.[48]	vaśīkaraṇaṃ sāmmanasyamityucyate /
2.3.9.[49]	iti vaśīkaraṇamiti sāmmanasyam /
2.3.9.[50]	sāmmanasyakarmapaddhatiḥ samāptā //
2.3.9.[51]	atha varcasyavidhiṃ vakṣyāmaḥ
2.3.10-11.[1]	'ye triṣaptāḥ' iti sūktenaudumbarasamidha ādadhāti /
2.3.10-11.[2]	sarvatra varcaskāmo'nuvartate ā rājakarmabhyo yāvat /
2.3.10-11.[3]	'ye triṣaptāḥ' iti sūktena pālāśasamidha ādadhāti /
2.3.10-11.[4]	tejaskāmaḥ /
2.3.10-11.[5]	'ye triṣaptāḥ' iti sūktena bṛhadbadarīsamidha ādadhāti /
2.3.10-11.[6]	'ye triṣaptāḥ' iti sūktena vrīhīn āvapati /
2.3.10-11.[7]	'ye triṣaptāḥ' iti sūktena yavānāvapati /
2.3.10-11.[8]	'ye triṣaptāḥ' iti sūktena tilānāvapati /
2.3.10-11.[9]	tejaskāmaḥ /
2.3.10-11.[10]	abhyātānāntaṃ kṛtvā 'ye triṣaptāḥ' iti sūktena kṣīraudanaṃ sampātyābhimantryāśnāti /
2.3.10-11.[11]	tata uttaratantram /
2.3.10-11.[12]	varcaskāmaḥ /
2.3.10-11.[13]	abhyātānāntaṃ kṛtvā 'ye triṣaptāḥ' iti sūktena puroḍāśaṃ sampātyābhimantryāśnāti /
2.3.10-11.[14]	abhyātānādyuttarataram /
2.3.10-11.[15]	tantraṃ kṛtvā 'ye triṣaptāḥ' iti sūktena rasān sampātyābhimantryāśnāti /
2.3.10-11.[16]	abhyātānādyuttaratantram /
2.3.10-11.[17]	'mamāgne varcaḥ' iti sūktenaudumbarasamidha ādadhāti /
2.3.10-11.[18]	'mamāgne varcaḥ' iti sūktena pālāśasamidha ādadhāti /
2.3.10-11.[19]	'mamāgne varcaḥ' iti sūktena bṛhadbadarīsamidha ādadhāti /
2.3.10-11.[20]	'mamāgne varcaḥ' iti sūktena vrīhīnāvapati /
2.3.10-11.[21]	'mamāgne varcaḥ' iti sūktena yavānāvapati /
2.3.10-11.[22]	'mamāgne varcaḥ' iti sūktena tilānāvapati /
2.3.10-11.[23]	abhyātānāntaṃ kṛtvā 'mamāgne varcaḥ' iti sūktena kṣīraudanaṃ sampātyābhimantryāśnāti /
2.3.10-11.[24]	abhyātānādyuttaratantram /
2.3.10-11.[25]	tantraṃ kṛtvā 'mamāgne varcaḥ' iti sūktena puroḍāśaṃ sampātyābhimantryāśnāti /
2.3.10-11.[26]	abhyātānādyuttaratantram /
2.3.10-11.[27]	tantraṃ kṛtvā 'mamāgne varcaḥ' iti sūktena rasān sampātyābhimantryāśnāti /
2.3.10-11.[28]	uttaratantram //
2.3.10-11.[29]	atha kumārīvarcasyamucyate
2.3.12.[1]	'ye triṣaptāḥ' iti sūktena kumāryā dakṣiṇamūrumabhimantrayate /
2.3.12.[2]	'mamāgne varcaḥ' iti sūktena kumāryā dakṣiṇamūrumabhimantrayate /
2.3.12.[3]	kumārī rūpavatī varcasvinī bhartṛgṛhe pradhānā bhavati /
2.3.12.[4]	tasyā idaṃ karma kriyate //
2.3.13.[1]	abhyātānāntaṃ kṛtvā 'ye triṣaptāḥ' iti sūktena vapāṃ kṛttvānīya juhoti /
2.3.13.[2]	abhyātānādyuttaratantram /
2.3.13.[3]	tantraṃ kṛtvā 'mamāgne varcaḥ' iti sūktena vapāṃ kṛttvānīya juhoti /
2.3.13.[4]	uttaratantram //
2.3.14.[1]	'ye triṣaptāḥ' iti sūktenāgnimupatiṣṭhate /
2.3.14.[2]	'mamāgne varcaḥ' iti sūktenāgnimupatiṣṭhate /
2.3.14.[3]	varcaskāmaḥ //
2.3.15.[1]	abhyātānāntaṃ kṛtvā 'prātaragnim' iti sūktena dadhimadhunī sampātyābhimantryāśayati /
2.3.15.[2]	tata uttaratantram /
2.3.15.[3]	ājyatantraṃ kṛtvā 'girāvaragarāṭeṣu' iti sūktena dadhimadhunī ekatra kṛtvā sampātyābhimantryāśayati /
2.3.15.[4]	abhyātānādyuttaratantram /
2.3.15.[5]	tantraṃ kṛtvā 'divaspṛthivyāḥ' ityarthasūktena dadhimadhunī ekatra kṛtvā sampātyābhimantryāśayati /
2.3.15.[6]	abhyātānādyuttaratantram //
2.3.15.[7]	atha kṣatriyavarcasyamucyate
2.3.16.[1]	abhyātānāntaṃ kṛtvā 'prātaragnim' iti sūktena dadhimadhu bhaktamiśritaṃ kṛtvā sampātyābhimantryāśayati kṣatriyam /
2.3.16.[2]	tata uttaratantram /
2.3.16.[3]	tejaskāmaḥ /
2.3.16.[4]	tantraṃ kṛtvā 'girāvaragarāṭeṣu' iti sūktena dadhimadhu bhaktamiśritaṃ kṛtvā sampātyābhimantryāśayati kṣatriyam /
2.3.16.[5]	tata uttaratantram /
2.3.16.[6]	tejaskāmaḥ /
2.3.16.[7]	tantraṃ kṛtvā 'divaspṛthivyāḥ' ityarthasūktena dadhimadhu bhaktamiśritaṃ kṛtvā sampātyābhimantryāśayati kṣatriyam /
2.3.16.[8]	vacaskāmaḥ /
2.3.16.[9]	tata uttaratantram //
2.3.16.[10]	atha vaiśyaśūdrādivarcasyamucyate /
2.3.16.[11]	abhyātānāntaṃ kṛtvā 'prātaragnim' iti sūktena bhaktaṃ sampātyābhimantryāśayati vaiśyaśūdram /
2.3.16.[12]	tata uttaratantram /
2.3.16.[13]	abhyātānāntaṃ kṛtvā 'girāvaragarāṭeṣu' iti sūktena bhaktaṃ sampātyābhimantryāśayati vaiśyān śūdrān anulomajāṃśca /
2.3.16.[14]	tata uttaratantram /
2.3.16.[15]	tantraṃ kṛtvā 'divaspṛthivyāḥ' ityarthasūktena bhaktaṃ sampātyābhimantryāśayati /
2.3.16.[16]	vaiśyaśūdrādīn /
2.3.16.[17]	tata uttaratantram /
2.3.16.[18]	tejaskāmaḥ /
2.3.16.[19]	tṛtīyā kaṇḍikā //
2.4.1.[1]	'hastivarcasam' iti sūktena hastinaṃ dṛṣṭvā upatiṣṭhate /
2.4.1.[2]	tejaskāmaḥ //
2.4.2.[1]	abhyātānāntaṃ kṛtvā 'hastivarcasam' iti sūktena hastidantamaṇiṃ sampātyābhimantrya badhnāti /
2.4.2.[2]	abhyātānādyuttaram /
2.4.2.[3]	sarvatra varcasyādhikāro'nuvartate //
2.4.3.[1]	abhyātānāntaṃ kṛtvā 'hastivarcasam' iti sūktena hastilomāni jatunā lākṣārasena sandihya hiraṇyena veṣṭayitvā sampātyābhimantrya badhnāti /
2.4.3.[2]	tata uttaratantram //
2.4.4.[1]	abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ snātakanābhilomāni lākṣāhiraṇyena veṣṭayitvā sampātyābhimantrya puṇyāhānte badhnāti /
2.4.4.[2]	tata uttaratantram /
2.4.4.[3]	tantraṃ kṛtvā 'siṃhe vyāghre' 'yaśo haviḥ' iti sūktābhyāṃ siṃhanābhilomāni lākṣāhiraṇyena veṣṭayitvā sampātyābhimantrya badhnāti /
2.4.4.[4]	tata uttaratantram /
2.4.4.[5]	tantraṃ kṛtvā 'siṃhe vyāghre' 'yaśo haviḥ' iti sūktābhyāṃ vyāghranābhilomāni lākṣāhiraṇyena veṣṭayitvā sampātyābhimantrya badhnāti /
2.4.4.[6]	tata uttaratantram /
2.4.4.[7]	tantraṃ kṛtvā 'siṃhe vyāghre' 'yaśo haviḥ' iti sūktābhyāṃ ajanābhilomāni lākṣāhiraṇyena veṣṭayitvā sampātyābhimantrya badhnāti /
2.4.4.[8]	tata uttaratantram /
2.4.4.[9]	abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ kṛṣṇanābhilomāni gṛhītvā jatunā sandihya jātarūpeṇāpidhāpya sampātyābhimantrya badhnāti /
2.4.4.[10]	tata uttaratantram /
2.4.4.[11]	abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ vṛṣabhanābhiromāṇi lākṣāhiraṇyena veṣṭayitvā sampātyābhimantrya badhnāti /
2.4.4.[12]	abhyātānādyuttaratantram /
2.4.4.[13]	abhyātānāntaṃ kṛtvā 'siṃhe vyāghre' 'yaśo haviḥ' iti sūktābhyāṃ rājñānnābhiromāṇi lākṣāhiraṇyena veṣṭayitvā sampātyābhimantrya badhnāti /
2.4.4.[14]	tata uttaratantram //
2.4.5.[1]	ājyatantraṃ kṛtvā 'siṃhe vyāghre' 'yaśo haviḥ' iti sūktābhyāṃ pālāśādidaśavṛkṣaśakalāni lākṣāhiraṇyena veṣṭayitvā sampātyābhimantrya badhnāti /
2.4.5.[2]	tata uttaratantram /
2.4.5.[3]	kecit vṛkṣavikalpaṃ manyante //
2.4.6.[1]	etayoḥ sūktayoḥ sthāne sūktena vikalpaḥ /
2.4.6.[2]	'prātaragnim' 'girāvaragarāṭeṣu' 'divaspṛthivyāḥ' iti tribhiḥ pratīkaiḥ snātakādisaptamarmāṇi sthālīpāke dattvā tantre sampātyābhimantryāśnāti /
2.4.6.[3]	uttaratantram /
2.4.6.[4]	sthālīpāke ca idaṃ karma kṣatriyādīnām /
2.4.6.[5]	na brāhmaṇasya /
2.4.6.[6]	sthālīpākaṃ kevalaṃ kuryāt //
2.4.7-8.[1]	varcaskāmaḥ /
2.4.7-8.[2]	abhyātānāntaṃ kṛtvā 'prātaragnim' iti sūktena snātakanābhimaṇiṃ lākṣāhiraṇyena veṣṭitaṃ sampātyābhimantrya badhnāti /
2.4.7-8.[3]	udañci havirucchiṣṭāntaṃ samānam /
2.4.7-8.[4]	tantre 'prātaragnim' iti sūktena siṃharomamaṇiṃ saṃskṛtya badhnāti /
2.4.7-8.[5]	barhirlavanādi tantraṃ kṛtvā 'prātaragnim' iti sūktena vyāghranābhiromamaṇiṃ lākṣāhiraṇyena veṣṭitaṃ kṛtvā sampātyābhimantrya puṇyāhānte badhnāti /
2.4.7-8.[6]	uttaratantram /
2.4.7-8.[7]	pūrvatantraṃ kṛtvā 'prātaragnim' iti sūktenājanābhiromamaṇiṃ lākṣāhiraṇyena veṣṭitaṃ sampātyābhimantrya badhnāti /
2.4.7-8.[8]	abhyātānādyuttaratantram /
2.4.7-8.[9]	tantraṃ kṛtvā 'prātaragnim' iti sūktena kṛṣṇanābhiromamaṇiṃ lākṣāhiraṇyena veṣṭitaṃ sampātyābhimantrya badhnāti /
2.4.7-8.[10]	abhyātānādyuttaratantram /
2.4.7-8.[11]	tantraṃ kṛtvā 'prātaragnim' iti sūktena vṛṣabhanābhiromamaṇiṃ lākṣāhiraṇyena veṣṭitaṃ sampātyābhimantrya badhnāti /
2.4.7-8.[12]	uttaratantram /
2.4.7-8.[13]	abhyātānāntaṃ kṛtvā 'prātaragnim' iti sūktena rājñāṃ nābhiromamaṇiṃ sampātya lākṣāhiraṇyena veṣṭitaṃ kṛtvābhimantrya badhnāti /
2.4.7-8.[14]	abhyātānādyuttaratantram /
2.4.7-8.[15]	ājyatantraṃ kṛtvā 'girāvaragarāṭeṣu' iti sūktena snātakaromamaṇiṃ lākṣāhiraṇyena veṣṭitaṃ kṛtvā sampātyābhimantrya badhnāti /
2.4.7-8.[16]	tata uttaratantram /
2.4.7-8.[17]	tantraṃ kṛtvā 'girāvaragarāṭeṣu' iti sūktena siṃharomamaṇiṃ sampātyābhimantrya badhnāti /
2.4.7-8.[18]	tata uttaratantram /
2.4.7-8.[19]	pūrvatantraṃ kṛtvā 'girāvara' iti vyāghraromamaṇiṃ sampātyābhimantrya badhnāti /
2.4.7-8.[20]	tata uttaratantram /
2.4.7-8.[21]	tantraṃ kṛtvā 'girāvara' ityajaromamaṇiṃ sampātyābhimantrya badhnāti /
2.4.7-8.[22]	tata uttaratantram /
2.4.7-8.[23]	tantraṃ kṛtvā 'girāvara' iti sūktena meṣaromamaṇiṃ sampātyābhimantrya badhnāti /
2.4.7-8.[24]	tata uttaratantram /
2.4.7-8.[25]	tantraṃ kṛtvā 'girāvara' iti sūktena vṛṣabharomamaṇiṃ sampātyābhimantrya badhnāti /
2.4.7-8.[26]	tata uttaratantram /
2.4.7-8.[27]	tantraṃ kṛtvā 'girāvara' iti rājñāṃ romamaṇiṃ lākṣāhiraṇyena veṣṭitaṃ kṛtvā sampātyābhimantrya badhnāti /
2.4.7-8.[28]	tata uttaratantram /
2.4.7-8.[29]	abhyātānānte 'divaspṛthivyāḥ' ityarthasūktena snātakaromamaṇiṃ sampātya lākṣāhiraṇyena veṣṭitamabhimantrya badhnāti /
2.4.7-8.[30]	tata uttaratantram /
2.4.7-8.[31]	abhyātānāntaṃ kṛtvā 'divaspṛthivyāḥ' iti siṃharomamaṇiṃ sampātyābhimantrya badhnāti /
2.4.7-8.[32]	tata uttaratantram /
2.4.7-8.[33]	abhyānātāntaṃ kṛtvā 'divaspṛthivyāḥ' iti vyāghraromamaṇiṃ sampātya lākṣāsuvarṇena veṣṭitaṃ kṛtvābhimantrya badhnāti /
2.4.7-8.[34]	uttaratantram /
2.4.7-8.[35]	abhyātānāntaṃ kṛtvā 'divaspṛthivyāḥ' iti sūktenājaromamaṇiṃ sampātyābhimantrya badhnāti /
2.4.7-8.[36]	tata uttaratantram /
2.4.7-8.[37]	ājyatantraṃ kṛtvā 'divaspṛthivyāḥ' iti sūktena meṣaromamaṇiṃ sampātyābhimantrya badhnāti /
2.4.7-8.[38]	uttaratantram /
2.4.7-8.[39]	tantraṃ kṛtvā 'divaspṛthivyāḥ' iti vṛṣabharomamaṇiṃ sampātyābhimantrya badhnāti /
2.4.7-8.[40]	abhyātānāntaṃ kṛtvā 'divaspṛthivyāḥ' iti sūktena rājñāṃ romamaṇiṃ sampātyābhimantrya badhnāti /
2.4.7-8.[41]	uttaratantram /
2.4.7-8.[42]	sarvatra karmaṇāṃ vikalpaḥ /
2.4.7-8.[43]	karmabāhulyāt phalabāhulyam //
2.4.9.[1]	abhyātānāntaṃ kṛtvā 'siṃhe vyāghre' 'yaśo haviḥ' 'prātaragnim' 'girāvaragarāṭeṣu' 'divaspṛthivyāḥ' ityetaiḥ sarvaiḥ sūktairudakumbhaṃ sampātyābhimantryāplāvayati /
2.4.9.[2]	tata uttaratantram /
2.4.9.[3]	varcaskāmaḥ /
2.4.9.[4]	etadeva nitye snāne naimittike kāmye vā vidhānaṃ bhavati /
2.4.9.[5]	yathā vasanta ṛtau snānaṃ kriyate //
2.4.10.[1]	'siṃhe vyāghre' 'yaśo haviḥ' 'prātaragnim' 'girāvaragarāṭeṣu' 'divaspṛthivyāḥ' ityetaiḥ sūktairudakamabhimantryāvasiñcati //
2.4.11.[1]	candanādigandhānāsādya tasmin madhya ākāśodakaṃ prakṣipya caturaṅgulena darbhatṛṇenāloḍya tat tṛṇaṃ gṛhītvā //
2.4.12.[1]	'śuni kilāsamaje' iti mantreṇa dakṣiṇā diśaṃ nirasyati /
2.4.12.[2]	candanādi 'yaste gandhaḥ' iti tribhirṛgbhirabhimantrya rājñāṃ samālabhate /
2.4.12.[3]	sarvatra karmaṇāṃ vikalpaḥ /
2.4.12.[4]	karmabāhulyāt phalabāhulyam /
2.4.12.[5]	nārita jātiniyamaḥ sarvasyādhikāraḥ /
2.4.12.[6]	aśvādīnāmapi varcasyaṃ bhavati /
2.4.12.[7]	varcaḥ śabdena teja ucyate /
2.4.12.[8]	dīptistejo varco bhavyatāpaśyābādhya iti eko'rthaḥ /
2.4.12.[9]	lābhapūjādiprasaṅge bhavati /
2.4.12.[10]	etaiḥ kṛtaiḥ /
2.4.12.[11]	samāptāni varcasyāni //
2.4.12.[12]	caturthī kaṇḍikā //
2.5.0.[1]	atha rājakarmāṇyucyante /
2.5.0.[2]	sāṅgrāmikāṇāṃ karmaṇāṃ vidhiṃ vakṣyāmaḥ aśvatthasya badhakasya vāraṇyoragniṃ manthati /
2.5.0.[3]	'indro manthatu' iti ṛcā mathyamānamanumantrayate /
2.5.0.[4]	'pūtirajjuḥ' ityardharcenāgnipatanasthāne kāśarajjuṃ nidadhāti /
2.5.0.[5]	'dhūmamagniṃ parādṛśya' ityardharcena dhūmamanumantrayate /
2.5.0.[6]	'agniṃ parādṛśya' ityardharcena jātamagnimanumantrayate /
2.5.0.[7]	eṣa senāgniḥ //
2.5.0.[8]	sāṅgrāmikatantramucyate /
2.5.0.[9]	'avyasaśca' barhirlavanādi samānam /
2.5.0.[10]	senāgnipraṇayanaṃ, grahagrahaṇaṃ, pañcagṛhītamājyaṃ abhyātānāntaṃ kṛtvā lohitāśvatthasya śākhāṃ ropayati /
2.5.0.[11]	nīlalohitābhyāṃ sūtrābhyāṃ paritatyottarataḥ /
2.5.0.[12]	tataḥ pradhānakarma kuryāt /
2.5.0.[13]	tata uttaratantre viśeṣaḥ /
2.5.0.[14]	sannatihomāntaṃ kṛtvā 'ime jayantu svāhebhyaḥ' ityanena mantreṇājyaṃ juhoti /
2.5.0.[15]	tato badhakakāṣṭhaprajvalite'gnau vāmena hasteneṅgiḍaṃ juhoti 'parāmī jayantāṃ durāhāmībhyaḥ' iti mantreṇa /
2.5.0.[16]	tataḥ śākhāṃ dakṣiṇataḥ prakṣipati 'nīlalohitenāmūn' iti mantreṇa /
2.5.0.[17]	sviṣṭakṛdādyuttaratantram /
2.5.0.[18]	etatsāṅgrāmikaṃ tantram /
2.5.0.[19]	sāṅgrāmikeṣu sarvatra uccairmantrāṇāṃ prayogaḥ /
2.5.0.[20]	tantramadhye ye pradhānamantrāsta uccairbhavanti //
2.5.0.[21]	śatruhastitrāsanānāṃ karmaṇāṃ vidhiṃ vakṣyāmaḥ
2.5.1-2.[1]	sāṅgrāmikaṃ tantraṃ kṛtvā 'ye triṣaptāḥ' iti sūktena rathacakraṃ sampātavat kṛtvā hastyabhimukhaṃ rathaṃ pravartayati /
2.5.1-2.[2]	abhyātānādyuttaratantram /
2.5.1-2.[3]	hastitrāsanakāmaḥ /
2.5.1-2.[4]	rājakarmāṇyanuvartante ā nirṛtikarmabhyo yāvat //
2.5.3.[1]	tantraṃ kṛtvā 'ye triṣaptāḥ' iti sūktena hastyādi yānaṃ sampātyābhimantrya hastyabhimukhaṃ prerayati /
2.5.3.[2]	aśvādayaḥ /
2.5.3.[3]	abhyātānādyuttaratantram //
2.5.4.[1]	'ye triṣaptāḥ' iti sūktena vāditrāṇi bherīmṛdaṅgetyādi abhimantrya hastino'bhi purato gacchanti //
2.5.5.[1]	'ye triṣaptāḥ' iti sūktena carmakhalvāyāṃ śarkarāḥ prakṣipyābhimantrya hastyabhimukhāḥ puruṣāḥ yānti /
2.5.5.[2]	'ye triṣaptāḥ' iti carmapuṭe śarkarāḥ prakṣipyābhimantrya hastino'bhimukhān preṣayati //
2.5.6.[1]	'ye triṣaptāḥ' iti sūktena velukamabhimantrya yatra hastinastatrābhimukho yāti /
2.5.6.[2]	samāptāni hastitrāsanāni /
2.5.6.[3]	anena karmaṇā hastinaḥ palāyante paracakrahastinasteṣāṃ trāsanakarma //
2.5.7-8.[1]	sāṅgrāmikaṃ tantramabhyātānāntaṃ kṛtvā 'vidmā śarasya pitaraṃ parjanyaṃ bhūridhāyasam' iti sūktenājyaṃ juhoti /
2.5.7-8.[2]	abhyātānādyuttaratantram /
2.5.7-8.[3]	jayakarmāṇyanuvartante ā rāṣṭrapraveśakarmabhyo yāvat /
2.5.7-8.[4]	abhyātānāntaṃ kṛtvā 'mā no vidan' iti tribhiḥ sūktairājyaṃ juhoti /
2.5.7-8.[5]	tata uttaratantram /
2.5.7-8.[6]	ājyatantraṃ kṛtvā 'ava manyuḥ' iti tribhiḥ sūktairājyaṃ juhoti /
2.5.7-8.[7]	uttaratantram /
2.5.7-8.[8]	sāṅgrāmikaṃ tantraṃ kṛtvā 'abhibhūryajñaḥ' iti tribhiḥ sūktairājyaṃ juhoti /
2.5.7-8.[9]	tata uttaratantram /
2.5.7-8.[10]	ājyatantraṃ kṛtvā 'vidmā śarasya' iti sūktena saktūñjuhoti /
2.5.7-8.[11]	abhyātānādyuttaratantram /
2.5.7-8.[12]	jayakāmaḥ /
2.5.7-8.[13]	sāṅgrāmikaṃ tantraṃ kṛtvā 'mā no vidan' iti tribhiḥ sūktaiḥ saktūñjuhoti /
2.5.7-8.[14]	abhyātānādyuttaratantram /
2.5.7-8.[15]	tantraṃ kṛtvā 'ava manyuḥ' iti tribhiḥ sūktaiḥ saktūñjuhoti /
2.5.7-8.[16]	uttaratantram /
2.5.7-8.[17]	tantraṃ kṛtvā 'abhibhūryajñaḥ' iti tribhiḥ sūktaiḥ saktūñjuhoti /
2.5.7-8.[18]	tata uttaratantram //
2.5.9.[1]	ājyatantram /
2.5.9.[2]	idhmasamādhānasthāne dhanuridhmamādadhāti /
2.5.9.[3]	abhyātānāntaṃ kṛtvā 'vidmā śarasya' iti sūktena dhanuḥsamidha ādadhāti /
2.5.9.[4]	tataḥ sāṅgrāmikamuttaratantram /
2.5.9.[5]	sāṅgrāmikaṃ pūrvatantraṃ dhanuridhmaviśiṣṭaṃ kṛtvā 'mā no vidan' iti tribhiḥ sūktaiḥ dhanuḥsamidha ādadhāti /
2.5.9.[6]	abhyātānādyuttaratantram /
2.5.9.[7]	dhanuridhmaviśiṣṭaṃ abhyātānāntaṃ kṛtvā 'ava manyuḥ' iti tribhiḥ sūktairdhanuḥsamidha ādadhāti /
2.5.9.[8]	uttaratantram /
2.5.9.[9]	jayakāmaḥ /
2.5.9.[10]	dhanuridhmaviśiṣṭamabhyātānāntaṃ kṛtvā 'abhibhūryajñaḥ' ityetaistribhiḥ sūktaḥ dhanuḥsamidhaḥ prādeśamātrīrādadhāti /
2.5.9.[11]	tata uttaratantram //
2.5.10.[1]	barhirlavanādi idhmaprokṣaṇaṃ śarairidhmopasamādhānaṃ 'agnirbhūmyām' ityādi abhyātānāntaṃ kṛtvā 'vidmā śarasya' iti sūktena śarasamidhaḥ prādeśamātrīḥ ādadhāti /
2.5.10.[2]	tata uttaratantram /
2.5.10.[3]	śaredhmaviśiṣṭaṃ tantraṃ kṛtvā 'mā no vidan' iti tribhiḥ sūktaiḥ śarasamidha ādadhāti /
2.5.10.[4]	tata uttaratantram /
2.5.10.[5]	śaredhmaviśiṣṭaṃ tantraṃ kṛtvā 'ava manyuḥ' iti tribhiḥ sūktaiḥ śarasamidha ādadhāti /
2.5.10.[6]	tata uttaratantram /
2.5.10.[7]	śaredhmopasamādhānādi tantraṃ kṛtvā 'abhibhūryajñaḥ' ityetaiḥ tribhiḥ sūktaiḥ śarasamidha ādadhāti /
2.5.10.[8]	tata uttaratantram //
2.5.11.[1]	sāṅgrāmikaṃ tantraṃ kṛtvā 'vidmā śarasya' iti sūktena dhanuḥ sampātyābhimantrya vimṛjya rājñe prayacchati /
2.5.11.[2]	abhyātānādyuttaratantram /
2.5.11.[3]	abhyātānāntaṃ kṛtvā 'mā no vidan' iti tribhiḥ sūktaiḥ dhanuḥ sampātyābhimantrya hastena vimṛjya prayacchati /
2.5.11.[4]	tata uttaratantraṃ sāṅgrāmikaṃ tantraṃ kṛtvā 'ava manyuḥ' iti tribhiḥ sūktaiḥ dhanuḥ sampātyābhimantrya hastena vimṛjya rājñe samarpayati /
2.5.11.[5]	abhyātānādyuttaratantram /
2.5.11.[6]	sāṅgrāmikaṃ tantramabhyātānāntaṃ kṛtvā 'abhibhūryajñaḥ' ityetaistribhiḥ sūktaiḥ dhanuḥ sampātyābhimantrya hastena vimṛjya rājñe prayacchati /
2.5.11.[7]	abhyātānādyuttaratantram /
2.5.11.[8]	vijayakarmāṇi sāṅgrāmikāṇi samāptāni /
2.5.11.[9]	kṣetradāraharaṇe śastraharaṇe ca brāhmaṇakṣatriyavaiśyaśūdrādigrāmanagarādisarvasyādhikāraḥ /
2.5.11.[10]	sarvaviṣayametat /
2.5.11.[11]	sarvatra karmaṇāṃ vikalpaḥ /
2.5.11.[12]	saṅgrāme'yuddhamāne jayo bhavati /
2.5.11.[13]	ebhiḥ karmabhiḥ dṛṣṭamātreṇa śatravaḥ palāyante /
2.5.11.[14]	saṅgrāmakarmapaddhatiḥ samāptāḥ //
2.5.11.[15]	iṣunivāraṇāni karmāṇyucyante
2.5.12-13.[1]	abhyatānāntaṃ sāṅgrāmikaṃ tantraṃ kṛtvā 'vidmā śarasya' iti sūktena drughnyārtnījyāpāśaṃ dvyaṅgulamātraṃ chittvā sampātyābhimantrya badhnāti /
2.5.12-13.[2]	tataḥ sāṅgrāmikamuttaratantram /
2.5.12-13.[3]	tantraṃ kṛtvā 'vidmā śarasya' iti sūktena dūrvādi tṛṇamūlaṃ sampātyābhimantrya badhnāti /
2.5.12-13.[4]	tata uttaratantram /
2.5.12-13.[5]	yo yuddhe praviśati tasya maṇibandhanaṃ kriyate /
2.5.12-13.[6]	athavā rājñe kṛtaṃ sarveṣāṃ kṛtaṃ bhavati /
2.5.12-13.[7]	sarvatra puṇyāhānte bandhanaṃ bhavati /
2.5.12-13.[8]	anena karmaṇā puruṣaśarīre iṣavo na patanti pārśvato gacchanti /
2.5.12-13.[9]	samāptāni iṣunivāraṇāni /
2.5.12-13.[10]	yuddhakāle śaranivāraṇānītyarthaḥ //
2.5.12-13.[11]	sarvaśastranivāraṇakarmaṇāṃ vidhiṃ vakṣyāmaḥ
2.5.14-15.[1]	'āre'sau' ityetena sūktena kukūlān juhoti senāgnau /
2.5.14-15.[2]	'āre'sau' iti sūktena tuṣān juhoti /
2.5.14-15.[3]	'āre'sau' iti sūktena basāna juhoti /
2.5.14-15.[4]	'āre'sau' iti sūktena kāṣṭhaśakalāni juhoti //
2.5.16.[1]	'āra'sau' iti sūktaṃ śatruṃ dṛṣṭvā japati /
2.5.16.[2]	hastahomatvāt tantravikalpaḥ /
2.5.16.[3]	evaṃ kriyamāṇe sarvaśastranivāraṇasiddhiḥ /
2.5.16.[4]	khaïgādisarvaśastranivāraṇaṃ samāptam //
2.5.16.[5]	mohanakarmaṇāṃ vidhiṃ vakṣyāmaḥ
2.5.17-18.[1]	sāṅgrāmikaṃ tantraṃ kṛtvā 'agnirnaḥ śatrūn' 'agnirno dūtaḥ' iti sūktābhyāmodanena phalīkaraṇān piṇḍīkṛtyolūkhalena juhoti /
2.5.17-18.[2]	abhyātānādyuttaratantram //
2.5.19.[1]	abhyātānāntaṃ tantraṃ kṛtvā 'agnirnaḥ' iti sūktābhyāmodanena saha kaṇikāḥ piṇḍīkṛtyolūkhalena juhoti /
2.5.19.[2]	tata uttaratantram //
2.5.20.[1]	'agnirnaḥ śatrūn' iti sūktābhyāmekaviṃśatiśarkarāḥ śūrpe kṛtvā śatrūn prati niṣpunāti //
2.5.21.[1]	apvā devatā /
2.5.21.[2]	carutantramājyabhāgāntaṃ kṛtvā 'agnirnaḥ śatrūn' iti sūktābhyāṃ caruṃ juhuyāt /
2.5.21.[3]	nirvāpe prokṣaṇe barhirhome viśeṣaḥ /
2.5.21.[4]	'apvāyai juṣṭaṃ nirvapāmi' 'apvāyai tvā juṣṭaṃ prokṣāmi' 'apvāṃ gacchatu svāhā' iti /
2.5.21.[5]	pārvaṇādyuttaratantram /
2.5.21.[6]	parasenāmohanāni samāptāni //
2.5.21.[7]	udvegakaraṇamucyate
2.5.22-23.[1]	abhyātānāntaṃ sāṅgrāmikaṃ tantraṃ kṛtvā 'saṃśitaṃ me' iti sūktenājāṃ sitapadīṃ sampātyābhimantrya śatrusenāṃ prati visarjayati /
2.5.22-23.[2]	tata uttaratantram /
2.5.22-23.[3]	śvetena pādena ajā vāvirvaiṇo vā /
2.5.22-23.[4]	etāni śitipadīśabdenocyante /
2.5.22-23.[5]	udvegakaraṇaṃ samāptam /
2.5.22-23.[6]	mohanaṃ stambhanamityarthaḥ /
2.5.22-23.[7]	mūrchayācetanāḥ sukhaṃ hanyante /
2.5.22-23.[8]	hastyaśvapadātīnāṃ sarveṣāṃ mohanamacetanatvaṃ bhavatītyarthaḥ /
2.5.22-23.[9]	senāgnau mohanādīni sarvāṇi karmāṇi kāryāṇi /
2.5.22-23.[10]	parasainyasya mohanaṃ sthāpanamityarthaḥ //
2.5.22-23.[11]	punaḥ sāṅgrāmikaṃ homavidhiṃ vakṣyāmaḥ
2.5.24.[1]	sāṅgrāmikaṃ tantramabhyātānāntaṃ kṛtvā 'saṃśitaṃ me' iti sūktaṃ 'imamindra' iti dvitīyam /
2.5.24.[2]	dvābhyāmājyaṃ juhoti /
2.5.24.[3]	abhyātānādyuttaratantram /
2.5.24.[4]	jayakāmaḥ /
2.5.24.[5]	abhyātānāntaṃ kṛtvā 'saṃśitaṃ me', 'imamindra vardhaya' iti sūktābhyāṃ pratyṛcaṃ saktūñjuhoti /
2.5.24.[6]	tata uttaratantram /
2.5.24.[7]	ājyatantre dhanuridhmā bhavati /
2.5.24.[8]	abhyātānāntaṃ kṛtvā 'saṃśitaṃ me' 'imamindra vardhaya kṣatriyaṃ me' iti sūktābhyāṃ dhanuḥsamidha ādadhāti /
2.5.24.[9]	tata uttaratantram /
2.5.24.[10]	iṣvidhma ājyatantramabhyātānāntaṃ kṛtvā 'saṃśitaṃ me' 'imamindra' iti sūktābhyāmiṣusamidha ādadhāti /
2.5.24.[11]	tata uttaratantram /
2.5.24.[12]	abhyātānāntaṃ kṛtvā 'saṃśitaṃ me' 'imamindra' iti sūktābhyāṃ dhanuḥ sampātyābhimantrya hastena vimṛjya rājñe prayacchati /
2.5.24.[13]	tata uttaratantram /
2.5.24.[14]	jayakāmaḥ /
2.5.24.[15]	punaḥ samāptāni jayakarmāṇi //
2.5.24.[16]	svasenārakṣaṇārthaṃ karma ucyate
2.5.25.[1]	'ye'syām' 'prācī dik' iti sūktābhyāṃ pratyṛcaṃ mantroktaṃ pratidiśamupatiṣṭhate /
2.5.25.[2]	jayārtham /
2.5.25.[3]	'namo devavadhebhyaḥ' iti tṛcena svasenāṃ pratidiśamupatiṣṭhate /
2.5.25.[4]	ṣaṭ sūktāvṛttiḥ /
2.5.25.[5]	jayakāmaḥ pratidiśaṃ rakṣaṇārthaṃ ca /
2.5.25.[6]	samāptaṃ svasenārakṣaṇaṃ karma //
2.5.25.[7]	svasenāyā utsāhakaraṇamucyate
2.5.26-27.[1]	abhiyoga utsāhaḥ /
2.5.26-27.[2]	yuddhe utsāhavardhanaṃ bhavati /
2.5.26-27.[3]	'tvayā manyo', 'yaste manyo' iti sūktadvayam /
2.5.26-27.[4]	senayormadhye sthito japati nirīkṣamāṇaḥ //
2.5.28.[1]	sāṅgrāmikaṃ tantraṃ kṛtvā 'tvayā manyo', 'yaste manyo' iti sūktābhyāṃ bhāṅgamauñjān pāśāniṅgiḍālaṅkṛtān sampātyābhimantrya parasenāyāṃ prakṣipati /
2.5.28.[2]	abhyātānādyuttaratantram /
2.5.28.[3]	tantraṃ kṛtvā mauñjapāśāniṅgiḍālaṅkṛtān sampātyābhimantrya ucchvasan anūktagrahaṇāt kruddhenābhimantraṇamityucyate /
2.5.28.[4]	parasenākrameṣu vapati /
2.5.28.[5]	abhyātānādyuttaratantram //
2.5.29.[1]	abhyātānāntaṃ kṛtvā 'tvayā manyo' iti sūktābhyām āmapātrāṇi sampātyābhimantrya kruddhaḥ senākrameṣu vapati /
2.5.29.[2]	abhyātānādyuttaratantram //
2.5.29.[3]	atha jayaparājayavijñānamucyate
2.5.30-31.[1]	'tvayā manyo' 'yaste manyo' iti sūktābhyāṃ śaratṛṇānīṅgiḍena prokṣitānyabhimantrya tata āṅgirasenāgninā dīpayati senayormadhye kṛtvā /
2.5.30-31.[2]	yatra dhūmo gacchati tatra na jayaḥ /
2.5.30-31.[3]	iti svasenāyā utsāhakaraṇaṃ samāptam /
2.5.30-31.[4]	āṅgiro'gniścāṇḍālāgniḥ sūtīkāgniḥ /
2.5.30-31.[5]	svaramālatṛṇāni //
2.5.30-31.[6]	pañcamī kaṇḍikā //
2.6.1.[1]	'ṛdhaṅmantraḥ', 'tadidāsa' iti sūktābhyāmāśvatthyāṃ pātryāṃ trivṛti gomayaparicaye'gniṃ prajvālya hastipṛṣṭhe śatrūnabhimukho gacchan ājyaṃ juhoti /
2.6.1.[2]	na tantram /
2.6.1.[3]	puruṣaśirasi vāśvatthyāṃ pātryāṃ trivṛti gomayaparicaye'gniṃ prajvālya śatrūnabhimukho gacchan 'ṛdhaṅmantra', 'tadidāsa' iti sūktābhyāmājyaṃ juhoti /
2.6.1.[4]	tat pātramabhiprakramya bhūmyāṃ prakṣipati //
2.6.2.[1]	varāhavihitamṛttikāyā rājāno vediṃ kurvanti //
2.6.3.[1]	tataḥ kartābhyātānāntaṃ kṛtvā 'ṛdhaṅmantraḥ' 'tadidāsa' iti sūktābhyāmājyaṃ juhoti /
2.6.3.[2]	abhyātānādyuttaratantram /
2.6.3.[3]	jayakāmaḥ /
2.6.3.[4]	varāhavihitādi pūrvatantraṃ kṛtvā 'ṛdhaṅmantraḥ' 'tadidāsa' iti sūktābhyāṃ saktūñjuhoti /
2.6.3.[5]	tata uttaratantram /
2.6.3.[6]	pūrvoktena tantraṃ kṛtvā 'ṛdhaṅmantraḥ' iti sūktābhyāṃ dhanuridhme dhanuḥsamidha ādadhāti /
2.6.3.[7]	tata uttaratantram /
2.6.3.[8]	varāhavihitādīṣvidhme 'ṛdhaṅmantraḥ' 'tadidāsa' itīṣusamidha ādadhāti /
2.6.3.[9]	tata uttaratantram /
2.6.3.[10]	varāhavihitādyabhyātānāntaṃ kṛtvā 'ṛdhaṅmantraḥ' 'tadidāsa' iti sūktābhyāṃ dhanuḥ sampātyābhimantrya vimṛjya rājñe prayacchati /
2.6.3.[11]	tata uttaratantram //
2.6.4.[1]	yuddhe mṛtasya puruṣasyādahana idhmamupasamādhāyopari rathacakraṃ dhārayitvā dīrghadaṇḍena sruveṇa 'ṛdhaṅmantraḥ' 'tadidāsa' iti sūktābhyāṃ cakracchidreṇājyamagnau juhoti /
2.6.4.[2]	na tantram //
2.6.5.[1]	'uttiṣṭha' 'sannahya' 'prahara' 'yudhyasva' 'yojayasva' vacanaṃ śrutvā yuddhaṃ yojayet svasenāyāḥ //
2.6.6.[1]	'yadi cinnu tvā' ityṛcaṃ japitvā dveṣyamanvāha /
2.6.6.[2]	'namo devavadhebhyaḥ' iti sūktaṃ japitvā dveṣyamanvāha /
2.6.6.[3]	jayakarmāṇi sāṅgrāmikāṇi samāptāni /
2.6.6.[4]	karmaṇāṃ vikalpaḥ /
2.6.6.[5]	etaiḥ kṛtairavaśyaṃ jayo bhavati //
2.6.6.[6]	vaiśyāya saṅgrāmavidhiṃ vakṣyāmaḥ
2.6.7.[1]	agnimanthanādi sāṅgrāmikaṃ tantraṃ kṛtvā 'yadi cinnu tvā' ityekayājyaṃ juhoti /
2.6.7.[2]	abhyātānādyuttaratantram /
2.6.7.[3]	abhyātānāntaṃ kṛtvā 'yadi cinnu tvā dhanā' ityekayā saktūñjuhoti /
2.6.7.[4]	tata uttaratantram /
2.6.7.[5]	tantraṃ kṛtvā 'yadi cinnu tvā' ityṛcā dhanuridhme dhanuḥsamidha ādadhāti /
2.6.7.[6]	tata uttaratantram /
2.6.7.[7]	tantraṃ kṛtvā 'yadi cinnu tvā' ityṛcā śaredhme śarasamidha ādadhāti /
2.6.7.[8]	tata uttaratantram /
2.6.7.[9]	tantraṃ kṛtvā 'yadi cinnu tvā' ityekayarcā dhanuḥ sampātyābhimantrya vimṛjya vaiśyāya prayacchati /
2.6.7.[10]	tata uttaratantram /
2.6.7.[11]	tantraṃ kṛtvā 'namo devavadhebhyaḥ' iti sūktenājyaṃ juhoti /
2.6.7.[12]	tata uttaratantram /
2.6.7.[13]	tantraṃ kṛtvā 'namo devavadhebhyaḥ' iti sūktena saktūñjuhoti /
2.6.7.[14]	tata uttaratantram /
2.6.7.[15]	abhyātānāntaṃ kṛtvā 'namo devavadhebhyaḥ' iti sūktena dhanuridhme dhanuḥsamidha ādadhāti /
2.6.7.[16]	tata uttaratantram /
2.6.7.[17]	abhyātānāntaṃ kṛtvā 'namo devavadhebhyaḥ' iti sūkteneṣvidhma iṣusamidha ādadhāti /
2.6.7.[18]	tata uttaratantram /
2.6.7.[19]	tantraṃ kṛtvā 'namo devavadhebhyaḥ' iti sūktena dhanuḥ sampātyābhimantrya vimṛjya vaiśyāya prayacchati /
2.6.7.[20]	tata uttaratantram /
2.6.7.[21]	vijayakāmaḥ /
2.6.7.[22]	samāptāni vaiśyayuddhakarmāṇi //
2.6.7.[23]	āyudhine grāmaṇye saṅgrāmavidhiṃ vakṣyāmaḥ
2.6.8.[1]	sāṅgrāmikaṃ tantramabhyātānāntaṃ kṛtvā 'tvayā vayam' ityekayājyaṃ juhoti /
2.6.8.[2]	tata uttaratantram /
2.6.8.[3]	tantraṃ kṛtvā 'tvayā vayam' ityekayā saktūñjuhoti /
2.6.8.[4]	tata uttaratantram /
2.6.8.[5]	tantraṃ kṛtvā 'tvayā vayam' ityṛcā dhanuridhme dhanuḥsamidha ādadhāti /
2.6.8.[6]	tata uttaratantram /
2.6.8.[7]	tantraṃ kṛtvā 'tvayā vayam' ityṛceṣvidhma iṣusamidha ādadhāti /
2.6.8.[8]	tata uttaratantram /
2.6.8.[9]	abhyātānāntaṃ kṛtvā 'tvayā vayam' ityṛcā dhanuḥ sampātyābhimantrya vimṛjya balādhikṛtāya prayacchati /
2.6.8.[10]	tata uttaratantram /
2.6.8.[11]	samāptānyāyudhigrāmaṇīkarmāṇi /
2.6.8.[12]	karmaṇāṃ vikalpaḥ /
2.6.8.[13]	jayo bhavatītyarthaḥ /
2.6.8.[14]	samāptaṃ senāpatijayakarma /
2.6.8.[15]	daṇḍanāyakajayakarma /
2.6.8.[16]	koṭapālajayakarma /
2.6.8.[17]	svasenājayaparājayakarma /
2.6.8.[18]	balādhikṛtajayakarma /
2.6.8.[19]	anyeṣāṃ variṣṭhādīnāṃ jayakarma /
2.6.8.[20]	samāptameṣāṃ vijayakarma //
2.6.8.[21]	svasenājayaparājayapuruṣavadhaśaṅkāyāṃ ca vijñānamucyate
2.6.9.[1]	ni taddadhiṣe ityṛcodapātramabhimantrya tato dvau dvau yoddhārāvavekṣayet //
2.6.10.[1]	rājā yaṃ na paśyet na yudhyeta na yodhayet /
2.6.10.[2]	purohito mantraṃ brūyāt /
2.6.10.[3]	punaḥpunarudapātra abhimantraṇam /
2.6.10.[4]	samāptaṃ svasenāyā yoddhṛpuruṣāṇāṃ ca vijñānam //
2.6.10.[5]	atha nave rathe ghaṭite saṃskāra ucyate jayakāmasya
2.6.11.[1]	'ni taddadhiṣe' ityṛcā rathamabhimantrya sasārathiṃ rājānamāsthāpayati /
2.6.11.[2]	'vanaspate vīḍvaṅgaḥ' iti tṛcena sūktena navarathamabhimantrya sasārathiṃ rājānamāsthāpayati /
2.6.11.[3]	'ayā viṣṭhā janayan' iti dvābhyāmṛgbhyāṃ navaṃ rathamabhimantrya sasārathiṃ rājānamāsthāpayati /
2.6.11.[4]	'agna indraśca dāśuṣe' iti dvābhyāmṛgbhyāṃ navaṃ rathamabhimantrya sasārathiṃ rājānamāsthāpayati /
2.6.11.[5]	'diśaścatasraḥ' iti dvābhyāmṛgbhyāṃ navaṃ rathamabhimantrya rājānaṃ sasārathimāsthāpayati /
2.6.11.[6]	jayakāmaḥ /
2.6.11.[7]	nave ratha ārohaṇavidhānaṃ samāptam //
2.6.11.[8]	athārogyavidhānamucyate
2.6.12-13.[1]	'brahma jajñānam' 'anāptāḥ' iti sūktena tisraḥ snāvarajjūrabhimantrya tato'ṅgāreṣu nidadhāti //
2.6.14.[1]	yadi tā utkṣaranti tata ārogyatā bhavati /
2.6.14.[2]	samāptamārogyavijñānam //
2.6.14.[3]	atha sāṅgrāmikavijñānamucyate
2.6.15.[1]	'brahma jajñānam' 'anāptā ye' 'sahasradhāre' iti sūktena tisraḥ snāvarajjūrabhimantrya tataḥ saṅkalpaḥ /
2.6.15.[2]	ekā rajjurātmasenā /
2.6.15.[3]	madhye dvitīyā mṛtyuḥ /
2.6.15.[4]	tṛtīyā rajjuḥ parasenā /
2.6.15.[5]	evaṃ saṅkalpaḥ /
2.6.15.[6]	tataḥ aṅgāreṣu nidhāyeṣyate //
2.6.16.[1]	yasyā upari mṛtyurgacchati tasyāḥ senāyā jayo na bhavati /
2.6.16.[2]	yā mṛtyorupari patati tasyā jayo bhavati /
2.6.16.[3]	parasenāsammukhā yā yāti tasyā api jayo bhavati //
2.6.17.[1]	'brahma jajñānam' iti dvitīyena sūktena snāvarajjumekāmabhimantrya tato'ṅgāreṣu nidadhāti /
2.6.17.[2]	tato nirīkṣate /
2.6.17.[3]	agreṣu agreḥ paścimadigbhāgeṣūtkucatsu mukhyā hanyante /
2.6.17.[4]	madhyeṣu madhyāḥ /
2.6.17.[5]	anteṣu pūrvadiśānteṣvavarapadātivināśaḥ //
2.6.18.[1]	evamiṣīkāḥ karoti /
2.6.18.[2]	baddhvā rajjūḥ kṛtāḥ 'brahma jajñānam' iti sūktenābhimantrya karoti /
2.6.18.[3]	ārogyavijñānakarma /
2.6.18.[4]	jayaparājayavijñānakarma /
2.6.18.[5]	snāvarajjumukhyamadhyamāvaravijñānakarma /
2.6.18.[6]	etāni trīṇi karmāṇi bhavanti /
2.6.18.[7]	abhimantrya kartavyāni /
2.6.18.[8]	iṣīkāḥ śaramayā vā vīriṇamayā vā kartavyāḥ /
2.6.18.[9]	samāptaṃ sāṅgrāmikaṃ vijñānam /
2.6.18.[10]	ṣaṣṭhī kaṇḍikā //
2.7.1.[1]	abhyātānāntaṃ kṛtvā 'uccairghoṣaḥ' iti sūktena bheryādivāditrāṇi prakṣālya tagarośīreṇa lepayitvā sampātya tataḥ svayaṃ purodhā trirāhatya prayacchati /
2.7.1.[2]	tata uttaratantram /
2.7.1.[3]	abhyātānāntaṃ kṛtvā vāditrāṇi prakṣālya tagarośīreṇa sandhāvya 'upa śvāsaya' iti sūktena vāditrāṇi sampātavanti kṛtvā trirāhatya prayacchati /
2.7.1.[4]	tata uttaratantram //
2.7.2.[1]	abhyātānāntaṃ kṛtvā 'vihṛdayam' iti sūktena sarvavāditrāṇi prakṣālya tagarośīreṇa lepayitvoccaistarāṃ hutvā sampātavanti trirāhatya prayacchati /
2.7.2.[2]	tata uttaratantram //
2.7.3.[1]	abhyātānāntaṃ kṛtvā 'vihṛdayam' iti sūktena somāṅkuramaṇiṃ hariṇacarmaṇāveṣṭitaṃ kṛtvā sampātyābhimantrya badhnāti /
2.7.3.[2]	tata uttaratantram /
2.7.3.[3]	'vihṛdayam' iti sūktasya sarvatra uccaistareṇa svareṇa prayogaḥ /
2.7.3.[4]	sūcanaṃ paratra /
2.7.3.[5]	samāptaṃ dviṣo vidveṣaṇaṃ trāsanaṃ ca //
2.7.4.[1]	'pari vartmāni sarvataḥ' iti sūktena rājā triḥ senāṃ paribhrāmyati /
2.7.4.[2]	'indro jayāti' iti sūktena rājā triḥ kaṭakaṃ bhrāmyet /
2.7.4.[3]	jayakāmaḥ /
2.7.4.[4]	triḥ sūktāvṛttiḥ //
2.7.5.[1]	abhyātānāntaṃ kṛtvā 'pari vartmāni' iti sūktena somamaṇiṃ carmaveṣṭitaṃ kṛtvā sampātyābhimantrya rājñe badhnāti /
2.7.5.[2]	tata uttaratantram /
2.7.5.[3]	jayakāmaḥ //
2.7.6.[1]	abhyātānāntaṃ kṛtvā 'sandānaṃ vaḥ', 'ādānena' iti sūktābhyāṃ bhāṅgapāśān sampātyābhimantrya senākrameṣu vapati /
2.7.6.[2]	tata uttaratantram /
2.7.6.[3]	jayakāma idaṃ karma kuryāt /
2.7.6.[4]	jayakarmāṇyanuvartante 'asmin vasu' iti rāṣṭrāvagamanaṃ yāvat /
2.7.6.[5]	abhyātānāntaṃ kṛtvā 'sandānaṃ vaḥ' 'ādānena' iti sūktābhyāṃ mauñjān pāśāniṅgiḍālaṅkṛtān sampātavato'nūktān abhimantrya senākrameṣu vapati /
2.7.6.[6]	tata uttaratantram //
2.7.6.[7]	svasenāyā abhayakarma ucyate
2.7.7.[1]	'marmāṇi te' ityṛcā sannāhamabhimantrya rājānaṃ sannāhaṃ paridhāpayati /
2.7.7.[2]	abhayakāmaḥ //
2.7.8.[1]	'abhayaṃ dyāvāpṛthivī' iti sūktena saptarṣīn yajate pratidiśaṃ senāyāḥ /
2.7.8.[2]	'abhayaṃ dyāvāpṛthivī' iti sūktena pratidiśaṃ senāyā upatiṣṭhate vā /
2.7.8.[3]	'śyeno'si gāyatram' iti sūktena saptarṣīn yajata upatiṣṭhate vā senāyāḥ pratidiśam /
2.7.8.[4]	caturṣu dikṣu kuryāt /
2.7.8.[5]	saṅgrāme vartamāne /
2.7.8.[6]	'abhayaṃ dyāvāpṛthivī śyeno'sīti pratidiśaṃ saptarṣīnabhayakāmaḥ' /
2.7.8.[7]	yajate /
2.7.8.[8]	upatiṣṭhate vā /
2.7.8.[9]	ekasmin sthāne karmaprayogaṃ vā kuryāt /
2.7.8.[10]	diśi diśyabhimukhāni tantrāṇi kṛtvā yajate /
2.7.8.[11]	sūktavikalpaḥ /
2.7.8.[12]	upatiṣṭhate /
2.7.8.[13]	svasthāne urdhvasthito diśyabhimukhaścaturṣu dikṣu kuryāt /
2.7.8.[14]	samāptaṃ senāyā abhayakarma //
2.7.9-13.[1]	uktamagnimanthanamādau 'indro manthatu' iti //
2.7.9-13.[2]	atha sapatnakṣayaṇīkarma ucyate
2.7.14.[1]	araṇye sapatnakṣayaṇīkarma kuryāt /
2.7.14.[2]	na grāmamadhye kuryāt /
2.7.14.[3]	tantravikalpaḥ hastahomatvāt /
2.7.14.[4]	'indro manthatu' iti sūktena aśvatthasamidha ādadhāti /
2.7.14.[5]	śatrukṣayo bhavati /
2.7.14.[6]	'indro manthatu' iti sūktena karimālakasamidha ādadhāti /
2.7.14.[7]	senāgnau sarvatra /
2.7.14.[8]	'indro manthatu' iti sūktena eraṇḍasamidha ādadhāti /
2.7.14.[9]	'indro manthatu' iti sūktena tirṇisamidha ādadhāti /
2.7.14.[10]	'indro manthatu' iti sūktena khadirasamidha ādadhāti /
2.7.14.[11]	'indro manthatu' iti sūktena śarasamidha ādadhāti senāgnau /
2.7.14.[12]	sapatnakṣayaṇī samāptā /
2.7.14.[13]	śatrukṣayo bhavati /
2.7.14.[14]	karmavikalpaḥ //
2.7.15.[1]	abhyātānāntaṃ kṛtvā 'indro manthatu' iti sūktena bhāṅgapāśān sampātyābhimantrya senākrameṣu vapati /
2.7.15.[2]	sarvatra kruddhenābhimantraṇaṃ pāśādiṣu /
2.7.15.[3]	tata uttaratantram /
2.7.15.[4]	tantraṃ kṛtvā 'indro manthatu' iti sūktena mauñjān pāśān sampātyābhimantrya senākrameṣu vapati /
2.7.15.[5]	tantraṃ ca //
2.7.16.[1]	abhyātānāntaṃ kṛtvā 'indro manthatu' iti sūktena āśvatthāni kūṭāni sampātyābhimantrya senākrameṣu vapati tantraṃ ca /
2.7.16.[2]	tantraṃ kṛtvā 'indro manthatu' iti sūktena bhāṅgāni jālāni sampātyābhimantrya senākrameṣu vapati /
2.7.16.[3]	tata uttaratantram //
2.7.17.[1]	tantraṃ kṛtvā 'indro manthatu' iti sūktena bādhakadaṇḍāni sampātyābhimantrya senākrameṣu vapati /
2.7.17.[2]	tata uttaratantram /
2.7.17.[3]	samāptāni jayakarmāṇi //
2.7.18-20.[1]	'svāhaibhyaḥ' iti mitrebhya ityādi nīlalohitaśākhāntaṃ sarvakarmasu bhavati /
2.7.18-20.[2]	ādau uktam //
2.7.18-20.[3]	āvaśyāni jayakarmāṇyucyante
2.7.21.[1]	'ye bāhavaḥ' ityanuvākaṃ yuddhakāle japati kartā //
2.7.22.[1]	ājyatantraṃ kṛtvā 'ye bāhavaḥ' ityanuvākena pṛṣadājyaṃ juhoti /
2.7.22.[2]	tata ājyenottaratantram //
2.7.23.[1]	abhyātānāntaṃ kṛtvā 'ye bāhavaḥ' ityanuvākena saktūñjuhoti /
2.7.23.[2]	tataḥ sāṅgrāmikamuttaratantram /
2.7.23.[3]	sāṅgrāmikaṃ tantraṃ kṛtvā 'ye bāhavaḥ' ityanuvākena dhanuridhme'gnau pṛṣadājyenāktā dhanuḥsamidha ādadhāti /
2.7.23.[4]	tata uttaratantram /
2.7.23.[5]	pūrvatantraṃ kṛtvā 'ye bāhavaḥ' ityanuvākeneṣvidhme'gnau pṛṣadājyenāktā iṣusamidha ādadhāti /
2.7.23.[6]	tata uttaratantram /
2.7.23.[7]	ājyena pūrvatantraṃ kṛtvā 'ye bāhavaḥ' ityanuvākena pṛṣadājyena dhanuḥ sampātyābhimantrya vimṛjya yoddhre prayacchati /
2.7.23.[8]	tata ājyenottaratantram /
2.7.23.[9]	ājyena pūrvatantraṃ kṛtvā 'ye bāhavaḥ' ityanuvākena bhāṅgapāśān pṛṣadājyena sampātya kruddho'bhimantrya senākrameṣu vapati /
2.7.23.[10]	tata ājyenottaratantram /
2.7.23.[11]	sarvatra pāśeṣu āśvattheṣu kūṭeṣu bhāṅgeṣu jāleṣu bādhakadaṇḍeṣu vajrarūpeṣu pātreṣu ca iṅgiḍālaṅkaraṇaṃ kruddhābhimantraṇaṃ kuryāt /
2.7.23.[12]	ājyena tantraṃ kṛtvā 'ye bāhavaḥ' ityanuvākena mauñjapāśān pṛṣadājyena sampātyābhimantrya senākrameṣu vapati /
2.7.23.[13]	ājyena uttaratantram /
2.7.23.[14]	ājyena tantraṃ kṛtvā 'ye bāhavaḥ' ityanuvākena āmapātrāṇi pṛṣadājyena sampātyābhimantrya senāyuddhasthāne vapati /
2.7.23.[15]	ājyenottaratantram //
2.7.24.[1]	tantraṃ kṛtvā 'ye bāhavaḥ' ityanuvākena triṣandhīni lohamayāni sampātyābhimantrya senākrameṣu vapati /
2.7.24.[2]	uttaratantram /
2.7.24.[3]	tantraṃ kṛtvā 'ye bāhavaḥ' ityanuvākena vajrarūpāṇi sampātyābhimantrya senākrameṣu vapati /
2.7.24.[4]	tata uttaratantram /
2.7.24.[5]	tantraṃ kṛtvā 'ye bāhavaḥ' ityanuvākena vajrarūpāṇi lohamayāni arbudirūpāṇi sampātyābhimantrya senākrameṣu vapati /
2.7.24.[6]	tata uttaratantram //
2.7.25.[1]	abhyātānāntaṃ kṛtvā 'ye bāhavaḥ' ityanuvākena śitipadīm ajāṃ pṛṣadājyena sampātyābhimantrya rājñe darbharajjvā upāsaṅgadaṇḍe badhnāti /
2.7.25.[2]	ājyenottaratantram //
2.7.26.[1]	sāṅgrāmikaṃ tantraṃ kṛtvā 'ye bāhavaḥ' ityanuvākena dvitīyāṃ śitipadīṃ sampātyābhimantrya śatrusenāṃ prakṣipati /
2.7.26.[2]	ājyena uttaratantram /
2.7.26.[3]	tataḥ senāgnyutsargaḥ /
2.7.26.[4]	avabhṛthaśca /
2.7.26.[5]	śatruṃ jitvā karmasamāptiṃ karoti /
2.7.26.[6]	sarvatra karmaṇāṃ vikalpaḥ /
2.7.26.[7]	samāptāni sāṅgrāmikāṇi karmāṇi /
2.7.26.[8]	śitipadyoḥ dvayorapyekaṃ karma /
2.7.26.[9]	anyatra vikalpaḥ /
2.7.26.[10]	anena karmaṇā avaśyaṃ jayo bhavati //
2.7.26.[11]	atha rāṣṭrapraveśābhigamanakarmavidhiṃ vakṣyāmaḥ
2.7.27.[1]	svarāṣṭre yo niṣkrāntaḥ śatruṇā punaḥ praveśamicchati tasyedaṃ karma //
2.7.28.[1]	ājyatantramabhyātānāntaṃ kṛtvā 'asmin vasu' iti sūktenānuśūkānāṃ vrīhīṇāmāvraskajaiḥ kāmpīlaiḥ śṛtaṃ sārūpavatsamodanaṃ sampātyābhimantrya rājānamāśayati /
2.7.28.[2]	abhyātānādyuttaratantram /
2.7.28.[3]	rāṣṭre ya udvāsitastasyedaṃ karma praveśārtham /
2.7.28.[4]	anena karmaṇā svarāṣṭrapraveśo bhavati /
2.7.28.[5]	sarvasyāṃ marditāyāṃ bhūmau yadā niṣkrānto rājā tadedaṃ karma karoti /
2.7.28.[6]	rāṣṭrapraveśanakāmaḥ /
2.7.28.[7]	ānuśūkālanā vrīhayaḥ punarutthitāḥ /
2.7.28.[8]	chinnāni yāni punarutthitānyāvraskāni //
2.7.29.[1]	abhyātānāntaṃ kṛtvā 'abhīvartena' iti caturbhir ṛgbhī rathacakranemimaṇimayaḥsīsaloharajatatāmraveṣṭitaṃ hemanābhiṃ trirvāsitaṃ kṛtvā sūtrotaṃ barhiṣi kṛtvā pratyṛcaṃ sampātyābhimantrya 'udasau sūryaḥ' iti dvābhyāmṛgbhyāṃ badhnāti /
2.7.29.[2]	tata uttaratantram /
2.7.29.[3]	atikrānta ardhamardite rāṣṭra idaṃ karma /
2.7.29.[4]	anena karmaṇā rāṣṭravṛddhiśca bhavati //
2.7.30-31.[1]	'acikradad', 'ā tvā gan' iti sūktābhyāṃ śayanākāraṃ puroḍāśamabhimantrya darbheṣūdake ninayati /
2.7.30-31.[2]	tato loṣṭena pūrayet /
2.7.30-31.[3]	darbhasthāne mṛttikābhistaraṇam /
2.7.30-31.[4]	abhyātānāntaṃ tantraṃ kṛtvā 'acikradad', 'ā tvā gan' iti sūktābhyāṃ kṣīraudanaṃ sthālīpākaṃ sampātyābhimantrya rājānamāśayati /
2.7.30-31.[5]	tata uttaratantram //
2.7.32.[1]	tasmāt sthānāt sambhārāharaṇaṃ yasmānniṣkrānto rājā //
2.7.33.[1]	tisṛṇāṃ prātaraśite puroḍāśe bhakṣite punaratra rāṣṭre rājā praveśaṃ labhate /
2.7.33.[2]	etasya puroḍāśakarma vijñānārtham /
2.7.33.[3]	samāptāni rāṣṭrapraveśakāni karmāṇi /
2.7.33.[4]	avaśyaṃ praveśo bhavati /
2.7.33.[5]	bhayaṃ vā mṛtyurvā vighnaṃ daivopaghāto vā śatrorbhavati /
2.7.33.[6]	avaśyaṃ praveśo bhavatītyarthaḥ /
2.7.33.[7]	rājakarmāṇyeva vartante /
2.7.33.[8]	samāptaṃ svarāṣṭrapraveśanakarma //
2.7.33.[9]	saptamī kaṇḍikā //
2.8.1.[1]	abhyātānāntaṃ kṛtvā śāntyudakavidhānena śāntyudakaṃ karoti /
2.8.1.[2]	mahānadyā udakaṃ vanapuṣkariṇīnāmudakaṃ devavṛṣṭyudakaṃ divyamudakaṃ ca /
2.8.1.[3]	udakānāṃ vikalpaḥ samuccayo vā śāntyudakamādiṣṭānām //
2.8.2.[1]	tataścaruṃ śrapayati nadyodakena samudrodakena vā /
2.8.2.[2]	vedyā dakṣiṇataḥ darbhānāstīrya tatroparyūrdhvaṃ sthitaṃ rājānaṃ 'bhūto bhūteṣu' iti sūktena śāntyudakakalaśamabhimantrya purodhā rājānamabhiṣiñcati //
2.8.3.[1]	abhiṣiktaḥ snātaḥ /
2.8.3.[2]	khaṭvāyāmārṣabhaṃ carmāstīrya tatra rājānamārohayati 'bhūto bhūteṣu' iti sūktena //
2.8.4-5.[1]	udapātramubhāvapyāsiñcato dhārāyā udakena //
2.8.6-7.[1]	'sahaiva no' iti rājā brūte /
2.8.6-7.[2]	brahmā brūyāt 'yo duṣkṛtam' iti //
2.8.8.[1]	tataḥ sthālīpākaṃ 'bhūto bhūteṣu' iti sūktena sampātyābhimantryāśayati //
2.8.9.[1]	tato'śvamārohayati 'bhūto bhūteṣu' iti sūktena /
2.8.9.[2]	aparājitāṃ pratipādayati /
2.8.9.[3]	vāhenopaniṣkramya punargṛha āgatyābhyātānādyuttaratantram //
2.8.10.[1]	sahasraṃ gavāṃ dakṣiṇā grāmavaraśca /
2.8.10.[2]	abhiṣekaḥ samāptaḥ //
2.8.11.[1]	māṇḍalikasya sāmantasya yuvarājasya senāpateranyasya kasyacidabhiṣekaḥ anena vidhānena kāryaḥ /
2.8.11.[2]	tasyāpi purohitavaraṇe kṛte satyabhiṣekaḥ kāryaḥ /
2.8.11.[3]	abhiṣekādanantaraṃ ghṛtāvekṣaṇamārātrikaṃ rājakarmāṇi piṣṭarātryādīni pratyahaṃ kartavyāni /
2.8.11.[4]	vidhānena sarvāṇi dānāni dadāti /
2.8.11.[5]	puṣpābhiṣekamahānavamīndrotsavavṛṣotsargajanmadinādi prativarṣaṃ kāryāṇi //
2.8.11.[6]	sārvabhaumābhiṣeka ucyate /
2.8.11.[7]	mahābhiṣekavidhiṃ vakṣyāmaḥ
2.8.12.[1]	sārvabhaumasya bhavati /
2.8.12.[2]	abhyātānāntaṃ kṛtvā tataḥ śāntyudakaṃ karoti /
2.8.12.[3]	caturṇāṃ sāgarāṇāṃ tu mahānadīnāṃ śatasya ca /
2.8.12.[4]	tenodakena śāntyudakaṃ karoti vadhānena /
2.8.12.[5]	mantroktena udakena caruṃ śrapayati /
2.8.12.[6]	tato dakṣiṇato vedeḥ khaṭvāṃ stṛṇāti /
2.8.12.[7]	mañcikā /
2.8.12.[8]	yathā loke abhiṣekaḥ /
2.8.12.[9]	tasyā upari darbhān stṛṇāti /
2.8.12.[10]	tatra rājani upaviṣṭe 'bhūto bhūteṣu' iti sūktena tena śāntyudakena rājānam abhiṣiñcati //
2.8.13.[1]	tataḥ khaṭvāyāṃ varṣīyasyāṃ vaiyāghraṃ carma stṛṇāti mañcake /
2.8.13.[2]	tatra rājānamārohayati 'bhūto bhūteṣu' iti sūktena /
2.8.13.[3]	udapātraṃ samāsiñcete /
2.8.13.[4]	rājā brūte 'sahaiva no' iti /
2.8.13.[5]	purohito brūyāt 'yo duṣkṛtam' iti /
2.8.13.[6]	tataḥ purohitaḥ sūktaṃ japati //
2.8.14.[1]	catvāro rājaputrāstālpāḥ pṛthakpādeṣu gṛhītvā sabhāmadhye nidadhati //
2.8.15.[1]	dāsaḥ pādau prakṣālayati rājakīyo mahāśūdraḥ prakṣālanaṃ dadāti /
2.8.15.[2]	purohito 'bhūto bhūteṣu' iti sūktaṃ japati //
2.8.17.[1]	rājā dyūtakrīḍāṃ karoti /
2.8.17.[2]	punaḥ purohitaḥ 'bhūto bhūteṣu' iti sūktaṃ japati /
2.8.17.[3]	eko dāyaścaturṇāṃ varṇānām /
2.8.17.[4]	trayaḥ dāyāḥ rājñaḥ /
2.8.17.[5]	sarvavarṇān sarvatra pālayate rājā //
2.8.18.[1]	vaiśyaḥ rājānamupatiṣṭhate 'utsṛjāyuṣman' iti mantreṇa //
2.8.19.[1]	tato rājā brūte 'brāhmaṇāya' /
2.8.19.[2]	anujñām āhaitair mantraiḥ //
2.8.20-21.[1]	tataḥ sthālīpākaṃ 'bhūto bhūteṣu' iti sūktena sampātyābhimantrya rājānamāśayati //
2.8.22.[1]	'bhūto bhūteṣu' ityanenāśvamabhimantryārohyāparājitāṃ pādayati //
2.8.23.[1]	punaḥ sabhāṃ pragacchati //
2.8.24.[1]	tato madhumiśraṃ miṣṭamannaṃ brāhmaṇān bhojayati //
2.8.25.[1]	tantraṃ kṛtvā tato 'bhūto bhūteṣu' iti sūktena rasān sampātyābhimantrya rājānamāśayati /
2.8.25.[2]	abhyātānādyuttaratantram /
2.8.25.[3]	sahasraṃ gavāṃ grāmavaraśca dakṣiṇā //
2.8.26.[1]	tataḥ strīṇāṃ gṛhe yāti //
2.8.27.[1]	tatra madhuparko deyaḥ /
2.8.27.[2]	mahābhiṣekaḥ samāptaḥ /
2.8.27.[3]	ataḥprabhṛti rājakarmādhikāraḥ /
2.8.27.[4]	ghṛtāvekṣaṇaṃ purohitakarmārātrikaṃ nakṣatrapūjāgrahapūjādikaṃ kartavyam //
2.8.28-29.[1]	'imamindra' ityudapātraṃ samāsiñcete udakadhārayā /
2.8.28-29.[2]	tato rājā brūyāt 'sahaiva nau' iti /
2.8.28-29.[3]	tataḥ purohito brūyāt 'yo duṣkṛtam' iti /
2.8.28-29.[4]	tataḥ purohitaḥ sūktaṃ japati //
2.8.30.[1]	tataḥ 'savitā prasavānām' iti sūktena paurohitye vatsyan śūdreṇa āhṛtāḥ samidha ādadhāti /
2.8.30.[2]	'atharvāṅgirasaḥ purohito bhavati' iti gopathabrāhmaṇe uktam /
2.8.30.[3]	rājakarmasu pañcagṛhītam ājyaṃ sarvatra /
2.8.30.[4]	hastitrasanādīni abhiṣekāntāni rājakarmāṇi //
2.8.31.[1]	'indra kṣatram' iti dvābhyāmṛgbhyāmupanayanam /
2.8.31.[2]	tantra 'asmin vasu' iti gaṇasthāne kṣatriyamabhimantrayate /
2.8.31.[3]	kṣatriyarayopanayanaṃ kuryāt /
2.8.31.[4]	kṣatriyasyopanayane viśeṣaḥ /
2.8.31.[5]	samānamanyat //
2.8.32-34.[1]	atha vācayediti vikalpaṃ manyante ācāryāḥ /
2.8.32-34.[2]	samāptaṃ kṣatriyasyopanayanakarma /
2.8.32-34.[3]	tatra ślokaḥ /
2.8.32-34.[4]	medhāsāmpadakarmāṇi sāmmanasyaṃ ca varcasam /
2.8.32-34.[5]	kramācca rājakarmāṇi dvitīye'smin maharṣiṇā //
2.8.32-34.[6]	aṣṭamī kaṇḍikā //
3.1.0.[1]	nirṛtikarmaṇāṃ vidhiṃ vakṣyāmaḥ /
3.1.0.[2]	ā puṣṭikarmabhyo yāvat
3.1.1.[1]	paurṇamāsyāṃ rātrau nirṛtikarma kuryāt /
3.1.1.[2]	kṛṣṇavasanaparihito'gniṃ gṛhītvodakānte gatvā nāvyopari caṭitvāgniṃ prajvālya 'ye triṣaptāḥ' iti sūktena bhaktaṃ sampātyābhimantryāśnāti /
3.1.1.[3]	na tantram //
3.1.2.[1]	śāpeṭaṃ gartaṃ nikhanet //
3.1.3.[1]	tatroparyapāṃ sūktaiḥ snātvā //
3.1.4-5.[1]	ahatavasano bhūtvopamucyopānahau tato gṛha āgacchati //
3.1.6.[1]	tataḥ sāmpadaṃ vā pauṣṭikaṃ vā kurute /
3.1.6.[2]	kevalaṃ vā kurute //
3.1.7-11.[1]	kṛṣṇavastraparihito vimucya jaradupānahau vāmena hastena jaracchatraṃ gṛhītvā dakṣiṇena hastena śālātṛṇapūlake'gniṃ kṛtvā jīrṇe vīriṇe'gniṃ prajvālyāpradakṣiṇaṃ bhūtvā nirṛtidiśamabhimukho bhūtvā 'ye triṣaptāḥ' iti sūktenājyaṃ sakṛjjuhoti //
3.1.12.[1]	agnau chatropānahau praharati /
3.1.12.[2]	tata uttaratantram /
3.1.12.[3]	udakānte nāvyāyā dakṣiṇāvata śāpeṭaṃ nikhanet /
3.1.12.[4]	apāṃ sūktairavasiñcati /
3.1.12.[5]	apsu kṛṣṇaṃ jahāti /
3.1.12.[6]	ahatavasana upamucyopānahau tato gṛha āgacchati //
3.1.13.[1]	pūrvasyāṃ paurṇamāsyāmastamite kṛṣṇacailaparihito'gniṃ gṛhītvā bahirgatvā vīriṇastambe'gniṃ prajvālya 'ayaṃ te yoniḥ' iti sūktena vrīhīñ charkarāmiśrān sakṛjjuhoti //
3.1.14.[1]	'ā no bhara mā pari ṣṭhā' iti sūktena dhānāḥ śarkarāmiśrāḥ sakṛjjuhoti //
3.1.15.[1]	'ayaṃ te yoniḥ', 'ā no bhara' iti dvābhyāṃ sūktābhyāṃ saha piṭakena tṛtīyāmāhutiṃ juhoti /
3.1.15.[2]	tata udakānte śāpeṭaṃ nikhanet /
3.1.15.[3]	apāṃ sūktairavasiñcati /
3.1.15.[4]	apsu kṛṣṇaṃ jahāti /
3.1.15.[5]	ahatavasana upamucyopānahau jīvaghātyāyā udāvrajati //
3.1.16.[1]	pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte /
3.1.16.[2]	kākajaṅghāyāṃ lohakaṇṭakaṃ baddhvā kaṇṭake puroḍāśaṃ kṛtvā nirṛtyabhimukho bhūtvā 'pra pateta' ityṛcā kākaṃ visarjayati /
3.1.16.[3]	nāvyāyā dakṣiṇāvarte śāpeṭaṃ nikhanet /
3.1.16.[4]	apāṃ sūktairavasiñcati /
3.1.16.[5]	apsu kṛṣṇaṃ jahāti /
3.1.16.[6]	ahatavasana upamucyopānahau tato gṛha āgacchati //
3.1.17.[1]	pūrvasyāṃ paurṇamāsyāmastamita udakānte kṛṣṇacailaparihito nirṛtikarmāṇi prayuṅkte /
3.1.17.[2]	kārayitā nīlaṃ vastramadhaḥ paridhatte /
3.1.17.[3]	raktaṃ vastramuparyācchādya śuklaṃ vastramuṣṇīṣaṃ kṛtvā 'yā mā lakṣmīḥ' ityṛcā lohakhaṇḍena sahoṣṇīṣamudake prakṣipati vāmena hastena //
3.1.18.[1]	'ekaśataṃ lakṣmyaḥ' ityṛcā raktaṃ vastraṃ lohakhaṇḍena sahāpsu kṣipati vāmena hastena /
3.1.18.[2]	'etā enā vyākaram' ityṛcā nīlaṃ vastraṃ lohakhaṇḍena sahāpsu kṣipati vāmena hastena /
3.1.18.[3]	śāpeṭaṃ nikhanet /
3.1.18.[4]	apāṃ sūktairavasiñcati /
3.1.18.[5]	apsu kṛṣṇaṃ jahāti /
3.1.18.[6]	ahatavasano bhūtvopānahau paridhāya gṛha āgacchati /
3.1.18.[7]	tataḥ karmāṇi kuryāt pauṣṭikāni sāmpadāni ca /
3.1.18.[8]	samāptāni nirṛtikarmāṇi /
3.1.18.[9]	pañca pradhānāni karmāṇi /
3.1.18.[10]	evaṃ nirṛtikarma kṛtvā tataḥ sāmpadeṣu pauṣṭikeṣu cādhikāraḥ /
3.1.18.[11]	pratikarma vā kevalaṃ vā nirṛtikarma pāpakṣayārthaṃ karoti /
3.1.18.[12]	nirṛtikarmaṇāṃ kramo'pi nāsti /
3.1.18.[13]	pañcānāṃ madhya ekaṃ kṛtvā tataḥ pauṣṭikānāṃ prayogaḥ sāmpadānāṃ ca /
3.1.18.[14]	pūrvasya brahmacārisāmpadādīni sāmpadāni /
3.1.18.[15]	pūrvasya citrākarmādīni pauṣṭikāni /
3.1.18.[16]	etānyucyante ā bhaiṣajyebhyaḥ karmabhyo yāvat //
3.1.18.[17]	puṣṭikarmaṇāṃ vidhiṃ vakṣyāmaḥ
3.1.19-20.[1]	ājyatantre haritadarbhāstaraṇaṃ karoti /
3.1.19-20.[2]	abhyātānāntaṃ samānam /
3.1.19-20.[3]	'ye triṣaptāḥ' iti sūktena kulāyaśṛtaṃ kṣīraudanaṃ sthālīpākaṃ sampātyābhimantryāśnāti kārayitā /
3.1.19-20.[4]	abhyātānādyuttaratantram /
3.1.19-20.[5]	etat karma caitryāṃ paurṇamāsyāṃ kuryāt /
3.1.19-20.[6]	athavā citrānakṣatre kuryāt /
3.1.19-20.[7]	nityaṃ caitrīkarma //
3.1.21.[1]	'ye triṣaptāḥ' iti sūktena ghṛtenāktāḥ pālāśādisamidha ādadhāti /
3.1.21.[2]	etadapi citrākarma nityaṃ ca //
3.1.22.[1]	nāvyanadīsaṅgame gatvābhyātānāntaṃ kṛtvā 'ye triṣaptāḥ' iti sūktena bhaktaṃ sampātyābhimantrya paścādagnerbhūmau prakṣipya paśuvanmukhenāśnāti na hastena /
3.1.22.[2]	abhyātānādyuttaratantram //
3.1.23.[1]	trirātraṃ karma bhavati /
3.1.23.[2]	pratyahaṃ tantram //
3.1.24.[1]	tejaskāmaḥ puṣṭikāmaśca /
3.1.24.[2]	samāptaṃ tejovratam //
3.1.25.[1]	abhyātānāntaṃ kṛtvā 'āpo hi ṣṭhā' 'śaṃ no devīḥ' 'brahma jajñānam', 'anāptā ye' , 'asya vāmasya' anuvākaḥ, 'yo rohitaḥ' iti dve, 'udasya ketavaḥ' ityanuvākaḥ, 'mūrdhāham' iti dve sūkte, 'viṣāsahim' ityanuvākaḥ, etaiḥ kṣīraudanaṃ sampātyābhimantryāśnāti /
3.1.25.[2]	tata uttaratantram /
3.1.25.[3]	sarvatra 'āpo hi ṣṭhā' ityādisalilagaṇo jñātavyaḥ //
3.1.26.[1]	salilaiḥ audumbarasamidha ādadhāti /
3.1.26.[2]	salilaiḥ pālāśasamidha ādadhāti /
3.1.26.[3]	salilaiḥ karkandhūsamidha ādadhāti /
3.1.26.[4]	salilaiḥ vrīhīn juhoti /
3.1.26.[5]	salilairyavān juhoti /
3.1.26.[6]	salilaistilān juhoti /
3.1.26.[7]	tantre salilaiḥ kṣīraudanaṃ sampātyābhimantrya bhakṣayati /
3.1.26.[8]	tantre salilaiḥ puroḍāśaṃ sampātyābhimantrya bhakṣayati /
3.1.26.[9]	tantre salilaiḥ rasān sampātyābhimantrya bhakṣayati /
3.1.26.[10]	salilaiḥ trirahno'gniṃ prajvālayati /
3.1.26.[11]	salilaiḥ triragnimupatiṣṭhate /
3.1.26.[12]	abhyātānānte salilaiḥ savyāt pāṇihṛdayāllohitaṃ rasamiśramaśnāti /
3.1.26.[13]	tata uttaratantram /
3.1.26.[14]	iti manthāntāni karmāṇi //
3.1.26.[15]	adhvānaṃ gacchataḥ puṣṭikarmāṇyucyante
3.1.27.[1]	'brahma jajñānam', 'anāptā ye' sūktenājyaṃ juhoti /
3.1.27.[2]	tantre 'brahma jajñānam' iti caturdaśena pālāśādisamidha ādadhāti /
3.1.27.[3]	anena sūktena puroḍāśaṃ juhoti /
3.1.27.[4]	dvitīyena brahmajajñānena payaḥ, udaudanaḥ, pāyasaḥ, paśuḥ, vrīhiḥ, yavaḥ, tilāḥ, dhānāḥ, karambhaḥ, śaṣkulyaḥ eteṣāṃ vikalpena homaḥ /
3.1.27.[5]	hastahome tantravikalpaḥ /
3.1.27.[6]	iti prasthānakarma //
3.1.28.[1]	yadā āgacchati tadā etat karma //
3.1.29.[1]	yadā grāmaṃ gacchati tadā etat karma kuryāt //
3.1.30.[1]	yathārthaṃ yācate tadā dravyakāma etat karma kuryāt //
3.1.31.[1]	athavā niṣkāmo'pi karoti //
3.1.31.[2]	atha samudrakarmeti /
3.1.31.[3]	sarvaphalakarma vyākhyāsyāmaḥ
3.1.32-34.[1]	abhyātānāntaṃ kṛtvā tataścatvāraḥ pūlakā pālāśamindhanaṃ catvāro darbhapūlakāḥ /
3.1.32-34.[2]	vyatiṣaṅgena juhoti /
3.1.32-34.[3]	ekaṃ samidbhārakaṃ dvitīyaṃ tasyopari darbhabhārakaṃ punarapi tathaiva ca /
3.1.32-34.[4]	aṣṭau uparyupari kṛtvā tato 'brahma jajñānam' iti caturdaśenājyaṃ juhoti //
3.1.35.[1]	tato dhūmaṃ bhakṣayati //
3.1.36.[1]	lepaṃ prāśnāti /
3.1.36.[2]	abhyātānādyuttaratantram //
3.1.37-38.[1]	sāttrikasyāgneḥ praṇayanam /
3.1.37-38.[2]	athavā tatra sthāne etat karma karoti /
3.1.37-38.[3]	dhanadhānyaputralakṣmīyaśomedhādharmakāmaḥ /
3.1.37-38.[4]	svargakāmaḥ /
3.1.37-38.[5]	āyurbalaprajñāsampadgrāmakūpādi patnīprādhānyābhayasvastyayanavijayagṛhavarastrīhiraṇyaratnādi sampadyate /
3.1.37-38.[6]	'samudra ityācakṣate karma' iti vacanāt //
3.1.37-38.[7]	prathamā kaṇḍikā //
3.2.0.[1]	atha gavāṃ rogeṣu gavāṃ puṣṭiprajananeṣu ca śāntirucyate
3.2.1.[1]	'ambayo yanti', 'āpo hi ṣṭhā' , 'śanno devīḥ' ityetaiḥ sūktairlavaṇamabhimantrya gāḥ pāyayati /
3.2.1.[2]	brahmajajñānena prathamena lavaṇamabhimantrya gāḥ pāyayati /
3.2.1.[3]	'ā gāvaḥ' iti sūktena lavaṇamabhimantrya gāḥ pāyayati /
3.2.1.[4]	'ekā ca me' iti sūktena lavaṇamabhimantrya gāḥ pāyayati /
3.2.1.[5]	bahudugdhā gāvo bhavanti /
3.2.1.[6]	jvaragaṇḍamālādiroge etat karma //
3.2.2.[1]	garbhagrahaṇārthametat karma bhavati //
3.2.3.[1]	'ambayo yanti', 'āpo hi ṣṭhā', 'śanno devīḥ' iti tribhiḥ sūktaiḥ udakamabhimantrya gāḥ pāyayati /
3.2.3.[2]	puṣṭyarthī /
3.2.3.[3]	'brahma jajñānam' iti sūktenodakamabhimantrya gāḥ pāyayati /
3.2.3.[4]	'ā gāvaḥ' iti sūktenodakamabhimantrya gāḥ pāyayati /
3.2.3.[5]	'ekā ca me' iti sūktena taḍāgamavarudhya tato gāḥ pāyayati /
3.2.3.[6]	samāptāni gavāṃ puṣṭikarmāṇi //
3.2.3.[7]	sarvārthāni puṣṭikarmāṇyucyante
3.2.4.[1]	dvābhyāṃ mahānadībhyām udakam āhṛtya sarvata upāsicya kūpataḍāgādyudakaṃ tatrava prakṣipati //
3.2.5.[1]	tenodakena maiśradhānyaṃ śrapayitvābhyātānāntaṃ kṛtvā 'saṃ saṃ sravantu' iti maiśradhānyaṃ sampātyābhimantryāśnāti /
3.2.5.[2]	tata uttaratantram /
3.2.5.[3]	puṣṭyarthī //
3.2.6.[1]	abhyātānāntaṃ kṛtvā mahānadībhyāmudakena saktumanthaṃ kṛtvā dadhimadhu nikṣipya 'saṃ saṃ sravantu' iti sūktena sampātyābhimantryāśnāti /
3.2.6.[2]	uttaratantram /
3.2.6.[3]	puṣṭyarthī //
3.2.6.[4]	atha lakṣmīkarma vyākhyāsyāmaḥ
3.2.7.[1]	abhyātānāntaṃ kṛtvā yasya gṛhe lakṣmī asti tasya gṛhāt vrīhyājyapaya āhārya kṣīraudanaṃ śrapayitvā 'saṃ saṃ sravantu' iti sūktena sampātyābhimantryāśnāti /
3.2.7.[2]	abhyātānādyuttaratantram //
3.2.8.[1]	abhyātānāntaṃ kṛtvā śrīmato gṛhāt gomayamāhārya tataḥ śoṣayitvā trivṛti gomayaparicaye śṛtaṃ sārūpavatsa odanaṃ 'saṃ saṃ sravantu' iti sūktena sampātyābhimantryāśnāti //
3.2.8.[2]	tata uttaratantram /
3.2.8.[3]	samāptaṃ lakṣmīprāptikarma /
3.2.8.[4]	lakṣmīkarmaṇi kṛte lakṣmīrbhavati //
3.2.8.[5]	atha samudra idaṃ karma kriyate puṣṭikarma /
3.2.8.[6]	alakṣmīvināśakarmāṇyucyante
3.2.9.[1]	śāpeṭam ālipyāpsu nibadhya tatrāgniṃ praṇīya 'śerabhaka' iti sūktena bhaktaṃ sampātyābhimantryāśnāti /
3.2.9.[2]	tantram /
3.2.9.[3]	puṣṭyarthī //
3.2.10-11.[1]	abhyātānāntaṃ kṛtvā 'śerabhaka' iti sūktenākhaṇḍitayavānāṃ saktūn raktājāyā dadhyudakena sannīya sampātyābhimantryāśnāti /
3.2.10-11.[2]	tata uttaratantram //
3.2.12.[1]	tṛṇānāṃ granthīn kṛtvā tān granthīnudgṛhṇannapakrāmati udāvrajati //
3.2.13.[1]	'śerabhaka' iti sūktena udapātre vicṛtati pratyṛcam /
3.2.13.[2]	tenodapātreṇa snānaṃ kṛtvā mukhaṃ prakṣālayati /
3.2.13.[3]	puṣṭyarthī //
3.2.13.[4]	goṣṭhakarmaṇāṃ vidhiṃ vakṣyāmaḥ
3.2.14-15.[1]	tantraṃ kṛtvā 'eha yantu paśavaḥ' iti sūktena gṛṣṭeḥ pīyūṣaṃ śleṣmamiśritaṃ sampātyābhimantryāśnāti /
3.2.14-15.[2]	abhyātānādyuttaratantram /
3.2.14-15.[3]	puṣṭikāmaḥ /
3.2.14-15.[4]	abhyātānāntaṃ kṛtvā 'saṃ vo goṣṭhena' iti sūktena gṛṣṭeḥ pīyūṣaṃ śleṣmamiśritaṃ kṛtvā sampātyābhimantryāśnāti /
3.2.14-15.[5]	abhyātānādyuttaratantram /
3.2.14-15.[6]	abhyātānāntaṃ kṛtvā 'prajāvatīḥ' ityekā, 'padajñā stha' iti dvitīyā /
3.2.14-15.[7]	ābhyāṃ gṛṣṭeḥ pīyūṣaṃ śleṣmamiśritaṃ kṛtvā sampātyābhimantryāśnāti /
3.2.14-15.[8]	tata uttaratantram /
3.2.14-15.[9]	abhyātānāntaṃ kṛtvā 'prajāpatiśca parameṣṭhī ca' iti sūktena prathamaprasūtāyā goḥ pīyūṣaṃ vatsalālāmiśritaṃ sampātyābhimantryāśnāti /
3.2.14-15.[10]	abhyātānādyuttaratantram //
3.2.16.[1]	'eha yantu paśavaḥ' iti sūktena gāmabhimantrya dadāti /
3.2.16.[2]	sarvatra puṣṭikāmo'nuvartate /
3.2.16.[3]	'saṃ vo goṣṭhena' iti sūktena gāmabhimantrya dadāti /
3.2.16.[4]	prajāvatīḥ 'padajñā stha' iti dvābhyāmṛgbhyāṃ gāmabhimantrya dadāti /
3.2.16.[5]	'prajāpatiśca' iti sūktena gāmabhimantrya dadāti //
3.2.17-18.[1]	'eha yantu' iti sūktenodapātramabhimantrya goṣṭhamadhye ninayati /
3.2.17-18.[2]	govāṭe pāṃśukūṭaṃ vāmena hastena kṛtvā dakṣiṇena hastena ardhaṃ vikṣipati /
3.2.17-18.[3]	puṣṭyarthī /
3.2.17-18.[4]	'saṃ vo goṣṭhena' iti sūktena udapātramabhimantrya govāṭe ninayati /
3.2.17-18.[5]	samuhya savyenādhiṣṭhāyārdhaṃ dakṣiṇena vikṣipati /
3.2.17-18.[6]	puṣṭyarthī /
3.2.17-18.[7]	'prajāvatīḥ' iti dvābhyāmṛgbhyāmudapātramabhimantrya ninayati /
3.2.17-18.[8]	samuhya savyenādhiṣṭhāyārdhaṃ dakṣiṇena vikṣipati /
3.2.17-18.[9]	'prajāpatiśca parameṣṭhī ca' iti sūktena udapātramabhimantrya ninayati /
3.2.17-18.[10]	savyena govāṭe pāṃśukūṭaṃ kṛtvārdhaṃ dakṣiṇena vikṣipati //
3.2.19.[1]	sārūpavatsa odane śakṛtpiṇḍān guggululavaṇaṃ prakṣipya tataḥ paścād agner nikhanati //
3.2.20-21.[1]	trirātraṃ yāvat /
3.2.20-21.[2]	caturthe utkhātya abhyātānāntaṃ kṛtvā 'eha yantu' iti sūktena sampātyābhimantryāśnāti /
3.2.20-21.[3]	tata uttaratantram /
3.2.20-21.[4]	pūrvavaccaturthe'hani abhyātānāntaṃ kṛtvā 'saṃ vo goṣṭhena' iti sūktena sampātyābhimantryāśnāti /
3.2.20-21.[5]	tata uttaratantram /
3.2.20-21.[6]	pūrvavaccaturthe'hani abhyātānāntaṃ kṛtvā 'prajāvatīḥ' iti dvābhyāṃ sampātyābhimantryāśnāti /
3.2.20-21.[7]	abhyātānādyuttaratantram /
3.2.20-21.[8]	abhyātānāntaṃ kṛtvā 'prajāpatiśca' iti sūktena pūrvavat sārūpavatsaṃ caturthe'hani sampātyābhimantryāśnāti /
3.2.20-21.[9]	abhyātānādyuttaratantram /
3.2.20-21.[10]	samāptāni goṣṭhakarmāṇi /
3.2.20-21.[11]	iti samāptā gośāntiḥ //
3.2.20-21.[12]	atha sarvakāmamaṇiśāntirucyate
3.2.22.[1]	abhyātānāntaṃ kṛtvā 'āyamagan parṇamaṇiḥ' iti sūktena pālāśamaṇiṃ trirvāsitaṃ kṛtvā sampātyābhimantrya badhnāti /
3.2.22.[2]	'trayodaśyādayastisro dadhi madhuni vāsayitvā badhnāti' iti paribhāṣāvacanāt /
3.2.22.[3]	pālāśādiṣu caturṣu maṇiṣu sambadhyate puṣṭikāmastejaskāmo balakāma āyuṣkāmo dhanakāmaśca /
3.2.22.[4]	tata uttaratantram /
3.2.22.[5]	abhyātānāntaṃ kṛtvā 'ayaṃ pratisaro maṇiḥ' ityarthasūktena tilakamaṇiṃ vāsitaṃ kṛtvā sampātyābhimantrya badhnāti /
3.2.22.[6]	tata uttaratantram /
3.2.22.[7]	abhicāradoṣe puṣṭidhanakāmārthī dharmavīrya āyuṣyakṛtyāpratiharaṇārthī yaśorthī ca sapatnanāśārthī roge ca jayārthī /
3.2.22.[8]	balakāmo maṅgalārthī ca /
3.2.22.[9]	abhyātānāntaṃ kṛtvā 'ayaṃ me varaṇo maṇiḥ' ityarthasūktena varaṇamaṇiṃ vāsitaṃ sampātyābhimantrya badhnāti /
3.2.22.[10]	uttaratantram /
3.2.22.[11]	śatrukṣayakāmaḥ rakṣārthī cābhicāre jayakāmo yaśakāmaḥ puṣṭikāmaśca //
3.2.23-25.[1]	abhyātānāntaṃ kṛtvā khadiraphālamaṇiṃ trirvāsitaṃ kṛtvā hiraṇyaveṣṭitaṃ kṛtvā 'etamidhmam' ityṛcā idhmamupasamādhāya 'tamimaṃ devatāḥ' iti vāsitamullupyāsādya 'arātīyoḥ' ityarthasūktena sampātyābhimantrya 'brahmaṇā tejasā' iti badhnāti khadiraphālamaṇim /
3.2.23-25.[2]	tata uttaratantram /
3.2.23-25.[3]	sarvakāmārthasiddhyartho maṇiḥ sarvakāmaḥ //
3.2.26.[1]	ājyatantramabhyātānāntaṃ kṛtvā 'uttamo asyoṣadhīnām' iti sūktena pālāśamaṇiṃ trirvāsitaṃ kṛtvā sampātyābhimantrya puṇyāhānte badhnāti /
3.2.26.[2]	abhyātānādyuttaratantram /
3.2.26.[3]	puṣṭikāmo'yaṃ maṇiḥ //
3.2.27.[1]	ājyatantramabhyātānāntaṃ kṛtvā 'akṣitāste' ityṛcā yavamaṇiṃ trirvāsitaṃ kṛtvā sampātyābhimantrya badhnāti /
3.2.27.[2]	abhyātānādyuttaratantram /
3.2.27.[3]	puṣṭyarthī /
3.2.27.[4]	puṣṭikāmādhikāro'nuvartate ā tṛtīyādhyāyaparisamāptiṃ yāvat /
3.2.27.[5]	samāptā maṇiśāntiḥ //
3.2.27.[6]	aṣṭakākarma puṣṭikarmāṇy ucyante /
3.2.27.[7]	puṣṭikāmo vā nityaṃ vā aṣṭakākarma kuryāt
3.2.28-29.[1]	māghāṣṭakāyāṃ 'pūrvāhṇe yajñopavītī śālāniveśanaṃ samūhayatyupavatsyadbhaktamaśitvā snāto'hatavasanaḥ prayuṅkte' rātrau /
3.2.28-29.[2]	vaśāmantrāḥ /
3.2.28-29.[3]	pākayajñavidhānam /
3.2.28-29.[4]	dhānādīnāṃ śrapaṇaṃ kṛtvā tata ājyabhāgāntaṃ kṛtvā tataḥ 'purastādagneḥ pratīcīṃ gāṃ dhārayati paścādagneḥ prāṅmukha upaviśyānvārabdhāya śāntyudakaṃ karoti' /
3.2.28-29.[5]	tataḥ 'prathamā ha vyuvāsa sā' iti sarveṇa sūktena ghṛtaṃ juhoti /
3.2.28-29.[6]	triḥ sūktāvṛttiḥ /
3.2.28-29.[7]	tataḥ māṃsahome 'prathamā ha vyuvāsa sā' iti sarveṇa sūktena tisraḥ paśvāhutīrjuhoti /
3.2.28-29.[8]	triḥ sūktāvṛttiḥ /
3.2.28-29.[9]	tataḥ 'prathamā ha vyuvāsa sā' iti sarveṇa sthālīpākaṃ juhoti /
3.2.28-29.[10]	triḥ sūktāvṛttiḥ /
3.2.28-29.[11]	tataḥ aṣṭakāyāmaṣṭakāhomān juhuyāt /
3.2.28-29.[12]	tasyāṃ havīṣiṃ dhānādīnyājyamiśrāṇyekatra kṛtvā viśatiṃ piṇḍikāḥ kṛtvā /
3.2.28-29.[13]	paśordakṣiṇaṃ bāhuṃ nirlomaṃ sacarmaṃ sakhuraṃ prakṣālyāsādya /
3.2.28-29.[14]	tata abhyātānāntaṃ kṛtvā 'prathamā ha vyuvāsa sā' iti pañcabhiḥ 'āyamagan' iti catasṛbhirvijñāyate /
3.2.28-29.[15]	'ṛtubhyaṣṭvā' iti vigrāhamaṣṭhau /
3.2.28-29.[16]	'indraputra' ityaṣṭādaśīm /
3.2.28-29.[17]	'ahorātrābhyām' ityūnaviṃśīm /
3.2.28-29.[18]	'iḍāyāspadam' iti dvābhyāṃ viṃśīm /
3.2.28-29.[19]	dakṣiṇaṃ bāhuṃ juhoti /
3.2.28-29.[20]	'pūrṇā darve' iti sadarvīmekaviṃśīm //
3.2.30.[1]	tato'bhyātānāni hutvā dhānāḥ karambha ityādīni havirucchiṣṭānyājyamiśrāṇi kṛtvā 'prathamā ha vyuvāsa sā' iti sarveṇa sūktena tisra āhutīrjuhoti /
3.2.30.[2]	triḥ sūktāvṛttiḥ /
3.2.30.[3]	abhyātānādyuttaratantram /
3.2.30.[4]	tataḥ paścādagnervāgyataḥ saṃviśati /
3.2.30.[5]	svapiti /
3.2.30.[6]	prabhāta uttiṣṭhati //
3.2.31.[1]	pṛthivyāpastejo vāyurākāśamiti smarati /
3.2.31.[2]	tataḥ prabhāte śrāddhaṃ mātaraṃ nāndīmukhamityaṣṭakākarma /
3.2.31.[3]	puṣṭikāmo vā nityaṃ vā karoti //
3.2.31.[4]	dvitīyā kaṇḍikā //19 //
3.3.0.[1]	kṛṣikarma vakṣyāmaḥ
3.3.1.[1]	kṣetre gatvā 'sīrā yuñjanti' iti sūktena yugalāṅgalaṃ badhnāti //
3.3.2.[1]	'sīrā yuñjanti' iti sūktena yugasya dakṣiṇato vṛṣabhaṃ yunakti //
3.3.3.[1]	'ehi pūrṇaka' iti mantreṇa uttarato dvitīyaṃ vṛṣabhaṃ yunakti //
3.3.4.[1]	'śunaṃ kīnāśā anuyantu vāhān' iti pādena hāliko'nyān caturo vṛṣabhān yunakti /
3.3.4.[2]	'ṣaïgavaṃ halam' iti vacanāt //
3.3.5-7.[1]	'aśvinā phālam' ityṛcā lohaphālamabhimantrya hale pratikarṣati /
3.3.5-7.[2]	'irāvānasi' iti mantreṇa phālamabhimantrayate /
3.3.5-7.[3]	'apahatāḥ' iti mantreṇāpūpānabhimantrya hale phālamukhe dadāti /
3.3.5-7.[4]	tataḥ 'sīrā yuñjanti' iti sūktena kartā halena kṛṣati //
3.3.8.[1]	sūktaṃ samāpya tato halaṃ hālikāya prayacchati //
3.3.9.[1]	tisraḥ sītāḥ prācīḥ hālikaḥ kṛṣati /
3.3.9.[2]	kalyāṇīrvāco vadantaḥ puṇyāhādīni ca //
3.3.10.[1]	'sīte vandāmahe tvā' ityṛcā kartānumantrayate /
3.3.10.[2]	trirmantrāvṛttiḥ /
3.3.10.[3]	uttarasmin sītāyā ante kṛtvā /
3.3.10.[4]	tatrājyabhāgāntaṃ pākatantraṃ kṛtvā 'sīrā yuñjanti' iti sūktenendradaivatyaṃ puroḍāśaṃ juhoti /
3.3.10.[5]	indradevatāke puroḍāśe carudharmā aviruddhāḥ puroḍāśasya sarve bhavanti //
3.3.11.[1]	aśvinādevatākaṃ caruṃ 'sīrā yuñjanti' iti sūktena juhoti //
3.3.12.[1]	tataḥ abhyātānāni hutvā 'sīrā yuñjanti' iti sūktenottarasyāṃ sītāyāṃ sampātānānayati //
3.3.13-14.[1]	udapātra uttarasampātān ānayati /
3.3.13-14.[2]	tata udapātre havīṃṣi śaṣpaṃ vrīhīn virūḍhaṃ ca nidadhāti //
3.3.15.[1]	tenodakena sarvaṃ halam anakti //
3.3.16-19.[1]	yatra sītā sampātitā tasmāt sthānāt mṛttikāṃ patnī gṛhṇāti hastena /
3.3.16-19.[2]	tata anyo manuṣyaḥ pṛcchati 'kim āhārṣīḥ' /
3.3.16-19.[3]	tataḥ patnī brūte 'vittiṃ bhūtim' iti //
3.3.20.[1]	tato madhyamāyāṃ sītāyāṃ mṛttikāṃ nidadhāti patnī tūṣṇīm //
3.3.21.[1]	tato lohaphālaṃ ghṛtenābhyajya tatraiva kṣetre nidadhāti tato'bhyātānādyuttaratantram //
3.3.22.[1]	tataḥ sītāśiraḥsu darbhānāstīrya darbhopari plakṣacamasānaudumbaracamasāṃs trīṃs trīn nidadhāti //
3.3.23.[1]	ekaikasyāḥ sītāyāḥ dakṣiṇeṣu camaseṣu rasān prakṣipya madhyameṣu virūḍhaṃ prakṣipyottareṣu puroḍāśaṃ nidadhāti //
3.3.24.[1]	camasopari darbhān nidadhāti /
3.3.24.[2]	tataścamasān pāṃsunā pracchādayati /
3.3.24.[3]	mṛttikāṃ dadhāti tatra /
3.3.24.[4]	tataḥ prabhāte avaśyaṃ tasmin kṣetre dvitīye'hani karṣayitavyam /
3.3.24.[5]	etat sarvamekaṃ karma /
3.3.24.[6]	kṛṣikarma samāptam //
3.3.24.[7]	atha vṛṣabhalābhakarmocyate
3.3.25-26.[1]	abhyātānāntaṃ kṛtvā 'sīrā yuñjanti' iti sūktena sārūpavatsa odane śakṛtpiṇḍān prakṣipya guggulu lavaṇaṃ ca prakṣipya tasminnodane sampātyābhimantryāśnāti /
3.3.25-26.[2]	tata uttaratantram /
3.3.25-26.[3]	dhenurdakṣiṇā /
3.3.25-26.[4]	vṛṣabhalābhakarma samāptam /
3.3.25-26.[5]	anena karmaṇā kṛtena bahavo vṛṣabhāḥ sampadyante /
3.3.25-26.[6]	'anaḍutsāmpadam' iti vacanāt //
3.3.25-26.[7]	tṛtīyā kaṇḍikā //
3.4.0.[1]	atha sphātikaraṇakarmocyate
3.4.1-2.[1]	śāntaphalaṃ tasyāvasitamākṛtiloṣṭaṃ valmīkamṛttikā tasyāmantaṃ vapā ca /
3.4.1-2.[2]	trīṇi kūdyāḥ prāntānyagrāṇi madhyamapalāśe kṛtvā darbheṇa pariveṣṭya śāntipuṣṭivadvā 'payasvatīḥ' iti sūktenābhimantrya rāśipalyeṣu karotyadhastāt //
3.4.3-6.[1]	'payasvatīḥ' iti sūktena yadā yadā bhaktaṃ rādhyate tadā tadābhimantrayate yadā dīyate /
3.4.3-6.[2]	kaṇḍane peṣaṇe niṣpavane randhane pariveṣaṇe dāne ca sarvatrābhimantraṇam //
3.4.7.[1]	'ayaṃ no nabhasaspatiḥ' iti sūktenāśmānaṃ abhimantrya palye nidadhāti /
3.4.7.[2]	aśmanopari trīn anvṛcaṃ muṣṭiṃ dhānyaṃ nidadhāti /
3.4.7.[3]	sthiradhānyamakṣayaṃ bhavati /
3.4.7.[4]	samāptāni sphātikaraṇāni //
3.4.7.[5]	puṣṭikarmāṇyeva vartante
3.4.8.[1]	'ā gāvaḥ' iti sūktena sandhyākāle gā āyatīḥ pratyuttiṣṭhati //
3.4.9.[1]	yadā prathamaṃ homamicchati tadedaṃ karma karoti pākayajñavidhānena /
3.4.9.[2]	tasyā dugdhenendradevatākaṃ caruṃ śrapayitvā 'ā gāvaḥ' iti ṣaïbhirṛgbhirdvābhyāṃ dvābhyāṃ trayo homāḥ kartavyāḥ /
3.4.9.[3]	'indrāya juṣṭaṃ nirvapāmi' iti /
3.4.9.[4]	prokṣaṇe barhiḥpraharaṇe ca viśeṣaḥ //
3.4.10.[1]	'prajāvatīḥ sūyavasā' ityṛcāraṇye gacchantīrgā anumantrayate //
3.4.11.[1]	abhyātānāntaṃ kṛtvā 'sūryasya raśmīnanu' iti tisṛbhirdvādaśadāmnyāṃ sampātitāyāṃ vatsāṃ badhnāti /
3.4.11.[2]	'iha vatsāṃ nibadhnīmaḥ' iti pādena vatsāṃ badhnāti /
3.4.11.[3]	'ayaṃ ghāsaḥ' iti pādena ghāsaṃ dadāti gobhyo vatsebhyaśca /
3.4.11.[4]	abhyātānādyuttaratantram /
3.4.11.[5]	samāptā gośāntiḥ //
3.4.11.[6]	vastrasāmpadāni karmāṇyucyante
3.4.12-13.[1]	'yaste śokāya' ityṛcā tisraḥ kūdīmayīḥ ūmayakulāyasūtreṇāveṣṭya ghūtenāktā ādadhāti /
3.4.12-13.[2]	trirmantrāvṛttiḥ /
3.4.12-13.[3]	ūmaya ūrṇanābhiḥ /
3.4.12-13.[4]	anena karmaṇā kṛtena vastrāṇi sampadyante //
3.4.14.[1]	'yaste śokāya' ityṛcā muñjena saha iṣīkāstisro madhunā praliptā cikkaśeṣvādadhāti /
3.4.14.[2]	trirmantrāvṛttiḥ /
3.4.14.[3]	samāptāni vastrasāmpadāni //
3.4.14.[4]	jyeṣṭhena putreṇa saha bhāgavidhiṃ vakṣyāmaḥ
3.4.15.[1]	'uta putraḥ' ityṛcā gṛhakāṣṭheṣṭakādyā abhimantrya gṛhaṃ kārayet /
3.4.15.[2]	puṣṭikāmaḥ /
3.4.15.[3]	putro vā sāmpadaṃ karoti pitā vā //
3.4.16.[1]	'uta putraḥ' ityṛcā sarvasāmpadaṃ kurute /
3.4.16.[2]	'uta putraḥ' ityṛcā audumbarasamidha ādadhāti /
3.4.16.[3]	'uta putraḥ' ityṛcā pālāśasamidha ādadhāti /
3.4.16.[4]	'uta putraḥ' ityṛcā bṛhadbadarīsamidha ādadhāti /
3.4.16.[5]	āvapati vrīhiyavatilānityādi /
3.4.16.[6]	grāmapaśuputradhanadhānyakāmaḥ sarvasāmpadaṃ kurute /
3.4.16.[7]	putraḥ karoti sāmpadāni karmāṇi //
3.4.17-18.[1]	'ardhamardhena' ityṛcā ārdrapāṇirbhūtvā śāntaśākhayā ṛcaṃ japitvā pitā putrasya bhāgaṃ prayacchati prāgbhāgamapākṛtya /
3.4.17-18.[2]	putrasya gṛhe godhanaṃ badhnāti //
3.4.19.[1]	agnisammukhaṃ kurute /
3.4.19.[2]	putrabhāgaṃ kurute //
3.4.20.[1]	agre yā amāvāsyā bhaviṣyati tasyāmamāvāsyāyām 'ardhamardhena' ityṛcā śākhāṃ bhittvā tisraḥ samidha ādadhāti /
3.4.20.[2]	trirmantrāvṛttiḥ /
3.4.20.[3]	putrāśca bhrātaro'pyanena vidhānena bhāgaṃ kurvanti /
3.4.20.[4]	samāptaṃ vibhāgakarma putrasya /
3.4.20.[5]	puṣṭikāmaḥ //
3.4.21-22.[1]	'tve kratumapi' ityṛcā rasakarmāṇi kurute /
3.4.21-22.[2]	rasān sampātyābhimantrya prāśayati /
3.4.21-22.[3]	yāni medhājananādīni vihitāni sarvāṇi vikalpenānayā ṛcā bhavanti /
3.4.21-22.[4]	kāmaḥ puṣṭireva /
3.4.21-22.[5]	'tve kratum' ityṛcā sarvatra rasaprāśanam /
3.4.21-22.[6]	paribhāṣā sarvasminn atharvavede rasakarmasu //
3.4.23.[1]	pākayajñavidhānena prajāpataye caruṃ śrapayitvā 'stuṣva varṣman' ityṛcā juhoti /
3.4.23.[2]	tata uttaratantram /
3.4.23.[3]	puṣṭikāmaḥ /
3.4.23.[4]	amāvāsyāyāmastamite rātrau valmīkaśirasi darbhāvāstīrya tatra dīpaṃ dadāti /
3.4.23.[5]	dīpopari trirājyāhutīrjuhoti 'stuṣva varṣman' ityṛcā /
3.4.23.[6]	trir mantrāvṛttiḥ //
3.4.24.[1]	taṇḍuleṣu sampātān ānayati /
3.4.24.[2]	tān upavatsyadbhaktaṃ śrapayati /
3.4.24.[3]	tata rasair upasicyāśnāti /
3.4.24.[4]	na tantram //
3.4.25.[1]	evaṃ paurṇamāsyāmastamite valmīkaśirasi /
3.4.25.[2]	'stuṣva varṣman' ityṛcā trirhomaḥ /
3.4.25.[3]	na tantram /
3.4.25.[4]	trirmantrāvṛttiḥ /
3.4.25.[5]	taṇḍulasampātānānīya rasairupasicyāśnāti //
3.4.25.[6]	caturthī kaṇḍikā //
3.5.0.[1]	punar anekaphalapuṣṭikarmāṇy ucyante
3.5.1.[1]	abhyātānāntaṃ kṛtvā 'ṛdhaṅmantraḥ,' 'tadidāsa' iti sūktābhyāṃ maiśradhānyaṃ bhṛṣṭapiṣṭaṃ saktumajālohitamiśraṃ rasamiśritaṃ ca sampātyābhimantryāśnāti /
3.5.1.[2]	tata uttaratantram //
3.5.2-4.[1]	abhyātānāntaṃ kṛtvā 'ṛdhaṅmantraḥ', 'tadidāsa' iti sūktābhyāmaudumbaracamaseṣu triṣu maiśradhānyaṃ prakṣipya rasāṃśca sampātyābhimantryāśnāti mantreṇa trikālaṃ ca /
3.5.2-4.[2]	'pūrvāhṇasya tejasā' ityādayo mantrāḥ /
3.5.2-4.[3]	pratimantraṃ bhakṣaṇam /
3.5.2-4.[4]	plakṣacamaseṣu vā /
3.5.2-4.[5]	ekaṃ camasaṃ pūrvāhṇe /
3.5.2-4.[6]	ekaṃ madhyāhne /
3.5.2-4.[7]	ekamaparāhṇe /
3.5.2-4.[8]	trikālabhedāḥ /
3.5.2-4.[9]	abhyātānādyuttaratantram //
3.5.5.[1]	tantraṃ kṛtvā 'ṛdhaṅmantraḥ', 'tadidāsa' iti sūktābhyāmṛtumatyāḥ striyā lohitaṃ rasamiśritaṃ kṛtvā sampātyābhimantryāṅgulibhyāṃ pradeśanīmadhyamābhyāṃ prāśnāti /
3.5.5.[2]	abhyātānādyuttaratantram /
3.5.5.[3]	puṣṭyarthī //
3.5.5.[4]	kṣetrakāmasya karmocyate
3.5.6.[1]	yat kṣetraṃ kāmayate tasmin kṣetra idaṃ karma kuryāt /
3.5.6.[2]	ājyatantraṃ barhirlavanādyabhyātānāntaṃ kṛtvā 'ṛdhaṅmantraḥ', 'tadidāsa' iti sūktābhyāṃ bhaktaṃ dadhimadhumiśraṃ sampātyābhimantryāśnāti /
3.5.6.[3]	tata uttaratantram /
3.5.6.[4]	samāptaṃ kṣetrakāmasya karma //
3.5.7.[1]	saṃvatsaraṃ brahmacaryaṃ kṛtvā tato maithunaṃ kṛtvā śuktyāṃ reta ānīya taṇḍulamiśraṃ kṛtvā 'ṛdhaṅmantraḥ', 'tadidāsa' iti sūktābhyāṃ sampātyābhimantryāśnāti /
3.5.7.[2]	abhyātānādyuttaratantram /
3.5.7.[3]	puṣṭikāmaḥ /
3.5.7.[4]	idaṃ saptagrāmalābhakarma kathyate //
3.5.8-9.[1]	dvādaśīmamāvāsyeti kṣīrabhakṣo bhavati /
3.5.8-9.[2]	amāvāsyāyāṃ dadhimadhubhakṣaḥ /
3.5.8-9.[3]	pratipadyabhyātānāntaṃ kṛtvā 'ṛdhaṅmantraḥ', 'tadidāsa' iti sūktābhyāṃ tasya mūtra udakadadhimadhugomayaṃ ca etānyekīkṛtya sampātyābhimantryāśnāti 'kravyādaṃ nāḍī' ityṛcā /
3.5.8-9.[4]	abhyātānādyuttaratantram /
3.5.8-9.[5]	saptagrāmalābhakarma samāptam //
3.5.8-9.[6]	atha samṛddhikarmocyate
3.5.10-13.[1]	tṛtīyamāgrayaṇaṃ kṛtvābhyātānāntaṃ kṛtvā 'ṛdhaṅmantraḥ', 'tadidāsa' iti sūktābhyāṃ vrīhiyavānekatra kṛtvā trivṛti gomayaparicaye śrapayitvā sampātyābhimantryāśnāti /
3.5.10-13.[2]	tata uttaratantram /
3.5.10-13.[3]	sarvakāmaḥ /
3.5.10-13.[4]	samṛddhiputrapaśudhanādi //
3.5.10-13.[5]	atha samudrakarmocyate
3.5.14.[1]	śatrudeśe gatvā gārhapatyadakṣiṇāgnyāhavanīyeṣu karma kuryāt /
3.5.14.[2]	tato gārhapatye'bhyātānāntaṃ kṛtvā 'mamāgne varcaḥ' iti sūktena sārūpavatsamodanaṃ gārhapatyaśṛtaṃ gārhapatye prathamaṃ sampātya /
3.5.14.[3]	tato dakṣiṇāgnau tantraṃ kṛtvā pūtīkaiḥ kāśaiḥ staraṇam /
3.5.14.[4]	tameva sārūpavatsaṃ sampātya /
3.5.14.[5]	tata āhavanīye tantraṃ kṛtvā bhāṅgāstaraṇam /
3.5.14.[6]	tatastameva sārūpavatsaṃ sampātya tenaiva sūktena tataḥ paścāt sakṛdabhimantraṇaṃ kṛtvā tata aśnāti /
3.5.14.[7]	aśanaṃ gārhapatyadeśe karoti /
3.5.14.[8]	gārhapatyaprabhṛtyuttaratantraṃ kuryāt //
3.5.15.[1]	vratagrahaṇādi karoti /
3.5.15.[2]	dakṣiṇāgnyāhavanīyagārhapatyeṣu yathākramaṃ vratagrahaṇādi abhyātānāntaṃ kṛtvā sārūpavatsasya dakṣiṇāgnau śrapaṇaṃ kṛtvā 'mamāgne varcaḥ' iti sūktena sārūpavatsaṃ sampātyādiṣu yathākrameṇa /
3.5.15.[3]	tato gārhapatyaṃ dakṣiṇāgniṃ caikatra kṛtvā tato'bhimantrya dakṣiṇāgnideśa aśnāti yathākrameṇa /
3.5.15.[4]	uttaratantram /
3.5.15.[5]	evamāhavanīyagārhapatyadakṣiṇāgniṣu vratopāyanādyabhyātānāntaṃ kṛtvā sārūpavatsasyāhavanīye śrapaṇaṃ kṛtvā 'mamāgne varcaḥ' iti sūktenāhavanīyādi yathākrameṇa /
3.5.15.[6]	sārūpavatsaṃ sampātya gārhapatyāhavanīyamekatra kṛtvā tato'bhimantryāśnāti /
3.5.15.[7]	tata āhavanīyagārhapatyadakṣiṇāgniṣu yathākrameṇa /
3.5.15.[8]	uttaratantram /
3.5.15.[9]	gārhapatyasya darbhaiḥ staraṇam /
3.5.15.[10]	dakṣiṇāgneḥ pūtīkaiḥ staraṇam /
3.5.15.[11]	āhavanīyasya bhāṅgābhiḥ staraṇam /
3.5.15.[12]	staraṇe viśeṣaḥ //
3.5.16.[1]	gārhapatyadakṣiṇāgnyāhavanīyeṣu yathākrameṇa punareva tantraṃ kṛtvā 'mamāgneḥ varcaḥ' iti sūktena droṇakalaśe rasān kṛtvā tataḥ sampātya yathākrameṇa /
3.5.16.[2]	abhimantraṇaṃ ca sakṛt kuryāt /
3.5.16.[3]	tato rasān prāśnāti gārhapatyādikrameṇa /
3.5.16.[4]	uttaratantram /
3.5.16.[5]	darbhapūtīkabhāṅgābhiḥ paristaraṇam /
3.5.16.[6]	gārhapatyādiṣu yathākramam /
3.5.16.[7]	samāptaṃ samudrakarma //
3.5.16.[8]	pañcamī kaṇḍikā //22 //
3.6.0.[1]	atha niveśakarmocyate
3.6.1.[1]	agniśālāyāṃ vā gośālāyāṃ vā grāme vā pure vānyatrābhinave gṛhe vā /
3.6.1.[2]	puṣṭikāmo'nuvartate /
3.6.1.[3]	pāṣāṇamaye vā kāṣṭhamaye vā tṛṇamaye vā iṣṭakāmaye vā sarvatra nave vāsitaṃ idaṃ karma /
3.6.1.[4]	abhyātānāntaṃ kṛtvā 'yajūṃṣi yajñe' iti sūktāntena sakṛd ghṛtaṃ madhumiśraṃ juhoti //
3.6.2.[1]	'doṣo gāya' iti sūktena dvitīyāmāhutiṃ juhoti //
3.6.3.[1]	'yajūṃṣi yajñe', 'doṣo gāya' iti sūktābhyāṃ tṛtīyāmāhutiṃ juhoti //
3.6.4.[1]	'anumatiḥ sarvam' ityṛcā caturthīmāhutiṃ juhoti //
3.6.5.[1]	tataḥ śālām aṅgulibhyāṃ samprokṣya tūṣṇīṃ gṛhapatnyāsāda upaviśya udapātraṃ ninayati tūṣṇīm //
3.6.6.[1]	ādau vāgyamanaṃ kṛtam /
3.6.6.[2]	'ihaiva sta' iti vāgvisargaḥ /
3.6.6.[3]	tata uttaratantram /
3.6.6.[4]	navaśālāyāṃ puṣṭikāmaḥ karoti /
3.6.6.[5]	gṛhapraveśe ca nityam //
3.6.7.[1]	abhyātānāntaṃ kṛtvā 'ūrdhvā asya' iti sūktenāgnau audumbaraṃ dattvājyaṃ juhoti /
3.6.7.[2]	dhūmaṃ niyacchati /
3.6.7.[3]	lepaṃ prāśnīyāt /
3.6.7.[4]	abhyātānādyuttaratantram /
3.6.7.[5]	puṣṭikāmādhikāro'nuvartate //
3.6.8.[1]	abhyātānāntaṃ kṛtvāsaṅkhyātā āgamaśaṣkulīradhiśṛtya 'ūrdhvā asya' iti sūktena sapta śaṣkulīragnau dattvājyaṃ juhoti /
3.6.8.[2]	tata uttaratantram /
3.6.8.[3]	śeṣāḥ śaṣkulīḥ kartre dadāti /
3.6.8.[4]	puṣṭikāmaḥ //
3.6.8.[5]	dāyādeṣu vibhāgakarma vakṣyāmaḥ
3.6.9.[1]	abhyātānāntaṃ kṛtvā 'tvaṣṭā me daivyaṃ vacaḥ' iti sūktena sārūpavatsaṃ śrapayitvā sampātyābhimantryāśnāti /
3.6.9.[2]	abhyātānādyuttaratantram //
3.6.10.[1]	abhyātānāntaṃ kṛtvā 'tvaṣṭā me daivyam' iti sūktena dhanurjyāṃ sampātyābhimantrya badhnāti /
3.6.10.[2]	tata uttaratantram /
3.6.10.[3]	samāptāni vibhāgaśāntikarmāṇi dāyādavibhāgānām //
3.6.11.[1]	abhyātānāntaṃ kṛtvā 'tvaṣṭā me' iti sūktena daṇḍaṃ sampātyābhimantrya vimṛjya tato dhārayati /
3.6.11.[2]	dhvajadaṇḍaṃ citraṃ dhanurdaṇḍaṃ śailakuntadaṇḍaṃ rājadaṇḍaṃ veṇvādi /
3.6.11.[3]	puṣṭyarthī //
3.6.11.[4]	atha citrākarma citrānakṣatre ucyate
3.6.12.[1]	'pūrvāhṇe yajñopavītī śālāniveśanaṃ samūhayatyupavatsyadbhaktamaśitvā snāto'hatavasanaḥ prayuṅkte', /
3.6.12.[2]	rātrau abhyātānāntaṃ kṛtvā 'tvaṣṭā me' 'vāyurenāḥ' iti sūktābhyāṃ sambhārān sampātayati /
3.6.12.[3]	vṛkṣaśākhā udakaṃ audumbaraśakalaṃ tāmrachurikā eteṣu pratidravyaṃ sūktāvṛttiḥ /
3.6.12.[4]	abhyātānādyuttaratantram //
3.6.13.[1]	tataḥ prabhāte idaṃ karma kriyate /
3.6.13.[2]	'vāyurenāḥ' ityṛcā śākhayodakadhārayā gāḥ parikrāmati //
3.6.14.[1]	prathamajasyekṣukāśakāṇḍyāḥ śakalamavadhāyaudumbareṇāsinā 'lohitena' iti mantreṇa vatsakarṇaṃ chinnati //
3.6.15-16.[1]	abhyātānāntaṃ kṛtvā 'yathā cakruḥ' ityṛcā ikṣukāśakāṇḍyā karṇalohitaṃ rasamiśritaṃ kṛtvā sampātyābhimantryāśnāti puṣṭikāmaḥ /
3.6.15-16.[2]	abhyātānādyuttaratantram //
3.6.15-16.[3]	atha kṛṣikarmocyate
3.6.17.[1]	'yasyedamā rajo yujaḥ' iti sūktenoktaṃ 'sīrā yuñjanti' itivat kṛṣikarma karoti /
3.6.17.[2]	puṣṭikarmaṇāmupadhānopasthānaṃ karoti //
3.6.17.[3]	ṣaṣṭhī kaṇḍikā //23 //
3.7.0.[1]	bījavāpanakarma karoti
3.7.1-2.[1]	'ucchrayasva' iti sūktena yavavrīhyādibījamāsādyājyamiśramabhimantrya kṛṣṭe vā kṣetre nivapati trīn muṣṭīn bījasya /
3.7.1-2.[2]	tataḥ pāṃśubhirācchādayati /
3.7.1-2.[3]	samāptaṃ bījakṣetravāpanakarma //
3.7.3-4.[1]	uccasthāne gatvā tato'bhyātānāntaṃ kṛtvā 'abhi tyam' iti caturṛcena sūktenodapātraṃ sampātya kṛṣṇājine somaṃ vicinoti //
3.7.5.[1]	tadudapātraṃ somarasamiśraṃ sārūpavatsam odanaṃ śrapayitvā sampātyābhimantryāśnāti /
3.7.5.[2]	tata uttaratantram /
3.7.5.[3]	prāgdvārapratyagdvāre maṇḍapa etat karma //
3.7.6.[1]	paścānmaṇḍapam agninā dahati //
3.7.7.[1]	abhyātānāntaṃ kṛtvā 'tāṃ savitaḥ' ityṛcā /
3.7.7.[2]	ekavāraprasūtā gauḥ gṛṣṭiḥ /
3.7.7.[3]	godāmamaṇiṃ sampātyābhimantrya badhnāti puṣṭyarthī /
3.7.7.[4]	abhyātānādyuttaratantram //
3.7.8.[1]	abhyātānāntaṃ kṛtvā 'saṃ mā siñcantu' ityṛcā grāmasya sarvodake maiśradhānyaṃ prakṣipya sampātyābhimantryāśnāti /
3.7.8.[2]	tato havirudvāsanāntaṃ tantram /
3.7.8.[3]	puṣṭyarthī //
3.7.9-10.[1]	'divyaṃ suparṇam' ityṛcā ṛṣabhasya vapayendraṃ yajate vaśāvidhānena //
3.7.9-10.[2]	atha pravatsyata ekāgnikasyedaṃ karma kathyate
3.7.11.[1]	maunaṃ kṛtvā samidha ādāya gṛhaṃ dṛṣṭvā 'ūrjaṃ bibhrat' iti ṣaḍarcaṃ sūktaṃ japati //
3.7.12.[1]	vāmena hastena samidhaḥ kṛtvā dakṣiṇena śālāvalīkaṃ saṃstabhya japati 'ūrjaṃ bibhrat' iti //
3.7.13.[1]	tataḥ 'ūrjaṃ bibhrat' iti sūktena samidha ādadhāti agnau /
3.7.13.[2]	'sumaṅgali prajāvati' kalpajena sthūṇe gṛhṇātyupatiṣṭhate //
3.7.14.[1]	'yad vadāmi' ityṛcā vāgvisargaṃ karoti //
3.7.15.[1]	tūṣṇīm /
3.7.15.[2]	samāptamāgamanakarma /
3.7.15.[3]	puṣṭyarthī //
3.7.16-17.[1]	'ihaiva sta' ityṛcā gṛhaṃ mānuṣāṃścāvekṣate /
3.7.16-17.[2]	'sūyavasād' ityṛcā paśūnabhimantrayate /
3.7.16-17.[3]	samāptaṃ praveśe yājamānam //
3.7.18.[1]	dūrvāgrāṇyañjulikāyāṃ kṛtvā 'pūrvāparam' iti ṣaḍarcaṃ sūktaṃ japatyamāvāsyāyām /
3.7.18.[2]	kecit candramasaṃ dṛṣṭvā japaṃ kurvanti /
3.7.18.[3]	puṣṭikāmaḥ //
3.7.18.[4]	atha vṛṣotsargavidhiṃ vakṣyāmaḥ
3.7.19-21.[1]	abhyātānāntaṃ kṛtvā 'indrasya kukṣiḥ' ityṛcā ṛṣabhaṃ sampātya vivāhavat agnipariṇayanaṃ kṛtvā saha vatsatarībhirvisarjayati /
3.7.19-21.[2]	'retodhāyai' iti ṣaṭ /
3.7.19-21.[3]	'etaṃ vo yuvānam' ityṛcābhimantraṇam /
3.7.19-21.[4]	tataḥ prokṣaṇam /
3.7.19-21.[5]	tata uttaratantram /
3.7.19-21.[6]	abhyātānāntaṃ kṛtvā 'sāhasraḥ' ityarthasūktena vṛṣabhaṃ sampātya vivāhavat sarvaṃ kṛtvā visarjayati /
3.7.19-21.[7]	'retodhāyai' ityetaiḥ /
3.7.19-21.[8]	'etaṃ vo yuvānam' ityṛcābhimantraṇaṃ vatsasya /
3.7.19-21.[9]	abhyātānādyuttaratantram /
3.7.19-21.[10]	yadā ekādaśāhe vṛṣotsargaṃ karoti tadā śāntyudakaṃ kṛtvā tato vṛṣotsargaṃ karoti /
3.7.19-21.[11]	vṛṣotsargaḥ samāptaḥ /
3.7.19-21.[12]	vṛṣabhapucchaṃ gṛhītvā 'devapitṛṛṣibhyo'haṃ dade ṛṣabham' uccārayati //
3.7.19-21.[13]	atha punaḥ puṣṭikarmāṇyucyate
3.7.22.[1]	'sāhasrastveṣaḥ' ityarthasūktena ṛṣabheṇendraṃ yajate vaśāvidhānena /
3.7.22.[2]	puṣṭikāmaḥ //
3.7.23.[1]	'sāhasraḥ' ityarthasūktena śvetena ṛṣabheṇendraṃ yajate vaśāvidhānena /
3.7.23.[2]	sampatkāmaḥ //
3.7.23.[3]	athāgrahāyaṇīkarma ucyate
3.7.24.[1]	rātrau abhyātānāntaṃ kṛtvā trayaścaravaḥ śrapayitavyāḥ 'satyaṃ bṛhat' ityanuvākena //
3.7.25.[1]	paścādagnerdarbheṣu khadāyāṃ bhūmāvekaṃ caruṃ sakṛt sarvahutaṃ juhoti //
3.7.26.[1]	dvitīyaṃ carumanuvākena sampātyābhimantryāśnāti //
3.7.27.[1]	tṛtīyaṃ caruṃ 'satyaṃ bṛhad' iti sapta 'bhūme mātaḥ' ityṛcā juhoti /
3.7.27.[2]	trirmantrāvṛttiḥ //
3.7.28-29.[1]	'yāste śivāḥ' ityṛcā saṃviśati //
3.7.30.[1]	'yacchayānaḥ' ityṛcā paryāvartate //
3.7.31.[1]	prātarutiṣṭhati 'satyaṃ bṛhat' iti navabhiḥ 'śantivā' iti daśamyā, 'udāyuṣā' iti dvābhyām //
3.7.32-33.[1]	'udīrāṇāḥ' ity ṛcā trīṇi padāni niṣkrāmati prāg vodag vā /
3.7.32-33.[2]	bāhyenopaniṣkramya 'yāvat te' ityṛcādityam īkṣate /
3.7.32-33.[3]	nityaṃ kāmyaṃ ca bhavati //
3.7.34.[1]	unnatamāruhya 'yāvatte' ityṛcā vīkṣate /
3.7.34.[2]	puṣṭikāmaḥ /
3.7.34.[3]	tata uttaratantram /
3.7.34.[4]	āgrahāyaṇīkarma samāptam //
3.7.35.[1]	tantraṃ kṛtvā 'satyaṃ bṛhat' ityanuvākenodapātraṃ sampātya purastādagneḥ sīraṃ yuktaṃ samprokṣati /
3.7.35.[2]	tata uttaratantram //
3.7.36.[1]	'satyaṃ bṛhat' ityanuvākena kṛṣikarma /
3.7.36.[2]	'sīrā yuñjanti' vat karma bhavati //
3.7.37.[1]	abhyātānāntaṃ kṛtvā 'yasyāṃ sadohavirdhāne' iti tisṛbhirājyaṃ juhoti /
3.7.37.[2]	uttaratantram /
3.7.37.[3]	'varo ma āgamiṣyati' iti varasya /
3.7.37.[4]	prārthito'bhilāṣaḥ /
3.7.37.[5]	utkṛṣṭaputradhanādisarvaphalakāmaḥ //
3.7.38.[1]	'yasyāmannam' ityṛcopatiṣṭhate pṛthivīṃ puṣṭikāmaḥ /
3.7.38.[2]	vrīhiyavādyannam //
3.7.39-40.[1]	'nidhiṃ bibhrati' iti dvābhyāmupatiṣṭhate pṛthivīṃ maṇihiraṇyadravanidhiratnakāmaḥ //
3.7.41.[1]	vṛṣṭikāle 'yasyāṃ kṛṣṇam' ityṛcā navodakamabhimantryācamanaṃ karoti puṣṭikāmaḥ /
3.7.41.[2]	'yasyāṃ kṛṣṇam' ityṛcā navodakamabhimantrya snānaṃ karoti puṣṭikāmaḥ /
3.7.41.[3]	navodakasya karma samāptam //
3.7.42-43.[1]	'yaṃ tvā pṛṣatī rathaḥ' iti caturbhiḥ raktavarṇāṃ gāmabhimantrya brāhmaṇāya dadāti puṣṭikāmaḥ //
3.7.44.[1]	tantraṃ kṛtvā 'yaṃ tvā pṛṣatī rathaḥ' iti caturbhiḥ raktavarṇāyāḥ goḥ kṣīraudanaṃ śrapayitvā sarvahutaṃ juhoti /
3.7.44.[2]	tata uttaratantram /
3.7.44.[3]	puṣṭikāmaḥ //
3.7.45.[1]	sarve mantrāḥ puṣṭikarmasu paṭhitāḥ tṛtīye'dhyāye /
3.7.45.[2]	teṣāmupadhānamupasthānaṃ bhavati sarveṣāṃ sūktānāṃ yetriṣaptādīnām //
3.7.47.[1]	salilagaṇaḥ /
3.7.47.[2]	'brahma jajñānam', 'ambayo yanti' gaṇaḥ /
3.7.47.[3]	'saṃ saṃ sravantu' 'śerabhaka' /
3.7.47.[4]	'eha yantu' gaṇaḥ /
3.7.47.[5]	'āyamagan', 'ayaṃ pratisaraḥ', 'ayaṃ me varaṇaḥ', 'arātīyoḥ' iti /
3.7.47.[6]	'uttamo asi' /
3.7.47.[7]	'akṣitāste' /
3.7.47.[8]	'prathamā ha vyuvāsa' /
3.7.47.[9]	'sīrā yuñjanti' /
3.7.47.[10]	'payasvatīḥ' /
3.7.47.[11]	'ayaṃ no nabhasaḥ' /
3.7.47.[12]	'ā gāvaḥ' /
3.7.47.[13]	'prajāvatīḥ' /
3.7.47.[14]	'sūryasya raśmīn' /
3.7.47.[15]	'yaste śokāya' /
3.7.47.[16]	'ṛdhaṅmantraḥ', 'tadidāsa' iti /
3.7.47.[17]	'mamāgne varcaḥ' /
3.7.47.[18]	'yajūṃṣi yajñe' /
3.7.47.[19]	'ūrdhvā asya' /
3.7.47.[20]	'tvaṣṭā me' /
3.7.47.[21]	'vāyurenāḥ' /
3.7.47.[22]	'yasyedamā rajaḥ' /
3.7.47.[23]	'ucchrayasva' /
3.7.47.[24]	'abhi tyam' /
3.7.47.[25]	'tāṃ savituḥ' /
3.7.47.[26]	'divyaṃ suparṇam' /
3.7.47.[27]	'ūrjaṃ bibhrat' /
3.7.47.[28]	'indrasya kukṣiḥ', 'sāhasraḥ' /
3.7.47.[29]	'satyaṃ bṛhat' /
3.7.47.[30]	'yāste śivāḥ' /
3.7.47.[31]	'yasyāṃ sadaḥ' /
3.7.47.[32]	'yaṃ tvā pṛṣatīḥ' ityete mantrāḥ puṣṭikarmamadhye paṭhitāḥ /
3.7.47.[33]	ete mantrāḥ pauṣṭikāḥ /
3.7.47.[34]	pauṣṭikānāṃ sarveṣāṃ mantrāṇāṃ havirupadhānam upasthānaṃ vā karoti vikalpena puṣṭikarmaṇāmupadhānopasthānam iti vacanāt /
3.7.47.[35]	puṣṭikarmaṇām upadhānam upasthānaṃ vā karoti puṣṭikāmaḥ /
3.7.47.[36]	upadadhītetyanādeśe ājyaṃ samitpuroḍāśapayaodanapāyasapaśuvrīhiyavatilāḥ dhānāḥ karambhaśaṣkulyaḥ etāni havīṃṣi jānīyāt /
3.7.47.[37]	yatra yatra homaḥ kartavyastatra tatra sarvatropadhānaṃ pauṣṭikānāṃ mantrāṇāṃ kartavyam /
3.7.47.[38]	upasthānaṃ vā /
3.7.47.[39]	gṛhe bahirvā vṛkṣārthaṃ puruṣārthaṃ paśvarthaṃ hastyartham aśvārthaṃ goarthaṃ mahiṣyartham ajāvikādigṛhapaśudhanadhānyamṛgārtham /
3.7.47.[40]	grāme nagare kṣetre bahirvā /
3.7.47.[41]	yatra nityanaimittikakāmyahomastatra sarvatra pauṣṭikahomaḥ kāryaḥ /
3.7.47.[42]	nāsti saṅkhyājātiniyamaḥ puṣṭikarmaṇām /
3.7.47.[43]	yatrānyaprayojanārthaṃ homaḥ na tatra pauṣṭikahomaḥ kāryaḥ /
3.7.47.[44]	sarvatra puṣṭyarthaprayojanam /
3.7.47.[45]	yatrayatra ca saṅkīrṇamātmānaṃ manyate dvijaḥ /
3.7.47.[46]	tatratatra tilairhomo nairṛtirna vidhīyate //
3.7.47.[47]	na tatra nirṛtikarma kuryādityarthaḥ /
3.7.47.[48]	puṣṭikarmaṇāmupadhānopasthānamityarthaḥ /
3.7.47.[49]	salilaiḥ sarvakāmaḥ /
3.7.47.[50]	ājyādi juhoti salilagaṇena /
3.7.47.[51]	tantraṃ yathāsambhavaṃ yojyam /
3.7.47.[52]	sarvaphalakāma ityarthaḥ /
3.7.47.[53]	salilagaṇenopadhānaṃ vā kuryāt /
3.7.47.[54]	upasthānaṃ vā kuryāt sarvakāmaḥ /
3.7.47.[55]	puṣṭiśabdena dravyādilābho dravyādivṛddhiśca puṣṭiśabdenocyate /
3.7.47.[56]	śarīrapuṣṭiśca dhanādipuṣṭiśca bhavati āyuḥpuṣṭiśca /
3.7.47.[57]	atha salilagaṇa ucyate - 'āpo hi ṣṭhāḥ', 'śanno devīḥ', 'brahma jajñānam' 'anāptā ye', 'sahasradhāra eva' , 'asya vāmasya', 'yo rohito vṛṣabha' dvyarcaṃ, 'udasya ketavaḥ', 'mūrdhāham', 'viṣāsahim' iti salilagaṇaḥ /
3.7.47.[58]	asya gaṇasya vā upadhānaṃ ājyādi vā karoti athavā upasthānam /
3.7.47.[59]	putrapaśudhanadhānyaratnagṛhapadātiaśvahastigomahiṣyavivastrajātadravyādihiraṇyabhojanārāmadevapūjādyuccāṭanavaśīkaraṇastambhanajambhanādi sarvaṃ salilagaṇena sidhyati /
3.7.47.[60]	upadhānopasthānaṃ karoti sarvaphalakāmaḥ putrapaśudhānyādisarvakāmaḥ /
3.7.47.[61]	samāptāni pauṣṭikāni /
3.7.47.[62]	tatra ślokaḥ /
3.7.47.[63]	pūrvaṃ nirṛtikarmāṇi sarvapāpāpanuttaye /
3.7.47.[64]	pauṣṭikāni tataḥ paścāt tṛtīye saṃhitāvidhau //
4.1.1-3.[1]	iti /
4.1.1-3.[2]	bheṣajaśāntirbhaiṣajyaśabdenocyate /
4.1.1-3.[3]	tatra dvividhā vyādhayaḥ āhāranimittā anyajanmapāpanimittāśca /
4.1.1-3.[4]	tatra āhāranimitteṣu carakabāhaḍasuśrutapraṇīteṣu auṣadheṣu vyādhyupaśamanaṃ bhavati /
4.1.1-3.[5]	aśubhanimitteṣu atharvavedavihiteṣu śāntikeṣu vyādhyupaśamanaṃ bhavati /
4.1.1-3.[6]	tathā cāgre vakṣyati-anūktānyapratiṣiddhāni bhapajyānām /
4.1.1-3.[7]	aṃholiṅgābhiḥ /
4.1.1-3.[8]	sarvāṇi kartavyāni /
4.1.1-3.[9]	uktānyanuktāni ca kartavyāni /
4.1.1-3.[10]	bandhanapāyanācamanādīni ca kāryāṇi //
4.1.1-3.[11]	bhaiṣajyakarmaṇāṃ vidhiṃ vakṣyāmaḥ
4.1.4.[1]	ājyatantramabhyātānāntaṃ kṛtvā 'ye triṣaptāḥ' iti sūktena udapātraṃ sampātya vyādhitasya śarīraṃ sammārṣṭi /
4.1.4.[2]	abhyātānādyuttaratantram /
4.1.4.[3]	sarvavyādhibhaiṣajyam //
4.1.5.[1]	abhyātānāntaṃ kṛtvā 'ye triṣaptāḥ' iti sūktenodapātraṃ sampātya mukhavalīrvimārṣṭyaṅgavalīśca /
4.1.5.[2]	tata uttaratantram /
4.1.5.[3]	taruṇasya yadi valayastadā etatkarma /
4.1.5.[4]	sarvavyādhibhaiṣajyaṃ samāptam //
4.1.5.[5]	atha jvarātisārabhaiṣajyānyucyante
4.1.6.[1]	abhyātānāntaṃ kṛtvā 'vidmā śarasya' iti sūktena muñjapuṣpamaṇiṃ muñjarajjvā baddhvā sampātyābhimantrya badhnāti /
4.1.6.[2]	tata uttaratantram /
4.1.6.[3]	jvarabhaiṣajyaṃ atisāre ca atimūtre ca /
4.1.6.[4]	ājyatantraṃ kṛtvā 'ado yadavadhāvati' iti sūktena muñjaśiro rajjvā baddhvā sampātyābhimantrya badhnāti /
4.1.6.[5]	tata uttaratantram /
4.1.6.[6]	atisāre atimūtre ca bhaiṣajyam //
4.1.7.[1]	'vidmā śarasya' iti prathamasūktena kṣetramṛttikāmabhimantrya pāyayati /
4.1.7.[2]	atisāre atimūtre ca bhaiṣajyam /
4.1.7.[3]	'ado yad' iti sūktena ākṛtiloṣṭamabhimantrya pāyayati /
4.1.7.[4]	atisāre atimūtre ca /
4.1.7.[5]	'vidmā śarasya' iti prathamena valmīkamṛttikāmabhimantrya pāyayati /
4.1.7.[6]	atisāre atimūtre ca /
4.1.7.[7]	'ado yad' iti sūktena valmīkamṛttikāmabhimantrya pāyayati /
4.1.7.[8]	atisāre atimūtre ca //
4.1.8.[1]	'vidmā śarasya' iti prathamena ghṛtamantryāpānaṃ mrakṣati /
4.1.8.[2]	atisāre bhaiṣajyam /
4.1.8.[3]	'ado yad' iti sūktena ghṛtamabhimantryāpānaṃ vā pralimpati /
4.1.8.[4]	atisāre ca //
4.1.9.[1]	'vidmā śarasya' iti carmakhalvāmukhamabhimantrya vraṇamukhaṃ dhamati /
4.1.9.[2]	atisāre bhaiṣajyam /
4.1.9.[3]	'ado yad' iti sūktena mukhena khalvā vābhimantryāpānaṃ śiśnaṃ vā nāḍīṃ vā vraṇamukhaṃ dhamati /
4.1.9.[4]	samāptāni jvarātisāra atimūtra aṅganāḍīpravāhe ca bhaiṣajyāni //
4.1.9.[5]	atiduḥkhamūtre duḥkhapurīṣakaraṇe śamanabhaiṣajyānyucyante
4.1.10.[1]	abhyātānāntaṃ kṛtvā 'vidmā śarasya' iti dvitīyena harītakīṃ karpuraṃ vā sampātyābhimantrya badhnāti /
4.1.10.[2]	tata uttaratantram /
4.1.10.[3]	mūtranirodhe purīṣasya ca //
4.1.11.[1]	'vidmā śarasya' iti dvitīyena mūṣakamṛttikāmabhimantrya pāyayati /
4.1.11.[2]	'vidmā śarasya' iti dvitīyena tallagnaṃ laṇḍikātṛṇamabhimantrya pāyayati /
4.1.11.[3]	'vidmā śarasya' iti dvitīyena dadhimathitaṃ pāyayati /
4.1.11.[4]	mūtrapurīṣapratibandhe bhaiṣajyam /
4.1.11.[5]	'vidmā śarasya' iti dvitīyena jaradindukamabhimantrya piṣṭvā pāyayati /
4.1.11.[6]	mūtrādinirodhe /
4.1.11.[7]	'vidmā śarasya' iti dvitīyena sūktena kāṣṭhatakṣaṇānyudake kṛtvābhimantrya pāyayati /
4.1.11.[8]	mūtrapurīṣapratibandhe //
4.1.12.[1]	'viṣitaṃ te vastibilam' iti dvābhyāmṛgbhyāṃ mūṣakamṛttikoparyupaveśyābhimantrayate mūtrapratibandhe /
4.1.12.[2]	'viṣitaṃ te vastibilam' iti dvābhyāmṛgbhyāṃ pūtīkatṛṇoparyupaveśyābhimantrayate /
4.1.12.[3]	mūtrapratibandhe /
4.1.12.[4]	'viṣitaṃ te vastibilam' iti dvābhyāṃ dadhimathitoparyupaveśya tato'bhimantrayate /
4.1.12.[5]	'viṣitaṃ te vastibilam' iti dvābhyāṃ jaratpramandasyoparyupaveśyābhimantrayate mūtrapratibandhe.'viṣitaṃ te vastibilam' ityṛgbhyāṃ dārutakṣaśakalānāmuparyupaveśya vyādhitamabhimantrayate mūtrapratibandhe /
4.1.12.[6]	'mūtraṃ mucyatām' iti liṅgāt //
4.1.13.[1]	abhyātānāntaṃ kṛtvā 'vidmā śarasya' iti dvitīyena hastyādiyānaṃ sampātyābhimantrya tato vyādhitamārohayati /
4.1.13.[2]	tato dhāvati vegena mūtramocanakāmaḥ //
4.1.14.[1]	'vidmā śarasya' iti dvitīyena dhanuḥśaramabhimantrya tato vyādhitaṃ prati śaraṃ kṣipati śīghraḥ //
4.1.15.[1]	'vidmā śarasya' iti dvitīyena śiśnamabhimantrya carma niḥsphoṭati /
4.1.15.[2]	śiśnaṃ carmaṇo niḥsārayatītyarthaḥ //
4.1.16.[1]	'vidmā śarasya' iti dvitīyena lohaśalākāmabhimantrya śiśnaṃ praveśayati /
4.1.16.[2]	mūtrapravāhaṃ vidārayati //
4.1.17.[1]	'vidmā śarasya' iti dvitīyena drughnīṃ jyādhanuṣaṃ jaghane śiśnadeśa ūrdhvaṃ kṛtvā godohanyāmudakaṃ kṛtvā yavānekaviṃśatiṃ prakṣipya tenodakena dhanuṣa upari phalaṃ siñcati /
4.1.17.[2]	yathodakaṃ śiśne patati tathā kāryam //
4.1.18-19.[1]	'vidmā śarasya' iti dvitīyena yavagodhūmavallī padmamūlaṃ pāṭhikā etāni kvāthayitvābhimantrya vyādhitaṃ pāyayati /
4.1.18-19.[2]	samāptāni mūtrapratibandhe duḥkhamūtrakaraṇe duḥkhapurīṣakaraṇa udāvartana udarapūrṇanirodhakaraṇe caitāni bhaiṣajyāni kāryāṇi /
4.1.18-19.[3]	ārogyakāmaḥ //
4.1.18-19.[4]	atha sarvarogabhaiṣajyānyucyante
4.1.20.[1]	abhyātānāntaṃ kṛtvā 'ambayo yanti' iti sūktenājyaṃ juhoti /
4.1.20.[2]	tata uttaratantram /
4.1.20.[3]	'ambayo yanti' sūktena pālāśaudumbarādyāḥ samidha ādadhāti /
4.1.20.[4]	sarvavyādhibhaiṣajyam /
4.1.20.[5]	tantravikalpaḥ hastahomatvāt /
4.1.20.[6]	tantraṃ kṛtvā 'vāyoḥ pūtaḥ' iti sūktena tṛcenājyaṃ juhoti /
4.1.20.[7]	uttaratantram /
4.1.20.[8]	sarvabhaiṣajyaṃ samāptam //
4.1.20.[9]	atha somabhakṣaṇe bhaiṣajyamucyate
4.1.21.[1]	'vāyoḥ pūtaḥ' iti tṛcena pālāśādyāḥ samidhaḥ somarasenāktā ādadhāti /
4.1.21.[2]	somavamane somapāne somābhiṣave ca vyādhyutpanne bhaiṣajyaṃ samāptam //
4.1.21.[3]	atha bhūtatantrakarmāṇyucyante /
4.1.21.[4]	bhūtapiśācaśaṅkāyāṃ śāntirucyate
4.1.22.[1]	abhyātānāntaṃ kṛtvā 'stuvānam', 'idaṃ haviḥ' iti sūktābhyāṃ kukusāñjuhoti /
4.1.22.[2]	tata uttaratantram /
4.1.22.[3]	piśācabhaiṣajyam /
4.1.22.[4]	'abhyādheyānāṃ dhūmaṃ niyacchati' /
4.1.22.[5]	piśācagṛhītaṃ puruṣaṃ dhūmaṃ pāyayati /
4.1.22.[6]	gṛhe grāme vā pattane kṣetre vā devagṛhe vā yatra kvacit piśācaśaṅkāsti tatra homaṃ kṛtvā dhūmaṃ niyataṃ kuryādityarthaḥ /
4.1.22.[7]	'niḥsālām' iti sūktena kukusāñjuhoti /
4.1.22.[8]	tantravikalpaḥ /
4.1.22.[9]	dhūmabhakṣaṇaṃ kuryādityarthaḥ /
4.1.22.[10]	'arāyakṣayaṇam' iti tisṛbhiḥ kukusāñjuhoti /
4.1.22.[11]	dhūmabhakṣaṇaṃ ca /
4.1.22.[12]	'śanno devī pṛśniparṇī' iti sūktena kukusāñjuhoti /
4.1.22.[13]	dhūmapānaṃ ca /
4.1.22.[14]	'ā paśyati' iti sūktena kukusāñjuhoti /
4.1.22.[15]	dhūmaniyamanam /
4.1.22.[16]	'tāntsatyaujāḥ', 'tvayā pūrvam' iti kukusāñjuhoti /
4.1.22.[17]	vikalpena tantre dhūmaṃ karoti /
4.1.22.[18]	'purastādyuktaḥ' iti sūktena kukusāñjuhoti /
4.1.22.[19]	piśācagṛhītasya dhūmapānaṃ kāryam /
4.1.22.[20]	piśācadoṣānmucyate /
4.1.22.[21]	'rakṣohaṇam' ityanuvākena kukusāñjuhoti tantre /
4.1.22.[22]	dhūmabhakṣakaraṇaṃ ca /
4.1.22.[23]	piśācadoṣānmucyate /
4.1.22.[24]	'stuvānam', 'idaṃ haviḥ' iti sūktābhyāṃ tuṣāñjuhoti /
4.1.22.[25]	tantre vā /
4.1.22.[26]	dhūpanaṃ ca /
4.1.22.[27]	'niḥsālām' iti sūktena tuṣāñjuhoti /
4.1.22.[28]	piśācoccāṭanakāmaḥ /
4.1.22.[29]	'arāyakṣayaṇam' iti tisṛbhiḥ tuṣāñjuhoti /
4.1.22.[30]	'śanno devī pṛśniparṇī' iti sūktena tuṣāñ juhoti /
4.1.22.[31]	tantravikalpaḥ /
4.1.22.[32]	dhūpanaṃ puruṣasya /
4.1.22.[33]	piśācoccāṭanakāmaḥ /
4.1.22.[34]	'ā paśyati' sūktena tuṣāñjuhoti /
4.1.22.[35]	'tāntsatyaujāḥ', 'tvayā pūrvam' iti sūktābhyāṃ tuṣāñjuhoti /
4.1.22.[36]	tantravikalpaḥ /
4.1.22.[37]	sarvatra piśācoccāṭanakāmaḥ /
4.1.22.[38]	'purastādyuktaḥ' iti sūktena tuṣāñjuhoti /
4.1.22.[39]	piśācoccāṭanakāmaḥ /
4.1.22.[40]	'rakṣohaṇam' ityanuvākena tuṣāñjuhoti /
4.1.22.[41]	piśācoccāṭanakāmaḥ /
4.1.22.[42]	'stuvānam', 'idaṃ haviḥ' iti sūktābhyāṃ busaṃ juhoti /
4.1.22.[43]	tantraṃ vā /
4.1.22.[44]	dhūmena puruṣaṃ dhūpayati /
4.1.22.[45]	yasmin sthāne piśācastasmin sthāne homaṃ karoti /
4.1.22.[46]	yathā dhūmo bhavati tathā kuryāt sthāne ca /
4.1.22.[47]	'niḥsālām' iti sūktena busaṃ juhoti /
4.1.22.[48]	'arāyakṣayaṇam' iti tisṛbhiḥ busaṃ juhoti /
4.1.22.[49]	'śanno devī pṛśniparṇī' iti sūktena busaṃ juhoti /
4.1.22.[50]	'ā paśyati' iti sūktena busaṃ juhoti /
4.1.22.[51]	'tāntsatyaujāḥ', 'tvayā pūrvam' iti sūktābhyāṃ busaṃ juhoti /
4.1.22.[52]	'purastādyuktaḥ' iti busaṃ juhoti /
4.1.22.[53]	'rakṣohaṇam' ityanuvākena busaṃ juhoti /
4.1.22.[54]	'abhyādheyānāṃ dhūmaṃ niyacchati' sarvatra /
4.1.22.[55]	'stuvānam', 'idaṃ haviḥ' iti sūktābhyāṃ kāṣṭhaśakalāni juhoti /
4.1.22.[56]	tantravikalpaḥ /
4.1.22.[57]	sarvatra piśācoccāṭanaṃ sarvatra dhūpanaṃ ca /
4.1.22.[58]	'niḥsālām' iti sūktenāvatakṣaṇāni juhoti /
4.1.22.[59]	'arāyakṣayaṇam' iti tisṛbhiḥ śakalāni juhoti /
4.1.22.[60]	'śanno devī pṛśniparṇī' iti śakalāni juhoti /
4.1.22.[61]	'ā paśyati' iti sūktena śakalāni juhoti /
4.1.22.[62]	'tāntsatyaujāḥ', 'tvayā pūrvam' iti sūktābhyāṃ śakalāni juhoti /
4.1.22.[63]	'purastādyuktaḥ' iti śakalāni juhoti /
4.1.22.[64]	'rakṣohaṇam' ityanuvākena kāṣṭhaśakalāni juhoti /
4.1.22.[65]	sarvatra tantravikalpaḥ hastahomatvāt /
4.1.22.[66]	dhūmaṃ ca karoti sarvatra /
4.1.22.[67]	puruṣasya sthāne nagare grāme gṛhe vā yatra śaṅkā vidyate tatra dhūmakaraṇaṃ homena /
4.1.22.[68]	'stuvānam', 'idaṃ haviḥ' iti sūktābhyāṃ piśācagṛhītaṃ puruṣamanvāha /
4.1.22.[69]	'niḥsālām' iti sūktena puruṣamanvāha /
4.1.22.[70]	'arāyakṣayaṇam' iti tisṛbhiḥ puruṣamanvāha /
4.1.22.[71]	'śanno devī' iti sūktena piśācagṛhītamākrośayet /
4.1.22.[72]	'ā paśyati' iti sūktena piśācagṛhītaṃ puruṣamākrośayet /
4.1.22.[73]	'tāntsatyaujāḥ' 'tvayā pūrvaṃ' sūktābhyāṃ piśācamanvāha /
4.1.22.[74]	'purastādyuktaḥ' iti sūktaṃ japitvānvāha /
4.1.22.[75]	'rakṣohaṇam' ityanuvākena piśācagṛhītaṃ puruṣamanvāha /
4.1.22.[76]	yadi grāme nagare vā rathyāyāṃ vā kṣetre vā tadā japaṃ kṛtvā piśācanāmagrahaṇaṃ kuryāditi /
4.1.22.[77]	sarvatra karmaṇāṃ vikalpaḥ //
4.1.23.[1]	'stuvānam', 'idaṃ haviḥ' iti sūktābhyāṃ karkaṭikāsamidha ādadhāti /
4.1.23.[2]	tantravikalpaḥ /
4.1.23.[3]	'niḥsālām' iti sūktena karkaṭikāsamidha ādadhāti /
4.1.23.[4]	tantraṃ vā /
4.1.23.[5]	piśācagṛhītaṃ vā dhūpayati /
4.1.23.[6]	'arāyakṣayaṇam' iti tisṛbhiḥ trapusasamidha ādadhāti /
4.1.23.[7]	piśācoccāṭanakāmaḥ /
4.1.23.[8]	'śanno devī' iti sūktena trapusasamidha ādadhāti /
4.1.23.[9]	piśācarakṣākāmaḥ /
4.1.23.[10]	'ā paśyati' iti sūktena karkaṭikāsamidha ādadhāti /
4.1.23.[11]	'tāntsatyaujāḥ' 'tvayā pūrvam' iti sūktābhyāṃ trapusasamidha ādadhāti /
4.1.23.[12]	sarvatra sūktādigrahaṇe sūktaṃ pratīyāt /
4.1.23.[13]	ṛgādigrahaṇe ṛcaṃ pratīyāt /
4.1.23.[14]	sūktamadhye ṛcaṃ pratīyāt /
4.1.23.[15]	'purastādyuktaḥ' iti trapusasamidha ādadhāti /
4.1.23.[16]	'rakṣohaṇam' ityanuvākena karkaṭikāsamidha ādadhāti /
4.1.23.[17]	tantravikalpaḥ /
4.1.23.[18]	piśācoccāṭanakāmaḥ /
4.1.23.[19]	'stuvānam', 'idaṃ haviḥ' iti sūktābhyāṃ musalasamidha ādadhāti /
4.1.23.[20]	piśācabhaiṣajyam /
4.1.23.[21]	'niḥsālām' iti sūktena lokaprasiddhamusalakāṣṭhānyādadhāti /
4.1.23.[22]	'arāyakṣayaṇam' iti tisṛbhiḥ musalakāṣṭhānyādadhāti /
4.1.23.[23]	tantraṃ vā /
4.1.23.[24]	'śanno devī' iti musalakāṣṭhānyādadhāti /
4.1.23.[25]	sarvatra piśācabhaiṣajyam /
4.1.23.[26]	'ā paśyati' iti sūktena musalakāṣṭhasamidha ādadhāti /
4.1.23.[27]	tantravikalpaḥ /
4.1.23.[28]	'tāntsatyaujāḥ', 'tvayā pūrvam' iti sūktābhyāṃ musalakāṣṭhaśakalāni juhoti /
4.1.23.[29]	tantraṃ vā /
4.1.23.[30]	piśācoccāṭanam /
4.1.23.[31]	'purastādyuktaḥ' iti sūktena musalasamidha ādadhāti /
4.1.23.[32]	sarvatra ṛgante homaḥ /
4.1.23.[33]	sarvatra ṛgante svāhākāraḥ /
4.1.23.[34]	anutantre sarvatra dhūmaniyamanam /
4.1.23.[35]	'rakṣohaṇam' ityanuvākena musalasamidha ādadhāti /
4.1.23.[36]	jātiniyamo nāsti /
4.1.23.[37]	hastahome sarvatra tantravikalpaḥ /
4.1.23.[38]	'stuvānam', 'idaṃ haviḥ' iti sūktābhyāṃ khadirasamidha ādadhāti /
4.1.23.[39]	'niḥsālām' iti sūktena khadirasamidha ādadhāti /
4.1.23.[40]	'arāyakṣayaṇam' iti tisṛbhiḥ khadirasamidha ādadhāti /
4.1.23.[41]	'śanno devī' iti khadirasamidha ādadhāti /
4.1.23.[42]	'ā paśyati' iti sūktena khadirasamidha ādadhāti /
4.1.23.[43]	'tāntsatyaujāḥ', 'tvayā pūrvam' iti sūktābhyāṃ khadirasamidha ādadhāti /
4.1.23.[44]	tantravikalpaḥ /
4.1.23.[45]	'purastādyuktaḥ' iti khadirasamidha ādadhāti /
4.1.23.[46]	'rakṣohaṇam' ityanuvākena khadirasamidha ādadhāti /
4.1.23.[47]	piśācoccāṭanakāmaḥ /
4.1.23.[48]	sarvatra tantravikalpaḥ /
4.1.23.[49]	sarvatra karmaṇāṃ vikalpaḥ /
4.1.23.[50]	ekaṃ kuryāt dve vā bahūni vā /
4.1.23.[51]	'stuvānam', 'idaṃ haviḥ' iti sūktābhyāṃ sarṣapasamidha ādadhāti /
4.1.23.[52]	'niḥsālām' iti sūktena sarṣapasamidha ādadhāti /
4.1.23.[53]	'arāyakṣayaṇam' iti tisṛbhiḥ sarṣapasamidha ādadhāti /
4.1.23.[54]	'śanno devīḥ' iti sūktena tārṣṭāghīḥ samidha ādadhāti /
4.1.23.[55]	'ā paśyati' iti sūktena tārṣṭāghīḥ samidha ādadhāti /
4.1.23.[56]	'tāntsatyaujāḥ' 'tvayā pūrvam' iti sūktābhyāṃ sarṣapasamidha ādadhāti /
4.1.23.[57]	'purastādyuktaḥ' iti sarṣapasamidha ādadhāti /
4.1.23.[58]	'rakṣohaṇam' ityanuvākena sarṣapasamidha ādadhāti /
4.1.23.[59]	tantravikalpaḥ /
4.1.23.[60]	musalakhadirasamidbhyāṃ dvijasyoccāṭanaṃ bhavati /
4.1.23.[61]	anyābhyāṃ śūdrādīnāmuccāṭanaṃ bhavati //
4.1.24.[1]	'stuvānam', 'idaṃ haviḥ' iti sūktābhyāṃ khadiraśaṅkūn sapta nava vābhimantrya paścādagnernikhanati /
4.1.24.[2]	bhūmiṃ /
4.1.24.[3]	samām /
4.1.24.[4]	'akṣyau ni vidhya' iti ṛcā /
4.1.24.[5]	nikhananamantraḥ /
4.1.24.[6]	piśācopadrave /
4.1.24.[7]	'niḥsālam' iti sūktena sapta khadiraśaṅkūnabhimantrya paścādagnernikhanati 'akṣyau ni vidhya' ityṛcā /
4.1.24.[8]	piśācabhaye /
4.1.24.[9]	'arāyakṣayaṇam' iti tisṛbhiḥ sapta khadirakīlakānabhimantrya 'akṣyau nividhya' ityṛcā paścādagnernikhanati /
4.1.24.[10]	piśācarakṣārtham /
4.1.24.[11]	'śanno devīḥ' iti sūktena ayugmān khādirāñchaṅkūnabhimantrya 'akṣyau ni vidhya' ityṛcā paścādagnernikhanati /
4.1.24.[12]	'ā paśyati' iti sūktena sapta kīlakānabhimantrya paścādagneḥ 'akṣyau ni vidhya' ityṛcā nikhanati /
4.1.24.[13]	sarvatra bhūmiṃ samāṃ karoti /
4.1.24.[14]	'tāntsatyaujāḥ', 'tvayā pūrvam' iti sūktābhyāṃ sapta kīlakānabhimantrya 'akṣyau ni vidhya' ityṛcā nikhanati agneḥ paścāt /
4.1.24.[15]	piśācabhaye /
4.1.24.[16]	'rakṣohaṇam' ityanuvākena khādiramayān sapta kīlakānabhimantrya paścādagnernikhanati 'akṣyau ni vidhya' iti ṛcā /
4.1.24.[17]	piśācabhaye //
4.1.25.[1]	'stuvānam', 'idaṃ haviḥ' iti sūktābhyāṃ lohakīlakān pañca sapta vābhimantrya paścādagnernikhanati 'akṣyau ni vidhya' ityṛcā /
4.1.25.[2]	sarvatra kīlakānāṃ nikhananam /
4.1.25.[3]	'niḥsālām' iti sūktena lohakīlakānabhimantrya paścādagnernikhanati 'akṣyau ni vidhya' iti /
4.1.25.[4]	'arāyakṣayaṇam' iti tisṛbhiḥ lohakīlakānabhimantrya nikhanati /
4.1.25.[5]	'śanno devīḥ' iti sūktena lohamayakīlakānabhimantrya nikhanati /
4.1.25.[6]	paścādagneḥ sarvatra nikhananam /
4.1.25.[7]	'ā paśyati' iti sūktena lohamayakīlakānabhimantrya paścādagnernikhanati /
4.1.25.[8]	sarvatra 'akṣyau ni vidhya' iti /
4.1.25.[9]	'tāntsatyaujāḥ', 'tvayā pūrvam' iti sūktābhyāṃ pañca sapta vā lohamayakīlakānabhimantrya nikhanati 'akṣyau ni vidhya' iti /
4.1.25.[10]	'purastādyuktaḥ' iti sūktena lohamayakīlakānabhimantrya paścādagnernikhanati 'akṣyau ni vidhya' ityṛcā /
4.1.25.[11]	'rakṣohaṇam' ityanuvākena lohamayakīlakān pañca sapta vābhimantrya paścādagnernikhanati 'akṣyau ni vidhya' ityṛcā /
4.1.25.[12]	sarvatra nikhananam /
4.1.25.[13]	'stuvānam', 'idaṃ haviḥ' iti sūktābhyāṃ tāmramayakīlakānabhimantrya paścādagnernikhanati 'akṣyau ni vidhya' iti /
4.1.25.[14]	sarvatra piśācāya /
4.1.25.[15]	'niḥsālām' iti sūktena tāmramayān kīlakānabhimantrya paścādagnernikhanati /
4.1.25.[16]	'arāyakṣayaṇam' iti tisṛbhistāmramayān kīlakānabhimantrya paścādagnernikhanati /
4.1.25.[17]	'śanno devī pṛśniparṇī' iti sūktena tāmramayān kīlakānabhimantrya nikhanati /
4.1.25.[18]	'ā paśyati' iti tāmramayān kīlakānabhimantrya paścādagnernikhanati /
4.1.25.[19]	'tāntsatyaujāḥ' iti sūktena tāmrakīlakānabhimantrya 'akṣyau ni vidhya' iti paścādagnernikhanati /
4.1.25.[20]	'tvayā pūrvam' iti sūktena tāmramayakīlakānabhimantrya 'akṣyau ni vidhya' iti nikhanati /
4.1.25.[21]	'purastādyuktaḥ' iti tāmramayakīlakānabhimantrya nikhanati /
4.1.25.[22]	sarvatra piśācabhaye /
4.1.25.[23]	'rakṣohaṇam' ityanuvākena tāmramayakīlakānabhimantrya paścādagnernikhanati /
4.1.25.[24]	'akṣyau ni vidhya' iti sarvatra nikhananam /
4.1.25.[25]	sarvatra paścādagnernikhanati /
4.1.25.[26]	sarvatra piśācabhaye bhaiṣajyāni //
4.1.26.[1]	'stuvānam', 'idaṃ haviḥ' iti sūktābhyāṃ taptaśarkarā abhimantrya śayanaṃ vāntarāṇi vā gṛhaṃ vā grāmaṃ vā eṣu sthāneṣu parikiret rakṣobhaye /
4.1.26.[2]	'niḥsālām' iti sūktena taptaśarkarā abhimantrya gṛhādiṣu parikirati piśācabhaye /
4.1.26.[3]	'arāyakṣayaṇam' iti tisṛbhiḥ taptaśarkarā abhimantrya śayanarāśipalyāni parikirati /
4.1.26.[4]	yatra piśācabhayaṃ tatra parikirati /
4.1.26.[5]	'śanno devī' iti sūktena taptaśarkarā abhimantrya śayanarāśipalyāni parikirati /
4.1.26.[6]	'ā paśyati' iti taptaśarkarā parikirati /
4.1.26.[7]	'tāntsatyaujāḥ', 'tvayā pūrvam' iti sūktābhyāṃ taptaśarkarā abhimantrya śayanarāśipalyāni parikirati piśācabhaye /
4.1.26.[8]	'purastādyukto vaha' iti sūktena taptaśarkarā abhimantrya śayanarāśipalyāni parikirati piśācabhaye /
4.1.26.[9]	'rakṣohaṇam' ityanuvākena taptaśarkarā abhimantrya śayanarāśipalyāni parikirati piśācabhaye //
4.1.27-29.[1]	amāvāsyāyāmabhyātānāntaṃ kṛtvā śaramayaṃ barhiḥ stṛṇāti /
4.1.27-29.[2]	sarṣapedhmānāmupasamādhānam /
4.1.27-29.[3]	'stuvānam', 'idaṃ haviḥ' iti sūktābhyāṃ sakṛdgṛhītayavasaktūñjuhoti pratyṛcam /
4.1.27-29.[4]	abhyātānādyuttaratantram /
4.1.27-29.[5]	etasmin tantre yavarāśimadhyānmuṣṭimekāṃ gṛhātvolūkhalena khaṇḍyata apradakṣiṇaṃ piṣyate /
4.1.27-29.[6]	tato vyādhitaṃ sampātya śaṇasūtreṇa jihvāmārjanaṃ karoti tato grahaṇamuktaḥ /
4.1.27-29.[7]	yadi na karoti śaṇena jihvāmārjanaṃ tadā na gato graha iti vijānīyāt /
4.1.27-29.[8]	amāvāsyāyāmājyatantraṃ śarastṛtaṃ sarṣapedhmamupasamāhitamabhyātānāntaṃ kṛtvā 'niḥsālām' iti sūktena sakṛdgṛhītān yavānanapahatānapratīhāraṃ piṣṭān saktūñjuhoti /
4.1.27-29.[9]	mucyate /
4.1.27-29.[10]	tata uttaratantram /
4.1.27-29.[11]	yadi śaṇasūtreṇa jihvāmārjanaṃ karoti tadā gato grahaḥ /
4.1.27-29.[12]	amāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'arāyakṣayaṇam' iti tisṛbhiḥ sakṛdgṛhītān yavānanapahatānapratīhāraṃ piṣṭān saktūñjuhoti /
4.1.27-29.[13]	tata uttaratantram /
4.1.27-29.[14]	yadi śaṇasūtreṇa jihvāmārjanaṃ karoti tato gato grahaḥ /
4.1.27-29.[15]	amāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'arāyakṣayaṇam' iti tisṛbhiḥ yavānapahatānapratīhāraṃ piṣṭān saktūñjuhoti /
4.1.27-29.[16]	tata uttaratantram /
4.1.27-29.[17]	yadi śaṇasūtreṇa jihvāmārjanaṃ karoti tato gato grahaḥ /
4.1.27-29.[18]	amāvāsyāyāṃ prātarabhyātānāntaṃ kṛtvā śaramayaṃ barhiḥstṛtaṃ sarṣapedhmaviśiṣṭaṃ 'śanno devī pṛśniparṇī' iti sūktena yavānanapahatānapratīhāraṃ piṣṭān saktūñjuhoti /
4.1.27-29.[19]	tata uttaratantram /
4.1.27-29.[20]	śaṇena jihvāmārjanam /
4.1.27-29.[21]	amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'ā paśyati' iti sūktena yavānanapahatānapratīhāraṃ piṣṭān saktūñjuhoti /
4.1.27-29.[22]	tata uttaratantram /
4.1.27-29.[23]	śaṇena jihvāmārjanam.amāvāsyāyāṃ śaramayaṃ barhiḥstṛtaṃ sarṣapedhmaviśiṣṭaṃ tantraṃ kṛtvā 'tāntsatyaujāḥ', 'tvayā pūrvam' iti sūktābhyāṃ sakṛdgṛhītān yavānanapahatānapratīhāraṃ piṣṭān saktūñjuhotiṭata uttaratantram /
4.1.27-29.[24]	śaṇena jihvāmārjanam /
4.1.27-29.[25]	amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭamabhyātānāntaṃ kṛtvā 'purastādyuktaḥ' iti sūktena sakṛdgṛhītān yavānanapahatānapratīhāraṃ piṣṭān saktūñjuhoti /
4.1.27-29.[26]	tata uttaratantram /
4.1.27-29.[27]	śaṇena jihvāmārjanam /
4.1.27-29.[28]	amāvāsyāyāṃ prātaḥ śaramayaṃ barhiḥstṛtaṃ sarṣapedhmaviśiṣṭamabhyātānāntaṃ kṛtvā 'rakṣohaṇam' ityanuvākena sakṛdgṛhītān yavānanapahatānapratīhāraṃ piṣṭān saktūñjuhoti /
4.1.27-29.[29]	tata uttaratantram /
4.1.27-29.[30]	śaṇasūtreṇa jihvāmārjanaṃ karoti /
4.1.27-29.[31]	yadi na karoti tadā na gato grahaḥ /
4.1.27-29.[32]	asādhyo grahaḥ /
4.1.27-29.[33]	asādhyo graha ityarthaḥ //
4.1.27-29.[34]	atha grahābhicāra ucyate /
4.1.27-29.[35]	idaṃ karma avaśyasya grahasya vaśīkaraṇamucyate /
4.1.27-29.[36]	ayamabhicāro'vaśyagrahasya vaśīkaraṇārthaḥ
4.1.30.[1]	ājyatantramabhyātānāntaṃ kṛtvā 'stuvānam', 'idaṃ haviḥ' iti sūktābhyāṃ vīriṇatūlamiśramiṅgiḍaṃ pūrṇapuṭena juhoti /
4.1.30.[2]	tata uttaratantram /
4.1.30.[3]	'niḥsālām' iti sūktena vīriṇapuṣpamiśritamiṅgiḍamājyaṃ juhoti pālāśapuṭenājyatantre /
4.1.30.[4]	uttaratantram /
4.1.30.[5]	tantraṃ kṛtvā 'arāyakṣayaṇam' iti tisṛbhiḥ vīriṇatūlamiśritamiṅgiḍaṃ palāśapuṭena juhoti /
4.1.30.[6]	uttaratantram /
4.1.30.[7]	tantraṃ kṛtvā 'śanno devī pṛśniparṇī' iti sūktena vīriṇatūlamiśritamiṅgiḍaṃ prapuṭena juhoti /
4.1.30.[8]	uttaratantram /
4.1.30.[9]	grahasyābhicāro'yam /
4.1.30.[10]	tantraṃ kṛtvā 'ā paśyati' iti sūktena vīriṇatūlamiśritamiṅgiḍaṃ prapuṭena juhoti /
4.1.30.[11]	uttaratantram /
4.1.30.[12]	ājyatantraṃ kṛtvā 'tāntsatyaujāḥ', 'tvayā pūrvam' iti sūktābhyāṃ vīriṇatūlamiśramiṅgiḍaṃ prapuṭena juhoti /
4.1.30.[13]	uttaratantram /
4.1.30.[14]	piśācasyābhicārakarma /
4.1.30.[15]	tantraṃ kṛtvā 'purastādyuktaḥ' iti sūktena vīriṇatūlamiśritamiṅgiḍaṃ parṇapuṭena juhoti /
4.1.30.[16]	uttaratantram /
4.1.30.[17]	'rakṣohaṇam' ityanuvākena vīriṇatūlamiśritamiṅgiḍaṃ prapuṭena juhotyājyatantre /
4.1.30.[18]	grahābhicāraḥ samāptaḥ //
4.1.30.[19]	athāsmin gṛhe piśāco'sti vā na veti saṃśaye idaṃ karma ucyate
4.1.31-33.[1]	'stuvānam', 'idaṃ haviḥ' iti sūktābhyāṃ sarṣapedhmaṃ śaramayaṃ barhirabhimantrya śālāyā upari nidadhāti /
4.1.31-33.[2]	śālāyā upari karoti /
4.1.31-33.[3]	tataḥ prabhāte nirīkṣaṇam /
4.1.31-33.[4]	vikṛte piśācaśaṅkā /
4.1.31-33.[5]	tadā ukto homaḥ /
4.1.31-33.[6]	vīriṇatūlamityādi /
4.1.31-33.[7]	'niḥsālām' iti sūktena tārṣṭāghedhmaṃ śaramayaṃ barhiścābhimantrya śālāyā upari nidadhāti /
4.1.31-33.[8]	yadi tadvikṛtaṃ tadā tadgṛhaṃ piśācagṛhītam /
4.1.31-33.[9]	tadā ukto homaḥ /
4.1.31-33.[10]	vīriṇatūlamiśritamiṅgiḍaṃ prapuṭena juhoti /
4.1.31-33.[11]	tantre /
4.1.31-33.[12]	'arāyakṣayaṇam' iti tisṛbhiridhmābarhirabhimantrya śālāyā upari nidadhāti /
4.1.31-33.[13]	dvitīye'hani nirīkṣayet /
4.1.31-33.[14]	barhiṣi vikṛte piśācabhayam /
4.1.31-33.[15]	tatra vīriṇatūlamiśritamiṅgiḍaṃ prapuṭena juhoti /
4.1.31-33.[16]	'śanno devī' itīdhmābarhirabhimantrya śālāyāmāsajati /
4.1.31-33.[17]	aparedyurvikṛte piśācato rugiti /
4.1.31-33.[18]	tato vīriṇatūlamiśritamiṅgiḍaṃ prapuṭena juhoti /
4.1.31-33.[19]	tantre /
4.1.31-33.[20]	'ā paśyati' iti sūktenedhmābarhiḥ śālāyāmāsajati /
4.1.31-33.[21]	aparedyurvikṛte piśācato rugiti /
4.1.31-33.[22]	tata idhmābarhiḥ śālāyā gṛhītvā tena tantramabhyātānāntaṃ kṛtvā vīriṇatūlamiśramiṅgiḍaṃ prapuṭena juhoti /
4.1.31-33.[23]	'tāntsatyaujāḥ', 'tvayā pūrvam' iti sūktābhyāṃ idhmābarhirabhimantrya śālāyāmāsajati /
4.1.31-33.[24]	aparedyurvikṛte piśācato rugiti /
4.1.31-33.[25]	vīriṇatūlamiśramiṅgiḍaṃ prapuṭena juhoti tenaiva sūktena /
4.1.31-33.[26]	'purastādyuktaḥ' iti sūktenedhmābarhirabhimantrya śālāyāmāsajati /
4.1.31-33.[27]	aparedyurvikṛte piśācato rugiti /
4.1.31-33.[28]	tatra vīriṇatūlamiśramiṅgiḍaṃ prapuṭena juhoti /
4.1.31-33.[29]	'rakṣohaṇam' ityanuvākenedhmābarhiḥ śālāyāmāsajati /
4.1.31-33.[30]	aparedyurvikṛte piśācato rugiti /
4.1.31-33.[31]	tantraṃ kṛtvā tenānuvākena vīriṇatūlamiśramiṅgiḍaṃ prapuṭena juhoti /
4.1.31-33.[32]	piśācagrahābhicāraḥ //
4.1.34.[1]	vaiśravaṇāya namaskāraṃ kṛtvā 'stuvānam', 'idaṃ haviḥ' iti sūktābhyāmudakamabhimantrya tamācāmayati samprokṣati ca /
4.1.34.[2]	vaiśravaṇāya namaskāraṃ kṛtvā 'niḥsālām' iti sūktenodakamabhimantryācāmayati samprokṣati ca vyādhitam /
4.1.34.[3]	piśācagraharakṣākāmaḥ /
4.1.34.[4]	vaiśravaṇāya namaskāraṃ kṛtvā 'arāyakṣayaṇam' iti tisṛbhirudakamabhimantryācāmayati samprokṣati ca piśācagṛhītaṃ puruṣam /
4.1.34.[5]	vaiśravaṇāya namaskāraṃ kṛtvā 'śanno devī' iti sūktenodakamabhimantryācāmayati samprokṣati ca /
4.1.34.[6]	piśācarakṣārtham /
4.1.34.[7]	vaiśravaṇāya namaskāraṃ kṛtvā 'ā paśyati' iti sūktenodakamabhimantryācāmayati samprokṣati ca vyādhitaṃ mānuṣam /
4.1.34.[8]	vaiśravaṇāya namaskāraṃ kṛtvā 'tāntsatyaujāḥ', 'tvayā pūrvam' iti sūktābhyāmudakamabhimantrya vyādhitamācāmayati samprokṣati ca /
4.1.34.[9]	piśācabhaye /
4.1.34.[10]	vaiśravaṇāyāñjaliṃ kṛtvā 'purastādyuktaḥ' iti sūktenodakamabhimantrya vyādhitamācāmayati samprokṣati ca /
4.1.34.[11]	piśācabhaye rakṣākāmaḥ /
4.1.34.[12]	vaiśravaṇāyāñjaliṃ kṛtvā 'rakṣohaṇam' ityanuvākenodakamabhimantryācāmayati samprokṣati ca vyādhitam /
4.1.34.[13]	piśācabhaye rakṣākāmaḥ /
4.1.34.[14]	sarvatra karmaṇāṃ vikalpaḥ /
4.1.34.[15]	piśācagṛhītaṃ manuṣyam anvārabdhe sarvatra homaḥ kāryaḥ /
4.1.34.[16]	bhaiṣajyakarma ca /
4.1.34.[17]	gṛhe prayogaḥ //
4.1.34.[18]	rātrikarmāṇy ucyante
4.1.35-36.[1]	rātrau 'stuvānam', 'idaṃ haviḥ' iti sūktābhyāṃ ulmuke dve abhimantrya parasparaṃ ghṛṣyati /
4.1.35-36.[2]	tataḥ prabhāte 'svastidāḥ' iti sūktena dakṣiṇena prakrāmati padāni dadāti /
4.1.35-36.[3]	piśācabhaye /
4.1.35-36.[4]	rātrau 'niḥsālām' iti sūktena ulmuke abhimantrya parasparaṃ ghṛṣyati /
4.1.35-36.[5]	tataḥ prabhāte 'svastidāḥ' iti sūktena dakṣiṇena prakrāmati /
4.1.35-36.[6]	piśācabhaye /
4.1.35-36.[7]	rātrau 'arāyakṣayaṇam' ityulmuke abhimantrya parasparaṃ ghṛṣyati /
4.1.35-36.[8]	tataḥ prabhāte 'svastidāḥ' iti sūktena padāni prakrāmati /
4.1.35-36.[9]	rātrau 'śanno devī' ityulmuke abhimantrya parasparaṃ ghṛṣyati /
4.1.35-36.[10]	tataḥ prabhāte 'svastidāḥ' iti padāni dadāti /
4.1.35-36.[11]	rātrau 'ā paśyati' ityulmukadvayaṃ parasparaṃ sarvatrābhimantraṇānte saṅghṛṣyati /
4.1.35-36.[12]	tataḥ prabhāte 'svastidāḥ' iti sūktaṃ japitvā padāni prakrāmati /
4.1.35-36.[13]	rātrau 'tāntsatyaujāḥ' 'tvayā pūrvam' iti sūktābhyāmulmuke abhimantrya saṅghṛṣyati /
4.1.35-36.[14]	tataḥ prabhāte 'svastidāḥ' iti sūktena padāni dadāti /
4.1.35-36.[15]	piśācarakṣārtham /
4.1.35-36.[16]	rātrau 'purastādyuktaḥ' iti ulmuke abhimantrya saṅghṛṣyati /
4.1.35-36.[17]	tataḥ prabhāte 'svastidāḥ' iti sūktaṃ japitvā padāni prakrāmati /
4.1.35-36.[18]	sarvabhūtagrahavināśanaḥ /
4.1.35-36.[19]	gatena gaṇavikalpena homaḥ /
4.1.35-36.[20]	brahmarākṣasasyāpi śāntiḥ /
4.1.35-36.[21]	rātrauḥ 'rakṣohaṇam' ityanuvākenolmuke abhimantrya parasparaṃ saṅghṛṣyati /
4.1.35-36.[22]	tataḥ prabhāte 'svastidāḥ' iti sūktaṃ japitvā padāni prakrāmati /
4.1.35-36.[23]	samāptāni rātrikarmāṇi /
4.1.35-36.[24]	piśācarākṣasabhūtāpsaraḥpretayakṣagandharvā grahāśca /
4.1.35-36.[25]	ye'nye'pi kṣudrabrāhmaṇajātikāḥ kṣatriyavaiśyaśūdrādayo grahāḥ sarve ebhiḥ karmabhistuṣyanti /
4.1.35-36.[26]	rākṣasagrahaprakaraṇaṃ bhūtatantraṃ samāptam //
4.1.35-36.[27]	atha jalodarabhaiṣajyamucyate
4.1.37.[1]	'ayaṃ devānām' iti sūktena ghaṭe darbhapiñjulīḥ prakṣipyaikaviṃśatigṛhatṛṇāni ca prakṣipya taṃ ghaṭam abhimantrya tato vyādhitaṃ siñcati /
4.1.37.[2]	tato mārjanaṃ ca /
4.1.37.[3]	darbhatrayam ekatra baddhaṃ piñjūlīty ucyate /
4.1.37.[4]	samāptaṃ jalodarabhaiṣajyam /
4.1.37.[5]	abhyāsena karmasiddhiḥ /
4.1.37.[6]	dinedine kuryāt jalodaranāśanārtham //
4.1.37.[7]	bhaiṣajye prathamā kaṇḍikā samāptā //25 //
4.2.0.[1]	atha vātapittaśleṣmaṇi bhaiṣajyānyucyante
4.2.1.[1]	'jarāyujaḥ' iti sūktena māṃsabhedo'bhimantrya pāyayati vātavikāre /
4.2.1.[2]	'jarāyujaḥ' iti sūktena madhvabhimantrya pāyayati śleṣmavikāre /
4.2.1.[3]	'jarāyujaḥ' iti sūktena ghṛtamabhimantrya pāyayati vātapittasahavikāre /
4.2.1.[4]	'jarāyujaḥ' iti sūktena tailamabhimantrya pāyayati vātaśleṣmavikāre /
4.2.1.[5]	samāptaṃ vātapittaśleṣmabhaiṣajyam //
4.2.1.[6]	atikāse śīrṣaktau śirovedanāyāṃ ca karmāṇyucyante
4.2.2.[1]	vyādhitaśiro mauñjaveṣṭitaṃ kṛtvā vāmena hastena pavanaṃ lājasahitaṃ gṛhītvā /
4.2.2.[2]	dakṣiṇena hastena tān lājān pragṛhya 'jarāyujaḥ' iti sūktena lājān prakiran vrajati vyādhideśaṃ yāvat /
4.2.2.[3]	tatraiva muñjapraśnalājāpavanānāṃ prakṣepaḥ //
4.2.3-4.[1]	vāmena hastena pavanaṃ mauñjendukaṃ ca gṛhītvā dakṣiṇena hastena jyāṃ drughnīṃ gṛhītvā vyādhitamagre kṛtvā //
4.2.5.[1]	yatra vyādhirutpannastatra sthāne gatvā 'jarāyujaḥ' iti sūktaṃ japitvā mauñjapraśnaṃ pavanaṃ ca prakṣipati vyādhitaḥ //
4.2.6-7.[1]	tatra sthāne tūṣṇīṃ jyāṃ prakṣipati //
4.2.8.[1]	vātajvare kaṭibhaṅge śirīroge ca vātagulme vātavikāre ca sarvaroge dhanurvāte'ṅgakampane vāte śarīrabhaṅge sarvavātavikāre bhaiṣajyam /
4.2.8.[2]	'jarāyujaḥ' iti sūktena ghṛtamabhimantrya nāsikānastaṃ dadāti /
4.2.8.[3]	śiroroge vātabhaṅge //
4.2.9-10.[1]	'jarāyujaḥ' iti sūktena pañcaparvaveṇudaṇḍaṃ lalāṭe saṃstabhya japati /
4.2.9-10.[2]	śiroroge kaṭibhaṅge vā vātagulme vā vātavikāre ca /
4.2.9-10.[3]	liṅgyupatāpaḥ samāptaḥ //
4.2.9-10.[4]	atha lohite vahati śarīramadhye bahiśca śastraghāte pāṣāṇalakuṭeṣṭakādyabhighāte karmāṇyucyante /
4.2.9-10.[5]	pañcaparvaveṇudaṇḍaṃ rudhiravahanasthāne dattvā 'amūryāḥ' iti sūktaṃ japati /
4.2.9-10.[6]	rudhirapravāhe bhaiṣajyam /
4.2.9-10.[7]	'amūryāḥ' iti sūktena rathyāyāḥ pāṃsūn gṛhītvābhimantrya rudhiravraṇe vikirati /
4.2.9-10.[8]	'amūryāḥ' iti sūktena sikatā abhimantrya vyādhideśe kirati //
4.2.11.[1]	abhyātānāntaṃ kṛtvā 'amūryāḥ' iti sūktenārmakapālikāṃ sampātyābhimantrya badhnāti /
4.2.11.[2]	abhyātānādyuttaratantram //
4.2.12.[1]	'amūryāḥ' iti sūktenārmakapālikāmabhimantrya pāyayati /
4.2.12.[2]	armakapālikā śuṣkapaṅkamṛttikā /
4.2.12.[3]	strīrajaso'tipravartane bhaiṣajyaṃ rudhirapravāhe ca //
4.2.13.[1]	'amūryāḥ' iti sūktena catvāri dūrvāgrāṇi piṣṭvā taiḥ saha dadhipalalamāṃsādyāloḍya tato'bhimantrya pāyayati /
4.2.13.[2]	rudhirapravāhe śarīramadhye śastrādyabhighāte bahiśca śoṇitavahane gudavahane mukhavahane nāsikārudhiravahane śiro'ṅgulyādirudhirapravāhe ca /
4.2.13.[3]	rudhirapravahane bhaiṣajyāni samāptāni //
4.2.13.[4]	atha hṛdroge kāmale ca bhaiṣajyānyucyante
4.2.14.[1]	'anu sūryam' iti raktavṛṣabharomamiśramudakamabhimantrya pāyayati /
4.2.14.[2]	kāmale hṛdroge ca bhaiṣajyam //
4.2.15.[1]	'anu sūryam' iti sūktena raktavṛṣabhapṛṣṭha udakamānīya tato'bhimantryācāmayati //
4.2.16.[1]	abhyātānāntaṃ kṛtvā 'anu sūryam' iti sūktena go raktacarmachidramaṇiṃ godugdhe dattvā taṃ sampātyābhimantrya badhnāti //
4.2.17.[1]	dugdhaṃ ca pāyayati /
4.2.17.[2]	abhyātānādyuttaratantram /
4.2.17.[3]	kāmale hṛdroge ca liṅgyupatāpaḥ //
4.2.18.[1]	haridraudanaṃ vyādhitasya bhojanaṃ dattvā tasyocchiṣṭaṃ cānucchiṣṭaṃ caikatra kṛtvā tena codvartanaṃ kṛtvā śiraḥprabhṛtyārabhya yāvatpādau /
4.2.18.[2]	tato vyādhitaṃ ca khaṭvāyāmupaveśya khaṭvāyā adhastāt /
4.2.18.[3]	śukaḥ kāṣṭhaśuko gopītilakā caite trayaḥ pakṣiṇaḥ /
4.2.18.[4]	savyajaṅghāyāṃ haritasūtreṇa baddhvā khaṭvāyā adhastād badhnāti /
4.2.18.[5]	tato 'anu sūryam' iti sūktenodakamabhimantrya vyādhitaṃ snāpayati /
4.2.18.[6]	kāmale hṛdroge ca //
4.2.19.[1]	'anu sūryam' iti sūktena manthamabhimantrya prapādya prayacchati /
4.2.19.[2]	sarvatra gṛhadvāre'gre vyādhitaṃ kṛtvā tamagre praveśya svayaṃ praviśya tato bhaktamabhimantrya tato vyādhitāya prayacchati /
4.2.19.[3]	sarvatra yatra yatra 'prayacchati' śabdastatra tatraivaṃ boddhavyam //
4.2.20.[1]	'anu sūryam' iti sūktena śukaṃ vadantamabhimantrayet /
4.2.20.[2]	'anu sūryam' iti sūktena kāṣṭhaśukaṃ vadantamabhimantrayet /
4.2.20.[3]	'anu sūryam' iti sūktena gopītilakāṃ pakṣiṇīṃ yatra kutracid dṛṣṭvā vadantīṃ tatrābhimantrayed vyādhitaḥ /
4.2.20.[4]	kāmale ca vyādhau //
4.2.21.[1]	abhyātānāntaṃ kṛtvā 'anu sūryam' iti sūktena vṛṣabhahṛdayalomabhirlākṣāraktaiḥ suvarṇaveṣṭitaṃ maṇiṃ kṛtvā sampātyābhimantrya vyādhitāya badhnāti /
4.2.21.[2]	abhyātānādyuttaratantram /
4.2.21.[3]	sarvatra yatra bahūni karmāṇi vihitāni tatraikaṃ kuryād dve vā kuryāt sarvāṇi vā kuryāt /
4.2.21.[4]	sarvatra karmaṇāṃ vikalpaḥ /
4.2.21.[5]	apasmāravismayahṛdrogakāmalakarohiṇakāni bhaiṣajyāni samāptāni //
4.2.21.[6]	atha śvetakuṣṭhabhaiṣajyānyucyante
4.2.22.[1]	śvetakuṣṭhaṃ gomayena praghṛṣya yāvallohitaṃ dṛṣṭvā 'naktañjātā', 'suparṇo jātaḥ' iti sūktābhyāṃ bhṛṅgarājaharindrendravāruṇī nīlikāpuṣpā etāḥ pañca piṣṭvābhimantrya kuṣṭhaṃ pralimpati /
4.2.22.[2]	tisṛṇāṃ vā catasṛṇāṃ vauṣadhīnāṃ grahaṇam //
4.2.23.[1]	palitanāśe tacca /
4.2.23.[2]	palitāni chittvā ghṛṣṭvālimpati //
4.2.23.[3]	atha mārutānyucyante
4.2.24.[1]	'naktañjātā', 'suparṇo jātaḥ' iti sūktābhyāṃ maruto yajate yathā varuṇaṃ pākayajñavidhānena /
4.2.24.[2]	śvetapalite śvetakuṣṭhe ca /
4.2.24.[3]	abhyātānāntaṃ kṛtvā 'naktañjātā', 'suparṇo jātaḥ' iti dvābhyāṃ sūktābhyāṃ kṛṣṇāyā gorājyaṃ juhoti /
4.2.24.[4]	abhyātānādyuttaratantram /
4.2.24.[5]	abhyātānāntaṃ kṛtvā 'naktañjātā', 'suparṇo jātaḥ' iti sūktābhyāṃ kāsadividhuvakavetasā oṣadhīrekatra kṛtvā sampātyābhimantrya tata udakamadhye praveśyādhomukhaṃ pātraṃ ninayati /
4.2.24.[6]	tata uttaratantram /
4.2.24.[7]	tantraṃ kṛtvā 'naktañjātā', 'suparṇo jātaḥ' iti sūktābhyāṃ kāsādyoṣadhīrudake kṛtvā sampātyābhimantryāplāvayati /
4.2.24.[8]	tata uttaratantram /
4.2.24.[9]	'naktañjātā', 'suparṇo jātaḥ' iti sūktābhyāṃ śvaśiro meṣaśiro mānuṣakeśarajjvā jaradupānahau ca vaṃśadvayāgre prabadhya yodhayati dhārayatītyarthaḥ /
4.2.24.[10]	palitanāśe śvetakuṣṭhe ca bhaiṣajyāni /
4.2.24.[11]	abhyātānāntaṃ kṛtvā 'naktañjātā', 'suparṇo jātaḥ' iti dvābhyāṃ sūktābhyāmudakaṃ sampātya tenāmapātraṃ prasicya tato'śmānaṃ nidadhāti /
4.2.24.[12]	tata āmapātramaśmānaṃ ca tripāde śikye nidadhāti /
4.2.24.[13]	tato'psu kṣipati /
4.2.24.[14]	tata uttaratantram /
4.2.24.[15]	mārutāni karmāṇi samāptāni /
4.2.24.[16]	māruteṣu karmasu sarvatra mārutakṣīraudanaṃ mārutaśṛtaṃ mārutaiḥ paristīrya mārutena sruveṇa mārutenājyeneti bhavati /
4.2.24.[17]	samāptāni kuṣṭhabhaiṣajyāni /
4.2.24.[18]	śvetapalitanāśanaṃ durbhaganāśanaṃ ca //
4.2.24.[19]	atha jvarabhaiṣajyamucyate
4.2.25.[1]	nityajvare velājvare satatajvare ekāntarajvare cāturthakajvare śītajvare caturjvare ca 'yadagniḥ' iti sūktena lohakuṭhāramabhimantryāgnau tāpayati /
4.2.25.[2]	tato 'yadagniḥ' iti japitvā taṃ kuṭhāramuṣṇodakamadhye kvāthayati /
4.2.25.[3]	tato 'yadagniḥ' iti sūktaṃ japitvā tenodakena vyādhitamavasiñcati /
4.2.25.[4]	ācamanaṃ tūṣṇīṃ mārjanaṃ ca /
4.2.25.[5]	jvarabhaiṣajyaṃ samāptam //
4.2.25.[6]	athodvegavināśabhaiṣajyānyucyante
4.2.26.[1]	abhyātānāntaṃ kṛtvā 'upa prāgāt' iti sūktena śuklavīriṇeṣīkācatuṣṭayenobhayataḥ pratyuṣṭamekatra baddhvā maṇiṃ kṛtvā sampātyābhimantrya badhnāti puṇyāhānte /
4.2.26.[2]	tata uttaratantram /
4.2.26.[3]	udvegabhaiṣajyam //
4.2.27.[1]	tantraṃ kṛtvā 'upa prāgāt' iti sūktena trividagdhaṃ śuklavīraṇakāṇḍamaṇiṃ kṛtvā sampātyābhimantrya badhnāti /
4.2.27.[2]	tata uttaratantram /
4.2.27.[3]	udvegabhaiṣajyam //
4.2.28.[1]	'upa prāgāt' iti sūktenolmukadvayamabhimantrya gharṣayet /
4.2.28.[2]	rātrau uṣākāle vaitat karma /
4.2.28.[3]	tataḥ prabhāte 'svastidāḥ' iti sūktena dakṣiṇena pādena prakrāmati iti svastyayanam /
4.2.28.[4]	vṛddhabālayuvastrīpuruṣāṇāmakasmādudvegaḥ pralāpo vā bhavettadaitat kuryāt /
4.2.28.[5]	samāptānyudvegabhaiṣajyāni //
4.2.28.[6]	gandharvarākṣasāpsarobhūtagrahādiṣu bhaiṣajyāny ucyante
4.2.29.[1]	abhyātānāntaṃ kṛtvā 'divyo gandharvaḥ' iti sūktena ghṛtāktāḥ sarvauṣadhīrjuhoti /
4.2.29.[2]	homaśeṣeṇa vyādhitaṃ mrakṣayati /
4.2.29.[3]	uttaratantram /
4.2.29.[4]	tantraṃ kṛtvā 'imaṃ me agne' iti caturṛcenājyamiśrāḥ sarvauṣadhīrjuhoti /
4.2.29.[5]	tata uttaratantram /
4.2.29.[6]	tantre homaśeṣeṇa vyādhitaṃ mrakṣayati /
4.2.29.[7]	gandharvagrahādibhaiṣajyam //
4.2.30.[1]	catuṣpathe vyādhitaṃ kṛtvā tasya śirasi darbheṇḍukaṃ kṛtvā tasyopari kapālamagnipūrṇaṃ prajvālitaṃ kṛtvā tatra prajvālite'gnau 'divyo gandharvaḥ' iti sūktena ghṛtāktāḥ sarvauṣadhīrjuhoti /
4.2.30.[2]	catuṣpathe ca śirasi darbheṇḍve'ṅgārakapāle prajvālite'gnau 'imaṃ me agne' iti catasṛbhirājyenāktāḥ sarvauṣadhīrjuhoti pratyṛcaṃ śirasi home na tantram //
4.2.31.[1]	vyādhitasya vallaṇikāṃ sarvauṣadhisahitāṃ haste kṛtvā nadyudakasammukhaṃ praveśya tato'vagāhayati /
4.2.31.[2]	'davyo gndharvaḥ' iti sūktena sarvauṣadhīrudakamadhye vapati kartā /
4.2.31.[3]	'divyo gandharvaḥ' iti sūktena paścāt sthito vyādhitaṃ siñcati //
4.2.32.[1]	tato mṛnmaya āmapātre homaśeṣaḥ sarvauṣadhīḥ kṛtvā pakṣiṇo yasmin vṛkṣe vasanti tatra tripāde śikye kṛtvā badhnāti /
4.2.32.[2]	gandharvayakṣarākṣasabhaiṣajyam /
4.2.32.[3]	'imaṃ me agne' iti sūktena nadīmadhye vallaṇikāyāṃ sarvauṣadhīrghṛtāktā juhoti pratyṛcam /
4.2.32.[4]	tataḥ kartā tamavasiñcati vyādhitam 'imaṃ me' iti catasṛbhiḥ /
4.2.32.[5]	paścādāmapātra opyāsicya mauñje tripāde vayoniveśane vṛkṣe badhnāti /
4.2.32.[6]	rakṣograhe yakṣagrahe gandharvagrahe'psarograhe rājase grahe tāmase grahe grahabhaiṣajyāni samāptāni //
4.2.32.[7]	atha laukike śāpe vaidike śāpe ca strīṇāmākrośe puruṣāṇāṃ ca bhaiṣajyamucyate
4.2.33-40.[1]	sarvasmin saṃhitāvidhikarmaṇi pradhānakarmamadhye uttarataḥ udakumbhamāsthāpya tenodakena 'hiraṇyavarṇāḥ' iti sūktenābhimantritena kārayitābhiṣecayet sarvatra medhājananādikarmasu /
4.2.33-40.[2]	tataḥ paścānmaṇibandhanādi karma kuryāt /
4.2.33-40.[3]	bhaiṣajyeṣvabhiṣekaṃ na kuryāt /
4.2.33-40.[4]	abhyātānāntaṃ kṛtvā 'aghadviṣṭā devajātā' iti sūktena yavamaṇiṃ sampātyābhimantrya punaḥ sūktaṃ japitvā badhnāti /
4.2.33-40.[5]	abhyātānādyuttaratantram /
4.2.33-40.[6]	laukika ākrośe vaidike ca brāhmaṇasya śāpe krūracakṣurdṛṣṭinipāte ca piśācarākṣasādiṣu bhaiṣajyaṃ samāptam //
4.2.33-40.[7]	atha rakṣograhe bhaiṣajyam ucyate /
4.2.33-40.[8]	ājyatantraṃ kṛtvā 'śaṃ no devī pṛśniparṇī' iti sūktena pṛśniparṇīṃ sampātyābhimantrya ghṛṣṭvā punaḥ sūktaṃ japitvā vyādhitaṃ pralimpati /
4.2.33-40.[9]	abhyātānādyuttaratantram /
4.2.33-40.[10]	pāpagṛhīte ca strīgarbhastrāve ca mṛtāpatyāyāṃ ca kravyādagṛhīte ca piśācagṛhīte ca rakṣomayabhaiṣajyam samāptam //
4.2.33-40.[11]	atha rājayakṣmādibhaiṣajyamucyate /
4.2.33-40.[12]	tantraṃ kṛtvā 'varaṇo vārayātā' iti tṛcena varaṇavṛkṣakāṣṭhamaṇiṃ sampātyābhimantrya punaḥ sūktaṃ japitvā badhnāti /
4.2.33-40.[13]	abhyātānādyuttaratantram /
4.2.33-40.[14]	rājayakṣmādiṣūgravyādhiṣu śvetodumbarakuṣṭhādyaṣṭādaśajātiṣu jvarādisarvarogeṣu bhaiṣajyaṃ samāptam //
4.2.33-40.[15]	atha vātavikāre bhaiṣajyamucyate /
4.2.33-40.[16]	abhyātānāntaṃ kṛtvā 'pippalī kṣiptabheṣajī' iti sūktena pippaladravyaṃ sampātyābhimantrya punaḥ sūktaṃ japitvāśayati /
4.2.33-40.[17]	abhyātānādyuttaratantram /
4.2.33-40.[18]	sarvatra /
4.2.33-40.[19]	vātavikāre dhanurvāte vātagulme vātaśūle kṣiptavātapradoṣe karmakṛte vāta utpanne sarvavātavikāre bhaiṣajyaṃ samāptam //
4.2.33-40.[20]	jalodarabhaiṣajyamucyate /
4.2.33-40.[21]	abhyātānāntaṃ kṛtvā 'vidradhasya balāsasya' iti tṛcena sūktena vyādhitasya mūrdhni sampātānānayati /
4.2.33-40.[22]	abhimantraṇaṃ ca /
4.2.33-40.[23]	abhyātānādyuttaratantram /
4.2.33-40.[24]	jalodarabhaiṣajyam /
4.2.33-40.[25]	sarvavyādhivisarpaṇe hṛdayāmaye vā jalodare ca eteṣāṃ bhaiṣajyaṃ samāptam //
4.2.33-40.[26]	'vidradhasya' iti sūktena pālāśaśakalaṃ caturaṅgulamānaṃ piṣṭvābhimantrya punaḥ sūktaṃ japitvā vyādhitaṃ limpati /
4.2.33-40.[27]	sarvavyādhivisarpaṇe prakope ca balāse cāntrādivisarpaṇe cākṣivisarpaṇe ca karṇavyādhivisarpaṇe hṛdayāmaye cājñātarājayakṣmaṇi ca /
4.2.33-40.[28]	eteṣāṃ bhaiṣajyaṃ samāptam //
4.2.33-40.[29]	tantraṃ kṛtvā 'yā babhravaḥ' iti sūktena daśavṛkṣaśakalāni lākṣāhiraṇyena veṣṭitaṃ maṇiṃ kṛtvā sampātyābhimantrya punaḥ sūktaṃ japitvā badhnāti /
4.2.33-40.[30]	sarvavyādhibhaiṣajyam //
4.2.33-40.[31]	atha kṣetriyavyādhibhaiṣajyamucyate
4.2.41.[1]	abhyātānāntaṃ kṛtvā 'udagātām' iti sūktena udakaghaṭaṃ sampātyābhimantrya vyādhitaṃ gṛhād bahiḥ kṛtvāplāvayati /
4.2.41.[2]	abhyātānādyuttaratantram /
4.2.41.[3]	kṣetriyo vyādhirliṅgī pitṛpāramparyāgataḥ kṣetriyo rogaḥ /
4.2.41.[4]	kuṣṭhakṣayarogo grahaṇīdoṣaḥ sarvaśarīre visphoṭakaraktadoṣādiḥ kṣetriyaḥ //
4.2.42.[1]	tantraṃ kṛtvā 'apeyaṃ rātrī' ityṛcā ghaṭaṃ sampātyābhimantrya gṛhādbahirāplāvayati /
4.2.42.[2]	abhyātānādyuttaratantram /
4.2.42.[3]	apararātra etat karma kuryāt kṣetriyavyādhau //
4.2.43.[1]	abhyātānāntaṃ kṛtvā 'babhrorarjunakāṇḍasya' ityṛcārjunakāṣṭhaṃ yavabusaṃ tilapiñjikāṃ caikatra trīṇi baddhvā sampātyābhimantrya badhnāti /
4.2.43.[2]	tata uttaratantram /
4.2.43.[3]	kṣetriyavyādhau /
4.2.43.[4]	abhyātānāntaṃ kṛtvā 'babhrorarjuna' ityṛcākṛtiloṣṭaṃ jīvakoṣaṇyāṃ baddhvā sampātyābhimantrya badhnāti /
4.2.43.[5]	tata uttaratantram /
4.2.43.[6]	abhyātānāntaṃ kṛtvā 'babhrorarjuna' ityṛcā valmīkamṛttikāṃ carmajīvakoṣaṇyāṃ baddhvā sampātyābhimantrya badhnāti /
4.2.43.[7]	tata uttaratantram /
4.2.43.[8]	ekasmin vyādhau sarvatra karmaṇāṃ vikalpaḥ /
4.2.43.[9]	jīvataḥ paśoścarma jīvakoṣaṇītyucyate /
4.2.43.[10]	ajāyāścarmāvervāśvāyā vā carmagrahaṇam /
4.2.43.[11]	mātṛpitṛvargādāyātaḥ kaulaḥ kulabhavaḥ /
4.2.43.[12]	sarvatra karmaṇāṃ vikalpaḥ //
4.2.43.[13]	bhaiṣajyeṣu dvitīyā kaṇḍikā //
4.3.1.[1]	'namaste lāṅgalebhyaḥ' ityṛcodakaghaṭamabhimantrya vṛṣabhayuktasya halasyādhastāt kṛtvā vyādhitaṃ tato'bhiṣiñcati /
4.3.1.[2]	kṣetriyasya bhaiṣajyam //
4.3.2-4.[1]	tasmin garte vyādhitamupaveśyācāmayati /
4.3.2-4.[2]	uttaratantram /
4.3.2-4.[3]	kṣetriyabhaiṣajyam /
4.3.2-4.[4]	abhyātānāntaṃ kṛtvā 'namaḥ sanisrasākṣebhyaḥ' ityṛcodakaghaṭaṃ sampātyābhimantryottarasampātān jaradgartaḥ ānayati /
4.3.2-4.[5]	śālātṛṇasahite garte vyādhitamavasiñcati /
4.3.2-4.[6]	ācamanaṃ ca /
4.3.2-4.[7]	yatra kvacit snānaṃ tatra sarvatrācamanam /
4.3.2-4.[8]	tata uttaratantram /
4.3.2-4.[9]	yatra yatra snānaṃ prokṣaṇaṃ ca tatra sarvatra bhaiṣajyeṣu śiraḥprabhati mārjanaṃ kuryāt yāvat pādau /
4.3.2-4.[10]	samāptaṃ kṣetriyasya bhaiṣajyam //
4.3.2-4.[11]	atha brahmagrahe bhaiṣajyamucyate
4.3.5.[1]	abhyātānāntaṃ kṛtvā 'daśavṛkṣa' iti sūktena vṛkṣavikalpena palāśādidaśavṛkṣaśakalāni gṛhītvā lākṣāhiraṇyena veṣṭitaṃ maṇiṃ kṛtvā sampātyābhimantrya badhnāti /
4.3.5.[2]	tata uttaratantram /
4.3.5.[3]	brahmagrahe bhaiṣajyam //
4.3.6.[1]	daśa brāhmaṇā atharvāṅgirasaḥ suhṛdo 'daśavṛkṣa' iti sūktaṃ japanto vyādhitaśarīramabhimṛśanti /
4.3.6.[2]	sarvagrahe brahmagrahe /
4.3.6.[3]	grahabhaiṣajyaṃ samāptam //
4.3.7.[1]	catuṣpathe gatvābhyātānāntaṃ kṛtvā 'kṣetriyāttvā' iti sūktenodakaghaṭaṃ sampātyābhimantrya kāmpīlaśakalāni vyādhitaparvaṇi dattvā piñjūlīr ghaṭe prakṣipya tato'bhiṣiñcati /
4.3.7.[2]	tata ācamanam /
4.3.7.[3]	uttaratantram /
4.3.7.[4]	kṣetriyagrahe //
4.3.8.[1]	'kṣetriyāttvā' iti sūktenodakaghaṭaṃ saha piñjūlībhirabhimantrya catuṣpathe vyādhitaṃ kṛtvāvasiñcati /
4.3.8.[2]	kṣetriye grahe kāmpīlaśakalairbandhayitvā /
4.3.8.[3]	kṣetriyabhaiṣajyam /
4.3.8.[4]	samāptāni kṣetriyabhaiṣajyāni //
4.3.8.[5]	udakatṛṣākrāntabhaiṣajyam ucyate
4.3.9-11.[1]	udita āditye prabhāte pṛṣṭhasaṃhitāvupaveśya dvau puruṣau /
4.3.9-11.[2]	prāṅmukhaṃ vyādhitaṃ pratyaṅmukhamavyādhitaṃ vaitasaśākhāsūpaveśya vaitase camase saktūdakaṃ prakṣipya vaitasaśalākābhyāṃ manthaṃ nirmathya tṛṣṇāgṛhītasya śirasi manthamupamathya 'pārthivasya' iti sūktena camasamabhimantrya tṛṣitāya prayacchati yasya vyādhirbhavati //
4.3.12.[1]	'pārthivasya' iti sūktenāpsūdakamabhimantryoddhṛtya pāyayati /
4.3.12.[2]	tṛṣārte bhaiṣajyam //
4.3.13.[1]	'savāsinau' iti sūktena manthamabhimantrya pāyayati /
4.3.13.[2]	vyādhitāvyādhitāvekavastraparihitau santau /
4.3.13.[3]	tṛṣārtabhaiṣajyāni samāptāni //
4.3.13.[4]	aruṣodaragaṇḍulabhaiṣajyāny ucyante
4.3.14.[1]	tantraṃ kṛtvā 'indrasya yā mahī' iti sūktena kṛṣṇacaṇakān ghṛtamiśrāñjuhoti /
4.3.14.[2]	tantravikalpaḥ //
4.3.15.[1]	'indrasya yā mahī' iti sūktena govālān /
4.3.15.[2]	citrite śare savyaṃ pariveṣṭya pāṣāṇena cūrṇayati //
4.3.16.[1]	tataḥ sūktaṃ japitvāgnau pratapati //
4.3.17.[1]	tataḥ sūktāntenāgnāvādadhāti //
4.3.18.[1]	'indrasya yā mahī' iti sūktena savye haste pāṃsūn kṛtvā dakṣiṇena vimṛjya dakṣiṇāmukhaḥ sthitaḥ sūktaṃ japitvā vyādhitasyopari kirati /
4.3.18.[2]	aruṣīgaṇḍulakānāṃ bhaiṣajyam //
4.3.19.[1]	'indrasya yā mahī' iti sūktena pāṃsūn mardayati hastābhyāṃ vyādhitaḥ //
4.3.20.[1]	'indrasya yā mahī' iti sūktena pālāśaudumbarādyāḥ samidha ādadhāti /
4.3.20.[2]	samāptā udarakṛmaya udaragaṇḍulakāśca dṛṣṭakṛmayaśca teṣāṃ bhaiṣajyam //
4.3.20.[3]	atha gokṛmibhaiṣajyānyucyante
4.3.21-23.[1]	prātaḥ 'udyannādityaḥ' iti sūktaṃ japitvā gonāmoccārayitvā yasya krimayaḥ /
4.3.21-23.[2]	'te hatāḥ' iti mantreṇa darbhairāhanti krimīṇāṃ mukham //
4.3.24.[1]	etanmadhyandine kuryāt //
4.3.25.[1]	ādityasammukho'parāhṇe etat /
4.3.25.[2]	trikāle karmasamāptiḥ /
4.3.25.[3]	gonāmagrahaṇam 'asau' iti sthāne //
4.3.26.[1]	'udyannādityaḥ' iti sūktena ghṛtamiśrān kṛṣṇacaṇakāñjuhoti /
4.3.26.[2]	kṛmibhaiṣajyam /
4.3.26.[3]	'udyannādityaḥ' iti sūktena kalmāṣaṃ śaraṃ govālaveṣṭitaṃ dhārayati /
4.3.26.[4]	tataḥ pāṣāṇena cūrṇayati /
4.3.26.[5]	tataḥ sūktena pratapati /
4.3.26.[6]	tataḥ sūktena japitvāgnāvādadhāti juhotītyarthaḥ /
4.3.26.[7]	kṛmibhaiṣajyam /
4.3.26.[8]	'udyannādityaḥ' iti sūktena pāṃsūnabhimantrya vāme haste kṛtvā dakṣiṇāmukhaḥ pāṃsunā kṛmivraṇaṃ mardayati /
4.3.26.[9]	'udyann ādityaḥ' iti sūktena palāśavṛkṣādisamidha ādadhāti /
4.3.26.[10]	samāptaṃ sarvakṛmibhaiṣajyam manuṣyagajahastyaśvādiyūkālikṣādiṣu kṛmibhaiṣajyam //
4.3.26.[11]	sarvavyādhibhaiṣajyam ucyate
4.3.27-28.[1]	ājyatantraṃ kṛtvā vyādhitaṃ parvasu baddhvā 'akṣībhyāṃ te' iti sūktenodapātraṃ sampātya tataḥ punaḥ sūktaṃ japitvāvasicya vyādhitasya parvagranthīn vimuñcati /
4.3.27-28.[2]	tata uttaratantram /
4.3.27-28.[3]	samāptam akṣiroganāsikākarṇamūlaśirojihvāgrīvārājayakṣmādisarvavyādhibhaiṣajyam /
4.3.27-28.[4]	'akṣībhyāṃ te' iti sūktenābhimantrayate vyādhitam /
4.3.27-28.[5]	sarvavyādhibhaiṣajyaṃ samāptam //
4.3.27-28.[6]	atha kṣetriyavyādhibhaiṣajyānyucyante
4.3.29.[1]	tantraṃ kṛtvā 'hariṇasya' iti sūktena hariṇaśṛṅgamaṇiṃ sampātyābhimantrya badhnāti /
4.3.29.[2]	tata uttaratantram /
4.3.29.[3]	kṣetriyabhaiṣajyam /
4.3.29.[4]	'hariṇasya' iti sūktena hariṇaśṛṅgeṇa sahodakamabhimantrya pāyayatyācāmayati ca /
4.3.29.[5]	athoṣākāla etat karma /
4.3.29.[6]	hariṇavarma śaṅkudhānaṃ prajvālyodake prakṣipya tato 'hariṇasya' ityabhimantrya vyādhitamavasiñcati /
4.3.29.[7]	mārjanamācamanaṃ ca /
4.3.29.[8]	kṣetriyabhaiṣajyam //
4.3.30.[1]	'hariṇasya' iti sūktena yavāñjuhoti pratyṛcaṃ rāśeraparimitān madhyāt sakṛd grāhyā yavā ityarthaḥ /
4.3.30.[2]	kṣetriyabhaiṣajyam //
4.3.31.[1]	'hariṇasya' iti sūktena bhaktamabhimantrya bhojane prapādya prayacchati /
4.3.31.[2]	samāptaṃ kṣetriyabhaiṣajyam /
4.3.31.[3]	bālarogagṛhīte ca //
4.3.31.[4]	maithunadoṣavyādhibhaiṣajyānyucyante
4.3.32.[1]	'muñcāmi tvā' iti sūktena pūtigandhamatsyasahitamodanamabhimantrya vyādhitāya prayacchati bhakṣaṇārthaṃ bhojanakāle //
4.3.33.[1]	'muñcāmi tvā' iti sūktenāraṇyakatilaiḥ prajvālitamudakaṃ pātre prakṣipati /
4.3.33.[2]	tato'bhimantryoṣākāle'vasiñcati vyādhitam /
4.3.33.[3]	maithunarājayakṣmaṇi bhaiṣajyam /
4.3.33.[4]	uṣākāla idaṃ karma /
4.3.33.[5]	'muñcāmi tvā' iti sūktenāraṇyaśaṇenāvajvālitamudakamabhimantryāvasiñcati /
4.3.33.[6]	mārjanamācamanaṃ ca /
4.3.33.[7]	maithunavyādhibhaiṣajyam /
4.3.33.[8]	'muñcāmi tvā' iti sūktenāraṇyagomayenāvajvālitamudakamabhimantryāvasiñcatyuṣākāle /
4.3.33.[9]	mārjanamācamanaṃ ca /
4.3.33.[10]	maithunavyādhibhaiṣajyam /
4.3.33.[11]	uṣākāle 'muñcāmi tvā' iti sūktena cityādyābhiḥ prajvālitamudakamabhimantrya vyādhitamavasiñcati /
4.3.33.[12]	mārjanamācamanaṃ ca /
4.3.33.[13]	kecit tilaśaṇādicaturṣu karmasvaraṇye'vasekamicchanti /
4.3.33.[14]	kecidgṛhe'vasekamicchanti /
4.3.33.[15]	vikalpaḥ /
4.3.33.[16]	samāptaṃ maithunavyādhibhaiṣajyam /
4.3.33.[17]	'muñcāmi tvā' iti sūktena vyādhitamabhimantrayate /
4.3.33.[18]	sarvavyādhibhaiṣajyam //
4.3.33.[19]	atha sarvabhaiṣajyānyucyante
4.3.34.[1]	abhyātānāntaṃ kṛtvā 'ā gāvaḥ' iti daśabhiḥ sūktairghaṭamudakapūrṇaṃ sampātyābhimantrya vyādhitamāplāvayati /
4.3.34.[2]	mārjanācamane smartavye /
4.3.34.[3]	abhyātānādyuttaratantram /
4.3.34.[4]	sarvavyādhibhaiṣajyam /
4.3.34.[5]	tantraṃ kṛtvā 'muñca śīrṣaktyāḥ' ityṛcodakaghaṭaṃ sampātyābhimantryāplāvayati vyādhitam /
4.3.34.[6]	abhyātānādyuttaratantram /
4.3.34.[7]	āplavane sarvatra mārjanācamane ca /
4.3.34.[8]	sarvavyādhibhaiṣajyaṃ samāptam //
4.3.34.[9]	tṛtīyā kaṇḍikā //27 //
4.4.0.[1]	skandaviṣabhaiṣajyānyucyante
4.4.1.[1]	takṣakadevatāyai namaskāraṃ kṛtvā tato 'brāhmaṇo jajñe' 'vāridam' iti sūktābhyāmudakamabhimantryācāmayati viṣakaram /
4.4.1.[2]	takṣakāya namaskāraṃ kṛtvā 'brāhmaṇo jajñe' 'vāridam' iti sūktābhyāmudakamabhimantrya samprokṣati viṣaduṣṭam /
4.4.1.[3]	skandaviṣabhaiṣajya //
4.4.2.[1]	'brāhmaṇo jajñe' 'vāridam' iti sūktābhyāṃ kṛmukavṛkṣaśakalaṃ sahodakamabhimantrya tata ācāmayati /
4.4.2.[2]	skandaviṣabhaiṣajyam /
4.4.2.[3]	'brāhmaṇo jajñe' 'vāridam' iti sūktābhyāṃ kṛmukavṛkṣaśakalaṃ sahodakamabhimantryābhyukṣati /
4.4.2.[4]	tato mārjanamācamanaṃ ca sarvaṃ tūṣṇīm /
4.4.2.[5]	dūrśāvajvālitamudakamabhimantrya vyādhitamavasiñcati /
4.4.2.[6]	mārjanācamane ca /
4.4.2.[7]	sarvaṃ tūṣṇīm /
4.4.2.[8]	'brāhmaṇo jajñe' iti sūktābhyāṃ jīrṇahariṇacarmāvajvālitamudake prakṣipya tamabhimantrya tato'vasiñcati /
4.4.2.[9]	viṣabhaiṣajyam /
4.4.2.[10]	'brāhmaṇo jajñe' 'vāridam' iti sūktābhyāṃ sammārjanikāvakaratṛṇairavajvālitamudakamabhimantryāvasiñcati /
4.4.2.[11]	skandaviṣabhaiṣajyam //
4.4.3.[1]	abhyātānāntaṃ kṛtvā 'brāhmaṇo jajñe' 'vāridam' iti sūktābhyāmudapātraṃ sampātyābhimantryāplāvayati viṣaduṣṭam /
4.4.3.[2]	viṣabhaiṣajyam /
4.4.3.[3]	'brāhmaṇo jajñe' 'vāridam' iti sūktābhyāṃ viṣaliptābhyāṃ phalābhyāṃ saktumanthamupamathya tato'bhimantrya pāyayati /
4.4.3.[4]	viṣabhaiṣajyam /
4.4.3.[5]	'brāhmaṇo jajñe' 'vāridam' iti sūktābhyāṃ madanaphalāni pratyṛcamabhimantrya bhakṣayati /
4.4.3.[6]	yathā chardayati tathā ca kartavyam /
4.4.3.[7]	skandaviṣabhaiṣajyam //
4.4.4.[1]	'brāhmaṇo jajñe' 'vāridam' iti sūktābhyāṃ haridrāṃ sarpiṣā sahitāmabhimantrya pāyayati /
4.4.4.[2]	samāptaṃ skandaviṣabhaiṣajyam //
4.4.4.[3]	atha śastrādyabhighāte rudhirapravāhe bhaiṣajyānyucyante
4.4.5.[1]	'rohaṇyasi' iti sūktena lākṣodakaṃ kvāthitamabhimantrya vyādhideśamavasiñcati /
4.4.5.[2]	uṣākāle karma /
4.4.5.[3]	asthibhaṅge rudhirapravāhe daṃśaśastrābhighātādau bhaiṣajyam //
4.4.6.[1]	'rohaṇyasi' iti pṛṣātakaṃ ghṛtamiśraṃ dugdhamabhimantrya pāyayati /
4.4.6.[2]	'rohaṇyasi' iti sūktena kṣīraṃ ghṛtamiśraṃ kṛtvā vyādhideśaṃ mrakṣati /
4.4.6.[3]	aṅgabhaṅge 'ṅgachede 'ṅgarudhirapravāhe 'ṅgābhighāte 'ṅgabhagne 'ṅgamūḍhābhighāte 'ṅgavṛkṣābhighāte muṣṭiloṣṭeṣṭikāpaśuśṛṅgāgnipāṣāṇalakuṭaśastrādyabhighāte rudhirapravāhe vā śarīrachedādau bhaiṣajyaṃ samāptam //
4.4.6.[4]	atha rakṣobhaiṣajyamucyate
4.4.7.[1]	tantraṃ kṛtvā 'ā paśyati' iti sūktena sadampuṣpāmaṇiṃ sampātyābhimantrya badhnāti /
4.4.7.[2]	abhyātānādyuttaratantram /
4.4.7.[3]	sadampuṣpā trisandhyā prasiddhā /
4.4.7.[4]	brahmagrahe kṣatriyagrahe vaiśyagrahe śūdragrahe vānyeṣāṃ vyantarāṇāṃ piśācānāṃ rakṣasāṃ ca bhaiṣajyaṃ samāptam //
4.4.7.[5]	atha sarvavyādhibhaiṣajyamucyate
4.4.8.[1]	abhyātānāntaṃ kṛtvā 'bhavāśarvau manve vām' iti sūktena saptarcenaikaikayarcā kāmpīlasaptapuṭakānudakapūrṇān sampātyarcarcā tataḥ pratyṛcamabhimantrya tato vyādhitamavasiñcati /
4.4.8.[2]	tataḥ puṭaṃ paścāt kṣipati /
4.4.8.[3]	evaṃ dvitīyamevaṃ tṛtīyam /
4.4.8.[4]	tata uttaratantram /
4.4.8.[5]	samāptaṃ sarvavyādhibhaiṣajyam //
4.4.8.[6]	sarvabhūtagrahabhaiṣajyamucyate
4.4.9.[1]	'tvayā pūrvam' iti sūktena śamīparṇacūrṇaṃ śamīphale kṛtvābhimantrya saktumadhye dadāti bhakṣārtham /
4.4.9.[2]	rakṣograhe bhaiṣajyam //
4.4.10.[1]	'tvayā pūrvam' iti sūktena śamīparṇacūrṇaṃ śamīphale kṛtvābhimantryālaṅkāre dadāti vyādhitasya /
4.4.10.[2]	sarvagrahabhaiṣajyam //
4.4.11.[1]	'tvayā pūrvam' iti sūktena śamīcūrṇaṃ kṛtvābhimantrya śālāṃ cūrṇaiḥ parikirati /
4.4.11.[2]	vyādhitasya śālām /
4.4.11.[3]	rakṣograhāpsarograhagandharvagrahasarvagrahabhaiṣajyaṃ samāptam //
4.4.11.[4]	athāmatigṛhīte bhaiṣajyamucyate
4.4.12.[1]	'utāmṛtāsuḥ' ityṛcā bhojanakāle bhaktamabhimantrya dadāti bhakṣaṇārtham prajñāpranaṣṭe'jñānagṛhīte'dharmagṛhīte trivarge ca vinaṣṭe dyūtakrīḍādyatipratte kubuddhibhaiṣajyam //
4.4.12.[2]	rājayakṣmaṇi śiroroge kuṣṭhāmaye sarvagātravedanāyāṃ bhaiṣajyamucyate
4.4.13.[1]	'yo giriṣvajāyathāḥ' iti sūktena 'triḥ śāmbubhyo aṅgirebhyaḥ' iti caturṛcena kuṣṭhapiṣṭaṃ navanītamiśraṃ kṛtvābhimantryāpratīhāraṃ vyādhitasya śarīraṃ pralimpati /
4.4.13.[2]	rājayakṣmaṇi śiroroge kuṣṭhāmaye sarvagātravedanāsu bhaiṣajyaṃ samāptam //
4.4.13.[3]	atha śastrādyabhighāte bhaiṣajyamucyate
4.4.14.[1]	'rātrī mātā' iti sūktena dugdhe lākṣāṃ kvāthayitvābhimantrya pāyayati /
4.4.14.[2]	śastrādyabhighāte pāṣāṇapatanābhighāte'gnidāhe sarvaśarīrābhighāte bhaiṣajyaṃ samāptam //
4.4.14.[3]	sūtikā strī ariṣṭakasya ca bhaiṣajyānyucyante
4.4.15.[1]	'brahma jajñānam' 'anāptā ye' 'sahasradhāra eva te' iti sūktena bhaktamabhimantrya dadāti bhakṣaṇārtham /
4.4.15.[2]	pūrvaṃ strī praveśya tūṣṇīṃ tataḥ paścāt kartā tūṣṇīṃ praviśya sūktena bhaktamabhimantrya dadyāt //
4.4.16.[1]	'brahma jajñānam' 'anāptā ye' 'sahasradhāra eva te' iti sūktena saktumanthamabhimantrya pāyayati /
4.4.16.[2]	tenaiva sūktenopasthānamādityasya /
4.4.16.[3]	'brahma jajñānam' iti sūktenodakamabhimantryācāmayati /
4.4.16.[4]	samāptaṃ strīprasavadoṣe sūtikāroge ca bhaiṣajyam /
4.4.16.[5]	adbhutadarśane doṣanāśanabhaiṣajyaṃ samāptam //
4.4.16.[6]	sarvādbhuteṣu bhaktakarma vācamanakarma vā kuryāt /
4.4.16.[7]	yāni carakādivaidyakeṣvadbhutāni paṭhyante'svasthaśārīraviṣaye teṣāṃ sarveṣāmiyaṃ śāntirbhaiṣajyaṃ bhavati /
4.4.16.[8]	yāni cādbhutāni śarīraroge jyotiṣe paṭhyante teṣāmapīdaṃ karma //
4.4.16.[9]	atha sarvavyādhibhaiṣajyamucyate
4.4.17.[1]	tantraṃ kṛtvā 'dive svāhā' iti sūktena catura udapātre sampātānānayati //
4.4.18-19.[1]	dvau sampātau bhūmau dattvā tataḥ sampātitāṃ bhūmimṛttikāṃ saṅgṛhya tata udapātre prakṣipya tato'bhimantraṇaṃ kṛtvā vyādhitamāplāvayati /
4.4.18-19.[2]	'dive svāhā' iti tribhiḥ svāhākārairekaḥ sampātaḥ /
4.4.18-19.[3]	tribhiḥ svāhākāraistrayaḥ sampātāḥ /
4.4.18-19.[4]	dvau dvābhyāmṛgbhyāṃ sampātau /
4.4.18-19.[5]	evaṃ ṣaḍ bhavanti /
4.4.18-19.[6]	abhyātānādyuttaratantram /
4.4.18-19.[7]	abhyātānāntaṃ kṛtvā 'imaṃ yavam' iti sūktenārdharcenārdharcena homaḥ /
4.4.18-19.[8]	udapātre sampātānānīya dvau bhūmau sampātau /
4.4.18-19.[9]	tau gṛhītvodapātre prakṣipya tato'bhimantraṇam /
4.4.18-19.[10]	tata āplāvayati vyādhitam /
4.4.18-19.[11]	abhyātānādyuttaratantram /
4.4.18-19.[12]	sarvavyādhibhaiṣajyam //
4.4.20.[1]	abhyātānāntaṃ kṛtvā 'dive svāhā' iti sūktena ṣaṭ sampātān karoti yavasahita udapātre caturaḥ sampātānānayati /
4.4.20.[2]	dvau sampātau bhūmau dattvā mṛttikāmudapātre prakṣipya tato'bhimantraṇamāplāvanaṃ ca /
4.4.20.[3]	abhyātānādyuttaratantram /
4.4.20.[4]	'dive svāhā' iti tribhiḥ svāhākārairekaḥ sampātaḥ /
4.4.20.[5]	anyat sarvaṃ yathārthaṃ kuryāt /
4.4.20.[6]	evaṃ ṣaṭ sarvatra kuryāt /
4.4.20.[7]	tantraṃ kṛtvā 'imaṃ yavam' iti sūktenārdharcena ṣaḍ homān kṛtvā catura udapātre sampātānānayati /
4.4.20.[8]	dvau pṛthivyām /
4.4.20.[9]	tāvudapātre prakṣipya tataḥ sūktenābhimantraṇam /
4.4.20.[10]	yavasahita udapātre sampātāḥ /
4.4.20.[11]	tato'bhiṣecanaṃ mārjanamācamanaṃ ca /
4.4.20.[12]	abhyātānādyuttaratantram /
4.4.20.[13]	sarvavyādhibhaiṣajyaṃ samāptam /
4.4.20.[14]	abhyātānāntaṃ kṛtvā 'imaṃ yavam' iti sūktena yavamaṇiṃ sampātyābhimantrya badhnāti /
4.4.20.[15]	tata uttaratantram /
4.4.20.[16]	śītajvarakṣudrajvarakāmajvaraśleṣmajvaragrīṣmajvara- varṣājvaradānadravyatyāgapratigrahayājanādhyayanādhyāpanayājyayājanabuddhidhvānte akṣipaṭalodvege strīṣu puruṣeṣu pāpalakṣaṇāpakāmahṛdaya- tāpaharṣaviṣādāpasmāreṣu /
4.4.20.[17]	sarvaśabdena kathyante /
4.4.20.[18]	sarvavyādhibhaiṣajyaṃ yatra ekasmin vyādhau bahūni karmāṇi vihitāni sarvasmin śāstre tatra sarvatra karmaṇāṃ vikalpaḥ /
4.4.20.[19]	yatrābhiṣeko'vasecanaṃ tatrācamanaṃ mārjanaṃ ca sarvatra //
4.4.20.[20]	caturthī kaṇḍikā //28 //
4.5.0.[1]	sarpaviṣabhaiṣajyam ucyate
4.5.1.[1]	takṣakāya namaskāraṃ kṛtvā 'dadirhi' ityṛcodakamabhimantryācāmayati sarpādiviṣabhaiṣajyam /
4.5.1.[2]	takṣakāya namaskāraṃ kṛtvā 'dadirhi' ityṛcodakamabhimantryāvasiñcati viṣadaṣṭam /
4.5.1.[3]	viṣabhaiṣajyam /
4.5.1.[4]	'dadirhi' ityṛcā kṛmukavṛkṣaśakalaṃ saṅghṛṣya tata udakaṃ ca prakṣipya tato'bhimantryāvasiñcati viṣadhāritam /
4.5.1.[5]	'dadirhi' ityṛcodakaṃ carmāgniprajvālitamabhimantrya vyādhitamavasiñcati /
4.5.1.[6]	'dadirhi' ity ṛcā hariṇajīrṇacarmāvajvālitam udakam abhimantryāvasiñcati /
4.5.1.[7]	'dadirhi' ity ṛcā mārjanikāvakaratṛṇāvajvālitodakam abhimantryāvasiñcati /
4.5.1.[8]	jaṅgamaviṣabhaiṣajyam /
4.5.1.[9]	abhyātānāntaṃ kṛtvā 'dadirhi' ityṛcodapātraṃ sampātya tataḥ pāyayati /
4.5.1.[10]	'dadirhi' ityṛcā saktumanthamūrdhvaphalābhyāṃ viṣaliptābhyāṃ mathitvābhimantrya pāyayati sarpadaṣṭam /
4.5.1.[11]	jaṅgamaviṣabhaiṣajyam /
4.5.1.[12]	'dadirhi' ityṛcā madanaphalamabhimantrya bhakṣayati chardanārtham /
4.5.1.[13]	jaṅgamaviṣabhaiṣajyam /
4.5.1.[14]	'dadirhi' ityṛcā haridrāṃ ghṛtaṃ ca sahābhimantrya pāyayati /
4.5.1.[15]	jaṅgamaviṣabhaiṣajyam //
4.5.2-3.[1]	'yatte apodakam' ityṛcāpradakṣiṇaṃ vyādhitaṃ parikrāmati /
4.5.2-3.[2]	viṣastambhanabhaiṣajyam /
4.5.2-3.[3]	viṣaṃ stambhitaṃ nānyenottārayituṃ śakyate vana vedamantreṇa //
4.5.4.[1]	'yatte apodakam' ityṛcaṃ japitvā śikhāṃ badhnāti /
4.5.4.[2]	viṣastambhanabhaiṣajyam /
4.5.4.[3]	'yatte apodakam' ityṛcaṃ japitvā śvetavastreṇa granthiṃ badhnāti /
4.5.4.[4]	viṣastambhanabhaiṣajyam /
4.5.4.[5]	'yatte apodakam' ityekāṃ japitvā śaṇastambe granthiṃ badhnāti /
4.5.4.[6]	viṣaṃ na visarpati /
4.5.4.[7]	deśasthitaṃ bhavati /
4.5.4.[8]	śarīre na sarpati /
4.5.4.[9]	viṣastambhanaṃ bhavati //
4.5.5.[1]	'vṛṣā me ravaḥ' ityṛcā yasmin sthāne daṣṭaṃ taṃ sthānaṃ pīḍayati ṛcaṃ japitvā /
4.5.5.[2]	deśādviṣamanyatra gacchati /
4.5.5.[3]	viṣanāśane bhaiṣajyam //
4.5.6.[1]	'cakṣuṣā te cakṣuḥ' ityṛcācāryastataḥ pradakṣiṇaṃ parikrāmati /
4.5.6.[2]	'apehyarirasi' ityṛcaṃ japitvā tṛṇāni prajvālya tato'herabhimukhaṃ kṣipati //
4.5.7.[1]	'apehyarirasi' ityṛcaṃ japitvā yato daṣṭastato jvalitatṛṇāni kṣipati daśane //
4.5.8.[1]	'kairāta pṛśne' ityṛcodakaṃ gṛhatṛṇāvajvālitamabhimantrya vyādhitaṃ pāyayati prokṣati ca //
4.5.9.[1]	'asitasya' ityṛcārtnījyāpāśaṃ sampātyābhimantrya badhnātyājyatantre /
4.5.9.[2]	viṣabhaiṣajyam //
4.5.10.[1]	'āligī ca viligī ca' 'urugalāyāḥ' iti dvābhyāṃ madhumakṣikāṃ madhuvṛkṣamṛttikāṃ cābhimantrya pāyayati //
4.5.11.[1]	'karṇā śvāvittadabravīt' ityṛcā śukasārikṛśānāṃ purīṣaṃ śvāvitpurīṣamityucyate /
4.5.11.[2]	purīṣamabhimantrya pāyayati viṣadaṣṭam //
4.5.12.[1]	'karṇā śvāvittadabravīt' ityṛcā śalalīmāṃsamabhimantrya prāśayati /
4.5.12.[2]	viṣanāśanabhaiṣajyam //
4.5.13.[1]	'tābuvaṃ na tābuvam' ityṛcālābumadhya udakaṃ prakṣipya tato'bhimantryācāmayati /
4.5.13.[2]	sarpaviṣabhaiṣajyam //
4.5.14.[1]	'tastuvaṃ na tastuvam' ityṛcālābuvṛntaṃ sampātyābhimantrya badhnātyājyatantre /
4.5.14.[2]	sarpaviṣadaṣṭam /
4.5.14.[3]	sarvatra karmaṇāṃ prayogo vikalpena na samuccayaḥ /
4.5.14.[4]	ekaṃ kuryād dve vā trīṇi vā sarvāṇi vā /
4.5.14.[5]	samāptaṃ sarpaviṣabhaiṣajyam /
4.5.14.[6]	ekavyādhau yatra bahūni karmāṇi vihitāni tatraikaṃ vā kuryāt karmabāhulyād dve vā sarvāṇi vā /
4.5.14.[7]	'sarvatra hastahome na tantram' iti vacanāt //
4.5.14.[8]	atha duṣṭavaktṝṇāṃ mukhabandhanamucyate
4.5.15.[1]	'ekā ca me' 'yadyekavṛṣo'si' iti sūktābhyāṃ kulapallavān madhūdakaṃ caitat tritayamekatra kṛtvābhimantrya tato vyādhita pāyayati /
4.5.15.[2]	duṣṭavaktṛmukhabandhanabhaiṣajyam /
4.5.15.[3]	duṣṭapuruṣāḥ parokṣe na vadanti //
4.5.16.[1]	'yadyekavṛṣaḥ' iti sūktena bhojanamabhimantrya bhakṣayati /
4.5.16.[2]	śāpabhaiṣajyam /
4.5.16.[3]	akṛtavatkṛtapāpabhaiṣajyam //
4.5.17.[1]	'yadyekavṛṣaḥ' iti sūktena gṛhadvāraṃ dadātyapidadhātītyarthaḥ /
4.5.17.[2]	praviśatītyarthaḥ /
4.5.17.[3]	duṣṭavaktṛmukhabandhane brāhmaṇaśāpe ca bhaiṣajyam //
4.5.17.[4]	atha jvarabhaiṣajyamucyate
4.5.18.[1]	'agnistakmānam' iti sūktena lājān pāyayati /
4.5.18.[2]	sarvajvarabhaiṣajyam //
4.5.19.[1]	abhyātānāntaṃ kṛtvā 'agnistakmānam' iti sūktena tāmrasruveṇa mūrdhni sampātānānayati /
4.5.19.[2]	tata uttaratantram /
4.5.19.[3]	etasmin tantre dāvāgnipraṇayanam /
4.5.19.[4]	samāptaṃ jvarabhaiṣajyam /
4.5.19.[5]	sarvajvare kuryāt //
4.5.19.[6]	atha kṛmibhaiṣajyam ucyate
4.5.20.[1]	abhyātānāntaṃ kṛtvā 'ote me' iti sūktena karīramūlaṃ sampātyabhimantrya badhnāti /
4.5.20.[2]	'ote me' iti sūktena govālaiḥ karīrakāṣṭhaṃ veṣṭayitvā /
4.5.20.[3]	sūktaṃ japitvā pāṣāṇena cūrṇayati /
4.5.20.[4]	tataḥ sūktenāgnau pratapati /
4.5.20.[5]	tataḥ sūktenādadhāti /
4.5.20.[6]	tata uttaratantram /
4.5.20.[7]	kṛmibhaiṣajyam //
4.5.21.[1]	'ote me' iti sūktena grāmapāṃsūn abhimantrya savyena hastena dakṣiṇābhimukho bhūtvā pāṃsūn parikirati /
4.5.21.[2]	sarvakṛmibhaiṣajyam /
4.5.21.[3]	'ote me' iti sūktena pāṃsūnabhimantrya mathitvā hastena kṛmerupari kṣipati /
4.5.21.[4]	'ote me' iti sūktena śāntavṛkṣasamidha ādadhāti /
4.5.21.[5]	kṛmibhañjanam /
4.5.21.[6]	mukhakṛmikarṇakṛmisarvakṛmibhaiṣajyam //
4.5.22.[1]	'ote me' iti sūktena paścādagnermāturutsaṅge bālakaṃ kṛtvā navanītānvaktena musalabudhnena tāluni tāpayati /
4.5.22.[2]	triḥ sūktaprayogaḥ /
4.5.22.[3]	apānakṛmiṃ śirasi vā tasya /
4.5.22.[4]	sarvakṛmibhaiṣajyam //
4.5.23.[1]	'ote me' iti sūktena śigrubījairnavanītamiśritairabhimantrya vyādhideśaṃ pralimpati kṣatadeśam /
4.5.23.[2]	kṛmibhaiṣajyam //
4.5.24.[1]	'ote me' iti sūktenaikaviṃśatyuśīramūlānyabhimantrya tataḥ pāṣāṇena kuṭṭayati /
4.5.24.[2]	tataḥ sūktaṃ japitvośīrāṇyagninā dahati //
4.5.25.[1]	'ote me' iti sūktenaikaviṃśatyuśīrāṇyabhimantrya vyādhitāya samarpayati /
4.5.25.[2]	kṛmibhaiṣajyam //
4.5.26.[1]	'ote me' iti sūktenodakaghaṭamekaviṃśatyuśīrapiñjūlīsahitaṃ sampātyābhimantrya tato vyādhitamāplāvayatyājyatantre /
4.5.26.[2]	kṛmijātānāmakṣikarṇamukhaśironāsikādantakṛmīṇāṃ kṛṣmaśvetapītadṛṣṭānāmadṛṣṭānāṃ ca sarveṣāṃ kṛmīṇāṃ bhaiṣajyam /
4.5.26.[3]	samāptaṃ kṛmibhaiṣajyam //
4.5.26.[4]	atha rākṣasabhaiṣajyamucyate /
4.5.26.[5]	tatrāha
4.5.27.[1]	abhyātānāntaṃ kṛtvā 'ā yaṃ viśanti' ityṛcā vayoniveśanakāṣṭhaśṛtaṃ kṣīraudanaṃ sampātyābhimantryāśnāti /
4.5.27.[2]	tata uttaratantram /
4.5.27.[3]	rākṣasabhaiṣajyaṃ samāptam //
4.5.27.[4]	atha sarpaviṣabhaiṣajyamucyate
4.5.28.[1]	'pari dyāmiva' iti tṛcena sūktena madhuśībhamabhimantrya pāyayati /
4.5.28.[2]	madhukroḍamityarthaḥ /
4.5.28.[3]	sarpaviṣaliṅgyupatāpaḥ //
4.5.29.[1]	'pari dyāmiva' iti sūktenodakamabhimantryācāmayati /
4.5.29.[2]	viṣabhaiṣajyam /
4.5.29.[3]	'pari dyāmiva' iti sūktenodakamabhimantrya samprokṣati /
4.5.29.[4]	viṣabhaiṣajyam /
4.5.29.[5]	'pari dyāmiva' iti sūktena dullakāvajvālitamudakamabhimantryāvasiñcati vyādhitam /
4.5.29.[6]	'pari dyāmiva' iti sūktenāvakaratṛṇānyavajvālitam udakam abhimantryāvasiñcati /
4.5.29.[7]	tantraṃ kṛtvā 'pari dyāmiva' iti sūktenodapātraṃ sampātyābhimantrya pāyayati /
4.5.29.[8]	tata uttaratantram /
4.5.29.[9]	'pari dyāmiva' iti sūktenordhvaphalābhyāṃ viṣadigdhābhyāṃ manthamupamathya tato'bhimantrya pāyayati /
4.5.29.[10]	'pari dyāmiva' iti sūktena madanaphalānyabhimantrya bhakṣayati chardanārtham /
4.5.29.[11]	'pari dyāmiva' iti haridrāṃ sarpiṣyabhimantrya pāyayati /
4.5.29.[12]	samāptaṃ sarpaviṣabhaiṣajyam //
4.5.29.[13]	śleṣmabhaiṣajyamucyate
4.5.30.[1]	udaka idaṃ kriyate /
4.5.30.[2]	apsviṭaṃ kṛtvā tatrāgniṃ prajvālya 'asthisraṃsam' iti sūktena kāṣṭhaśakalaṃ sampātya tena śakalena vyādhitamavasiñcati /
4.5.30.[3]	mārjanamācamanaṃ ca /
4.5.30.[4]	śleṣmabhaiṣajyam /
4.5.30.[5]	na tantram /
4.5.30.[6]	pañcamī kaṇḍikā //29 //
4.6.0.[1]	athākṣirogabhaiṣajyamucyate
4.6.1.[1]	abhyātānāntaṃ kṛtvā 'ābayo anābayo' iti sūktena caturṛcena sarṣapakāṇḍamaṇiṃ sampātyābhimantrya badhnāti /
4.6.1.[2]	sarṣapatailena sampātavantaṃ karoti /
4.6.1.[3]	tantrakṛtenaiva /
4.6.1.[4]	tato'bhyātānādyuttaratantram /
4.6.1.[5]	akṣiroge bhaiṣajyam //
4.6.2.[1]	abhyātānāntaṃ kṛtvā 'ābayo anābayoḥ' iti sūktena sarṣapakāṇḍamaṇiṃ sampātyābhimantrya badhnāti /
4.6.2.[2]	abhyātānādyuttaratantram /
4.6.2.[3]	ājyena pradhānamaṅgāni ca /
4.6.2.[4]	sarṣapatailenābhyajya maṇiṃ tato badhnāti /
4.6.2.[5]	akṣiroge bhaiṣajyam //
4.6.3.[1]	'ābayo' iti sūktena sarṣapaśākaṃ sarṣapatailenābhyaktamabhimantrya vyādhitāya prayacchati /
4.6.3.[2]	akṣiroge //
4.6.4.[1]	'ābayo' iti sūktena catvāri śākavṛkṣaphalānyabhimantrya prayacchati vyādhitāya /
4.6.4.[2]	akṣiroge //
4.6.5.[1]	'ābayo' iti sūktena mūlakṣīraṃ mukhena prāśya tato'bhimantryākṣiṇī āṅkte vyādhitasya /
4.6.5.[2]	mūlakṣīraṃ pāṭikālagnaṃ taducyate //
4.6.6.[1]	tantraṃ kṛtvā 'ābayo' iti sūktena mūlakṣīraṃ sampātyābhimantrya bhakṣayati /
4.6.6.[2]	tata uttaratantram /
4.6.6.[3]	samāptamakṣiroge bhaiṣajyam //
4.6.6.[4]	pittajvarabhaiṣajyamucyate
4.6.7.[1]	tantraṃ kṛtvā 'agnerivāsya dahata eti śuṣmiṇaḥ' iti tṛcena tāmrasruveṇa mūrdhni sampātānānayati /
4.6.7.[2]	tata uttaratantram /
4.6.7.[3]	asmin tantre dāvāgnipraṇayanaṃ kuryāt /
4.6.7.[4]	samāptaṃ pittajvarabhaiṣajyam //
4.6.7.[5]	atha keśavṛddhikaraṇe keśapatane ca bhaiṣajyamucyate
4.6.8.[1]	'imā yāstisraḥ' iti tṛcena sūktena vṛkṣabhūmijātauṣadhibhir avajvālitam udakam abhimantryoṣākāle'vasiñcati /
4.6.8.[2]	keśavṛddhau keśapatane ca bhaiṣajyam /
4.6.8.[3]	uṣākāla idaṃ karma //
4.6.9.[1]	'imā yāstisraḥ' iti sūktena madhusikthakaṃ kvāthayitvābhimantryāvasiñcati /
4.6.9.[2]	uṣākāle 'imā yāstisraḥ' iti sūktena bibhītakāni kvāthayitvābhimantrya vyādhitamavasiñcati /
4.6.9.[3]	keśabhaiṣajyam //
4.6.10.[1]	uṣākāle 'imā yāstisraḥ' iti dāruharidrāharidre ca dvābhyāṃ kvāthayitvābhimantryāvasiñcati /
4.6.10.[2]	samāptaṃ keśavardhanārthaṃ bhaiṣajyaṃ keśapatane ca kṣaye ca //
4.6.10.[3]	atha udaratuṇḍabhaiṣajyamucyate
4.6.11.[1]	'kṛṣṇaṃ niyānam' 'sasruṣīḥ' iti sūktābhyāṃ cittyādyauṣadhyā sahitamudakamabhimantrya tato vyādhitamavasiñcati /
4.6.11.[2]	udaratuṇḍabhaiṣajyam //
4.6.12.[1]	'kṛṣṇaṃ niyānam' 'sasruṣīḥ' iti sūktābhyāṃ maruto yajate pākayajñavidhānena yathā varuṇam /
4.6.12.[2]	'mārutaṃ kṣīraudanaṃ mārutaśṛtaṃ mārutaiḥ paristīya mārutena sruveṇa mārutenājyena varuṇāya trijuhoti' /
4.6.12.[3]	maruto yathā varuṇam /
4.6.12.[4]	'kṛṣṇaṃ niyānam' 'sasruṣīḥ' iti sūktābhyāmājyaṃ juhoti /
4.6.12.[5]	ājyatantre /
4.6.12.[6]	'kṛṣṇaṃ niyānam' 'sasruṣīḥ' iti sūktābhyāmoṣadhīḥ sampātya praveśyābhinyubjati /
4.6.12.[7]	ājyatantre /
4.6.12.[8]	'kṛṣṇaṃ niyānam' 'sasruṣīḥ' iti sūktābhyāṃ cittyādyoṣadhīḥ sampātya viplāvayetodakamadhye /
4.6.12.[9]	jalodare udare ca /
4.6.12.[10]	'kṛṣṇaṃ niyānam' 'sasruṣīḥ' iti sūktābhyāṃ śvaśiro'bhimantryodake viplāvayati /
4.6.12.[11]	eḍakaśiro vā viplāvayatyabhimantrodake /
4.6.12.[12]	'kṛṣṇaṃ niyānam' 'sasruṣīḥ' iti sūktābhyāṃ keśajaradupānahau vaṃśāgre baddhvābhimantrya yodhayati /
4.6.12.[13]	'kṛṣṇaṃ niyānam' 'sasruṣīḥ' iti sūktābhyāmudapātreṇa sampātavatā /
4.6.12.[14]	samprokṣyāmapātraṃ tripāde'śmānamavadhāyāpsu nidadhāti /
4.6.12.[15]	jalodare nābhituṇḍe bṛhadudare bhaiṣajyāni samāptāni //
4.6.12.[16]	atha hṛdayadāghe jalodare kāmale ca bhaiṣajyānyucyante
4.6.13.[1]	'himavataḥ' iti sūktena nadyudakamanulomamāhārya tatra valīkatṛṇāni prakṣipya tato'bhimantrya tato vyādhitamavasiñcati /
4.6.13.[2]	mārjanācamane ca /
4.6.13.[3]	hṛdayadoṣe jalodare kāmale ca bhaiṣajyaṃ samāptam //
4.6.13.[4]	atha gaṇḍamālābhaiṣajyānyucyante
4.6.14.[1]	'pañca ca yāḥ' iti sūktena gopāṃśulikānāṃ pañcāśatpañcādhikā agnau prajvālyādhastādayaḥ samidha ādadhāti //
4.6.15.[1]	agnyupari kapāle parṇān dhṛtvā śrapayati /
4.6.15.[2]	tataḥ sūktaṃ japitvā tenaiva kāṣṭhena gaṇḍamālāṃ limpati //
4.6.16.[1]	'pañca ca yāḥ' iti sūktena śaṅkhaṃ ghṛṣṭvā tato'bhimantrya gaṇḍamālāṃ pralimpati /
4.6.16.[2]	'pañca ca yāḥ' iti sūktena śvānakuvakuralālāmabhimantrya pralimpati /
4.6.16.[3]	'pañca ca yāḥ' iti sūktena jalaukāmabhimantrya gaṇḍamālāyāṃ saṃsarjayati /
4.6.16.[4]	rudhirapravāhaṇārtham /
4.6.16.[5]	'pañca ca yāḥ' iti sūktena gṛhagodhikādi matsyādi abhimantrya gaṇḍamālāyāṃ saṃsarjayati //
4.7.1-4.[1]	'prāgnaye vācam' iti sūktena puroḍāśaṃ juhoti /
4.7.1-4.[2]	'prāgnaye vācam' iti sūktena payo juhoti /
4.7.1-4.[3]	'prāgnaye vācam' iti sūktenodaudanaṃ juhoti 'prāgnaye' iti sūktena pāyasaṃ juhoti /
4.7.1-4.[4]	'prāgnaye vācam' iti sūktena paśuṃ juhoti /
4.7.1-4.[5]	vapāmavadānāni caruṃ ca vaśāvidhānena /
4.7.1-4.[6]	'prāgnaye' iti sūktena vrīhīnāvapati /
4.7.1-4.[7]	rakṣograhabhaiṣajyam /
4.7.1-4.[8]	anuvartate vikāraḥ /
4.7.1-4.[9]	'prāgnaye vācam' iti sūktena yavāñjuhoti /
4.7.1-4.[10]	'prāgnaye' iti tilāñjuhoti /
4.7.1-4.[11]	'prāgnaye' iti dhānā juhoti /
4.7.1-4.[12]	'prāgnaye' iti dadhisaktūñjuhoti /
4.7.1-4.[13]	'prāgnaye' iti sūktena śaṣkulīrjuhoti /
4.7.1-4.[14]	pratyṛcaṃ homaḥ /
4.7.1-4.[15]	'prato yantu' ityacājyaṃ juhoti tantre /
4.7.1-4.[16]	rakṣograhabhaiṣajyam /
4.7.1-4.[17]	'preto yantu' ityṛcā śāntavṛkṣasamidha ādadhāti /
4.7.1-4.[18]	'preto yantu' ityṛcā puroḍāśaṃ juhoti /
4.7.1-4.[19]	'preto yantu' ityṛcā pāyasaṃ juhoti /
4.7.1-4.[20]	'preto yantu' ityṛcā paśuṃ juhoti /
4.7.1-4.[21]	vaśāvidhānena /
4.7.1-4.[22]	'preto yantu' ityṛcā vrīhīñjuhoti /
4.7.1-4.[23]	'preto yantu' ityṛcā yavāñjuhoti /
4.7.1-4.[24]	tantravikalpaḥ /
4.7.1-4.[25]	'preto yantu' ityṛcā dadhisaktūñjuhoti /
4.7.1-4.[26]	'preto yantu' ityṛcā śaṣkulīrjuhoti samāptaṃ rākṣasagrahabhaiṣajyam //
4.7.1-4.[27]	atha sarvabhaiṣajyamucyate
4.7.5.[1]	'vaiśvānaro na ūtaye' 'ṛtāvānaṃ vaiśvānaram' iti sūktābhyāmudapātramabhimantrya pāyayati /
4.7.5.[2]	sarvavyādhibhaiṣajyam /
4.7.5.[3]	vaiśvānarīyābhyāṃ sūktābhyāṃ saktumanthamabhimantrya pāyayati /
4.7.5.[4]	sarvabhaiṣajyam /
4.7.5.[5]	'vaiśvānaro na' 'ṛtāvānam' iti sūktābhyāṃ haridrāṃ sarpiṣyabhimantrya pāyayati /
4.7.5.[6]	'vaiśvānaro na' 'ṛtāvānam' iti sūktābhyāmuddhṛtamudakamabhimantrya pāyayati /
4.7.5.[7]	ājya tantre'pi yat pīyate, tat saṃśṛtya pāyayati vaiśvānarīyābhyāṃ sūktābhyām /
4.7.5.[8]	samāptaṃ sarvabhaiṣajyam //
4.7.5.[9]	athāpavādabhaiṣajyamucyate
4.7.6.[1]	bahubhāṣaṇamadharme ca pravartate so'pavādaḥ /
4.7.6.[2]	abhyātānāntaṃ kṛtvā 'asthād dyauḥ' iti sūktena pūrveṇa svayampatitaṃ gośṛṅgaṃ sampātya tataḥ śṛṅga udakaṃ kṛtvābhimantryācāmayatyabhyukṣati ca /
4.7.6.[3]	abhyātānādyuttaratantram /
4.7.6.[4]	apavādabhaiṣajyaṃ samāptam /
4.7.6.[5]	apavādaścandragrahādiṣu bahubhāṣaṇādi //
4.7.6.[6]	athodare vā hṛdaye vāṅge vā sarvāṅge vā śūla utpanne bhaiṣajyamucyate
4.7.7.[1]	abhyātānāntaṃ kṛtvā 'yāṃ te rudraḥ' iti sūktena śūlamaṇiṃ sampātyābhimantrya badhnāti /
4.7.7.[2]	tata uttaratantram /
4.7.7.[3]	śūlo lohamaṇiḥ pāṣāṇo vā dārilabhadramatam /
4.7.7.[4]	'yāṃ te rudraḥ' iti sūktena vyādhitamabhimantrayate /
4.7.7.[5]	rudrabhāṣyamatam /
4.7.7.[6]	śūlabhaiṣajyaṃ samāptam //
4.7.7.[7]	rakṣograhabhaiṣajyamucyate
4.7.8.[1]	'ut sūryaḥ' iti sūktena cittyādyoṣadhibhiḥ sahodakaghaṭamabhimantrya vyādhitamavasiñcati /
4.7.8.[2]	'utsūryaḥ' iti sūktena śamīmudakena sahābhimantryāvasiñcati /
4.7.8.[3]	'utsūryaḥ' iti sūktena śamībimbamudakasahitamabhimantryāvasiñcati /
4.7.8.[4]	'utsūryaḥ' iti sūktena śīrṣaparṇīmudakena dattvābhimantrya vyādhitamavasiñcati /
4.7.8.[5]	samāptaṃ rakṣograhabhaiṣajyam //
4.7.8.[6]	duṣṭagaṇḍaviriṣṭabhaiṣajyamucyate
4.7.9.[1]	'dyauśca me idaṃ pṛthivī' iti tṛcena sūktena tailamabhimantrya gaṇḍamabhyajya hastena vyādhitamavamārṣṭi /
4.7.9.[2]	abhyukṣatītyarthaḥ /
4.7.9.[3]	duṣṭagaṇḍabhaiṣajyam /
4.7.9.[4]	'dyauśca me' iti sūktaṃ japan vyādhideśaṃ hastena mārṣṭi /
4.7.9.[5]	duṣṭagaṇḍe duṣṭavraṇe ca bhaiṣajyam //
4.7.10.[1]	'dyauśca me' iti sūktena sthūṇāyāṃ vraṇaṃ nikarṣati /
4.7.10.[2]	ghṛṣyatītyarthaḥ /
4.7.10.[3]	rudhirakṛte duṣṭavraṇe duṣṭagaṇḍe bhaiṣajyaṃ samāptam //
4.7.10.[4]	akṣatavraṇabhaiṣajyamucyate
4.7.11.[1]	'idamidvā u bheṣajam' iti sūktena gomūtramabhimantrya /
4.7.11.[2]	tena vraṇaṃ mardayati //
4.7.12.[1]	'idamidvā u bheṣajam' iti sūktena mūtreṇa vraṇaṃ kṣipati //
4.7.13.[1]	tenaiva sūktena mūtreṇa vraṇaṃ prakṣālayati /
4.7.13.[2]	yasya vraṇasya mukhaṃ nāstyakṣatavraṇamucyate //
4.7.14.[1]	'idamidvā u bheṣajam' iti sūktena dantamalamabhimantrya pralimpati /
4.7.14.[2]	akṣatavraṇabhaiṣajyam //
4.7.15.[1]	'idamidvā u bheṣajam' iti sūktena tṛṇarajasya phenamabhimantrya vraṇa pralimpati /
4.7.15.[2]	yasya vraṇasya rudhiraṃ na vahati tasya /
4.7.15.[3]	samāptamakṣatavraṇabhaiṣajyam //
4.7.15.[4]	gaṇḍamālābhaiṣajyamucyate
4.7.16.[1]	'apacitaḥ pra patata' iti sūktena śaṅkhaṃ ghṛṣṭvābhimantrya gaṇḍamālāṃ pralimpati /
4.7.16.[2]	'apacitaḥ' iti sūktena śvānalālāmabhimantrya gaṇḍamālāṃ pralimpati /
4.7.16.[3]	śvānaḥ kurkaraḥ /
4.7.16.[4]	gaṇḍamālābhaiṣajyam /
4.7.16.[5]	'apacitaḥ' iti sūktena jalaukāmabhimantrya gaṇḍamālāyāṃ saṃśleṣayati /
4.7.16.[6]	yathākathañcid rudhirapravāhaṇārtham /
4.7.16.[7]	'apacitaḥ' iti sūktena gṛhagodhikāmabhimantrya gaṇḍamālāyāmāsajati /
4.7.16.[8]	'ā susrasaḥ' iti dvābhyāṃ śaṅkhaṃ ghṛṣṭvābhimantrya tato gaṇḍamālāṃ pralimpati /
4.7.16.[9]	'ā susrasaḥ' iti dvābhyāṃ śvānalālāṃ kurkaralālāmabhimantrya gaṇḍamālāṃ pralimpati /
4.7.16.[10]	gaṇḍamālābhaiṣajyam /
4.7.16.[11]	'ā susrasaḥ' iti dvābhyāṃ jalaukāmabhimantrya gaṇḍamālāyāṃ saṃsarjayati rudhirapravāhaṇārtham /
4.7.16.[12]	'ā susrasaḥ' iti dvābhyāṃ gṛhagodhikāṃ maśakādīmabhimantrya gaṇḍamālāyāṃ saṃsarjayati rudhirapravāhaṇārtham //
4.7.17.[1]	'apacitaḥ' iti sūktena saindhavalavaṇaṃ cūrṇayitvābhimantrya gaṇḍamālāyāṃ upari prakirati /
4.7.17.[2]	tatastasyopari niṣṭhīvati /
4.7.17.[3]	mukhalālāṃ prakṣipati tūṣṇīm /
4.7.17.[4]	'ā susrasaḥ' iti dvābhyāṃ saindhavalavaṇaṃ cūrṇayitvābhimantrya vyādhyupari prakirati /
4.7.17.[5]	tatastūṣṇīmupari niṣṭhīvati /
4.7.17.[6]	samāptaṃ gaṇḍamālābhaiṣajyam //
4.7.17.[7]	atha pakṣiṇo'bhighāte bhaiṣajyamucyate
4.7.18.[1]	'antarikṣeṇa patati' iti sūktena śvānapadasthānamṛttikāmabhimantrya pakṣahataṃ deśaṃ pralimpati /
4.7.18.[2]	pakṣahatabhaiṣajyam //
4.7.19.[1]	'antarikṣeṇa patati' iti sūktena śuno makṣikāmabhimantryāgnau prakṣipya tato dhūpayati vyādhipradeśam /
4.7.19.[2]	kākagṛdhrakapotaśyenādīnāṃ pakṣiṇāmabhighāte bhaiṣajyaṃ samāptam //
4.7.19.[3]	atha gaṇḍabhaiṣajyamucyate
4.7.20.[1]	'glauritaḥ pra patiṣyati' ityardharcena gomūtramabhimantrya gaṇḍaṃ mardayati gaṇḍabhaiṣajyam /
4.7.20.[2]	'glauritaḥ pra patiṣyati' ityardharcena gomūtramabhimantrya gaṇḍaṃ prakṣālayati /
4.7.20.[3]	'glauritaḥ pra patiṣyati' ityardharcena dantamalamabhimantrya gaṇḍaṃ pralimpati /
4.7.20.[4]	'glauritaḥ pra patiṣyati' ityardharcena tṛṇarajaphenamabhimantrya gaṇḍaṃ pralimpati /
4.7.20.[5]	samāptaṃ gaṇḍabhaiṣajyam /
4.7.20.[6]	gaṇḍaḥ sphoṭaka ityarthaḥ //
4.7.20.[7]	gardabhaśvānādyurugaṇḍe bhaiṣajyamucyate
4.7.21.[1]	'vīhi svāmāhutiṃ juṣāṇaḥ' iti sūktena śāntyudakamabhimantrya tataḥ kṣataṃ prokṣati /
4.7.21.[2]	tata ājyatantraṃ kṛtvā 'vīhi svāmāhutim' iti sūktenājyaṃ juhoti /
4.7.21.[3]	tato manasā saṅkalpayati /
4.7.21.[4]	sampātān dadāti /
4.7.21.[5]	uttaratantram /
4.7.21.[6]	samāptaṃ gardabhadaśanakṣatagaṇḍabhaiṣajyam //
4.7.21.[7]	pāpagṛhīte jalodare ca bhaiṣajyamucyate
4.7.22.[1]	'yā oṣadhayaḥ somarājñīḥ' iti sūktena tṛcena somalatā agnau prakṣipya vyādhitaṃ dhūpayati //
4.7.23.[1]	'yā oṣadhayaḥ' iti tṛcena madhu takraṃ cābhimantrya pāyayati /
4.7.23.[2]	jalodare pāpe śāpe ca bhaiṣajyam //
4.7.24.[1]	'yā oṣadhayaḥ somarājñīḥ' iti tṛcena kṣīraṃ takreṇa miśrayitvābhimantrya pāyayati //
4.7.25.[1]	'yā oṣadhayaḥ' iti sūktena madhu takraṃ kṣīraṃ dadhyetaccatuṣṭayamekatra kṛtvābhimantrya pāyayati /
4.7.25.[2]	brāhmaṇākrośe pāpagṛhīte jalodare ca bhaiṣajyaṃ samāptam //
4.7.25.[3]	viṣa upaviṣe sthāvare jaṅgame ca bhaiṣajyamucyate /
4.7.25.[4]	makṣikāyāṃ ca bhaiṣajyam
4.7.26.[1]	'devā aduḥ' iti tṛcena valmīkapoṭṭalikāṃ kṛtvā sampātyābhimantrya badhnāti /
4.7.26.[2]	ājyatantram /
4.7.26.[3]	'devā aduḥ' iti tṛcena valmīkamṛttikāmudakamadhye prakṣipya tato'bhimantrya pāyayati /
4.7.26.[4]	'devā aduḥ' iti tṛcena valmīkamṛdamudake prakṣipya tato'bhimantryācāmayati /
4.7.26.[5]	viṣabhaiṣajyam /
4.7.26.[6]	'devā aduḥ' iti tṛcena valmīkamṛttikāmuṣṇodake prakṣipya tato'bhimantrya pralimpati viṣadaṣṭavraṇam /
4.7.26.[7]	upaviṣe viṣe ca makṣikānāṃ bhaiṣajyam /
4.7.26.[8]	samāpta viṣabhaiṣajyam //
4.7.26.[9]	atha kāse śleṣmapatane ca bhaiṣajyamucyate
4.7.27.[1]	'yathā mano manasketaiḥ' iti sūktena bhojanamabhimantrya dadāti bhakṣaṇārthaṃ prathamaṃ prapādya /
4.7.27.[2]	'yathā manaḥ' iti saktumanthamabhimantrya bhakṣayati /
4.7.27.[3]	kāsapatane bhaiṣajyam /
4.7.27.[4]	upasthānamādityasya dviḥ sūktasya prayogaḥ /
4.7.27.[5]	'yathā mano manaḥ' iti sūktenodakamabhimantryācāmayati /
4.7.27.[6]	tata upasthānaṃ cādityasya /
4.7.27.[7]	dviḥ sūktāvṛttiḥ /
4.7.27.[8]	kāsapatane bhaiṣajyam /
4.7.27.[9]	'ava divastārayanti' ityṛcā prapādya gṛhe praveśya tato bhojanamabhimantrya dadāti bhakṣaṇārtham /
4.7.27.[10]	kāsapatane bhaiṣajyam /
4.7.27.[11]	'ava divastārayanti' ityṛcā saktumabhimantrya dadāti bhakṣaṇārthamupasthānaṃ ca /
4.7.27.[12]	'ava divastārayanti' ity ṛcodakam abhimantryācāmayaty upasthānam ādityasya /
4.7.27.[13]	sarvatra dviḥ sūktaprayogaḥ /
4.7.27.[14]	samāptaṃ kāsaśleṣmapatane bhaiṣajyam //
4.7.27.[15]	keśadṛḍhīkaraṇe keśavṛddhikaraṇe ca bhaiṣajyamucyate
4.7.28.[1]	abhyātānāntaṃ kṛtvā 'devī devyām' 'yāṃ jamadagniḥ' iti sūktābhyāṃ kācamācīphalamaṇiṃ sampātyābhimantrya badhnāti /
4.7.28.[2]	tata uttaratantram /
4.7.28.[3]	'devī devyām' 'yāṃ jamadagniḥ' iti sūktābhyāṃ jīvantīphalamaṇiṃ badhnāti /
4.7.28.[4]	ājyatantram /
4.7.28.[5]	'devī devyām' 'yāṃ jamadagniḥ' iti sūktābhyāṃ bhṛṅgarājaṃ sampātyābhimantrya badhnātyājyatantre /
4.7.28.[6]	keśadṛḍhīkaraṇe keśajanane hrasvakeśeṣu vṛddhikaraṇe bhaiṣajyam /
4.7.28.[7]	amāvāsyāyāmidaṃ karma kuryāt /
4.7.28.[8]	kṛṣṇavastraparihito bhūtvā māṣatilakṛṣṇamannaṃ bhaikṣayitvā kartā 'devī devyām' 'yāṃ jamadagniḥ' iti sūktābhyāṃ kācamācīphalabhṛṅgarājābhyāṃ sahodakamabhimantrya rātrau brāhme muhūrte'vasiñcati /
4.7.28.[9]	tenodakena purā kākasampātādavanakṣatre'vasiñcati /
4.7.28.[10]	samāptaṃ keśavṛddhikaraṇaṃ keśajananaṃ khalatikeśajananaṃ keśadṛḍhīkaraṇaṃ palitanāśanaṃ bhaiṣajyam //
4.7.28.[11]	saptamī kaṇḍikā //31 //
4.8.0.[1]	jambhagṛhīte bhaiṣajyamucyate
4.8.1.[1]	'yaste stanaḥ' ityṛcā stanamabhimantrya bālakāya prayacchati pānārtham patiḥ karoti kartā vā karoti /
4.8.1.[2]	jambhagṛhīte bhaiṣajyam /
4.8.1.[3]	duḥkhanāśane bhaiṣajyam //
4.8.2.[1]	'yaste stanaḥ' ityṛcā priyaṅgutaṇḍulānabhyavadugdhānabhimantrya pāyayati /
4.8.2.[2]	bālakaṃ mātaraṃ vā pāyayati /
4.8.2.[3]	yatropari duhyate te'bhyavadugdhāḥ /
4.8.2.[4]	jambhagṛhīte duḥkhanāśe ca bhaiṣajyam //
4.8.2.[5]	sarvavyādhibhaiṣajyamucyate
4.8.3.[1]	abhyātānāntaṃ kṛtvā 'agnāviṣṇū' iti dvābhyāṃ mauñjeḥ pāśairvyādhitaṃ baddhvā śarapiñjūlībhiḥ sahodakaghaṭaṃ sampātyābhimantryāplāvayati /
4.8.3.[2]	mārjanācamane ca /
4.8.3.[3]	tata uttaratantram /
4.8.3.[4]	sarvavyādhibhaiṣajyam /
4.8.3.[5]	abhyātānāntaṃ kṛtvā 'somārudrā vi vṛhatam' iti dvābhyāmudakaghaṭaṃ sampātyābhimantrya tato mauñjeḥ parvasu vyādhita baddhvā darbhapiñjūlībhiḥ sahodakaghaṭenāplāvayati /
4.8.3.[6]	tata uttaratantram /
4.8.3.[7]	sarvabhaiṣajyam /
4.8.3.[8]	abhyātānāntaṃ kṛtvā 'sinīvāli' iti navabhirṛgbhirudakaghaṭaṃ sampātyābhimantrya mauñjeḥ parvasu baddhvā piñjūlībhirāplāvayati /
4.8.3.[9]	mārjanācamane ca smartavye sarvatra sarvabhaiṣajyam /
4.8.3.[10]	'vi te muñcāmi raśanām' iti dvābhyāmudakaghaṭaṃ sampātyābhimantrya mauñjeḥ parvasu baddhvā piñjūlībhirāplāvayati /
4.8.3.[11]	ājyatantram /
4.8.3.[12]	abhyātānāntaṃ kṛtvā 'śumbhanī' 'muñcantu mā' iti dvābhyāmudakaghaṭaṃ sampātyābhimantrya mauñjeḥ pāśaiḥ parvasu baddhvā piñjūlībhirāplāvayati /
4.8.3.[13]	tata uttaratantram //
4.8.4.[1]	'agnāviṣṇū' iti dvābhyāṃ piñjūlībhiḥ sahodakamabhimantrya vyādhitamavasiñcati /
4.8.4.[2]	'somārudrā' iti dvābhyāmudakamabhimantrya vyādhitamavasiñcati /
4.8.4.[3]	sarvabhaiṣajyam /
4.8.4.[4]	'sinīvāli' iti navabhirṛgbhirudakamabhimantryāvasiñcati /
4.8.4.[5]	'vi te muñcāmi' iti dvābhyāmudakamabhimantryāvasiñcati /
4.8.4.[6]	'śumbhanī' iti dvābhyāmudakamabhimantryāvasiñcati /
4.8.4.[7]	sarvatra mauñjaiḥ pāśairaṅgulītrayaṃ baddhvā tat āplāvanamavasevanaṃ ca sarvatra kuryāt /
4.8.4.[8]	asminnadhikāre āplāvane'vasecane ca mārjanamācamanaṃ ca sarvatra /
4.8.4.[9]	samāptāni sarvavyādhibhaiṣajyāni //
4.8.4.[10]	vṛścikabhaiṣajyamucyate
4.8.5.[1]	'tiraścirājeḥ' ityaṣṭarcena jyeṣṭhīmadhu piṣṭvābhimantrya pāyayati //
4.8.6.[1]	'tiraścirājeḥ' iti sūktena kṣetramṛttikāṃ jīvakoṣaṇyāṃ sampātyābhimantrya badhnāti /
4.8.6.[2]	tantraṃ kṛtvā 'tiraścirājeḥ' ityaṣṭarcena valmīkamṛttikāṃ sampātyābhimantrya badhnāti /
4.8.6.[3]	tata uttaratantram /
4.8.6.[4]	vṛścikamaśakabhaiṣajyam /
4.8.6.[5]	jīvatpaśucarma jīvakoṣaṇītyucyate //
4.8.7.[1]	'tiraścirājeḥ' ityaṣṭarcenodapātramabhimantrya pāyayati /
4.8.7.[2]	vṛścikabhaiṣajyam /
4.8.7.[3]	'tiraścirājeḥ' ityaṣṭarcena haridrāṃ sarpiṣā saha miśritāṃ kṛtvābhimantrya pāyayati /
4.8.7.[4]	'tiraścirājeḥ' ityaṣṭarcenodapātraṃ sahamadhudugdhacarvabhimantrya pāyayati /
4.8.7.[5]	'tiraścirājeḥ' ityaṣṭarcena valmīkamṛttikāmabhimantrya pāyayati /
4.8.7.[6]	yāni pāyanānyuktāni tāni 'tiraścirājeḥ' ityasya sūktasya bhavanti /
4.8.7.[7]	samāptaṃ vṛścikapipīlikāmaśakadaṃśaśarkoṭajalūkābhaiṣajyam //
4.8.7.[8]	atha gaṇḍamālābhaiṣajyamucyate
4.8.8.[1]	'apacitāṃ lohinīnām' iti dve /
4.8.8.[2]	'ā susrasaḥ' ityekā /
4.8.8.[3]	etābhistisṛbhirvaṃśadhanuṣā kṛṣṇorṇāmayīṃ jyāṃ kṛtvā citritena śareṇa gaṇḍamālāṃ vidhyati pratyṛcam /
4.8.8.[4]	trayaḥ śarā bhavanti //
4.8.9.[1]	'yā graivyā apacitaḥ' iti caturthyā ṛcā caturthena śareṇa gaṇḍamālāmabhinidhāya vidhyatyāhanti /
4.8.9.[2]	caturthaśareṇa gaṇḍamālāṃ praśleṣayati /
4.8.9.[3]	śarasya svaṃ bhallaṃ bahirvarjayitvā //
4.8.10.[1]	'apacitām' iti dve 'ā susrasaḥ' iti tṛtīyā 'yā graivyāḥ' iti caturthī etābhiścatasṛbhiḥ śarakṛṣṇorṇājyāvajvālitamudakamabhimantryoṣākāle rātriśeṣe tenodakenāvasiñcati vyādhitam /
4.8.10.[2]	dvividhā gaṇḍamālā /
4.8.10.[3]	samāptaṃ gaṇḍamālābhaiṣajyam /
4.8.10.[4]	dvayorekaṃ karma //
4.8.10.[5]	atha rājayakṣmabhaiṣajyamucyate
4.8.11.[1]	ājyatantraṃ kṛtvā 'yaḥ kīkasāḥ' iti tṛcena vīṇātantrīkhaṇḍaṃ sampātyābhimantrya badhnāti /
4.8.11.[2]	abhyātānādyuttaratantram /
4.8.11.[3]	rājayakṣmabhaiṣajyam //
4.8.12.[1]	pūrvatantraṃ kṛtvā 'yaḥ kīkasāḥ' iti tṛcena vādyavīṇā tasyāḥ khaṇḍaṃ viṣṇīvādyavīṇākaṇṭhaṃ śaṅkhakhaṇḍaṃ vīṇātantrīṃ baddhvā sampātyābhimantrya badhnāti /
4.8.12.[2]	tata uttaratantram /
4.8.12.[3]	rājayakṣmabhaiṣajyam //
4.8.13.[1]	abhyātānāntaṃ kṛtvā 'yaḥ kīkasāḥ' iti tṛcena svayampatitamlānavīriṇakhaṇḍatrayamekatra baddhvā sampātyābhimantrya badhnāti /
4.8.13.[2]	tata uttaratantram /
4.8.13.[3]	rājayakṣmabhaiṣajyam /
4.8.13.[4]	sarvatra yatra bahūni karmāṇi vihitāni tatraikaṃ kuryāt dve vā sarvāṇi vā kuryāt /
4.8.13.[5]	sarvatra karmaṇāṃ vikalpaḥ /
4.8.13.[6]	sarvatra hastahome tantravikalpaḥ /
4.8.13.[7]	abhyāse vā phalaṃ bhavati /
4.8.13.[8]	samāptaṃ rājayakṣmabhaiṣajyam //
4.8.13.[9]	jalodare varuṇagṛhīte bhaiṣajyamucyate
4.8.14.[1]	vahantyornadyormadhye maṇḍapaṃ kṛtvā tatrājyatantraṃ kṛtvā 'apsu te rājan varuṇa' iti caturṛcenoṣṇodakaghaṭaṃ sampātyābhimantrya piñjūlībhiḥ saha vyādhitamāplāvayati /
4.8.14.[2]	mārjanācamane ca /
4.8.14.[3]	tata uttaratantram /
4.8.14.[4]	jalodare bhaiṣajyam //
4.8.15.[1]	nadīdvayorvahantyoḥ saṅgame maṇḍapaṃ kṛtvā 'apsu te rājan' iti caturṛcenodakamabhimantrya darbhapiñjūlībhiḥ sahodakaṃ gṛhītvā vyādhitamavasiñcati /
4.8.15.[2]	mārjanācamane ca /
4.8.15.[3]	jalodare bhaiṣajyam //
4.8.16.[1]	āplavanamuṣṇodakenāvasecanaṃ śītodakena /
4.8.16.[2]	dvayorekaṃ karma /
4.8.16.[3]	samāptaṃ jalodarabhaiṣajyam //
4.8.16.[4]	atha jvarabhaiṣajyamucyate
4.8.17.[1]	'namo rūrāya' iti sūktadvayena khaṭvāyāṃ vyādhitaṃ kṛtvā maṇḍūkamiṣīkāñji nīlalohitābhyāṃ sūtrābhyāṃ sakakṣaṃ baddhvā /
4.8.17.[2]	tataḥ khaṭvāyāmadho maṇḍūkaṃ kṛtvā khaṭvāyāṃ vyādhitamupaveśya tata udakamabhimantrya vyādhitamavasiñcati /
4.8.17.[3]	vyādhite sicyamāne yathā maṇḍūko'vasicyate tathā kuryāt /
4.8.17.[4]	mārjanācamane ca sarvatra smartavye /
4.8.17.[5]	samāptaṃ jvarabhaiṣajyam //
4.8.17.[6]	atha sarvabhaiṣajyamucyate
4.8.18.[1]	'śīrṣaktiṃ śīrṣāmayam' ityarthasūktena vyādhitaśarīramabhimṛśati /
4.8.18.[2]	abhimantraṇaṃ kuryādityarthaḥ //
4.8.19.[1]	'pādābhyāṃ te' iti dvābhyāmṛgbhyāmādityamupatiṣṭhate /
4.8.19.[2]	śiroroge karṇaroge'ṅgaroge śūle lohitamūtre lohitapurīṣe yakṣmaṇi mukharoge'kṣiroge'ṅgabhede'ṅgajvare vyādhisarpaṇa uroroge śarīrābhyantararoge hṛdayaroge kāse śleṣmaṇi guhyādibhaiṣajyam /
4.8.19.[3]	samāptaṃ sarvabhaiṣajyam //
4.8.19.[4]	sarvaviṣabhaiṣajyamucyate
4.8.20.[1]	takṣakāya namaskāraṃ kṛtvā 'indrasya prathamaḥ' ityarthasūktenodakamabhimantryācāmayati /
4.8.20.[2]	viṣabhaiṣajyam /
4.8.20.[3]	takṣakāya namaskāraṃ kṛtvā 'indrasya prathamaḥ' ityarthasūktenodakamabhimantrya vyādhitamavasiñcati /
4.8.20.[4]	mārjanācamane ca /
4.8.20.[5]	viṣabhaiṣajyam /
4.8.20.[6]	'indrasya prathamaḥ' ityarthasūktenodake kṛmukavṛkṣaśakalaṃ saṅkṣudyābhimantrya pāyayati /
4.8.20.[7]	'indrasya prathamaḥ' ityarthasūktena dullakaśakṛdgomayenāva- jvālitamudakamabhimantryāvasiñcati /
4.8.20.[8]	'indrasya prathamaḥ' ityarthasūktena kṛṣṇājināvajvālitamudakamabhimantrya viṣadaṣṭamavasiñcati /
4.8.20.[9]	'indrasya prathamaḥ' ityarthasūktena mārjanikātṛṇāvajvālitamudakamabhimantryācāmayati /
4.8.20.[10]	viṣabhaiṣajyam /
4.8.20.[11]	'indrasya prathamaḥ' ityarthasūktenodapātraṃ sampātyābhimantrya tataḥ pāyayati /
4.8.20.[12]	ājyatantre /
4.8.20.[13]	viṣabhaiṣajyam /
4.8.20.[14]	'indrasya prathamaḥ' ityarthasūktena saktumanthamardhvaphalakāṇḍābhyāmupamathya tato'bhimantrya pāyayati /
4.8.20.[15]	viṣabhaiṣajyam /
4.8.20.[16]	'indrasya prathamaḥ' ityarthasūktena madanaphalānyabhimantrya bhakṣayati chardanārtham /
4.8.20.[17]	viṣabhaiṣajyam /
4.8.20.[18]	'indrasya prathamaḥ' ityarthasūktena haridrāṃ ghṛtena sahābhimantrya vyādhitaṃ pāyayati //
4.8.21.[1]	'indrasya prathamaḥ' ityarthasūktena padvaṃ kīṭakaṃ taliṇīti loke prasiddhā taṃ piṣṭvābhimantrya nastaṃ dadāti /
4.8.21.[2]	dakṣiṇenāṅguṣṭhena dakṣiṇanāsikāpuṭe /
4.8.21.[3]	samāptaṃ viṣabhaiṣajyam //
4.8.21.[4]	atha sarpabhaye bhaiṣajyamucyate
4.8.22.[1]	'indrasya prathamaḥ' iti sūktena paidvaṃ śvetavastraveṣṭitamabhimantrya yatra sarpabhayaṃ tatra nikhanati /
4.8.22.[2]	paidvaṃ hiraṇyavarṇasadṛśaḥ kīṭaścitrito vā sa paidva ityucyate /
4.8.22.[3]	sarpabhaye bhaiṣajyam /
4.8.22.[4]	badhnāti vopari gṛhe sarpadarśanādarśane vā //
4.8.23.[1]	'aṅgādaṅgātpracyāvaya' ityṛcā''prapadāntaṃ śiraḥprabhṛti hastena mārṣṭi /
4.8.23.[2]	śaṅkāviṣabhaiṣajyam //
4.8.24.[1]	'āre abhūt' ityṛcāntenolmukaṃ pratāpyābhimantrya tato viṣavraṇaṃ dṛṣṭvā tatsammukhaṃ kṣipati /
4.8.24.[2]	sarpaviṣabhaiṣajyam //
4.8.25.[1]	sarpādarśane yato daṣṭastataḥ prakṣipatyulmukam /
4.8.25.[2]	samāptaṃ sarpaviṣabhaiṣajyam //
4.8.25.[3]	athānūkteṣu kauśikīyeṣu sarvavyādhibhaiṣajyeṣūkteṣvanūkteṣu vā paṭhiteṣu tatra sarvatra bhaiṣajyamucyate /
4.8.25.[4]	sarvavyādhibhaiṣajyeṣu mantrāḥ //
4.8.26-27.[1]	tāni kartavyāni /
4.8.26-27.[2]	aṃholiṅgagaṇa ucyate /
4.8.26-27.[3]	'āśānāmāśāpālāḥ' ityekā /
4.8.26-27.[4]	'agnermanve' iti sapta sūktāni /
4.8.26-27.[5]	'yā oṣadhayaḥ somarājñīḥ' ityakā /
4.8.26-27.[6]	'vaiśvānaro na āgamat' ityekā /
4.8.26-27.[7]	'śumbhanī dyāvāpṛthivī' ityekā /
4.8.26-27.[8]	'yadarvācīnam' ityekā /
4.8.26-27.[9]	'agniṃ brūmaḥ' ityarthasūktam /
4.8.26-27.[10]	asmin sūkte 'muñcatu mā' , 'bhavāśarvāvidam' , 'yā devīḥ pañca' 'yanmātalī rathakrītam' ityetāścatasro varjayitvā /
4.8.26-27.[11]	aṃholiṅgagaṇaḥ /
4.8.26-27.[12]	yāni ca pañcapratīkāni sūktāni tānyābhimantraṇana sarvavyādhibhaiṣajyāni bhavanti /
4.8.26-27.[13]	tānyucyante /
4.8.26-27.[14]	'akṣībhyāṃ te' , 'muñcāmi tva' , 'uta devāḥ' , 'āvataste' , 'śīrṣaktiṃ śīrṣāmayam' aṃholiṅgagaṇaḥ /
4.8.26-27.[15]	etaiḥ pañcapratīkaiḥ sarvavyādhīnāmabhimantraṇaṃ kriyate /
4.8.26-27.[16]	pañcapratīkānāmanyatamenaikenābhimantraṇaṃ kuryād ity arthaḥ //
4.8.26-27.[17]	athāṃholiṅgagaṇena sarvavyādhibhaiṣajyaṃ kriyate /
4.8.26-27.[18]	aṃholiṅgagaṇenodapātraṃ sampātyābhimantrya sarvavyādhiṣvāplāvayati /
4.8.26-27.[19]	ājyatantram /
4.8.26-27.[20]	aṃholiṅgagaṇenodakamabhimantrya vyādhitamavasiñcati /
4.8.26-27.[21]	aṃholiṅgagaṇena mṛttikāmabhimantrya pāyayati sarvavyādhiṣu /
4.8.26-27.[22]	aṃholiṅgagaṇena mṛttikāmabhimantrya vyādhitamālimpati /
4.8.26-27.[23]	tathā sambhave vyādhiṣu /
4.8.26-27.[24]	aṃholiṅgagaṇena pramehamaṇiṃ badhnāti sarvavyādhiṣu /
4.8.26-27.[25]	tantre /
4.8.26-27.[26]	aṃholiṅgagaṇenākhumṛttikāmabhimantrya pāyayati sarvavyādhibhaiṣajyeṣu /
4.8.26-27.[27]	aṃholiṅgena gaṇena pūtīkān piṣṭvābhimantrya pāyayati sarvavyādhiṣu /
4.8.26-27.[28]	aṃholiṅgena gaṇena pramandaṃ piṣṭvābhimantrya pāyayati sarvavyādhiṣu /
4.8.26-27.[29]	aṃholiṅgena gaṇenāvatakṣaṇāni piṣṭvābhimantrya pāyayati /
4.8.26-27.[30]	aṃholiṅgena gaṇenaiteṣāṃ dravyāṇāmāsthāpayati pāyayati ca /
4.8.26-27.[31]	sarvavyādhibhaiṣajyam /
4.8.26-27.[32]	aṃholiṅgena gaṇena yānaṃ sampātyābhimantryārohayati /
4.8.26-27.[33]	tantre /
4.8.26-27.[34]	sarvavyādhiṣu /
4.8.26-27.[35]	atra sarvatreṣuṃ visṛjatīti ca yojanīyam /
4.8.26-27.[36]	ājyatantramabhyātānāntaṃ kṛtvāṃholiṅgena gaṇenodapātraṃ sampātavantaṃ kṛtvā tena vyādhideśaṃ sammārṣṭi /
4.8.26-27.[37]	abhyātānādyuttaratantram /
4.8.26-27.[38]	sarvavyādhibhaiṣajyam /
4.8.26-27.[39]	aṃholiṅgena gaṇena pālāśādayaḥ samidha ādadhāti /
4.8.26-27.[40]	sarvavyādhibhaiṣajyam /
4.8.26-27.[41]	aṃholiṅgena gaṇenājyaṃ juhoti /
4.8.26-27.[42]	tantre /
4.8.26-27.[43]	aṃholiṅgena gaṇena busaṃ juhoti /
4.8.26-27.[44]	tantre /
4.8.26-27.[45]	sarvavyādhibhaiṣajyam /
4.8.26-27.[46]	aṃholiṅgena gaṇena pālāśasamidhaḥ somarasāktā ādadhāti /
4.8.26-27.[47]	sarvavyādhibhaiṣajyam /
4.8.26-27.[48]	abhyātānāntaṃ kṛtvāṃholiṅgena gaṇenodapātraṃ sampātya tenodakena samprokṣati /
4.8.26-27.[49]	evaṃ bandhanaṃ mocayitvā /
4.8.26-27.[50]	abhyātānādyuttaratantram /
4.8.26-27.[51]	sarvabhaiṣajyam /
4.8.26-27.[52]	abhyātānāntaṃ kṛtvāṃholiṅgena saptabhiḥ pratīkairudapātraṃ sampātyābhimantrya vyādhitamāplāvayati /
4.8.26-27.[53]	abhyātānādyuttaratantram /
4.8.26-27.[54]	sarvavyādhibhaiṣajyam /
4.8.26-27.[55]	abhyātānāntaṃ kṛtvāṃholiṅgena gaṇena sapta kāmpīlapuṭānudakena pūrayitvā sampātyābhimantrya pratyṛcaṃ vyādhitamavasiñcati paścādapavidhyati puṭān /
4.8.26-27.[56]	abhyātānādyuttaratantram /
4.8.26-27.[57]	abhyātānāntaṃ kṛtvāṃholiṅgena gaṇena catura udapātre sampātānānayati dvau pṛthivyāmāvapati tau pratyāhṛtyāplāvayati /
4.8.26-27.[58]	abhyātānādyuttaratantram /
4.8.26-27.[59]	abhyātānāntaṃ kṛtvāṃholiṅgena gaṇenodapātraṃ sampātyābhimantryāplāvayati /
4.8.26-27.[60]	abhyātānādyuttaratantram /
4.8.26-27.[61]	abhyātānāntaṃ kṛtvāṃholiṅgena gaṇenodapātre yavān prakṣipya sampātyābhimantryāplāvayati pūrvavat /
4.8.26-27.[62]	abhyātānāntaṃ kṛtvāṃholiṅgena gaṇenodapātre sayave caturaḥ sampātānānayati dvau pṛthivyāṃ tau pratyāhṛtyāplāvayati /
4.8.26-27.[63]	uttaratantram /
4.8.26-27.[64]	abhyātānāntaṃ kṛtvā aṃholiṅgena yavamaṇiṃ sampātyābhimantrya badhnāti /
4.8.26-27.[65]	abhyātānādyuttaratantram /
4.8.26-27.[66]	sarvavyādhibhaiṣajyam /
4.8.26-27.[67]	aṃholiṅgena gaṇenākṛtiloṣṭaṃ pāyayati /
4.8.26-27.[68]	sarvavyādhibhaiṣajyam /
4.8.26-27.[69]	ākṛtiloṣṭavalmīke uddhṛtamudakaṃ lājā evamādyabhimantrya pāyayati /
4.8.26-27.[70]	sarvavyādhibhaiṣajyam /
4.8.26-27.[71]	vaiśvānarīyābhyāṃ pāyanakarmāṇi bhavanti /
4.8.26-27.[72]	abhyātānāntaṃ kṛtvāṃholiṅgenodapātraṃ sampātyābhimantrya piñjūlībhirāplāvayati /
4.8.26-27.[73]	uttaratantram /
4.8.26-27.[74]	abhyātānāntaṃ kṛtvāṃholiṅgena gaṇenodapātraṃ sampātyābhimantrya mauñjaiḥ pāśaiḥ parvasu baddhvā piñjūlībhirāplāvayatyavasiñcati /
4.8.26-27.[75]	uttaratantram /
4.8.26-27.[76]	sarvavyādhibhaiṣajyam /
4.8.26-27.[77]	abhyātānāntaṃ kṛtvāṃholiṅgagaṇena dvābhyāmudapātraṃ sampātyābhimantryāplāvayati /
4.8.26-27.[78]	uttaratantram /
4.8.26-27.[79]	aṃholiṅgena mauñjaiḥ parvasu baddhvā darbhamaṇiṃ sahodakamabhimantryāvasiñcati /
4.8.26-27.[80]	aṃholiṅgena gaṇenodakamabhimantryācamayati /
4.8.26-27.[81]	aṃholiṅgena gaṇenālabisolaṃ phāṇṭaṃ pāyayati /
4.8.26-27.[82]	aṃholiṅgena trapusamusalakhadiratārṣṭāghānāṃ samidha ādadhāti /
4.8.26-27.[83]	aṃholiṅgena khādirānāyasalohāṃśca śaṅkūnabhimantrya nikhanati /
4.8.26-27.[84]	yavān sakṛdgṛhītānanapahatānapratīhārapiṣṭānābhicārikaṃ paristīrya juhoti /
4.8.26-27.[85]	aṃholiṅgena medo madhu sarpistailamabhimantrya pāyayati /
4.8.26-27.[86]	sarvavyādhiṣu /
4.8.26-27.[87]	yathāsambhavaṃ pānaṃ kartavyam /
4.8.26-27.[88]	aṃholiṅgena vīriṇatūlamiśramiṅgiḍaṃ prapuṭena juhoti /
4.8.26-27.[89]	aṃholiṅgena yavamaṇiṃ varaṇamaṇiṃ pṛśniparṇīmūrdhnisampātaśākalamaṇimāplāvanaṃ bahirvisarjanaṃ kāṇḍamaṇiṃ yavapalālamaṇiṃ tilapiñjikāmaṇimākṛtiloṣṭavalmīkajīvakoṣaṇyā veṣṭitamaṇiṃ badhnātītyādi /
4.8.26-27.[90]	ājyatantraṃ sarvatra yojanīyam /
4.8.26-27.[91]	yathāsambhavaṃ bhaiṣajyam //
4.8.26-27.[92]	uktavyādhīnāṃ parigaṇanaṃ kriyate /
4.8.26-27.[93]	jvararoge /
4.8.26-27.[94]	atisāraroge /
4.8.26-27.[95]	atimūtre /
4.8.26-27.[96]	duḥkhamūtre /
4.8.26-27.[97]	duḥkhapurīṣe udāvarte ca /
4.8.26-27.[98]	nāḍyāvahane /
4.8.26-27.[99]	aṅgabhede /
4.8.26-27.[100]	aṅgajvare /
4.8.26-27.[101]	aṅgachede /
4.8.26-27.[102]	somavamane /
4.8.26-27.[103]	somasya chardanajvare /
4.8.26-27.[104]	apsarogandharvayakṣarākṣasapiśācāsureṣu jvareṣu /
4.8.26-27.[105]	jalodare /
4.8.26-27.[106]	vātapittaśleṣmavikārarogeṣu /
4.8.26-27.[107]	śirovedanāyām /
4.8.26-27.[108]	aṅgavedanāyām /
4.8.26-27.[109]	apasmāre /
4.8.26-27.[110]	hṛdroge /
4.8.26-27.[111]	kāmale /
4.8.26-27.[112]	pāparoge / 20 /
4.8.26-27.[113]	udvegaroge /
4.8.26-27.[114]	jvare ca /
4.8.26-27.[115]	ekāntaritajvare ca /
4.8.26-27.[116]	kāmajvare /
4.8.26-27.[117]	brāhmaṇaśāpe ca /
4.8.26-27.[118]	ākrośe ca /
4.8.26-27.[119]	śiroroge ca /
4.8.26-27.[120]	ākrośavraṇe /
4.8.26-27.[121]	śatrorākrośe /
4.8.26-27.[122]	putraduhiturasajātāsagotrāṇāmākrośaroge /
4.8.26-27.[123]	cakṣurdṛṣṭinipātaroge /
4.8.26-27.[124]	durnāmaroge /
4.8.26-27.[125]	garbhasambhavaroge /
4.8.26-27.[126]	nirṛtikravyādagṛhītaroge /
4.8.26-27.[127]	rājayakṣmaṇi /
4.8.26-27.[128]	dhanurvāte /
4.8.26-27.[129]	vātagulme ca /
4.8.26-27.[130]	vātabhaṅge ca /
4.8.26-27.[131]	vātajvare ca /
4.8.26-27.[132]	kāse ca / 20 /
4.8.26-27.[133]	utkāse ca /
4.8.26-27.[134]	śleṣmaṇi ca /
4.8.26-27.[135]	śleṣmapatane ca /
4.8.26-27.[136]	rudhiravahane ca /
4.8.26-27.[137]	karṇaroge /
4.8.26-27.[138]	balāse /
4.8.26-27.[139]	vyādhivisarpaṇe /
4.8.26-27.[140]	kakṣāgandhivisarpaṇe /
4.8.26-27.[141]	aṅge gaṇḍavisarpaṇe /
4.8.26-27.[142]	karṇavisarpaṇe /
4.8.26-27.[143]	akṣivisarpaṇe /
4.8.26-27.[144]	hṛdayāmaye /
4.8.26-27.[145]	kuṣṭharoge /
4.8.26-27.[146]	aṣṭādaśajātikuṣṭharoge /
4.8.26-27.[147]	śarīravisphoṭaroge /
4.8.26-27.[148]	grahaṇīroge /
4.8.26-27.[149]	ajñāte rājayakṣmaśarīraśoṣe /
4.8.26-27.[150]	rohiṇīroge /
4.8.26-27.[151]	aṅgaprasarpaṇe /
4.8.26-27.[152]	nitambaroge / 20 /
4.8.26-27.[153]	tīkṣṇaśṛṅgādyabhighāte /
4.8.26-27.[154]	jalodare /
4.8.26-27.[155]	kandaviṣe /
4.8.26-27.[156]	upaviṣe /
4.8.26-27.[157]	sarpaviṣe /
4.8.26-27.[158]	kṛtyājvare /
4.8.26-27.[159]	grāmajvare /
4.8.26-27.[160]	grāmanagarajanapadeṣu sahajvare /
4.8.26-27.[161]	pāparoge sahotpannaroge /
4.8.26-27.[162]	śvetakuṣṭhe /
4.8.26-27.[163]	śvetāṅge /
4.8.26-27.[164]	śvetakeśeṣu /
4.8.26-27.[165]	goaśvapuruṣeṣu rogeṣu saha utpanneṣu /
4.8.26-27.[166]	gavāṃ kṣayaroge /
4.8.26-27.[167]	puruṣāṇāṃ kṣayaroge /
4.8.26-27.[168]	udake anipāte /
4.8.26-27.[169]	rucitṛṣāroge /
4.8.26-27.[170]	bubhukṣāroge /
4.8.26-27.[171]	svaśarīre kṣetriyaroge /
4.8.26-27.[172]	udaragaṇḍulakaroge /
4.8.26-27.[173]	udarakṛmiroge /
4.8.26-27.[174]	śarīrapuruṣastrīṇāṃ śvājāvihastinādiṣu kṛmirogeṣu /
4.8.26-27.[175]	yūkālikṣādyapuruṣarogeṣu /
4.8.26-27.[176]	akṣiroge /
4.8.26-27.[177]	nāsikāroge /
4.8.26-27.[178]	karṇaroge /
4.8.26-27.[179]	ekaroge /
4.8.26-27.[180]	antraroge /
4.8.26-27.[181]	gudaroge /
4.8.26-27.[182]	dhamaniṣu roge /
4.8.26-27.[183]	udararoge /
4.8.26-27.[184]	pāṇiroge /
4.8.26-27.[185]	hṛdayaroge /
4.8.26-27.[186]	pāṃśuliroge /
4.8.26-27.[187]	aṅguliṣu roge /
4.8.26-27.[188]	nakharoge /
4.8.26-27.[189]	ubhūarvīvatī prapada-pārṣṇi-bhasadaśroṇitam /
4.8.26-27.[190]	udvegajvare /
4.8.26-27.[191]	jvare ca /
4.8.26-27.[192]	ekāntaritajvare /
4.8.26-27.[193]	kāmajvare ca /
4.8.26-27.[194]	brāhmaṇaśāpe ca /
4.8.26-27.[195]	ākrośaroge /
4.8.26-27.[196]	ākrośavraṇe /
4.8.26-27.[197]	śatrorākrośe /
4.8.26-27.[198]	putraduhiturasajātāsagotrāṇāmākrośaroge /
4.8.26-27.[199]	cakṣurdṛṣṭinipātaroge /
4.8.26-27.[200]	durnāmaroge /
4.8.26-27.[201]	garbhasambhavaroge /
4.8.26-27.[202]	nirṛtikravyādagṛhītaroge /
4.8.26-27.[203]	rājayakṣmaṇi /
4.8.26-27.[204]	dhanurvāte /
4.8.26-27.[205]	vātagulme ca /
4.8.26-27.[206]	vātabhaṅge ca /
4.8.26-27.[207]	vātajvare ca /
4.8.26-27.[208]	kāse ca /
4.8.26-27.[209]	utkāse ca /
4.8.26-27.[210]	śleṣmaṇi ca /
4.8.26-27.[211]	śleṣmapatane ca /
4.8.26-27.[212]	sada-asthinajaśvābādhamaṇipāṇimavātarogeṣu /
4.8.26-27.[213]	kṣetriyaroge /
4.8.26-27.[214]	sarvavyādhiroge /
4.8.26-27.[215]	pāparoge /
4.8.26-27.[216]	gandharvarakṣāgrahavyādhiroge /
4.8.26-27.[217]	amatigṛhītaroge /
4.8.26-27.[218]	dharmārthakāmeṣu śūnyabuddhiṣu trivargaśūnyeṣu puruṣeṣu roge /
4.8.26-27.[219]	śiroroge /
4.8.26-27.[220]	akṣidīrgharoge / 20 /
4.8.26-27.[221]	śarīraduḥkhavyādhipīḍāroge /
4.8.26-27.[222]	padābhighātaroge /
4.8.26-27.[223]	śarīrābhighātaroge /
4.8.26-27.[224]	iṣṭikāloṣṭābhighātaroge /
4.8.26-27.[225]	śastrādyabhighāte /
4.8.26-27.[226]	kāṣṭhābhighāte /
4.8.26-27.[227]	prathamaprasūtāsūtikāroge /
4.8.26-27.[228]	adbhutadarśane /
4.8.26-27.[229]	rogamadhye vaidyakapaṭhite /
4.8.26-27.[230]	ariṣṭaroge jyotiṣapaṭhite /
4.8.26-27.[231]	grahanakṣatravivakṣārthaṃ bandhahiraṇyaśca tatrāriṣṭābhighātaroge /
4.8.26-27.[232]	śarīravātasambhavaroge /
4.8.26-27.[233]	sannipāte /
4.8.26-27.[234]	vātapittaśleṣmavikāraroge /
4.8.26-27.[235]	maithunakṛtaroge /
4.8.26-27.[236]	karṇalohitavahane /
4.8.26-27.[237]	karṇamūle /
4.8.26-27.[238]	visalpake /
4.8.26-27.[239]	yakṣmaroge /
4.8.26-27.[240]	śāradaroge / 20 /
4.8.26-27.[241]	śītajvare /
4.8.26-27.[242]	kṣudrajvare /
4.8.26-27.[243]	kāmajvare /
4.8.26-27.[244]	śleṣmajvare /
4.8.26-27.[245]	pāmāyām /
4.8.26-27.[246]	grīṣmajvare /
4.8.26-27.[247]	varṣājvare /
4.8.26-27.[248]	dāne dravyatyāge pratigrahe yājane adhyayane'dhyāpane'yājyayājane rogeṣūtpanneṣu /
4.8.26-27.[249]	buddhipradhvaṃsane /
4.8.26-27.[250]	akṣipaṭalaroge /
4.8.26-27.[251]	aṅgabhede /
4.8.26-27.[252]	udvege /
4.8.26-27.[253]	sarpaviṣaupaviṣakandaviṣādiṣu /
4.8.26-27.[254]	strīpuruṣeṣu pāpalakṣaṇeṣu /
4.8.26-27.[255]	apakāme hṛdaye /
4.8.26-27.[256]	hṛdayatāpe /
4.8.26-27.[257]	rājayakṣmaṇi /
4.8.26-27.[258]	hariṣākāmatoviṣaye /
4.8.26-27.[259]	apasmāreṣu / 20 /
4.8.26-27.[260]	uraseṣu gaṇḍeṣu /
4.8.26-27.[261]	garbhabhakteṣu dvādaśajātiṣu /
4.8.26-27.[262]	savraṇe'vraṇe gaṇḍeṣu /
4.8.26-27.[263]	kṣaye /
4.8.26-27.[264]	kuṣṭhe /
4.8.26-27.[265]	sāṇḍe'ṅgasūjane /
4.8.26-27.[266]	atiśoṣāyām /
4.8.26-27.[267]	aṅge kṛmiṣūtpanneṣu /
4.8.26-27.[268]	vṛścikadaṣṭe /
4.8.26-27.[269]	sarpakṛkavākumayūracakravākakākakapotaśyenagṛdhrahariṇavyāghracitrakatarakṣaṛkṣa- mahiṣagośvamārjārasarveṣu mṛgeṣu sarveṣu pakṣiṣvabhighāteṣu /
4.8.26-27.[270]	udare nābhyāṃ kaṇṭhe grīvāyāṃ cārugṛhīte /
4.8.26-27.[271]	sarpadarśane /
4.8.26-27.[272]	sarpabhaye /
4.8.26-27.[273]	sarpadaṣṭe /
4.8.26-27.[274]	mānuṣādidaṣṭe /
4.8.26-27.[275]	śvānādidaṣṭe /
4.8.26-27.[276]	hastādyabhighāte /
4.8.26-27.[277]	yonipravāhe /
4.8.26-27.[278]	rudhirapravāhe /
4.8.26-27.[279]	sarvavyādhiṣu keśapatane /
4.8.26-27.[280]	keśadṛḍhīkaraṇe / 20 /
4.8.26-27.[281]	gaṇḍamālāyām /
4.8.26-27.[282]	grīvāmālāyām /
4.8.26-27.[283]	khalatikaṇḍūyane /
4.8.26-27.[284]	keśabandhane śatabṛhatpravāhe /
4.8.26-27.[285]	pūtināsikāyām /
4.8.26-27.[286]	nābhituṇḍe /
4.8.26-27.[287]	bṛhadudare /
4.8.26-27.[288]	udaravṛddhau /
4.8.26-27.[289]	nābhigrīvānāsikāpādakarṇadantādivṛddhiṣu /
4.8.26-27.[290]	visphoṭakāpāparogakuṣṭhakṣayaśvitrodumbarādiṣu kuṣṭheṣu /
4.8.26-27.[291]	dadravicarcikāvatāṃ strīsannipāteṣu /
4.8.26-27.[292]	sadyovāntī /
4.8.26-27.[293]	aṅgabhede /
4.8.26-27.[294]	vātaroge /
4.8.26-27.[295]	dhanurvāte /
4.8.26-27.[296]	nāḍīvahane /
4.8.26-27.[297]	stryāsaktau /
4.8.26-27.[298]	brāhmaṇākrośe /
4.8.26-27.[299]	stryākośe /
4.8.26-27.[300]	dravyanāśe / 20 /
4.8.26-27.[301]	hṛdroge /
4.8.26-27.[302]	phalamūlapatraśākārdramāṃsatailaghṛtavyañjanamiṣṭānnabhojaneṣu rogeṣu /
4.8.26-27.[303]	ajīrṇe /
4.8.26-27.[304]	caturvidheṣu sāmānyājīrṇeṣu /
4.8.26-27.[305]	udaraśūleṣu /
4.8.26-27.[306]	mastakaśūleṣu /
4.8.26-27.[307]	śiśneṣu puruṣarogeṣu /
4.8.26-27.[308]	strīrogeṣu ca /
4.8.26-27.[309]	bālaroge /
4.8.26-27.[310]	taruṇavalayotpattiḥ /
4.8.26-27.[311]	vālāḥ śvetakacāḥ /
4.8.26-27.[312]	aṅgachede /
4.8.26-27.[313]	śastrachede /
4.8.26-27.[314]	arugaṇḍe /
4.8.26-27.[315]	pāpe'dharmapravṛttau /
4.8.26-27.[316]	kṛmivyādhau /
4.8.26-27.[317]	sattvarajastamapravṛttau /
4.8.26-27.[318]	kāmakrodhalobhamohādiṣu /
4.8.26-27.[319]	śṛṅgābhighāte /
4.8.26-27.[320]	dantābhighāte / 20 /
4.8.26-27.[321]	nānābhighāte /
4.8.26-27.[322]	janapade cāṅguṣṭhaveṣṭake /
4.8.26-27.[323]	arbudaroge /
4.8.26-27.[324]	maśakānām /
4.8.26-27.[325]	tilakeṣu /
4.8.26-27.[326]	dubhittake /
4.8.26-27.[327]	kulikeṣu /
4.8.26-27.[328]	vyādhiprakopeṣu sarvavyādhiprakopeṣu /
4.8.26-27.[329]	ityuktavyādhiṣu parigaṇanaṃ samāptam //
4.8.26-27.[330]	atha bhaiṣajyāni paṭhitāni tāni sarvāṇyaṃholiṅgena sarvavyādhiṣu kartavyāni /
4.8.26-27.[331]	aṃholiṅgenodapātrakarma karoti /
4.8.26-27.[332]	tantram /
4.8.26-27.[333]	abhyātānāntaṃ kṛtvāṃholiṅgena gaṇenodapātraṃ sampātyodakena valīrvimārṣṭi /
4.8.26-27.[334]	punastantraṃ ca /
4.8.26-27.[335]	evaṃ sarvavyādhiṣu /
4.8.26-27.[336]	tantraṃ kṛtvāṃholiṅgena gaṇena muñjaśiro rajjvā badhnāti /
4.8.26-27.[337]	abhyātānādyuttaratantram /
4.8.26-27.[338]	sarvabhaiṣajyam /
4.8.26-27.[339]	abhyātānāntaṃ kṛtvāṃholiṅgena pramehaṇaṃ badhnāti /
4.8.26-27.[340]	abhyātānādyuttaratantram /
4.8.26-27.[341]	athavā taiḥ sūktaiḥ sarvāṇi kartavyāni /
4.8.26-27.[342]	athavāṃholiṅgena gaṇena kartavyāni sarvāṇi /
4.8.26-27.[343]	samidha ādadhāti /
4.8.26-27.[344]	ājyaṃ juhotītyevamādisarvabhaiṣajyam /
4.8.26-27.[345]	yānīha karmāṇi paṭhitāni tāni sarvāṇyaṃholiṅgena kartavyāni /
4.8.26-27.[346]	yāni vaidyakeṣvajīrṇaprabhavāni rogajātāni carakabāhaḍasuśruteṣu paṭhyante teṣu tatpaṭhitāni sarvāṇi vyādhiṣvauṣadhāni /
4.8.26-27.[347]	aṃholiṅgena gaṇena samāmnātam /
4.8.26-27.[348]	ajīrṇaprabhavā rogā iti sambhave kāryāṇi /
4.8.26-27.[349]	bandhanapāyanācamaneṣu badhnāti /
4.8.26-27.[350]	dhūpanasnānābhyañjanamardanapathyabhojana- vilepanavipulāñjanāvasecanaśayanādīni tānyaṃholiṅgena saṃskartavyāni /
4.8.26-27.[351]	abhimantrya kartavyānītyarthaḥ /
4.8.26-27.[352]	abhimantraṇaṃ saṃskāraḥ sarvatra kartavya ityarthaḥ /
4.8.26-27.[353]	'sarvāṇyabhimantryāṇi' iti vacanāt /
4.8.26-27.[354]	bandhane tantram /
4.8.26-27.[355]	yāni svaśāstrapaṭhitāni tānyaṃholiṅgena kartavyāni /
4.8.26-27.[356]	paraśāstrapaṭhitāni vaidyakapaṭhitāni ca tāni sarvāṇi kartavyāni /
4.8.26-27.[357]	sarvatra tantraṃ vā yathāsambhavaṃ yojyam /
4.8.26-27.[358]	tathā coktaṃ mūlakauśikagranthe /
4.8.26-27.[359]	oṣadhibandhanaṃ paṭhitaṃ tadaṃholiṅgena gaṇena kartavyam /
4.8.26-27.[360]	ājyatantramadhye sampātyābhimantrya badhnāti /
4.8.26-27.[361]	tatraivoktaṃ khananavidhānena bandhanaṃ ca sarvatra 'āśyabandhyāplavanayānabhakṣyāṇi sampātavanti' 'sarvāṇyabhimantryāṇi' iti vacanāt /
4.8.26-27.[362]	tathā coktam 'srajenauṣadhikhananaṃ vyākhyātam' /
4.8.26-27.[363]	oṣadhikhananaṃ vidhānenaiva /
4.8.26-27.[364]	bandhanamapi vidhānenaiva /
4.8.26-27.[365]	tathā gopatha uktam /
4.8.26-27.[366]	vaidyakajyotiṣapurāṇeṣu bandhanapāyanasnānādiṣvaṃholiṅgaḥ sarvatra prayoktavyaḥ /
4.8.26-27.[367]	adharmasamudbhavatvādroganāma /
4.8.26-27.[368]	hastivaidyakāśvavaidyakeṣūktametadeva bhaiṣajyam /
4.8.26-27.[369]	mantraviśeṣakṛto viśeṣaḥ /
4.8.26-27.[370]	anyathā kriyamāṇe dṛṣṭādṛṣṭeṣūpakāro nāsti /
4.8.26-27.[371]	śūdreṇaiva jyotiṣṭome na dṛṣṭaṃ nāpyadṛṣṭam /
4.8.26-27.[372]	dvividhā vyādhayaḥ āhāranimittā adharmanimittāśca /
4.8.26-27.[373]	āhāreṇa vyādhirutpadyate yastatra vaidyakam /
4.8.26-27.[374]	adharmeṇotpanne vyādhau vedoktena vidhānenādharmaśamanaṃ bhavati /
4.8.26-27.[375]	sarvavyādhibhaiṣajyāni samāptāni /
4.8.26-27.[376]	aṣṭottaraśatavyādhyapanodanāni vināśakāni //
4.8.26-27.[377]	atha bhaiṣajyāni iti yāni sūktāni bhaiṣajyāni kānicitpaṭhitāni tāni sarvāṇyupadhāne upasthāne ca viniyojyāni tatra tatra vyādhau rudrabhāṣyamate /
4.8.26-27.[378]	upadadhītetyanādeśa ājyasamitpuroḍāśapayaudaudanapāyasapaśuvrīhiyavatiladhānā- karambhaśaṣkulya etāni havīṃṣi jānīyāt /
4.8.26-27.[379]	hastahomatvāt tantravikalpaḥ /
4.8.26-27.[380]	upasthānaṃ cādityasya /
4.8.26-27.[381]	anvārabdhe yajamāne sarvatra homābhimantraṇam /
4.8.26-27.[382]	yathāsambhavaṃ tantrasambandhaḥ /
4.8.26-27.[383]	upadhānamupasthānaṃ ca kartavyam /
4.8.26-27.[384]	samāptāni bhaiṣajyāni //
4.8.26-27.[385]	atha strīkarmaṇāṃ vidhiṃ vakṣyāmaḥ
4.8.28.[1]	putrakāmāyai striyai mṛtāpatyāyai ca rajonāśe ca śāntirucyate /
4.8.28.[2]	'ye triṣaptāḥ' iti sūktena śāntauṣadhiṃ sahodakamabhimantrya strīmavasiñcati //
4.8.29.[1]	tato'bhyātānāntaṃ kṛtvā 'ye triṣaptāḥ' iti sūktena puroḍāśapramandālaṅkārān sampātavataḥ kṛtvā prayacchati bhakṣaṇārthaṃ krīḍanārthaṃ bandhanārtham /
4.8.29.[2]	paryāyeṇa striyaḥ karoti /
4.8.29.[3]	abhyātānādyuttaratantram /
4.8.29.[4]	putrakāmāmṛtāpatyayo rajonāśe ca samāptam idaṃ karma //
4.8.29.[5]	aṣṭamī kaṇḍikā //
4.9.0.[1]	atha prasavakāla idaṃ karma kriyate /
4.9.0.[2]	yathā sukhenaiva prasavo bhavatīty arthaḥ /
4.9.0.[3]	atha prasūtikaraṇamucyate
4.9.1.[1]	abhyātānāntaṃ kṛtvā 'vaṣaṭ te pūṣan' iti sūktenoṣṇodake caturo'psu sampātānānayati /
4.9.1.[2]	trayaḥ sampātāḥ pratyṛcam /
4.9.1.[3]	caturthasampātaśca tisṛbhirṛgbhiḥ /
4.9.1.[4]	tataḥ sarveṇa sūktenānumantraṇam /
4.9.1.[5]	caturo muñjajātāniṣīkān garbhiṇyā mūrdhni tatra pṛthak vivṛhati /
4.9.1.[6]	tata udapātreṇa sampātitenāplāvayati /
4.9.1.[7]	mārjanācamane ca /
4.9.1.[8]	tata uttaratantram //
4.9.2.[1]	tataḥ paścādevābhimukha iṣīkā niḥsārayati //
4.9.3-4.[1]	chidyamānāsu muñjeṣīkāsu garbhasya maraṇaṃ bhavet /
4.9.3-4.[2]	ekaṃ karma //
4.9.5.[1]	'vaṣaṭ te pūṣan' iti sūktaṃ japitvā śālāgranthīn vicṛtati mocayati /
4.9.5.[2]	dvitīyaṃ karma //
4.9.6.[1]	'vaṣaṭ te pūṣan' iti sūktena yoktramabhimantrya kaṭipradeśe badhnāti /
4.9.6.[2]	tantram /
4.9.6.[3]	tṛtīyaṃ karma /
4.9.6.[4]	kecit 'vaṣaṭ te pūṣan' iti sūktena tailamabhimantryābhyañjanaṃ kurvanti prasavakāle /
4.9.6.[5]	caturthī //
4.9.6.[6]	lāṅgalyoṣadhividhānam ucyate
4.9.7.[1]	'yadi somasyāsi rājñaḥ' iti mantreṇaikaviṃśatyā yavairoṣadhyupari prakirati //
4.9.8.[1]	'anyā vo anyāmava' ityoṣadhyā sayavamekatra badhnāti //
4.9.9.[1]	oṣadhikhananavidhānam /
4.9.9.[2]	'mā te riṣatkhanitā' iti mantreṇa lohaphālena khanati //
4.9.10.[1]	'atra tava rādhyatām' iti mantreṇauṣadhyagraṃ tatraiva dadhāti //
4.9.11-12.[1]	'iha mama rādhyatām' iti mantreṇa mūlaṃ gṛhṇāti /
4.9.11-12.[2]	gṛhītvā 'vaṣaṭ te pūṣan' iti sūktenauṣadhīmabhimantrya garbhiṇyāḥ śirasi nidadhāti //
4.9.13.[1]	darbheṇa veṣṭayitvā rātrāvoṣadhikhananaṃ karoti /
4.9.13.[2]	chatreṇa vāntardhāya khanati //
4.9.14-15.[1]	patite garbhe'nyatra sphoṭayati /
4.9.14-15.[2]	caturthaṃ karma //
4.9.16.[1]	sarvatrauṣadhikhananamanena vidhānena kartavyam /
4.9.16.[2]	yatra kvacidoṣadhikhananaṃ tatra sarvatrānena vidhānena kartavyam /
4.9.16.[3]	svaśāstre paraśāstre ca vaidyakādyeṣu sarvatra /
4.9.16.[4]	'srajenauṣadhikhananaṃ vyākhyātam' iti vacanāt /
4.9.16.[5]	śvetakaṇṭārikāmūlaṃ putrakāmā pibati /
4.9.16.[6]	yathoktena sampātaḥ /
4.9.16.[7]	sarvakarmaṇāṃ vikalpena prayogaḥ /
4.9.16.[8]	ekaṃ vā dve vā sarvāṇi vā kuryāt /
4.9.16.[9]	karmabāhulyāt phalabāhulyam /
4.9.16.[10]	oṣadhivat srajamūlaṃ khātvā 'vaṣaṭ te pūṣan' ityabhimantrya śirasi vicṛtati /
4.9.16.[11]	oṣadhivad vrīhimūlaṃ khātvā 'vaṣaṭ te pūṣan' ityabhimantrya dadāti /
4.9.16.[12]	oṣadhivat kākajaṅghāmūlaṃ khātvā 'vaṣaṭ te' ityabhimantrya śirasyupari dadāti //
4.9.17.[1]	'vaṣaṭ te' iti sūktena catvāry audumbaraphalāni haste kṛtvā tata udakaṃ prakṣipya tato nirīkṣate //
4.9.18.[1]	yadi tānyekatra bhavati tadā putro jāyate /
4.9.18.[2]	vijñānakarmedam //
4.9.19.[1]	'vaṣaṭ te pūṣan' iti sūktena brāhmaṇamabhimantrya tataḥ sa garbhiṇyā aṅgānyabhimṛśati //
4.9.20.[1]	yadi punnāmadheyaṃ spṛśati tadā kumāro jāyate /
4.9.20.[2]	vijñānakarma /
4.9.20.[3]	samāptāni sukhaprasavakarmāṇi /
4.9.20.[4]	ebhiḥ karmabhiḥ kṛtaiḥ garbhiṇyāḥ sukhena prasavo bhavatītyarthaḥ //
4.9.20.[5]	navamī kaṇḍikā //33 //
4.10.0.[1]	atha vandhyāprajananakaraṇamucyate
4.10.1.[1]	'idaṃ janāsaḥ' iti sūktena śiṃśapāśākhāsūpaviṣṭāyai śāntyauṣadhisahitamudakamabhimantrya vandhyāmavasiñcati //
4.10.2.[1]	tato gṛhe'bhyātānāntaṃ kṛtvā 'idaṃ janāsaḥ' iti sūktena puroḍāśapramandālaṅkārān sampātavataḥ prayacchati /
4.10.2.[2]	abhyātānādyuttaratantram /
4.10.2.[3]	samāptaṃ vandhyā kākavandhyā ca prajananakarma //
4.10.2.[4]	atha mṛtāpatyāyāḥ stryāstasyāḥ śāntirucyate
4.10.3.[1]	garbhāsrāve jātamātre mṛte vā stryāṃ vā puruṣe vā bāle vā yūni vā mṛte idaṃ karma /
4.10.3.[2]	trīṇi maṇḍapāni prāgdvārāṇi kṛtvaikasmin maṇḍape'bhyātānāntaṃ kṛtvā 'niḥsālām' iti sūktena tataḥ strī kṛṣṇaṃ vāsaḥ paridhāya //
4.10.4.[1]	tata udapātre sampātyābhimantrya palāśapatre sīsaṃ kṛtvā sīseṣūttarasampātānānayati //
4.10.5.[1]	sīseṣūpari strīmadhiṣṭhāpya tenodapātreṇāplāvayati //
4.10.6.[1]	kṛṣṇavastraṃ tasmin maṇḍape nidhāya //
4.10.7.[1]	tata uttaratantram kṛtvā maṇḍapamagninā jvālayati //
4.10.8-9.[1]	tata dvitīyamaṇḍapa evaṃ kṛtvā śvetavastraṃ paridhānaṃ kṛtvā śiṃśapāśākhāsūpaveśya strīṃ 'niḥsālām' iti sūktena śāntauṣadhibhistadudakamabhimantryāvasiñcati snapanaṃ karoti /
4.10.8-9.[2]	tato gṛha āgatyājyatantraṃ kṛtvā 'niḥsālām' iti sūktena puroḍāśapramandālaṅkārān sampātavataḥ prayacchati /
4.10.8-9.[3]	tata uttaratantram /
4.10.8-9.[4]	trimaṇḍapādyekaṃ karma //
4.10.10.[1]	ekaṃ maṇḍapaṃ kṛtvā prākpaścimadvāre iṣīkāṃ dvāryopari baddhvā tato 'niḥsālām' iti sūktenaudumbarīḥ samidho mṛtāpatyāyai ādadhāti /
4.10.10.[2]	tantravikalpaḥ /
4.10.10.[3]	mantraṃ kartā brūyāt //
4.10.11.[1]	tato 'niḥsālām' iti sūktenodakānte śāntauṣadhisahodakam abhimantryāvasiñcati /
4.10.11.[2]	tato gṛhe'bhyātānāntaṃ kṛtvā 'niḥsālām' iti sūktena puroḍāśapramandālaṅkārān sampātavataḥ prayacchati /
4.10.11.[3]	mṛtāpatyāviṣaye dvitīyaṃ karma /
4.10.11.[4]	samāptā mṛtāpatyāśāntiḥ /
4.10.11.[5]	garbhapatite bālamaraṇe yuvāne vā mṛte ekasmin vā mṛte bahuṣu vā mṛteṣu strīṇāṃ śāntiḥ kartavyā //
4.10.11.[6]	patilābhakarmāṇyucyante
4.10.12-13.[1]	abhyātānāntaṃ kṛtvā 'ā no agne' iti sūktenāgamakṛśaraṃ sampātyābhimantryāśayati kumārīm /
4.10.12-13.[2]	uttaratantram /
4.10.12-13.[3]	patilābhakarmārthinām //
4.10.14.[1]	mṛgākharamṛttikāyā vediṃ kṛtvābhyātānāntaṃ samānam /
4.10.14.[2]	'ā no agne' iti sūktena hiraṇyālaṅkārān guggulamaukṣaṃ ca yathoktān sampātya bandhanaṃ dhūpanaṃ pralepanaṃ karoti kumāryāḥ /
4.10.14.[3]	abhyātānādyuttaratantram /
4.10.14.[4]	dravyaṃ prati sūktāvṛttiḥ /
4.10.14.[5]	pūrvasya saṃhitāvidhiḥ /
4.10.14.[6]	ślokaḥ /
4.10.14.[7]	āvapet surabhirgandhān kṣīre sarpistathodake /
4.10.14.[8]	etadāyanamityāhuraukṣaṃ tu madhunā saha //
4.10.15.[1]	'ā no agne' iti sūktena kāṃsyapātre udakasahite vrīhiyavau gṛhītvā pratyṛcaṃ juhoti rātrau /
4.10.15.[2]	tato dakṣiṇāmukhīṃ kumārīṃ prakrāmati /
4.10.15.[3]	tantraṃ vā //
4.10.16.[1]	abhyātānāntaṃ kṛtvā 'ā no agne' iti sūktena nāvaṃ sampātyodake kṛtvā kumārīṃ caṭāpayitvā 'bhagasya nāvam' ityṛcā uttārayati /
4.10.16.[2]	tata uttaratantram //
4.10.17.[1]	abhyātānāntaṃ kṛtvā 'ā no agne' iti sūktena saptadāmatantryāṃ sampātavatyāṃ vatsān bandhayitvābhimantrya kumārī mocayati svayaṃ na kartā /
4.10.17.[2]	uttaratantram /
4.10.17.[3]	diśā pativedanaṃ ca /
4.10.17.[4]	yadi pradakṣiṇaṃ mocayati tadā patilābhaḥ //
4.10.18-19.[1]	tantraṃ kṛtvā 'ā no agne' iti sūktenāhatavastreṇa veṣṭitaṃ vṛṣabhaṃ sampātyābhimantrya visarjayati /
4.10.18-19.[2]	uttaratantram //
4.10.20.[1]	'pra yadete prataram' ityṛcāgamakṛśaraṃ sampātyābhimantryāśayati /
4.10.20.[2]	ājyatantre //
4.10.21.[1]	'imā brahma' ityṛcāgamakṛśaraṃ sampātyābhimantryāśayati /
4.10.21.[2]	ājyatantre /
4.10.21.[3]	bhaginīkam //
4.10.22.[1]	'ayam ā yāti' iti sūktenājyaṃ juhoti /
4.10.22.[2]	ājyatantre /
4.10.22.[3]	purā kākasampātāt //
4.10.23.[1]	tataḥ 'aryamṇe' ityardharcena gṛhābhyantare koṇe baliharaṇaṃ karoti /
4.10.23.[2]	rātrāvidaṃ karma //
4.10.24.[1]	yataḥ kāka āgacchati tata āgacchati varaḥ /
4.10.24.[2]	samāptāni patilābhakarmāṇi //
4.10.24.[3]	daśamī kaṇḍikā //
4.11.0.[1]	puṃsavanānyucyante
4.11.1-2.[1]	nakṣatrakalpa uktāni punnakṣatrāṇi //
4.11.3.[1]	'yena vehat' iti sūktena bāṇamabhimantrya strīmūrdhni vivṛhati puṇyāhānte /
4.11.3.[2]	tataḥ śrāddhaṃ karoti /
4.11.3.[3]	evaṃ karma /
4.11.3.[4]	athavā idaṃ karma karoti /
4.11.3.[5]	puṃsavanakarmaṇi vartate /
4.11.3.[6]	abhyātānāntaṃ kṛtvā 'yena vehat' iti sūktena śaramaṇiṃ sampātyābhimantrya badhnāti puṇyāhānte /
4.11.3.[7]	abhyātānādyuttaratantram //
4.11.4.[1]	'yena vehat' iti sūktena phālacamase sārūpavatsāyā dugdhe vrīhiyavāvavadhāya mūrcchayitvādhyaṇḍe bṛhatīpalāśavidaryau vā ekatra piṣṭvābhimantrya dakṣiṇenāṅguṣṭhena dakṣiṇasyāṃ nāsikāyāṃ nastaṃ dadāti /
4.11.4.[2]	putrārthaṃ karma puṃsavanamityucyate /
4.11.4.[3]	samāptaṃ puṃsavanam //
4.11.4.[4]	atha garbhādhānamucyate
4.11.5-6.[1]	abhyātānāntaṃ kṛtvā 'parvatāddivaḥ' iti sūktenāgamakṛśaraṃ carudvayaṃ śrapayitvaikaṃ caruṃ sampātyābhimantrya dvitīyaṃ caruṃ yugachidreṇa sampātyābhimantrya tataḥ prāśanam /
4.11.5-6.[2]	tata uttaratantram //
4.11.7.[1]	kelūnāṃśca palāśatsarūn nivṛtte nighṛṣya 'parvatāddivaḥ' iti sūktenābhimantrya śiśne ādhāya /
4.11.7.[2]	tato maithunaṃ karoti /
4.11.7.[3]	samāptaṃ garbhādhānam //
4.11.7.[4]	punaḥpuṃsavanamucyate
4.11.8.[1]	'śamīmaśvatthaḥ' iti sūktenāgniṃ mathitvā tato'gniṃ sarpiṣi nikṣipya ghṛtamabhimantrya stryā dakṣiṇanāsikāyāṃ nastaṃ dadāti dakṣiṇenāṅguṣṭhena //
4.11.9.[1]	tato'gniṃ mathitvā tato madhumanthe'gniṃ nikṣipya 'śamīmaśvatthaḥ' iti sūktenābhimantrya pāyayati strīm //
4.11.10.[1]	'śamīmaśvatthaḥ' iti sūktena śamīgarbhāśvatthasyāgniṃ kṛṣṇorṇayā veṣṭayitvā sampātyābhimantrya badhnāti /
4.11.10.[2]	ājyatantre /
4.11.10.[3]	samāptaṃ punaḥpuṃsavanam //
4.11.10.[4]	atha garbhādhānamucyate
4.11.11.[1]	'yantāsi' iti sūktena hastāvartaṃ kaṅkaṇādikaṃ sampātyābhimantrya badhnāti /
4.11.11.[2]	ājyatantre /
4.11.11.[3]	samāptaṃ garbhādhānam //
4.11.11.[4]	atha garbhadṛṃhaṇāny ucyante
4.11.12-13.[1]	'ṛdhaṅmantraḥ' ityekayā dhanurjyāṃ trirudgrathya sampātyābhimantrya badhnāti /
4.11.12-13.[2]	ājyatantram /
4.11.12-13.[3]	'yatheyaṃ pṛthivī' iti sūktam /
4.11.12-13.[4]	'acyutā dyauḥ' iti sūktam /
4.11.12-13.[5]	dvābhyāṃ dhanurjyāṃ trirudgrathya sampātyābhimantrya badhnāti striyāḥ /
4.11.12-13.[6]	abhyātānādyuttaratantram //
4.11.14.[1]	'ṛdhaṅmantraḥ' ityekayā kṣetraloṣṭamṛttikāmabhimantrya prāśayati /
4.11.14.[2]	'yatheyaṃ pṛthivī' 'acyutā' iti sūktābhyāṃ kṣetraloṣṭamṛttikāmabhimantrya prāśayati garbhiṇīṃ pratyṛcam //
4.11.15.[1]	'ṛdhaṅmantraḥ' ityekayā kṛṣṇasikatā abhimantrya garbhiṇyāḥ śayanaṃ parikirati /
4.11.15.[2]	'yatheyaṃ pṛthivī' 'acyutā' iti sūktābhyāṃ śyāmasikatā abhimantrya pratyṛcaṃ garbhiṇyāḥ śayanaṃ parikirati /
4.11.15.[3]	jambhagṛhītāya prathamāvarjam /
4.11.15.[4]	samāptāni garbhadṛṃhaṇāni //
4.11.16.[1]	'dhātā dadhātu' iti catasṛbhirgarbhiṇyā udaramabhimantrayate /
4.11.16.[2]	brāhmaṇakṣatriyavaiśyaśūdrāṇāṃ jātyādharmasvajātyādharmabalavīryādiyuktāḥ putrā bhavanti /
4.11.16.[3]	vīro jāyate /
4.11.16.[4]	vīrakarma samāptam //
4.11.16.[5]	atha prajananakarma
4.11.17.[1]	'prajāpatirjanayatu' iti sūktena prajākāmāyāḥ striya utsaṅge ājyaṃ juhoti /
4.11.17.[2]	prajananakarma //
4.11.18.[1]	abhyātānāntaṃ kṛtvā 'prajāpatirjanayatu' ityṛcā raktacchāgamāṃsaṃ sampātyābhimantryāśnāti /
4.11.18.[2]	tata uttaratantram //
4.11.19.[1]	abhyātānāntaṃ kṛtvā 'prajāpatiḥ' ityṛcodakulijaṃ sampātavantaṃ kṛtvā garbhiṇīṃ parihṛtya madhye ninayati /
4.11.19.[2]	uttaratantram /
4.11.19.[3]	tantre surākulijaṃ sampātya strīṃ parihṛtyāgre ninayati /
4.11.19.[4]	bhaktaṃ surāṃ prapāṃ sampātyābhimantrya prajākāmāyai prayacchati tantre /
4.11.19.[5]	samāptaṃ prajākarma vandhyāyāḥ //
4.11.19.[6]	atha sīmantakarmocyate
4.11.20.[1]	abhyātānāntaṃ kṛtvā 'yau te mātā' ityarthasūktena śvetapītasarṣapān sampātyābhimantrya puṇyāhānte badhnāti /
4.11.20.[2]	abhyātānādyuttaratantram /
4.11.20.[3]	samāptaṃ sīmantonnayanam /
4.11.20.[4]	samāptāni dṛṃhaṇāni //
4.11.20.[5]	atha strīvaśīkaraṇamucyate
4.11.21.[1]	vṛkṣatvak śarakhaṇḍaṃ tagaramañjanaṃ kuṣṭhaṃ jyeṣṭhīmadhu śleṣmavātasaṃśrayagatatṛṇametāni dravyāṇyājyamadhye peṣayitvā 'yathedaṃ bhūmyāḥ' iti sūktenābhimantrya striyā aṅgaṃ samālabhate /
4.11.21.[2]	rucyartham /
4.11.21.[3]	'yathā vṛkṣaṃ libujā' 'vāñcha me tanvam' iti sūktābhyāṃ vṛkṣatvak tagaramañjanaṃ kuṣṭhaṃ jyeṣṭhīmadhu vātasambhramatṛṇānyetāni dravyāṇyājyenāloḍyābhimantrya jāyāṃ pralimpati /
4.11.21.[4]	'yathāyaṃ vāhaḥ' ityetāni dravyāṇyāloḍya ghṛtena tato'bhimantrya jāyāṃ pralimpati /
4.11.21.[5]	vaśīkaraṇakāmaḥ //
4.11.22.[1]	'uttudastvā' iti sūktaṃ japitvā aṅgulyā nudati bhāryām udare pṛṣṭau rucyarthī //
4.11.23.[1]	'uttudastvā' iti sūktenaikaviṃśati badarīkaṇṭakānādadhāti /
4.11.23.[2]	ghṛtenābhyajya //
4.11.24.[1]	ekaviṃśatibadarīprāntāni sūtreṇa veṣṭayitvā 'uttudastvā' iti sūktena sakṛt juhoti /
4.11.24.[2]	rucyarthī //
4.11.25.[1]	'uttudastvā' iti sūktena kuṣṭhaṃ navanītenābhyajyāgnau prakṣipati prātarmadhyandine sāyaṃ ca /
4.11.25.[2]	ekarātrau vā //
4.11.26.[1]	'uttudastvā' iti sūktena khaṭvādhomukhapaṭṭikāṃ gṛhītvā saṃviśati svapiti /
4.11.26.[2]	trirātraṃ karma //
4.11.27.[1]	'uttudastvā' iti sūktenoṣṇodakaṃ tripāde śikye prabaddhāṅguṣṭhābhyāmardayañchete /
4.11.27.[2]	rucyarthī //
4.11.28.[1]	pratikṛtimāvalekhanīṃ dārbhyaṣeṇa bhāṅgajyena kaṇṭakaśalyayolūkapatrayāsitālakāṇḍayā 'uttudastvā' iti sūktena hṛdaye vidhyati /
4.11.28.[2]	samāptāni saṃvananāni vaśīkaraṇāni /
4.11.28.[3]	kāmaviṣaye striyā utsāho bhavati /
4.11.28.[4]	tathā ca yasya kāmo nāsti tasya kāmo'tiśayena kāmakaraṇamityarthaḥ /
4.11.28.[5]	anena karmaṇā kāmo bhavati //
4.11.28.[6]	ekādaśamī kaṇḍikā //35 //
4.12.0.[1]	svāpanavighnaśamanam /
4.12.0.[2]	strīsvāpanakarmocyate
4.12.1-2.[1]	abhyātānāntaṃ kṛtvā 'sahasraśṛṅgaḥ' iti sūktenodapātraṃ sampātya śālāṃ samprokṣati /
4.12.1-2.[2]	śayanaśālāṃ sarvāṃ prokṣati /
4.12.1-2.[3]	abhyantaradvāre śeṣamudakaṃ nyubjati /
4.12.1-2.[4]	abhyātānādyuttaratantram /
4.12.1-2.[5]	svāpanakarma //
4.12.3-4.[1]	'sahasraśṛṅgaḥ' iti sūktena nagno bhūtvolūkhalamabhimantrayate /
4.12.3-4.[2]	'sahasraśṛṅgaḥ' iti sūktena gṛhasyottaraṃ koṇamabhimantrayate /
4.12.3-4.[3]	'sahasraśṛṅgaḥ' iti sūktena striyāḥ khaṭavāyā dakṣiṇaṃ pādamabhimantrayate /
4.12.3-4.[4]	'sahasraśṛṅgaḥ' iti sūktena khaṭvāyā rajjumabhimantrayate /
4.12.3-4.[5]	karmaṇāṃ vikalpaḥ /
4.12.3-4.[6]	strīsvāpanam /
4.12.3-4.[7]	puruṣasya viṣaye kāma utpadyate /
4.12.3-4.[8]	kāmaviṣaye strīsvāpanaṃ samāptam /
4.12.3-4.[9]	lajjāpracchādanaṃ na bhavatītyarthaḥ /
4.12.3-4.[10]	svāpanaṃ sarveṣāṃ mānuṣāṇāṃ nidrākāmānāṃ nidrā bhavati /
4.12.3-4.[11]	maithunamācarato vighnaṃ na bhavati /
4.12.3-4.[12]	antaḥsvāpanamityucyate /
4.12.3-4.[13]	maithunānnidrecchā bhavatītyarthaḥ //
4.12.3-4.[14]	atha palāyinyāḥ striyo bandhanakarma tantrakrameṇa kriyate /
4.12.3-4.[15]	rajjuḥ kalpate /
4.12.3-4.[16]	tadrajjuveṣṭanamucyate /
4.12.3-4.[17]	palāyamānāyā nirodhakaraṇaṃ karmocyate
4.12.5-6.[1]	'asthād dyauḥ' iti sūktena dvitīyena rajjuveṣṭanamabhimantrya vaṃśāgre baddhvā madhyamasthūṇe badhnāti //
4.12.7-9.[1]	'asthād dyauḥ' iti sūktena śayanapādamabhimantryotpale ca badhnāti /
4.12.7-9.[2]	'asthād dyauḥ' iti sūktenāṅkuśena tilāñjuhoti /
4.12.7-9.[3]	palāyinyāḥ striyā bandhanakarmāṇi samāptāni /
4.12.7-9.[4]	nirodhakaraṇāni //
4.12.7-9.[5]	jāyāpatyorakrodhakaraṇamucyate
4.12.10.[1]	'idaṃ yatpreṇyaḥ śiraḥ' iti sūktena strīśiraḥkarṇaṃ cānumantrayate /
4.12.10.[2]	puruṣasya ca //
4.12.11.[1]	'idaṃ yatpreṇyaḥ śiraḥ' iti sūktena keśān dhārayati /
4.12.11.[2]	samāptaṃ strīpuruṣayor akrodhakaraṇam //
4.12.11.[3]	saubhāgyakaraṇamucyate
4.12.12.[1]	abhyātānāntaṃ kṛtvā 'bhagena mā śāṃśapena' iti sūktena śaṅkhapuṣpīmūlamoṣadhivat khātvā sampātyābhimantrya badhnāti /
4.12.12.[2]	abhyātānādyuttaratantram /
4.12.12.[3]	'bhagena mā' iti sūktena sauvacalapuṣpamabhimantrya yasya saubhāgyamicchati tasya śirasi baddhvā sa maithunaṃ karoti /
4.12.12.[4]	samāptaṃ saubhāgyakaraṇam //
4.12.12.[5]	saubhāgyasaṃvananamucyate /
4.12.12.[6]	abhyātānāntaṃ kṛtvā 'nyastikā rurohitha' iti sūktena sauvarcalamūlaṃ sampātyābhimantrya badhnāti puṣpaṃ ca śirasi dadāti /
4.12.12.[7]	tata uttaratantram /
4.12.12.[8]	abhyātānāntaṃ kṛtvā 'idaṃ khanāmi' iti sūktena sauvarcalamūlaṃ sampātyābhimantrya badhnāti /
4.12.12.[9]	abhyātānādyuttaratantram /
4.12.12.[10]	sauvarcalaṃ sūryaveleti prasiddhā /
4.12.12.[11]	'idaṃ khanāmi' iti sūktena sauvarcalamūlamabhimantrya badhnāti /
4.12.12.[12]	tantre /
4.12.12.[13]	śirasi striyaḥ /
4.12.12.[14]	samāptaṃ patirucikaraṇam //
4.12.12.[15]	duṣṭāstrīvaśīkaraṇamucyate
4.12.13.[1]	'rathajitām' iti sūktaistribhirmāṣānabhimantrya striyā ākrameṣu vapati /
4.12.13.[2]	'rathajitām' iti tribhiḥ sūktaiścaṇakānabhimantrya striyā ākrameṣu vapati /
4.12.13.[3]	khaṭvāsthāne vā gṛhe śayanadeśe vā //
4.12.14.[1]	'rathajitām' iti tribhiḥ sūktaiḥ śarabhṛṣṭīrādīptā abhimantrya pratidiśamabhyasyati /
4.12.14.[2]	eṣu patiḥ pratikṛtiṃ kṛtvā 'rathajitām' iti tribhisūktaiḥ hṛdaye vidhyati dārbhyūṣeṇa bhāṅgajyena /
4.12.14.[3]	samāptāni duṣṭastrīvaśīkaraṇāni /
4.12.14.[4]	puruṣo vā strīṇāṃ dveṣaṃ karoti /
4.12.14.[5]	anena karmaṇā śāntirbhavati //
4.12.14.[6]	atha striyo vā puruṣasya vā daurbhāgyakaraṇamucyate
4.12.15.[1]	striyāḥ puṣpamālāniṣpramandadantadhāvanakeśāstānekīkṛtya /
4.12.15.[2]	jvarahatagocarmaṇāveṣṭya 'bhagamasyāḥ' iti sūktenābhimantryolūkhaladaraṇe triśile nikhanati /
4.12.15.[3]	tata ulūkhale dadāti /
4.12.15.[4]	daurbhāgyakāmaḥ /
4.12.15.[5]	mālāniṣpramandadantadhāvanakeśāstānekīkṛtya 'bhagamasyāḥ' iti sūktenābhimantrya /
4.12.15.[6]	dahanaghātitā gauranustaraṇītyucyate /
4.12.15.[7]	īśānahatā jvarahatetyucyate /
4.12.15.[8]	tasyāścarmaṇāveṣṭya tata ulūkhaladaraṇe triśile nikhanati /
4.12.15.[9]	tata ulūkhale dadāti upari /
4.12.15.[10]	yasya daurbhāgyaṃ kriyate tasyaitāni gṛhṇīyāt //
4.12.16.[1]	'bhagam asyā varcaḥ' iti sūktena strīpuṣpamālāṃ hastena mathitvā strīṃ dṛṣṭvānvāha /
4.12.16.[2]	japatītyarthaḥ /
4.12.16.[3]	daurbhāgyakāmaḥ //
4.12.17.[1]	'bhagamasyā varcaḥ' iti sūktena trīṇi keśamaṇḍalāni kṛṣṇasūtreṇa veṣṭayitvābhimantrya triśile'śmottarāṇi vyatyāsamaśmānaṃ śālāyā upari dadāti /
4.12.17.[2]	vyatyāsena nikhanati /
4.12.17.[3]	daurbhāgyakāmaḥ /
4.12.17.[4]	samāptaṃ daurbhāgyakaraṇam //
4.12.17.[5]	duṣṭastrī veśyākulaṭādi /
4.12.17.[6]	atha tasyāḥ saubhāgyakaraṇamucyate
4.12.18.[1]	'yaṃ te bhagaṃ nicakhnuḥ' ityṛcā śilā utkhanati /
4.12.18.[2]	utpāṭayati /
4.12.18.[3]	'bhagamasyāḥ' ityanena sūktena yatkṛtaṃ tadanayā vinaśyati /
4.12.18.[4]	samāptaṃ yasyā daurbhāgyaṃ kṛtaṃ tasyāḥ saubhāgyakaraṇam //
4.12.18.[5]	atha sapatnījayakarmāṇyucyante /
4.12.18.[6]	bhartrā saha vidveṣo bhavatītyarthaḥ
4.12.19.[1]	'imāṃ khanāmi' iti sūktena bāṇāparṇīṃ raktavarṇāyā ajāyā dadhyudakena sannīya tato'bhimantrya sapatnīśayane parikirati /
4.12.19.[2]	sapatnīvidveṣaṇaṃ bhartrā saha //
4.12.20.[1]	'abhi te'dhām' iti pādena bāṇāparṇīpatrāṇyabhimantrya śayanādhastāt prakṣipati /
4.12.20.[2]	sapatnīśayane jayakāmaḥ //
4.12.21.[1]	'upa te'dhām' iti pādena bāṇāparṇī-oṣadhipatrāṇyabhimantrya sapatnīśayana upari kṣipati /
4.12.21.[2]	bāṇāparṇī māsikā loke prasiddhā /
4.12.21.[3]	samāptāni sapatnījayakarmāṇi /
4.12.21.[4]	bhartrā saha vidveṣo bhavatītyarthaḥ //
4.12.21.[5]	atha strīviṣaye kāma utpanne kāmavināśakānyucyante
4.12.22.[1]	'apa naḥ śośucadagham' iti sūktenāsaṅkhyātāḥ śarkarā abhimantrya parikiran vrajati /
4.12.22.[2]	yasmin deśe kāma utpannaḥ tat sthānaṃ yāvat /
4.12.22.[3]	strī vā puruṣo vā //
4.12.23.[1]	'apa naḥ śośucat' iti sūktenāsaṅkhyātāḥ śarkarā haste gṛhītvā parikiran vrajati /
4.12.23.[2]	strīgṛhaṃ yāvat kāmotpattideśam //
4.12.24.[1]	'apa naḥ śośucat' iti sūktenāsaṅkhyātāḥ śarkarā haste gṛhītvā japati /
4.12.24.[2]	kāmo vinaśyati /
4.12.24.[3]	strīkāmaṃ yāvat /
4.12.24.[4]	strīṇāṃ puruṣāṇāṃ kāmavināśakāni samāptāni //
4.12.24.[5]	strīviṣaya īrṣyāvināśakānyucyante
4.12.25.[1]	'īrṣyāyā dhrājiṃ prathamām' iti sūktenerṣyāluṃ dṛṣṭvā japati /
4.12.25.[2]	īrṣyā vinaśyati /
4.12.25.[3]	'janādviśvajanīnāt' iti dvyṛcamīrṣyāluṃ dṛṣṭvā japati /
4.12.25.[4]	'tvāṣṭreṇāham' ityṛcerṣyāluṃ dṛṣṭvā japati /
4.12.25.[5]	īrṣyā vinaśyati /
4.12.25.[6]	'īrṣyāyā dhrājim' iti sūktena saktumanthamabhimantryerṣyālukāya dadāti /
4.12.25.[7]	īrṣyāvināśakāmaḥ /
4.12.25.[8]	'janādviśvajanīnāt' ityṛcā manthamabhimantryerṣyālukāya dadāti bhakṣaṇārtham /
4.12.25.[9]	'tvāṣṭreṇāham' ityṛcā manthamabhimantryerṣyālukāya dadāti /
4.12.25.[10]	'īrṣyāyā dhrājim' iti sūktamīrṣyāluṃ spṛṣṭvā japati /
4.12.25.[11]	'janādviśvajanīnāt' ityṛcerṣyāluṃ spṛṣṭvā japati /
4.12.25.[12]	'tvāṣṭreṇāham' ityṛcerṣyāluṃ spṛṣṭvā japati //
4.12.26.[1]	'īrṣyāyā dhrājim' iti sūktena kaṭipradeśe vakṣaṇe khalvāmabhimantrya dhamati /
4.12.26.[2]	īrṣyāvināśanam //
4.12.27.[1]	'agner iva' ity ṛcā paraśunā taptena kvāthitamudakamabhimantrya pāyayati /
4.12.27.[2]	samāptānīrṣyāvināśakāni /
4.12.27.[3]	strīviṣaye //
4.12.27.[4]	atha manyuvināśakānyucyante strīviṣaye puruṣasya
4.12.28.[1]	'ava jyām iva' iti sūktena manyumantaṃ puruṣaṃ dṛṣṭvāśmānam abhimantrya hastena gṛhṇāti /
4.12.28.[2]	sarvatra kartā karma karoti //
4.12.29.[1]	'sakhāyāviva sacāvahai' ityekāṃ japitvāśmānaṃ bhūmau nidadhāti //
4.12.30.[1]	'abhi tiṣṭhāmi te manyum' ityekāṃ japitvāśmanopari niṣṭhīvati //
4.12.31.[1]	'ava jyāmiva' iti sūktena manyumataḥ puruṣasya chāyāyāṃ dhanurabhimantrya sajyaṃ karoti /
4.12.31.[2]	caṭāpayatītyarthaḥ /
4.12.31.[3]	strīviṣaye puruṣasya manyur bhavati /
4.12.31.[4]	puruṣaviṣaye strīṇāṃ vā /
4.12.31.[5]	samāptāni strīviṣaye manyuvināśakāni //
4.12.31.[6]	atha sarvaviṣaye manyuvināśakānyucyante
4.12.32.[1]	tantraṃ kṛtvā 'ayaṃ darbhaḥ' iti sūktena darbhamūlamoṣadhivat khātvā sampātyābhimantrya badhnāti manyuke /
4.12.32.[2]	tata uttaratantram /
4.12.32.[3]	manyuvināśam /
4.12.32.[4]	strīviṣaye manyuvināśo bhavati /
4.12.32.[5]	samāptāni strīmanyuvināśakāni //
4.12.32.[6]	avīrajananam ucyate /
4.12.32.[7]	aputrajananam ity arthaḥ
4.12.33-34.[1]	'agne jātān' ityacāśvatarīmūtreṇa pāṣāṇaṃ nighṛṣya tato'bhimantrya bhaktena saha dadāti vidveṣiṇya parastryai /
4.12.33-34.[2]	'agne jātān' ityṛcāśvatarīmūtramaśmamaṇḍalābhyāṃ saṅghṛṣyābhimantryālaṅkāraṃ samālabhate parastryai vidveṣiṇyai /
4.12.33-34.[3]	'agne jātān' ityṛcā sīmantamanvīkṣate parastryai /
4.12.33-34.[4]	duhitā vā puruṣo veti /
4.12.33-34.[5]	kṛṣṇo vā jāyate /
4.12.33-34.[6]	samāptānyavīrajananāni //
4.12.33-34.[7]	atha vandhyākaraṇamucyate /
4.12.33-34.[8]	'prānyāntsapatnān' iti tṛcenāśvatarīmūtramaśmamaṇḍalābhyāṃ saṅghṛṣyābhimantrya bhakte dadāti /
4.12.33-34.[9]	tadbhaktaṃ parastryai vidveṣiṇyai dadāti bhojanārtham /
4.12.33-34.[10]	'prānyāntsapatnān' iti tṛcenāśvatarīmūtramaśmamaṇḍalābhyāṃ saṅghṛṣyābhimantrya tasyālaṅkārām̐llepayati /
4.12.33-34.[11]	'prānyān' iti tṛcena sīmantamanvīkṣate vidveṣiṇyai /
4.12.33-34.[12]	samāptāni parastrīvandhyākaraṇāni //
4.12.33-34.[13]	jāroccāṭanamucyate
4.12.35.[1]	'api vṛśca' iti sūktaṃ tṛcaṃ jāraṃ dṛṣṭvā japati //
4.12.36.[1]	'api vṛśca' iti sūktena jārapadasthāne bādhakaṃ dhanurvṛścati //
4.12.37.[1]	'api vṛśca' iti tṛcena sūktena pāṣāṇamabhimantrya jāramaithunasthāne prakṣipatyuccāṭanārtham /
4.12.37.[2]	samāptaṃ jāroccāṭanam //
4.12.37.[3]	puruṣasya striyāḥ parasparavidveṣakaraṇānyucyante
4.12.38.[1]	'tṛṣṭikaḥ' iti dvyarcena sūktena bāṇāparṇīṃ lohitājāyā drapsena sannīyābhimantrya śayanamanu parikirati /
4.12.38.[2]	puruṣastrīśayane ca /
4.12.38.[3]	samāptaṃ vidveṣaṇakaraṇaṃ strīpuruṣasyobhayarucivināśakaraṇam //
4.12.38.[4]	atha daurbhāgyakaraṇamucyate
4.12.39-40.[1]	'ā te dade' ityekā /
4.12.39-40.[2]	hṛdayaṃ mukhaṃ vābhimantrayate parastryai /
4.12.39-40.[3]	'ā te dade' ityekāṃ japitvānvāha /
4.12.39-40.[4]	daurbhāgyakaraṇaṃ striyo vā puruṣasya vā /
4.12.39-40.[5]	samāptāni strīkarmakaraṇāni /
4.12.39-40.[6]	tatra bhadraślokaḥ /
4.12.39-40.[7]	bhaiṣajyakarmāṇi proktāni sarvavyādhyupaśāntaye /
4.12.39-40.[8]	strīkarmāṇi tataḥ paścāccaturthe saṃhitāvidhau //
5.1.0.[1]	atha vijñānakarmaṇāṃ vidhiṃ vakṣyāmaḥ /
5.1.0.[2]	lābhālābhajayaparājayasukhaduḥkhotkarṣāpakarṣasubhikṣadurbhikṣakṣemākṣemabhayābhayarogārogatrāso'stīti na veti /
5.1.0.[3]	dhanādhanadharmādharmajīvājīvamaraṇāmaraṇadhānyaṃ bhaviṣyati na veti /
5.1.0.[4]	kṣetre bhaviṣyati na veti /
5.1.0.[5]	gṛhe vāso bhaviṣyati neti /
5.1.0.[6]	dhānyaputrapaśuhiraṇyaratnavastrāṇi ca /
5.1.0.[7]	vidyāśāstrādilābho bhaviṣyati na vā /
5.1.0.[8]	jīvitamaraṇe gamanāgamane balābale sadasadyogād /
5.1.0.[9]	vyādhitasya jīvitamaraṇābhyām /
5.1.0.[10]	prasave putrayogāt /
5.1.0.[11]	putre jāte dharmasaṃyogāt /
5.1.0.[12]	mitrāmitrasaṃyogāt /
5.1.0.[13]	grāmo'sti vā na veti /
5.1.0.[14]	puruṣasya vivāho'sti vā na veti /
5.1.0.[15]	saṃvatsare māse vā bhaviṣyati /
5.1.0.[16]	subhagā durbhagā vā /
5.1.0.[17]	gṛhaṃ grāmādi bhaviṣyati na vā /
5.1.0.[18]	adhyayanaṃ bhavati na veti /
5.1.0.[19]	ityādi manasā vācā vā sañcitya tatkarma kuryāt //
5.1.0.[20]	atha vidhānamucyate vijñānakarmaṇām
5.1.1.[1]	'ambayo yanti' iti sūktena rādhyamānaṃ kṣīraudanamabhimantrya tata āsiñcet /
5.1.1.[2]	manasā cintayedvātā cintayet /
5.1.1.[3]	odanaṃ śṛtaṃ bhavedaśṛtaṃ vā bhavet /
5.1.1.[4]	yadi yathācintitaṃ bhavati yadā tasya kāryasiddhirbhaviṣyati jānīyāt /
5.1.1.[5]	athāśaṃsitaṃ bhavati na kāryasiddhirbhaviṣyatīti vidyāt /
5.1.1.[6]	abhimantryāśaṃset /
5.1.1.[7]	yadi pākaścintitastadā pākenārthasiddhiḥ /
5.1.1.[8]	'ambayo yanti' iti sūktenedhmamupasamādhāyābhimantryāyācet /
5.1.1.[9]	utkucanenārthaḥ /
5.1.1.[10]	'ambayo yanti' iti sūktena darbhastambamabhimantryāyācet /
5.1.1.[11]	yatra samaviṣamabhāvenārthasiddhiḥ /
5.1.1.[12]	'ambayo yanti' iti sūktena pūrvedyuḥ pāṭhāmabhimantryāyācet /
5.1.1.[13]	patrāṇāṃ saṅkocenārthasiddhiḥ //
5.1.2.[1]	'ambayo yanti' iti sūktena saṅgrāme pūrvedyurvediṃ kṛtvābhimantryāyācet /
5.1.2.[2]	dvitīye'hani samaviṣamena bhāvena siddhiḥ /
5.1.2.[3]	'ambayo yanti' iti sūktena vyāsakaṣṭādayo'bhimantrya kartavyāni /
5.1.2.[4]	bhoge kevalyādi laukikānyupaśrutaye vyāsāṣṭakā vyāsaḥ kaṣṭādayaḥ /
5.1.2.[5]	anyāni jyotiḥśāstrapaṭhitāni sarvāṇi vijñānāni śāstrāṇyabhimantrya kartavyāni //
5.1.3.[1]	'venastat' iti sūktena pañcagranthiveṇudaṇḍamabhimantryāyācya same dhārayatyabhīṣṭadiśi patanenārthasiddhiḥ /
5.1.3.[2]	'venastat' iti sūkteneṣuṃ sandhāyābhimantryāyācet /
5.1.3.[3]	cintitaprakṣepaṇenārtham /
5.1.3.[4]	'venastat' iti sūktena kumbha udakapūrṇaṃ dugdhaṃ prakṣipyāyācet /
5.1.3.[5]	ūnādhikenārthasiddhiḥ /
5.1.3.[6]	yathācintitaṃ tathā siddhiḥ /
5.1.3.[7]	'venastat' iti sūktena kamaṇḍalumudakapūrṇaṃ dugdhamākṣipyābhimantryāyācet /
5.1.3.[8]	ūnādhikenārthasiddhiḥ /
5.1.3.[9]	'venastat' iti sūktena darbhastambamabhimantryāyācet /
5.1.3.[10]	styāyanenārthasiddhiḥ /
5.1.3.[11]	'venastat' iti sūktena kāmpīlaśākhāṃ mūrdhnā dhārayitvābhimantryāyācet /
5.1.3.[12]	iṣṭadikpatanenārthaḥ /
5.1.3.[13]	'venastat' iti sūktena yugamabhimantryāyācet /
5.1.3.[14]	iṣṭadikpatanenārthaḥ /
5.1.3.[15]	'venastat' iti sūktenedhmanyabhimantryāyācet /
5.1.3.[16]	agnau prakṣipeta /
5.1.3.[17]	pradakṣiṇajvalanenārthaḥ /
5.1.3.[18]	'venastat' ityakṣāvabhimantrya pātayati /
5.1.3.[19]	abhiyātanenārthaḥ /
5.1.3.[20]	'venastat' iti sūktena hastayoraṅgulidvayamabhimantryāyācet /
5.1.3.[21]	ajñāne sparśanenārthaḥ /
5.1.3.[22]	'venastat' iti sūktenaikaviṃśatyā śarkarā abhimantryāyācet /
5.1.3.[23]	samaviṣamabhāvena yathāvatārthaḥ //
5.1.3.[24]	atha naṣṭadravye parīkṣaṇe kriyamāṇe ca idaṃ karma
5.1.4-5.[1]	abhyātānāntaṃ kṛtvā kumbhamahatena pariveṣṭyādhāya śayane 'venastat' iti sūktena kumbhe sampātānānayati /
5.1.4-5.[2]	arajovitte kumāryau yena haretāṃ tato naṣṭam /
5.1.4-5.[3]	abhyātānādyuttaratantram //
5.1.6.[1]	tantraṃ kṛtvā 'venastat' iti sūktenāhatena vastreṇa veṣṭitaṃ halaṃ sampātyābhimantrya yena haretāṃ tato naṣṭam /
5.1.6.[2]	tata uttaratantram /
5.1.6.[3]	abhyātānāntaṃ kṛtvā 'venastat' iti sūktenākṣān kumbhavat kṛtvā sampātya yena haretāṃ tato naṣṭam /
5.1.6.[4]	tata uttaratantram /
5.1.6.[5]	samāptaṃ naṣṭadravye parīkṣaṇe vijñānam //
5.1.6.[6]	atha kumārīvijñānamucyate
5.1.7-12.[1]	ākṛtiloṣṭavalmīkaloṣṭacatuṣpathaloṣṭaśmaśānamṛttikāḥ /
5.1.7-12.[2]	'venastat' iti sūktenābhimantrya catasro mṛttikāḥ /
5.1.7-12.[3]	tataḥ kumārīṃ preṣyati /
5.1.7-12.[4]	tāṃ mṛttikāsparśanam /
5.1.7-12.[5]	'venastat' iti sūktena kumārīmudakāñjaliṃ pūrayitvābhimantryājānatyai 'ninaya'iti /
5.1.7-12.[6]	yadi prācīṃ ninayati tadā kalyāṇam /
5.1.7-12.[7]	ākṛtiloṣṭavalmīka ālabhate kalyāṇam /
5.1.7-12.[8]	catuṣpathe sparśe bahucāriṇī /
5.1.7-12.[9]	śmaśāne sparśe'ciraṃ bhaviṣyatīti jānīyāt /
5.1.7-12.[10]	samāptaṃ kumārīvivāhakāle jñānam /
5.1.7-12.[11]	gṛhaputradhanadhānyādisarvakalyāṇam /
5.1.7-12.[12]	samāptāni vijñānāni /
5.1.7-12.[13]	sarvatra karmaṇāṃ vikalpaḥ //
5.1.7-12.[14]	pañcame'dhyāye prathamā kaṇḍikā //
5.2.0.[1]	atha naimittikānyucyante
5.2.1.[1]	'jarāyujaḥ' iti sūktena durdinamabhimukhamupatiṣṭhate /
5.2.1.[2]	sarvatra durdinavināśakāni //
5.2.2.[1]	'jarāyujaḥ' iti sūktena pratyṛcamudakaṃ prakṣipati //
5.2.3.[1]	'jarāyujaḥ' iti sūktena khaṅgaṃ gṛhītvopatiṣṭhate'bhimukham /
5.2.3.[2]	'jarāyujaḥ' iti sūktenolmukaṃ gṛhītvopatiṣṭhate sūryasyābhimukhaḥ /
5.2.3.[3]	'jarāyujaḥ' iti sūktena lakuṭaṃ gṛhītvopatiṣṭhate //
5.2.4.[1]	'jarāyujaḥ' iti sūktena nagno lalāṭamunmṛjānaḥ arkamukho bhūtvopatiṣṭhate //
5.2.5.[1]	'jarāyujaḥ' iti sūktenābhyantare praviśyāṅgānyudvartya bahirniṣkramyāṅgārakapāle'gniṃ kṛtvā śigruṃ juhoti /
5.2.5.[2]	'jarāyujaḥ' iti sūktena kapāle'gniṃ kṛtvā śarkarāṃ juhoti //
5.2.6.[1]	'jarāyujaḥ' iti sūktena paṭerakasamidha ādadhāti sthaṇḍile /
5.2.6.[2]	abhyantare praviśya tata udvartya tato homaḥ /
5.2.6.[3]	durdinasya vināśakāmaḥ /
5.2.6.[4]	durdinamambhādi pāṃśuvṛṣṭyādi /
5.2.6.[5]	'jarāyujaḥ' iti sūktenārkasamidha ādadhāti /
5.2.6.[6]	samāptāni durdinakarmāṇi /
5.2.6.[7]	sarvatra karmaṇāṃ vikalpaḥ //
5.2.6.[8]	vṛṣṭinivāraṇaṃ vakṣyāmaḥ
5.2.7.[1]	'jarāyujaḥ' iti sūktena khadāṃ khātvā khadāṃ triṣparikramyārkaṃ nirlucitaṃ kṛtvā khadāyāṃ prakṣipati sūktāntena /
5.2.7.[2]	tataḥ pāṃśunā khadāṃ pūrayati /
5.2.7.[3]	nāgnim /
5.2.7.[4]	vṛṣṭinivāraṇaṃ samāptam //
5.2.7.[5]	aśaninivāraṇaṃ vakṣyāmaḥ
5.2.8.[1]	'namaste astu vidyute' ityaśanyabhimukhamupatiṣṭhate /
5.2.8.[2]	'yaste pṛthu stanayitnuḥ' ityṛcāśanyabhimukhamupatiṣṭhate /
5.2.8.[3]	'namaste astu vidyute' iti sūktena khaṅgaṃ gṛhītvopatiṣṭhate /
5.2.8.[4]	'namaste astu' iti sūktena daṇḍaṃ gṛhītvopatiṣṭhate //
5.2.9.[1]	'namaste astu' iti sūktena somadarbhakeśānīkuṣṭhalākṣāmañjiṣṭhībadaraharidram etāni dravyāṇi bhūrje kṛtvā manthaśirasi kṛtvābhimantrya kṣetramadhye nikhanati /
5.2.9.[2]	etatkarma kṣetre /
5.2.9.[3]	aśaninivāraṇam //
5.2.9.[4]	ativṛṣṭiranāvṛṣṭiḥ śalabhā mūṣakāḥ śukāḥ /
5.2.9.[5]	svacakraṃ paracakraṃ ca saptaitā ītayaḥ smṛtāḥ //
5.2.9.[6]	samāptāny aśaninivāraṇāni //
5.2.10.[1]	avadīryamāṇe grāme vāvasāne vāgniśaraṇe vā samajyāyāṃ vā gṛhe vā prākāre vā yānyavātarakṣārthaṃ karma vakṣyāmaḥ
5.2.11-13.[1]	abhyātānāntaṃ kṛtvā 'āśānāmāśāpālebhyaḥ' iti sūktena 'asrāmastvā' ityṛcaṃ varjayitvā catuḥpuroḍāśān sampātya gṛhakoṇeṣu nikhanati /
5.2.11-13.[2]	pāṣāṇamupari dadhāti /
5.2.11-13.[3]	catuḥ sūktāvṛttiḥ /
5.2.11-13.[4]	abhyātānādyuttaratantram //
5.2.14.[1]	abhyātānāntaṃ kṛtvā 'āśānāmāśāpālebhyaḥ' iti tṛtīyāvarjena sūktena puroḍāśānaśmanaścobhayān sampātavataḥ karoti /
5.2.14.[2]	sūktasyāṣṭāvāvṛttiḥ //
5.2.15.[1]	grāmakoṇeṣu caturṣu nikhanati /
5.2.15.[2]	abhyātānādyuttaratantram /
5.2.15.[3]	'āśānāmāśāpālebhyaḥ' iti sūktaṃ tṛtīyāṛgvarjaṃ japati /
5.2.15.[4]	rātrāvagniśaraṇamupatiṣṭhati /
5.2.15.[5]	samāptānyavadīraṇe rakṣākarmāṇi //
5.2.15.[6]	pattane rakṣārthānyucyante
5.2.16.[1]	abhyātānāntaṃ kṛtvā 'satyaṃ bṛhat' ityanuvākena puroḍāśān sampātyāśmottarān kṛtvā nikhanati grāmasya koṇeṣu /
5.2.16.[2]	catuḥ sūktāvṛttiḥ /
5.2.16.[3]	abhyātānāntaṃ kṛtvā 'satyaṃ bṛhat' ityanuvākena puroḍāśānaśmanaśca sampātya gṛhakoṇeṣu nikhanati /
5.2.16.[4]	aṣṭāvāvṛttiḥ /
5.2.16.[5]	patane rakṣā /
5.2.16.[6]	tata uttaratantram /
5.2.16.[7]	'satyaṃ bṛhat' ityanuvākaṃ japati śayāno'gniśaraṇa upaviṣṭaḥ san /
5.2.16.[8]	samāptāni dṛḍhakarmāṇi /
5.2.16.[9]	sarvatra karmaṇāṃ vikalpaḥ /
5.2.16.[10]	gṛhapatane grāmapatane kāryāṇi dṛḍhakaraṇe'vadīraṇarakṣārtham //
5.2.16.[11]	atha vivāde jayakarmaṇāṃ vidhiṃ vakṣyāmaḥ
5.2.17.[1]	'iyaṃ vīrut' iti sūktena jyeṣṭhīmadhumabhimantrya bhakṣayati /
5.2.17.[2]	tataḥ sabhāṃ praviśati /
5.2.17.[3]	aparājitāddeśāt /
5.2.17.[4]	parṣadaṃ sabhā /
5.2.17.[5]	jayakarma samāptam //
5.2.17.[6]	vivāde jayakarmāṇyucyante
5.2.18.[1]	'necchatruḥ' iti pāṭāmūlamabhimantrya mukhe prakṣipya khādannaparājitād deśādāgacchati //
5.2.19.[1]	'necchatruḥ' iti sūktena pāṭāmūlaṃ mukhe prakṣipyānvāha //
5.2.20.[1]	ājyatantraṃ kṛtvā 'necchatruḥ' iti sūktena pāṭāmūlaṃ sampātyābhimantrya badhnāti /
5.2.20.[2]	jayārtham //
5.2.21.[1]	'necchatruḥ' iti sūktena pāṭāpuṣpamālāmabhimantrya śirasi dhārayati kecijjātyādigandhapuṣpāṇi /
5.2.21.[2]	'necchatruḥ' iti sūktena pāṭāpalāśīṃ saptapalāśīṃ saptaparṇīmālāmabhimantrya dhārayati /
5.2.21.[3]	vivāde jayakarmārtham //
5.2.21.[4]	pariṣadi nivāraṇaṃ karmocyate
5.2.22.[1]	'ye bhakṣayantaḥ' iti sūktena bhaktamabhimantrya bhaktaṃ śākādi ca tato bhuñjati /
5.2.22.[2]	pariṣadi nivāraṇaṃ samāptam //
5.2.23.[1]	'brahma jajñānam' iti prathamena kāṇḍādinā sūktena vedaṃ vā anuvākaṃ vā sūktaṃ vā kalpaṃ vā brāhmaṇaṃ vā'dhyayanaṃ kartumicchati tadā tadā sūktaṃ japitvā tato'dhyayanaṃ kuryāt /
5.2.23.[2]	kalahaśamanaṃ samāptam //
5.2.24.[1]	'brahma jajñānam' iti sūktaṃ japati vivāde jayārtham //
5.2.25.[1]	'brahma jajñānam' iti sūktaṃ japitvā mīmāṃsāvyākaraṇādiśāstravādaṃ karoti /
5.2.25.[2]	tadā japitvā karoti /
5.2.25.[3]	prativādinaṃ jayati //
5.2.25.[4]	vibhāgakarmocyate
5.2.26.[1]	'mamāgne varco vihaveṣu' iti sūktena cākrikasya rajjumabhimantrya dhārayati hastena /
5.2.26.[2]	kalaho na bhavati /
5.2.26.[3]	iti vivādakarturvadane kalaho na bhavati //
5.2.26.[4]	sabhājayakarmāṇyucyante
5.2.27.[1]	sabhāstambhanaṃ karma jayakarma /
5.2.27.[2]	tadā sabhāsadadharmādhikaraṇādi jīyate /
5.2.27.[3]	ājyatantraṃ kṛtvā 'sabhā ca mā samitiḥ' iti pañcarcena sūktena kṣīraudanaṃ sampātyābhimantrya bhakṣayati /
5.2.27.[4]	tata uttaratantram /
5.2.27.[5]	tantraṃ kṛtvā 'sabhā ca mā' iti puroḍāśaṃ sampātyābhimantrya bhakṣayati /
5.2.27.[6]	tata uttaratantram /
5.2.27.[7]	'sabhā ca mā' iti pañcarcena rasān sampātyābhimantrya bhakṣayati ājyatantre //
5.2.28.[1]	'sabhā ca mā' iti pañcarcaṃ sūktaṃ japitvā sthūṇāṃ gṛhṇāti /
5.2.28.[2]	'sabhā ca mā' iti sabhāmupatiṣṭhate /
5.2.28.[3]	dharmādhikaraṇamapi jīyate /
5.2.28.[4]	sabhāstambhanam //
5.2.29.[1]	'yadvadāmi' ityṛcaṃ japitvā sabhāṃ vadet /
5.2.29.[2]	'yadvadāmi' ityṛcaṃ japitvā sabhāṃ nirīkṣate /
5.2.29.[3]	'yadvadāmi' ityṛcaṃ japitvānvāha /
5.2.29.[4]	yadvadati tat tathaiva vadati yaccakṣuṣā paśyati tadvadan /
5.2.29.[5]	vighāto na bhavati //
5.2.30.[1]	'ahamasmi sahamānaḥ' ityṛcaṃ japitvā'parājitāt parṣadamāvrajati jayakāmaḥ /
5.2.30.[2]	samāptāni vivādajayakarmāṇi /
5.2.30.[3]	prativādī jīyate /
5.2.30.[4]	sarvatra karmaṇāṃ vikalpaḥ //
5.2.30.[5]	pañcame'dhyāye dvitīyā kaṇḍikā //
5.3.1.[1]	abhyātānāntaṃ kṛtvā 'dūṣyā dūṣirasi' iti sūktena tilakamaṇiṃ sampātyābhimantrya puṇyāhānte badhnāti /
5.3.1.[2]	abhyātānādyuttaratantram /
5.3.1.[3]	ātmarakṣārtho maṇiḥ /
5.3.1.[4]	abhicāradoṣānmucyate /
5.3.1.[5]	sarvatrānvārabdhāyābhimantraṇahomāḥ /
5.3.1.[6]	pratyabhicaraṇārthī ca maṇiṃ badhnāti /
5.3.1.[7]	strīkṛte śūdrakṛte rājakṛte brāhmaṇakṛte kapālikakṛte śākinīkṛte'ntyajādikṛte'nyeṣāṃ vā duḥsiddhiḥ /
5.3.1.[8]	ayaṃ rakṣārtho maṇiḥ /
5.3.1.[9]	maṇinā rakṣā bhavati /
5.3.1.[10]	abhicārarakṣāmaṇiḥ //
5.3.1.[11]	atha kṛtyāpratiharaṇamucyate /
5.3.1.[12]	abhyātānāntaṃ kṛtvā 'dūṣyā dūṣirasi' iti sūktena tilakamaṇiṃ sampātyābhimantrya badhnāti /
5.3.1.[13]	abhyātānādyuttaratantram /
5.3.1.[14]	ātmarakṣārtho maṇiḥ //
5.3.2-4.[1]	kārayituḥ śāntyudakaṃ karoti /
5.3.2-4.[2]	purastādagneḥ piśaṅgaṃ gāṃ dhārayitvā paścādagnerlohitājaṃ dhārayitvā tataḥ śāntyudakaṃ karoti /
5.3.2-4.[3]	mahāśāntyudakaṃ karoti //
5.3.5-6.[1]	mantroktāḥ cittyādyoṣadhīrānayati /
5.3.5-6.[2]	darbhā apāmārgā sahadevī āṭarūṣakaḥ kāmpīlaṃ sitīvārasadampuṣpā etā mantroktāḥ bhājana ānayati śāntigaṇena //
5.3.7.[1]	yanmātalīvarjaṃ kṛtyādūṣaṇagaṇam /
5.3.7.[2]	'dūṣyā dūṣirasi' sūktaṃ, 'ye purastāt' iti sūktam, 'īśānāṃ tvā' trīṇi sūktāni, 'suparṇastvā' sūktaṃ, 'yāṃ te cakruḥ' sūktam, 'ayaṃ pratisaraḥ' arthasūktaṃ, 'yāṃ kalpayanti' ityarthasūktam kṛtyāpratiharagaṇaḥ /
5.3.7.[3]	tato vāstoṣpatyaḥ, mātṛnāmā, cātana, bṛhacchāntigaṇa ete pañca gaṇāḥ śāntyudaka āvāpyante /
5.3.7.[4]	tato mātalīṃ kṛtvā 'sarvā imāḥ' ityādi karoti //
5.3.8-9.[1]	tena śāntyudakena prokṣan vrajati kṛtyānikhananasthānaṃ ca /
5.3.8-9.[2]	ato rātravidaṃ karma kriyate /
5.3.8-9.[3]	upānahau paridhāyoṣṇīṣaṃ kṛtvā'gre bhūtvā kartā śāntyudakena prokṣati /
5.3.8-9.[4]	'yatāyai śāntāyai' ityanena mantreṇa kṛtyāsthānaṃ yāvat /
5.3.8-9.[5]	vālāgamapātreṣu kṛtyādiṣu ca sarveṣvidaṃ karma bhavati //
5.3.10-12.[1]	amitracakṣuḥ /
5.3.10-12.[2]	yadi kṛtyā duṣṭā bhavati tadā vakṣyamāṇaṃ karma karoti /
5.3.10-12.[3]	atha na bhavati tadā na kuryāt /
5.3.10-12.[4]	evaṃ vālāgamapātreṣu kṛtyādiṣu ca sarveṣu idaṃ karma bhavati amitracakṣuṣā iti /
5.3.10-12.[5]	anena mantreṇa kṛtyāṃ nirīkṣate /
5.3.10-12.[6]	kārayitā nirīkṣate /
5.3.10-12.[7]	'kṛtavyadhani' ityṛcā kṛtyāmavalepanaṃ karoti /
5.3.10-12.[8]	'kṛtavyadhani' ityṛcā kartā kāṇḍena vidhyati /
5.3.10-12.[9]	āṅgirasakalpavidhānāt /
5.3.10-12.[10]	dhanuṣāthavā dārbhyūṣeṇa kāryotpannena vidhyavidhinā kāṇḍena vidhyati //
5.3.13.[1]	'dūṣyā dūṣirasi' ityṛcā darvyā triḥ sārūpavatsasya vinodakena manthena gulphān pariṣiñcati /
5.3.13.[2]	sakṛnmantraḥ //
5.3.14.[1]	mathitaṃ śakalenāvasicya tāṃ yūṣapiśitānyāśayati //
5.3.15.[1]	māṃsāni śakale nidhāya kartā lakuṭaiścarmaṇā baddhvā praiṣakṛt parikramya bandhānmuñcati sandaṃśena //
5.3.16.[1]	pārśvīṃ saṃveśayati //
5.3.17.[1]	śakalenāvasicya tāṃ yūṣapiśitānyāśayati //
5.3.18.[1]	'abhyaktāktā svaraṅkṛtā' ityṛcā navanītenābhyajyākṣiṇī cāṅkte /
5.3.18.[2]	kṛtyāṃ sālaṅkārāṃ badhnāti //
5.3.19.[1]	'uttiṣṭhaiva parehi' ityardharcena darbharajjvā sannahyotthāpayati praṣakṛt //
5.3.20.[1]	savyena hastena dīpaṃ dhārayati /
5.3.20.[2]	dakṣiṇenālābūdakapūrṇamādāya tato'raṇye gacchanti saha kartrā sarve //
5.3.21-25.[1]	anāvṛte vā'goṣpadadeśe vā'nudakakhāte vā dakṣiṇāpravaṇe vā svayamavadīrṇe vā svakṛte veriṇe'nyāśāyāṃ vā tatra kṛtyāṃ nidadhāti //
5.3.26.[1]	alābunā dīpamavasicya tataḥ sarve gṛhānāgacchanti /
5.3.26.[2]	'yathā sūryaḥ' ityāvṛtya vrajati /
5.3.26.[3]	gṛhadvāra idaṃ karma karoti //
5.3.27.[1]	abhicaritapuruṣasanmukho bhūtvā kartā copadraṣṭāraśca /
5.3.27.[2]	vāstoṣpatyādayaścatvāro gaṇāḥ /
5.3.27.[3]	uccaiḥ paṭhanti //
5.3.28.[1]	kartā'bhicaritapuruṣasya śāntyudakena marmāṇi samprokṣate /
5.3.28.[2]	gārhapatyasabhāmapātrakūpakukkuṭa ityādīni marmāṇi samprokṣante //
5.3.29-31.[1]	kṛtyāsthānaṃ kṛṣṇavṛṣabheṇa halena karṣati /
5.3.29-31.[2]	daśa gāvo dakṣiṇā vṛṣabhairyuktaṃ halaṃ ca āṅgirasakalpe kṛtāṃ kṛtyāṃ śamayati /
5.3.29-31.[3]	anyāṃ ca /
5.3.29-31.[4]	kṣudravidyākṛto'bhicāraḥ /
5.3.29-31.[5]	sarvāvasthasyābhicārasyeyaṃ cikitsā /
5.3.29-31.[6]	śāntirityarthaḥ /
5.3.29-31.[7]	abhicāro yathā''krośapāpānmucyate /
5.3.29-31.[8]	yena kṛto'bhicārastasyaiva gacchati yataḥ pratyabhicāro bhavati /
5.3.29-31.[9]	tatastantraṃ sarvatra /
5.3.29-31.[10]	samāptaṃ kṛtyāpratiharaṇamabhicārakṛtaṃ karma //
5.3.29-31.[11]	pañcame'dhyāye tṛtīyā kaṇḍikā //39 //
5.4.0.[1]	atha nadīpravāhavidhiṃ vakṣyāmaḥ
5.4.1.[1]	nadīpravāhaṃ khātvā 'yadadaḥ samprayatīḥ' iti sūktena prasiñcan vrajati /
5.4.1.[2]	udakaṃ prakṣipati vahanikāmadhyapravāhasthāne /
5.4.1.[3]	anyatraiva vahanaṃ kāryam /
5.4.1.[4]	vahanavirodho na bhavati /
5.4.1.[5]	iti nadīkarma /
5.4.1.[6]	nadīpravāhaṃ khātvā tasmin pravāha idaṃ karoti //
5.4.2.[1]	'yadadaḥ samprayatīḥ' iti sūktena kāśamabhimantrya tatra khāte ropayati /
5.4.2.[2]	'yadadaḥ samprayatīḥ' iti sūktena divi sevālaparṇīmabhimantrya ropayati nadīpravāhe /
5.4.2.[3]	'yadadaḥ samprayatīḥ' iti sūktena dhuvaka paṭerakamabhimantrya nadīpravāhe nikhanati /
5.4.2.[4]	'yadadaḥ samprayatīḥ' iti sūktena vetasaśākhāmabhimantrya ropayati /
5.4.2.[5]	iti nadīpravāhakarma //
5.4.3.[1]	'idaṃ va āpaḥ' iti pādena hiraṇyam abhimantrya nadīmārgakhāte nidadhāti //
5.4.4.[1]	'ayaṃ vatsaḥ' iti pādeneṣīkāñjimaṇḍūkaṃ nīlalohitābhyāṃ sūtrābhyāṃ baddhvābhimantrya nidadhāti khātapravāhe //
5.4.5.[1]	'ihetthameta' iti pādenāvakāmabhimantrya maṇḍūkopari nidadhāti //
5.4.6.[1]	'yatredam' iti pādenodakamabhimantrya maṇḍūkasyopari ninayati /
5.4.6.[2]	samāptaṃ vahanakarma /
5.4.6.[3]	vahane vighāto na bhavati /
5.4.6.[4]	pūrṇapravāho na bhavati //
5.4.6.[5]	atha navapravāha idaṃ kuryāt
5.4.7.[1]	varuṇadevatāpākayajñavidhānenājyabhāgāntaṃ kṛtvā 'yadadaḥ samprayatīḥ' iti sūktena trirvibhajya juhoti /
5.4.7.[2]	tata uttaratantram /
5.4.7.[3]	kṛṣṇavrīhiḥ kṛṣṇāyā goḥ payaḥ ghṛtaṃ ca vetasakāṣṭhasruva indhanaṃ ca vetasapatraiḥ staraṇaṃ paṭerakena vā /
5.4.7.[4]	asmin tantre sarvaṃ mārutaṃ kartavyam /
5.4.7.[5]	udake pravāha udakapravāhabhaye nadībhaye grāme nagare vā yatrodakanadībhayaṃ bhavati tatra sarvatra vāruṇo homaḥ kartavyaḥ /
5.4.7.[6]	mukhyaṃ pravāhe karma //
5.4.8-9.[1]	'yadadaḥ samprayatīḥ' iti sūktena dadhisaktumanthaṃ baliharaṇaṃ kṛtvā vaitase camase vaitasābhyāmupamanthanībhyāmupamathya baliṃ haret /
5.4.8-9.[2]	tataḥ 'ati dhanvāni' iti dvābhyāṃ samprokṣaṇībhyāṃ mantrodakaṃ nadīpravāhe prasiñcan vrajati /
5.4.8-9.[3]	samāptaṃ nadīdūragamanakarma //
5.4.8-9.[4]	yadi na vahati nadī tadā vakṣyamāṇamidaṃ karma
5.4.10.[1]	'yadadaḥ samprayatīḥ' iti sūktena hastena nadīṃ vahanti /
5.4.10.[2]	'yadadaḥ samprayatīḥ' iti sūktena vetasaśākhāmabhimantrya nadīmavasiñcati /
5.4.10.[3]	'yadadaḥ samprayatīḥ' iti sūktaṃ japitvā svayaṃ patati /
5.4.10.[4]	nivartamānāyāṃ nadīmadhye svapati niścayam /
5.4.10.[5]	yadi dūraṃ gatā punarnivartate tadedaṃ karma /
5.4.10.[6]	eka ācāryāḥ 'yadadaḥ samprayatīḥ' ityādi sarvamekaṃ karma manyante /
5.4.10.[7]	anye bhinnāni karmāṇi manyante /
5.4.10.[8]	anye prasiñcanakarma hiraṇyamaṇḍūkakarma yogakarma manthanakarma pāṇikarmaiteṣāṃ vikalpaṃ manyante /
5.4.10.[9]	samuccayo veti dārilabhadramatam /
5.4.10.[10]	samāptamanyapravāhe nadīkarma //
5.4.10.[11]	athāraṇisamāropaṇakarmocyate
5.4.11.[1]	'ayaṃ te yoniḥ' ityṛcāraṇidvayaṃ pratāpayati //
5.4.12.[1]	pāṇī vā pratāpayati /
5.4.12.[2]	utthāya vā gṛhṇāti /
5.4.12.[3]	anena vidhānena samāropaṇaṃ kṛtvā pathi gacchatāṃ doṣo na bhavati /
5.4.12.[4]	samāptaṃ samāropaṇam //
5.4.12.[5]	athāvarohaṇamucyate
5.4.13.[1]	'upāvaroha' ityṛcāraṇidvayamabhimantrya tato manthati /
5.4.13.[2]	athavā laukikāgnimuparyucchvāsaṃ prakṣipya tato'gnikāryaṃ karoti /
5.4.13.[3]	laukikāgnau hastau pratāpya tato'gnikāryāṇi karoti /
5.4.13.[4]	ekāgnau vā tretāyāṃ vā śāntikapauṣṭikādau ca sarvatra samāropaṇamupāvarohaṇaṃ bhavati /
5.4.13.[5]	samāptamupāvarohaṇam //
5.4.13.[6]	puruṣasya vīryakaraṇe vidhiṃ vakṣyāmaḥ
5.4.14-15.[1]	kapikacchumūlaṃ oṣadhivat khātvā 'yāṃ tvā gandharvo akhanat' iti sūktena 'vṛṣaṇaste khanitā' iti mantreṇa dugdhe śrapayitvopaviṣṭaṃ dhanurutsaṅge kṛtvā dugdhe prakṣipya tato dugdhaṃ 'yāṃ tvā gandharvo akhanat' iti sūktena 'vṛṣaṇaste' ityabhimantrya pāyayati /
5.4.14-15.[2]	'yāṃ tvā gandharvo akhanat' 'vṛṣaṇaste' ityṛcā suravālakamoṣadhivat khātvā dugdhe śrapayati /
5.4.14-15.[3]	upaviṣṭaṃ dhanurutsaṅge kṛtvā 'yāṃ tvā gandharvo akhanat' iti sūktena 'vṛṣaṇaste khanitāraḥ' iti dugdhamabhimantrya pāyayati //
5.4.16.[1]	'yāṃ tvā gandharvo akhanat' iti 'vṛṣaṇaste khanitāraḥ' ityṛcā kapikacchvoṣadhivat khātvā dugdhe śrapayitvā kīlaka upaviśya 'yāṃ tvā' iti dugdhamabhimantrya pibati /
5.4.16.[2]	'yāṃ tvā gandharvo akhanat' iti sūktena 'vṛṣaṇaste khanitāraḥ' ityṛcaibhirmantraiḥ suravālakamoṣadhivat khātvā dugdhe kvāthayitvā muśala upaviśya dugdhamabhimantrya 'yāṃ tvā' iti mantraiḥ pibati /
5.4.16.[3]	yato bāhulyaṃ bhavati /
5.4.16.[4]	vīryakaraṇaṃ samāptam //
5.4.16.[5]	śiśnasya sthūlakaraṇamucyate /
5.4.16.[6]	abhyātānāntaṃ kṛtvā 'yathāsitaḥ' iti sūktenaikaśākhākarmaṇiṃ sampātyābhimantryārkasūtreṇa badhnāti /
5.4.16.[7]	abhyātānādyuttaratantram /
5.4.16.[8]	patitasyotthāpanaṃ ca bhavati //
5.4.17.[1]	abhyātānāntaṃ kṛtvā 'yāvadaṅgīnam' ityṛcā kṛṣṇamṛgacarmamaṇiṃ sampātyābhimantrya kṛṣṇavālena badhnāti /
5.4.17.[2]	tata uttaratantram /
5.4.17.[3]	etatsthūlakaraṇam //
5.4.18.[1]	abhyātānāntaṃ kṛtvā 'ā vṛṣāyasva' iti sūktenaikārkasūtramārkaṃ sampātyābhimantrya badhnāti /
5.4.18.[2]	abhyātānādyuttaratantram /
5.4.18.[3]	abhyātānāntaṃ kṛtvā 'ā vṛṣāyasva' iti sūktena hariṇaskandhacarmamaṇiṃ kṛtvā kṛṣṇavālena badhnāti sampātyābhimantrya ca /
5.4.18.[4]	abhyātānādyuttaratantram /
5.4.18.[5]	vīryakaraṇamutthāpanaṃ sthūlakaraṇaṃ ca bhavati /
5.4.18.[6]	retanāśe ca /
5.4.18.[7]	samāptāni puruṣasya vīryakaraṇāni //
5.4.18.[8]	pañcame'dhyāye caturthī kaṇḍikā //
5.5.0.[1]	atha vṛṣṭikarmavidhiṃ vakṣyāmaḥ
5.5.1-3.[1]	dvādaśarātraṃ kṛcchram /
5.5.1-3.[2]	trayodaśe'hani pākayajñavidhānena vratopāyanāntaṃ kṛtvā tato 'devasya tvā savituḥ' ityādi 'marudbhyo juṣṭaṃ nirvapāmi marudbhyastvā juṣṭaṃ prokṣāmi' ityanena yajuṣā tāvatsamānaṃ yāvadājyabhāgau /
5.5.1-3.[3]	tataḥ kṣīraudanaṃ juhoti 'samutpatantu' iti sūktena /
5.5.1-3.[4]	pañcabhirṛgbhirekāmāhutim /
5.5.1-3.[5]	tataḥ pañcabhirṛgbhirdvitīyām /
5.5.1-3.[6]	ṣaïbhistṛtīyāmāhutiṃ juhoti /
5.5.1-3.[7]	tataḥ pārvaṇādyuttaratantram /
5.5.1-3.[8]	pākayajñiyaṃ tantramājyabhāgāntaṃ kṛtvā tataḥ kṣīraudanaṃ juhoti /
5.5.1-3.[9]	'pra nabhasva' ityṛcaikāmāhutim 'na ghraṃstatāpa' ityṛcā dvitīyāmāhutiṃ yuktābhyāṃ tṛtīyāmāhutim /
5.5.1-3.[10]	pārvaṇādyuttaratantram /
5.5.1-3.[11]	barhirhome 'marudbhyo gacchatu haviḥ svāhā' iti /
5.5.1-3.[12]	sarveṣu vṛṣṭikarmasu kṛṣṇāyā gorājyaṃ kṛṣṇāyā goḥ payaḥ /
5.5.1-3.[13]	kṛṣṇā vrīhiśālayaḥ /
5.5.1-3.[14]	vetasaḥ sruvaḥ /
5.5.1-3.[15]	vetasī samit indhanaṃ ca /
5.5.1-3.[16]	kāśādayo barhiḥ kāryam /
5.5.1-3.[17]	ājyabhāgāntaṃ kṛtvā 'samutpatantu' iti sūktena pratyṛcamājyaṃ juhoti /
5.5.1-3.[18]	abhyātānādyuttaratantram /
5.5.1-3.[19]	ājyatantraṃ kṛtvā 'pra nabhasva' iti sūktena pratyṛcamājyaṃ juhoti /
5.5.1-3.[20]	tata uttaratantram //
5.5.4.[1]	abhyātānāntaṃ kṛtvā 'samutpatantu' iti sūktena kāśadividhuvakavetasānekatra kṛtvā sampātyābhimantrya tata udakamadhye pātramadhomukhaṃ ninayati /
5.5.4.[2]	tata uttaratantram /
5.5.4.[3]	ājyabhāgāntamabhyātānāntaṃ kṛtvā 'pra nabhasva' iti sūktena kāśādyoṣadhīḥ pātre kṛtvā sampātyābhimantrya pātramudakamadhye'dhomukhaṃ ninayati /
5.5.4.[4]	tata uttaratantram //
5.5.5.[1]	abhyātānāntaṃ kṛtvā 'samutpatantu' iti sūktena kāśadividhuvakavetasānekatra kṛtvā sampātyābhimantryodakamadhye viplāvayati /
5.5.5.[2]	tata uttaratantram /
5.5.5.[3]	'pra nabhasva' iti dvyarcena sūktena kāśādyekatra kṛtvā sampātyābhimantryodake viplāvayati /
5.5.5.[4]	uttaratantram //
5.5.6.[1]	'samutpatantu' iti sūktena kukkuraśiramabhimantryodake prakṣipati /
5.5.6.[2]	'pra nabhasva' iti sūktena kukkuraśiramabhimantryodake viplāvayati /
5.5.6.[3]	'samutpatantu' iti sūktena meṣaśiramabhimantryodake prakṣipati /
5.5.6.[4]	'pra nabhasva' iti sūktena meṣaśiramabhimantryodake prakṣipati /
5.5.6.[5]	'samutpatantu' iti sūktena mānuṣakeśajaradupānahau vaṃśāgre prabadhya yodhayati /
5.5.6.[6]	'pra nabhasva' iti sūktena keśajaradupānahau vaṃśāgre prabadhya yodhayati japan //
5.5.7.[1]	'samutpatantu' iti sūktenodapātraṃ sampātya tenodakena tuṣasahitamāmapātraṃ tripāde śikye'śmānamavadhāya sūktaṃ japtvā samprokṣyāpsu nidadhāti /
5.5.7.[2]	tata uttaratantram /
5.5.7.[3]	'pra nabhasva' iti sūktenodapātreṇa sampātavatā samprokṣyāmapātraṃ tripāde'śmānamavadhāyāpsu nidadhāti /
5.5.7.[4]	tantraṃ ca /
5.5.7.[5]	samāptāni vṛṣṭikarmāṇi /
5.5.7.[6]	ṣoḍaśa /
5.5.7.[7]	vṛṣṭi /
5.5.7.[8]	samānam /
5.5.7.[9]	sarvatra karmaṇāṃ vikalpaḥ /
5.5.7.[10]	ekaṃ vā dve vā sarvān vā karoti /
5.5.7.[11]	kramo'pi nāsti //
5.5.7.[12]	arthotthāpane vighnaśamanavidhiṃ vakṣyāmaḥ
5.5.8.[1]	'ayaṃ te yoniḥ' iti sūktena haviṣāmupadadhītājyasamidādi /
5.5.8.[2]	tantravikalpo hastahome //
5.5.9.[1]	'ayaṃ te yoniḥ' iti sūktaṃ japati /
5.5.9.[2]	arthakāma udyamaṃ yadā karoti tadedaṃ karoti /
5.5.9.[3]	'ā no bhara' iti sūktenājyasamitpuroḍāśādi juhoti /
5.5.9.[4]	'ā no bhara' iti sūktaṃ japati /
5.5.9.[5]	dravyahastyaśvaratnadhanadhānyādyevaṅkāmo yadodyamaṃ vaṇijādi karoti tadedaṃ karma karoti /
5.5.9.[6]	yasminnārambho gṛhādi na sidhyati tadedaṃ karma /
5.5.9.[7]	'dhītī vā ye' iti dvābhyāmṛgbhyāmājyādyupadadhīta /
5.5.9.[8]	'dhītī vā' iti dvyarcaṃ sūktaṃ japati /
5.5.9.[9]	artha udyamaṃ kariṣyamāṇaḥ /
5.5.9.[10]	samāptam arthavighnaśamanaṃ dravyotthāpanam //
5.5.9.[11]	atha dyūtajayakarmocyate
5.5.10.[1]	pūrvāṣāḍhānakṣatre gartaṃ khanati tūṣṇīm //
5.5.11.[1]	uttarāṣāḍhānakṣatre sañcinoti pūrayati tūṣṇīm //
5.5.12-13.[1]	tatra dyūtasthānaṃ kṛtvā trayodaśyādayastisro dadhimadhuni vāsayitvā akṣayati tān pāśān vākṣān vā kapardikān vā /
5.5.12-13.[2]	'udbhindantīṃ sañjayantīm' iti sūktenābhimantrya dyūtakrīḍāṃ kuryāt /
5.5.12-13.[3]	pūrvāṣāḍhāsu gartaṃ khanatyuttarāsu samminoti pūrayati /
5.5.12-13.[4]	kapardakān dadhimadhuni vāsayitvā 'yathā vṛkṣamaśaniḥ' iti navarcena sūktenābhimantrya dyūtakrīḍāṃ karoti /
5.5.12-13.[5]	jayakāmaḥ /
5.5.12-13.[6]	dadhimadhuni akṣān vāsayitvā 'idamugrāya babhrave' iti saptarcena sūktenābhimantrya dyūtakrīḍāṃ karoti /
5.5.12-13.[7]	dyūte jayo bhavati /
5.5.12-13.[8]	samāptāni dyūtajayakarmāṇi /
5.5.12-13.[9]	dyūtakrīḍāṃ karoti tasyābhimantrya dadāti dyūtakārāya //
5.5.12-13.[10]	athārthotthāpanodyamakaravighnaśamanakarmocyate
5.5.14.[1]	'ambayo yanti', 'āpo hi ṣṭhā' 'śaṃ no devīḥ' iti tribhiḥ sūktairmaruto yajate pākayajñavidhānena yathā varuṇam /
5.5.14.[2]	'mārutaṃ kṣīraudanaṃ mārutaśṛtam' ityādi bhavati /
5.5.14.[3]	arthakāmaḥ /
5.5.14.[4]	'hiraṇyavarṇāḥ' iti maruto yajate yathā varuṇam /
5.5.14.[5]	'yadadaḥ samprayatīḥ' iti sūktena maruto yajate yathā varuṇam /
5.5.14.[6]	'punantu mā' iti sūktena maruto yajate yathā varuṇam /
5.5.14.[7]	'sasruṣīḥ' iti sūktena maruto yajate yathā varuṇam /
5.5.14.[8]	'himavataḥ' iti sūktena maruto yajate yathā varuṇam /
5.5.14.[9]	'vāyoḥ pūtaḥ' iti tṛcena maruto yajate yathā varuṇam /
5.5.14.[10]	'śaṃ ca no mayaśca naḥ' iti maruto yajate yathā varuṇam /
5.5.14.[11]	'anaḍudbhyastvaṃ prathamam' iti sūktena maruto yajate yathā varuṇam /
5.5.14.[12]	'mahyamāpaḥ' iti sūktena maruto yajate yathā varuṇam /
5.5.14.[13]	'vaiśvānaro raśmibhiḥ' iti sūktena maruto yajate yathā varuṇam /
5.5.14.[14]	evamādyā oṣadhīḥ sampātyābhinyubjanaṃ viplāvanaṃ śvaśira eḍakaśiraḥ keśajaradupānahayuddha udapātrakarma etānyabhivarṣaṇāni karmāṇi bhavanti /
5.5.14.[15]	ekaikasya sūktasya /
5.5.14.[16]	eke ācāryā marutayāgasthāne mantroktādevatāyāgaṃ kuryāt yathā varuṇam /
5.5.14.[17]	athauṣadhyādi samānam /
5.5.14.[18]	varṣakarmaṇāmarthotthāpanakāmaḥ /
5.5.14.[19]	abhyātānāntaṃ kṛtvā 'ambayo yanti' iti 'āpo hi ṣṭhāḥ', 'śaṃ no devīḥ' iti tribhiḥ sūktairudakaghaṭaṃ sampātyābhimantrya tata āplāvayati /
5.5.14.[20]	tata uttaratantram /
5.5.14.[21]	vighnopaśamanakāmaḥ /
5.5.14.[22]	pūrvatantraṃ kṛtvā 'hiraṇyavarṇāḥ' iti sūktenodakapūrṇaṃ ghaṭaṃ sampātyābhimantrya tata āplāvayati /
5.5.14.[23]	tata uttaratantram /
5.5.14.[24]	arthotthāpanakāmaḥ /
5.5.14.[25]	abhyātānāntaṃ kṛtvā 'yadadaḥ samprayatīḥ' iti sūktenodapātraṃ sampātyābhimantryāplāvayati /
5.5.14.[26]	tata uttaratantram /
5.5.14.[27]	vighnaśamanakāmaḥ /
5.5.14.[28]	tantraṃ kṛtvā 'punantu mā' iti sūktenodapātraṃ sampātyābhimantryāplāvayati /
5.5.14.[29]	uttaratantram /
5.5.14.[30]	arthamutthāpanakāmaḥ /
5.5.14.[31]	tantraṃ kṛtvā 'sasruṣīḥ', 'himavataḥ' iti sūktābhyāmudakaghaṭaṃ sampātyābhimantryāplāvayati /
5.5.14.[32]	tata uttaratantram /
5.5.14.[33]	tantraṃ kṛtvā 'vāyoḥ pūtaḥ' iti sūktenodakaghaṭaṃ sampātyābhimantryāplāvayati /
5.5.14.[34]	tata uttaratantram /
5.5.14.[35]	tantraṃ kṛtvā 'śaṃ ca no mayaśca naḥ' ityṛcodapātraṃ sampātyābhimantryāplāvayati /
5.5.14.[36]	tata uttaratantram /
5.5.14.[37]	tantraṃ kṛtvā 'anaḍadbhyastvaṃ prathamam' iti sūktanodapātraṃ sampātyābhimantryāplāvayati /
5.5.14.[38]	tata uttaratantram /
5.5.14.[39]	abhyātānāntaṃ kṛtvā 'mahyamāpaḥ' 'vaiśvānaro raśmibhiḥ' iti sūktābhyāmudapātraṃ sampātyābhimantryāplāvayati /
5.5.14.[40]	tata uttaratantram /
5.5.14.[41]	arthotthāpane vighnaśamanakāmaḥ /
5.5.14.[42]	'ambayo yanti' 'āpo hi ṣṭhāḥ' 'śaṃ no devīḥ' iti tribhiḥ sūktairudakaghaṭamabhimantryāvasiñcati /
5.5.14.[43]	'hiraṇyavarṇāḥ' iti sūktenāvasiñcati /
5.5.14.[44]	'yadadaḥ samprayatīḥ' iti sūktenodakaghaṭamabhimantrya puruṣamavasiñcati /
5.5.14.[45]	vidyādhanaviṣaye vighnaṃ na bhavati /
5.5.14.[46]	'punantu mā' iti sūktenodakamabhimantryāvasiñcati puruṣam /
5.5.14.[47]	'sasruṣīḥ' 'himavataḥ' iti sūktābhyāmudakamabhimantryāvasiñcati /
5.5.14.[48]	'vāyoḥ pūtaḥ' ityudakamabhimantryāvasiñcati /
5.5.14.[49]	'śaṃ ca no mayaśca naḥ' ityṛcodakamabhimantryāvasiñcati /
5.5.14.[50]	'anaḍudbhyastvaṃ prathamam' ityudakamabhimantryāvasiñcati /
5.5.14.[51]	'mahyamāpaḥ' 'vaiśvānaro raśmibhiḥ' iti sūktābhyāmudakamabhimantryāvasiñcati /
5.5.14.[52]	vighnaśamanakāmaḥ /
5.5.14.[53]	samāptānyabhivarṣaṇāvasecanāni karmāṇi //
5.5.15.[1]	'vaiśvānaro raśmibhiḥ' sūktena 'udehi vājin' iti viṃśatibhirṛgbhiścodyantamupatiṣṭhate /
5.5.15.[2]	arthakāmaḥ //
5.5.16.[1]	'vaiśvānaro raśmibhiḥ' iti sūktena 'udehi vājin' iti viṃśatibhirṛgbhiśca snānaṃ kṛtvopatiṣṭhate /
5.5.16.[2]	arthamutthāpanakāmaḥ /
5.5.16.[3]	ahatavastraparidhānaṃ kṛtvā 'vaiśvānaro raśmibhiḥ' iti sūktena 'udehi vājin' iti viṃśatibhirṛgbhiścopatiṣṭhate /
5.5.16.[4]	arthasiddhikāmaḥ //
5.5.17.[1]	'vaiśvānaro raśmibhiḥ' 'udehi vājin' iti viṃśatibhirṛgbhiśca vastramabhimantrya paridhāpayati /
5.5.17.[2]	artho mama sidhyatām evaṅkāmaḥ /
5.5.17.[3]	'vaiśvānaro raśmibhiḥ' 'udehi vājin' iti viṃśatirṛgbhiśca vastramabhimantrya dadāti /
5.5.17.[4]	vidrāvanādiviṣaye śamanakāmaḥ /
5.5.17.[5]	samāptāni vighnaśamanakarmāṇi //
5.5.17.[6]	atha govatsadveṣavirodhe sāmmanasyamucyate
5.5.18-19.[1]	'yathā māṃsam' iti sūktena vatsaṃ snānaṃ kārayitvā gomūtreṇāvasicya tato vatsaṃ triḥ paribhrāmayitvā tato'bhimantrya tataḥ pānārthaṃ muñcati //
5.5.20.[1]	'yathā māṃsam' iti sūktena goḥ śiraḥ karṇaṃ cābhimantrayate /
5.5.20.[2]	gavāṃ vatsena saha virodhe /
5.5.20.[3]	vatsagovirodhe sāmmanasyaṃ karma /
5.5.20.[4]	samāptaṃ govatsasya virodhe sāmmanasyam /
5.5.20.[5]	akaraṇe gauḥ pūrvā vinaśyati //
5.5.20.[6]	aśvavināśe prakāra ucyate /
5.5.20.[7]	athāśvaśāntividhiṃ vakṣyāmaḥ
5.5.21.[1]	abhyātānāntaṃ kṛtvā aśvān snāpayitvā agrekṛtya svāśvaṃ 'vātaraṃhā bhava' iti sūktenodapātraṃ sampātyābhimantrya //
5.5.22.[1]	tataḥ palāśapatre sarvauṣadhīḥ kṛtvottarasampātān auṣadhāv ānayati //
5.5.23-24.[1]	udapātreṇācāmayatyāplāvayati ca //
5.5.25-26.[1]	sarvauṣadhicūrṇairavakirati triḥ /
5.5.25-26.[2]	'ekayā ca daśabhiḥ' ityṛcā snātān mardhni parikirati /
5.5.25-26.[3]	abhyātānādyuttaratantram /
5.5.25-26.[4]	aśvaśāntiḥ /
5.5.25-26.[5]	aśvāḥ śāntāstejasvino nirupadravā vegavanta ārogyavanto bhavanti /
5.5.25-26.[6]	aśvaśāntiḥ samāptā //
5.5.25-26.[7]	pañcame'dhyāye pañcamī kaṇḍikā //
5.6.0.[1]	atha pravāsena dravyotthāpanamucyate
5.6.1.[1]	'bhadrādadhi' ityṛcājyaṃ juhoti /
5.6.1.[2]	ājyatantre /
5.6.1.[3]	'bhadrādadhi śreyaḥ' ityṛcā samidha ādadhāti śāntāḥ /
5.6.1.[4]	vighnaśamanakāmaḥ /
5.6.1.[5]	'bhadrādadhi śreyaḥ' ityṛcā puroḍāśaṃ juhoti /
5.6.1.[6]	tantravikalpaḥ /
5.6.1.[7]	'bhadrādadhi' ityṛcā payo juhoti /
5.6.1.[8]	tantre /
5.6.1.[9]	'bhadrādadhi śreyaḥ' ityṛcodaudanādi haviṣāmupadhānaṃ kuryāt /
5.6.1.[10]	sarvatra tantravikalpaḥ /
5.6.1.[11]	pravāse gatvā caurabhayamudakabhayaṃ gamane vighnaṃ na bhavati /
5.6.1.[12]	samāptaṃ pravāse gacchatāṃ vighnaśamanam //
5.6.2.[1]	'bhadrādadhi' ityṛcaṃ japati /
5.6.2.[2]	pathi gacchatāṃ vighnaṃ na bhavati /
5.6.2.[3]	iti vighnaśamanam //
5.6.3.[1]	'bhadrādadhi' ityṛcā yānaṃ sampātyābhimantryājyatantre grāme gatvā tata udakena samprokṣati vimocayati /
5.6.3.[2]	vighnaśamanakāmaḥ /
5.6.3.[3]	dravyotthāpanaṃ ca //
5.6.4.[1]	yadi yānena yāti tadā idaṃ karma /
5.6.4.[2]	ājyatantre sampātyābhimantryārohaṇaṃ kuryāt //
5.6.5.[1]	abhyātānāntaṃ kṛtvā 'bhadrādadhi' ityṛcā vaṇijadravyaṃ vastravalayāśvādi sarvadravyaṃ sampātyābhimantrya /
5.6.5.[2]	pratidravyaṃ mantrāvṛttiḥ /
5.6.5.[3]	aśvavastravalayādi /
5.6.5.[4]	tata uttaratantram /
5.6.5.[5]	vastrādidravyaṃ vikrayārthaṃ nayati /
5.6.5.[6]	yadā dravyaṃ gṛhṇāti tadedaṃ karma /
5.6.5.[7]	'bhadrādadhi' ityṛcābhimantrya gṛhṇāti /
5.6.5.[8]	samāptaṃ vaṇijalābhakarma /
5.6.5.[9]	pathi gṛhe'nyatra vā vaṇijavighāto na bhavati //
5.6.5.[10]	athābhyāgatapuruṣāṇāṃ sāmmanasyaṃ kriyate /
5.6.5.[11]	yadā viśiṣṭo gṛha āgacchati tadedaṃ maitrīkarma kriyate /
5.6.5.[12]	mitraṃ tveṣāṃ darśane āgatānāṃ yadā gṛha āgacchati tadedaṃ kuryāt //
5.6.6.[1]	ājyatantraṃ kṛtvā 'ubhā jigyathuḥ' ityṛcā hastyādi yānaṃ sampātyābhimantrya tata uttaratantram /
5.6.6.[2]	tasmin yāne yasya sāmmanasyaṃ kriyate /
5.6.6.[3]	sarve yānasyoparyupaviśanti /
5.6.6.[4]	sarve yānasyopari caṭanti //
5.6.7.[1]	tataḥ paścimadigbhāge gatvā punargṛha āgacchanti /
5.6.7.[2]	tata 'ubhā jigyathuḥ' ityṛcodanamabhimantrya prayacchati bhojanārtham /
5.6.7.[3]	manthaṃ vā /
5.6.7.[4]	sarvaiḥ saha bhuñjanti /
5.6.7.[5]	samāptaṃ sāmmanasyam /
5.6.7.[6]	ekasmin yuddhe kriyamāṇe sahāyagatasya karma /
5.6.7.[7]	anyasya ca sādhāraṇamityarthaḥ /
5.6.7.[8]	yo yuddhe sāhāyatvaṃ karoti tasyedaṃ karma /
5.6.7.[9]	prathamaṃ pādau prakṣālya tataḥ karma ceti /
5.6.7.[10]	kecit kṣatriyayoridaṃ karma manyante /
5.6.7.[11]	samāptaṃ sāmmanasyamarthotthāpanaṃ vighnaśamanaṃ yuddhādi //
5.6.7.[12]	atha gṛhe viruddhe sati sāmmanasyamucyate
5.6.8.[1]	kartāraṇye gatvā samidho gṛhītvā tūṣṇīṃ gṛha āgatya tataḥ 'ūrjaṃ bibhrat' iti sūktena tāḥ samidhaḥ sakṛtsarvāḥ sūktāntenādadhāti /
5.6.8.[2]	gṛhamānuṣāṇāṃ sāmmanasyaṃ bhavati /
5.6.8.[3]	kalahanivāraṇam /
5.6.8.[4]	kalaho na bhavatītyarthaḥ /
5.6.8.[5]	samāptaṃ gṛhasāmmanasyaṃ vighnaśamanaṃ ca //
5.6.8.[6]	mantrabrāhmaṇayordravyamicchati tasyedaṃ karma pratigrahādyucyate
5.6.9-11.[1]	abhyātānāntaṃ kṛtvā 'ṛcaṃ sāma' ityṛcājyaṃ juhoti /
5.6.9-11.[2]	'ṛcaṃ sāma yadaprākṣam' ityṛcājyaṃ juhoti /
5.6.9-11.[3]	'ṛcaṃ sāma' iti dvābhyāṃ tṛtīyāmāhutiṃ juhoti /
5.6.9-11.[4]	'anumataye svāhā' iti caturthīmāhutiṃ juhoti /
5.6.9-11.[5]	abhyātānādyuttaratantram /
5.6.9-11.[6]	vedapāṭhena śāstrapāṭhenārthotthāpanamicchannidaṃ karoti /
5.6.9-11.[7]	samāptaṃ vedena śāstreṇa arthotthāpane vighnaśamanam //
5.6.9-11.[8]	atha parimokṣasamāvartanavidhiṃ vakṣyāmaḥ
5.6.12-17.[1]	godānikaṃ tantramājyabhāgāntaṃ kṛtvā tataḥ śāntyudakaṃ kṛtvābhimantrayate /
5.6.12-17.[2]	'apo divyāḥ' iti catasṛbhiḥ /
5.6.12-17.[3]	tato'bhyātānādi paridhāpanāntaṃ kṛtvā kecit paridānānte tato'bhyātānaṃ hutvā tata 'idāvatsarāya' iti kalpajaiścaturbhirṛgbhirājyaṃ juhuyāt /
5.6.12-17.[4]	punaḥ 'idāvatsarāya' iti catasraḥ samidha ādadhīta /
5.6.12-17.[5]	iti vratavisarjanam /
5.6.12-17.[6]	vrataśrāvaṇam /
5.6.12-17.[7]	vrataṃ visarjati /
5.6.12-17.[8]	tato'bhyātānāni juhoti /
5.6.12-17.[9]	tata 'ṛcaṃ sāma' iti prathamayarcājyāhutiṃ hutvā 'ṛcaṃ sāma yadaprākṣam' iti dvitīyām /
5.6.12-17.[10]	yuktābhyāṃ tṛtīyāmānumatīṃ caturthīm //
5.6.18.[1]	tato'bhyātānāni juhoti /
5.6.18.[2]	'doṣo gāya' iti sūktena bhaktaṃ sampātyābhimantryāśnāti /
5.6.18.[3]	abhyātānādyuttaratantram /
5.6.18.[4]	iti parimokṣaṃ samāptam /
5.6.18.[5]	vedavrataṃ kalpavrataṃ mṛgāravrataṃ viṣāsahivrataṃ yamavrataṃ śirovratam aṅgirovratam ityevamādiṣvabhyātānāntaṃ kṛtvā 'idāvatsarāya' iti vratavisarjanaṃ vrataśrāvaṇaṃ ca karoti /
5.6.18.[6]	tantravikalpo hastahomatvāt /
5.6.18.[7]	yatra kvacid vrataṃ vaidikaṃ laukikaṃ ca tatra sarvatra vratādānaṃ vratavisarjanaṃ ca bhavati vidhānena /
5.6.18.[8]	śirovratādīni nityāni /
5.6.18.[9]	kṛcchracāndrāyaṇādīni smṛtivihitāni /
5.6.18.[10]	kṛcchracāndrāyaṇādīni kāmyāni smṛtipurāṇaśāstravedavihitāni ca /
5.6.18.[11]	tasmāt sarvāṇi vrataśabdavācyāni /
5.6.18.[12]	tāni sarvāṇyeva vidhānena kartavyāni /
5.6.18.[13]	yatra vapanaṃ tatra sarvatra godānikaṃ kuryāt /
5.6.18.[14]	parimokṣādanantaraṃ trirātraṃ snātavrataṃ caret /
5.6.18.[15]	astamite 'apo divyāḥ' iti tisṛbhiḥ samidha ādadhāti /
5.6.18.[16]	tṛtīyāvarjam /
5.6.18.[17]	anye ekarātraṃ samidādhānaṃ kurvanti /
5.6.18.[18]	iti parimokṣaḥ samāptaḥ //
5.6.18.[19]	atha pāpalakṣaṇastrī tasyāḥ śāntirucyate
5.6.19.[1]	'nirlakṣmyam' iti sūktena sā strī mukhaṃ pratyṛcaṃ prakṣālayati /
5.6.19.[2]	tasyā mukhe hastayormaśakaśigruvārakāvasthānatilakaṃ hrasvakeśādipāpalakṣaṇaṃ sāmudrike strīlakṣaṇaṃ vyākhyātam /
5.6.19.[3]	'nirlakṣmyam' iti sūktenodakaghaṭamabhimantrya strīṃ pāpalakṣaṇāmabhiṣiñcati dakṣiṇāt keśādārabhya yāvaduttaraṃ pārśvam /
5.6.19.[4]	tataḥ pāpalakṣaṇaṃ vinaśyati //
5.6.20-21.[1]	abhyātānāntaṃ kṛtvā 'nirlakṣmyam' iti sūktena pālāśaparṇena kukusāñjuhoti /
5.6.20-21.[2]	homaśeṣān kukusān savyāyāṃ pādapārṣṇyāṃ nidadhāti /
5.6.20-21.[3]	tata uttaratantram /
5.6.20-21.[4]	'nirlakṣmyam' iti sūktena phalīkaraṇāñjuhoti /
5.6.20-21.[5]	hastahomatvāt tantravikalpaḥ /
5.6.20-21.[6]	'nirlakṣmyam' iti sūktena vrīhituṣān juhoti /
5.6.20-21.[7]	homaśeṣān vrīhituṣān savyāyāṃ pādapārṣṇyāṃ nidadhāti /
5.6.20-21.[8]	'nirlakṣmyam' iti sūktena busaṃ juhoti /
5.6.20-21.[9]	savyāyāṃ pādapārṣṇyāṃ nidadhāti /
5.6.20-21.[10]	'nirlakṣmyam' iti sūktena kāṣṭhāvatakṣaṇāni juhoti /
5.6.20-21.[11]	savyāyāṃ pādapārṣṇyāṃ nidadhāti /
5.6.20-21.[12]	anena pāpalakṣaṇaṃ na bhavati /
5.6.20-21.[13]	iti pāpalakṣaṇadoṣaśamanaśāntiḥ samāptā //
5.6.20-21.[14]	atha pāpadarśane śāntirucyate
5.6.22.[1]	'āre'sau' iti 'apa naḥ śośucadagham' iti sūktābhyāmanvīkṣaṃ dṛṣṭvā japet /
5.6.22.[2]	darśanadoṣo na bhavati /
5.6.22.[3]	eko vā yadi vā trīṇi pañca sapta navastathā /
5.6.22.[4]	puruṣasya bhāgyakāle hariṇā yānti pradakṣiṇāḥ //
5.6.22.[5]	apradakṣiṇeṣu hariṇeṣvayaṃ japaḥ /
5.6.22.[6]	pakṣiṣu ca /
5.6.22.[7]	grāme'pi bahirvāpaśakune dṛṣṭa idaṃ karoti /
5.6.22.[8]	śvānarudite kākarudite śivārudite cāyam /
5.6.22.[9]	kākamaithune puruṣasya maithune śyenamaithunadarśane nagnāstrīdarśane nagnapuruṣasya napuṃsakasya darśane puṃścalīcandramaṇḍalaśyāmasya ca /
5.6.22.[10]	kṛttikārohiṇī paṭhitā apaśakunāḥ /
5.6.22.[11]	yatra kvacidapaśakunāḥ paṭhitāstatra sarvatrāyaṃ japaḥ /
5.6.22.[12]	śrutau smṛtau vā paṭhitā adṛṣṭavyāsteṣāṃ sarveṣāṃ darśane'dbhutānāṃ darśaneṣvayaṃ japaḥ kartavyaḥ /
5.6.22.[13]	loke yadviruddham /
5.6.22.[14]	anvīkṣaṃ prasiddhamadṛṣṭavyāsteṣāmayaṃ japaḥ /
5.6.22.[15]	apaśakunajapaḥ samāptaḥ //
5.6.22.[16]	atha puruṣo strī vā kāryakaraṇe vighnaśamane ca karmocyate
5.6.23.[1]	abhyātānāntaṃ kṛtvā 'dīrghāyutvāya' iti sūktena jaṅgiḍamaṇiṃ śaṇasūtreṇa baddhvā sampātyābhimantrya badhnāti /
5.6.23.[2]	tata uttaratantram /
5.6.23.[3]	kṛtyādūṣaṇārthaḥ /
5.6.23.[4]	āpyāyayati /
5.6.23.[5]	vighnaśamane rakṣākaraṇaḥ /
5.6.23.[6]	vighnaḥ viskandheyaḥ /
5.6.23.[7]	samāptaṃ vighnaśamanam //
5.6.23.[8]	pañcame'dhyāye ṣaṣṭhī kaṇḍikā //42 //
5.7.0.[1]	punarvighnaśamanamucyate
5.7.1.[1]	abhyātānāntaṃ kṛtvā 'karśaphasya' iti sūktena piśaṅgavarṇasūtre'ralumaṇiṃ sampātyābhimantrya badhnāti /
5.7.1.[2]	abhyātānādyuttaratantram /
5.7.1.[3]	viskandhavighnaśamano maṇiḥ /
5.7.1.[4]	spardhāvināśo bhavatītyarthaḥ /
5.7.1.[5]	spardhamānasya spardhā vinaśyatītyarthaḥ /
5.7.1.[6]	samāptā vighnaśamane maṇiśāntiḥ /
5.7.1.[7]	abhyātānāntaṃ kṛtvā 'karśaphasya' iti sūktena veṇudaṇḍādīn sampātya tataḥ sūktena vimṛjya dhārayati /
5.7.1.[8]	tata uttaratantram /
5.7.1.[9]	citradaṇḍe dhvajadaṇḍe cihnadaṇḍe vedayaṣṭau lakuṭādidaṇḍaṃ sarvaṃ sampātya yo dhārayati tasya sarpaśṛṅgidaṃṣṭrādi vighnaṃ na bhavati /
5.7.1.[10]	ajñāte jñāte tejavṛddhiśca bhavati /
5.7.1.[11]	abhyātānāntaṃ kṛtvā 'karśaphasya' iti sūktenāyudhaṃ sampātya vimṛjya dhārayati /
5.7.1.[12]	tata uttaratantram /
5.7.1.[13]	sarvaśastrasampātite māyādikaṃ māyājālayuddhe nivāraṇam /
5.7.1.[14]	saṅgrāma indrajālanivāraṇam /
5.7.1.[15]	yuddhe vighnaṃ na bhavati /
5.7.1.[16]	śatruhaṭhaṃ nivārayati /
5.7.1.[17]	śatravo gacchanti /
5.7.1.[18]	spardhamānaśatruṃ jayati /
5.7.1.[19]	haṭhaṃ vināśayati //
5.7.2.[1]	'karśaphasya' iti sūktena phalīkaraṇānagnau prakṣipya vighnagṛhītaṃ puruṣaṃ dhūpayati /
5.7.2.[2]	vighnaśamanaṃ bhavati /
5.7.2.[3]	yasyārambhā na sidhyanti tasyedaṃ karma bhavati /
5.7.2.[4]	iti vighnaśamanaṃ samāptam //
5.7.2.[5]	atha bhūmiśuddhiḥ /
5.7.2.[6]	gṛhaṃ kariṣyamāṇa idaṃ karoti
5.7.3.[1]	'ati dhanvāni' iti dvābhyāmudapātramabhimantrya tatra ninayati bhūmau yatra gṛhaṃ kariṣyati /
5.7.3.[2]	tatra vighnaśamanaṃ bhavati /
5.7.3.[3]	śyenadevatāyai pākayajñavidhānenājyabhāgāntaṃ kṛtvā 'ati dhanvāni' iti dvābhyāmṛgbhyāṃ caruṃ juhoti /
5.7.3.[4]	pārvaṇādyuttaratantram /
5.7.3.[5]	bhūmisthāne yatra gṛhaṃ kariṣyati tatra śyenayāgaṃ kṛtvā gṛhaṃ kuryāt /
5.7.3.[6]	athavā nave gṛhe śyenayāgaḥ kartavyaḥ /
5.7.3.[7]	vikalpa iti bhāṣyakāraḥ /
5.7.3.[8]	prathamato vā śyenayāgo nave gṛhe //
5.7.3.[9]	atha gṛhapraveśa ucyate /
5.7.3.[10]	vāstusaṃskāra ucyate
5.7.4-5.[1]	'ihaiva dhruvām' ityādi gaṇena bhūmiṃ halena karṣati /
5.7.4-5.[2]	tato dakṣiṇataḥ sambhāramāharatyagneḥ /
5.7.4-5.[3]	tataḥ śāntyudakaṃ karoti /
5.7.4-5.[4]	mātalīvarjaṃ kṛtvā vāstoṣpatyādīni caturgaṇī mahāśāntiḥ /
5.7.4-5.[5]	śāntyudaka āvapate /
5.7.4-5.[6]	tato mātalīṃ kṛtvā tataḥ śāntyudakaṃ samāpyate /
5.7.4-5.[7]	tena bhūmiṃ prokṣayet /
5.7.4-5.[8]	tataḥ //
5.7.6.[1]	nikṣipati //
5.7.7.[1]	śāntyudakaṃ śaṣpaśarkarānanyeṣu sthūṇāgarteṣu pārśvasthiteṣu prakṣipati //
5.7.8.[1]	'ihaiva dhruvām' iti sūktena mīyamānāṃ śālāmanumantrayate /
5.7.8.[2]	yadā sthūṇocchrīyate tadā 'ihaiva dhruvām' iti sūktenānumantrayate //
5.7.9.[1]	sthūṇāvaṃśaṃ ghṛtenābhyajya tūṣṇīm /
5.7.9.[2]	tataḥ 'ṛtena sthūṇām' ityṛcā vaṃśān ropayati //
5.7.10.[1]	tataḥ puṇyāhavācanaṃ kṛtvā 'pūrṇaṃ nārī' ityṛcodakumbhasahitāṃ patnīmabhimantrya bāhyato gṛhaṃ praveśayanti /
5.7.10.[2]	yajamānapuruṣo'gniṃ gṛhītvā /
5.7.10.[3]	anye praviśanti //
5.7.11.[1]	'ihaiva dhruvām' iti dvābhyāmṛgbhyāṃ dṛḍhāṃ kārayati śālābhūmim //
5.7.12.[1]	'āpo hi ṣṭhā' 'śaṃ no devīḥ' iti dvābhyāmudakumbhamabhimantrya tena gṛhabhūmimāplāvayati //
5.7.13.[1]	tataḥ pākayajñavidhānena 'vāstoṣpataye juṣṭaṃ nirvapāmi' iti nirvāpaḥ /
5.7.13.[2]	'vāstoṣpataye tvā juṣṭaṃ prokṣāmi' iti prokṣaṇam /
5.7.13.[3]	'vāstoṣpatiṃ gacchatu haviḥ svāhā' iti barhirhome /
5.7.13.[4]	vāstoṣpatidevatākaṃ kṣīraudanaṃ cājyabhāgāntaṃ kṛtvā 'vāstoṣpate prati jānīhi' iti dvābhyāṃ caruṃ juhoti /
5.7.13.[5]	tataḥ pārvaṇādyuttaratantram /
5.7.13.[6]	kecidasmin tantre'bhyātānāntaṃ hutvā /
5.7.13.[7]	'yajūṃṣi yajñe' iti dvādaśarcena sūktena navaśālāyāṃ sarpirmadhumiśraṃ juhvati sakṛdekāmāhutim /
5.7.13.[8]	'doṣo gāyaḥ' iti dvitīyāmāhutiṃ juhoti /
5.7.13.[9]	yuktābhyāṃ tṛtīyāmāhutiṃ juhoti /
5.7.13.[10]	ānumatīṃ caturthīm /
5.7.13.[11]	kalaśodakapānīyamācāryo gṛhītvā śālāmaṅgulibhyāṃ samprokṣya yajamānapatnīsahiteṣu gṛheṣu madhya āsāda upaviśya kalaśodakaṃ bhūmau ninayati tūṣṇīm /
5.7.13.[12]	ācāryādyā ādau vāṅmaunaṃ kurvanti /
5.7.13.[13]	'ihaiva sta' ityṛcā vāgvisargaḥ /
5.7.13.[14]	abhyātānādyuttaratantram //
5.7.14.[1]	miṣṭānnānītyarthaḥ //
5.7.15.[1]	vṛddhā striyo gītamaṅgalyādi kurvanti /
5.7.15.[2]	brāhmaṇāḥ puṇyāhāni paṭhanti /
5.7.15.[3]	śrāddhaṃ ca kecit paścāt kurvanti kecit pūrvaṃ kurvanti /
5.7.15.[4]	sarvatra bhūmiśuddhividhānam /
5.7.15.[5]	gṛhakaraṇavidhānaṃ ca /
5.7.15.[6]	yatra yatra gṛhaṃ maṇḍapaṃ vā kuṭī vā citraśālā vā maṭhasthānaṃ vā prākārāṭṭālakaṃ vā devagṛhaṃ vā'nyadvā tṛṇamayaṃ vā kāṣṭhamayaṃ veṣṭikāmayaṃ vā pāṣāṇamayaṃ vā gṛhādikaṃ karoti /
5.7.15.[7]	tatrānena vidhānena vāstuyāgaḥ kartavyaḥ /
5.7.15.[8]	samāptaṃ gṛhapraveśakarma /
5.7.15.[9]	anena vidhinā śālā kṛtā śāntā /
5.7.15.[10]	gṛhiṇo nirupadravāḥ sukhinaḥ putravanto godhanadhānyapuṣṭāḥ /
5.7.15.[11]	bhogyā ca śālā bhavati /
5.7.15.[12]	evaṃ vāstusukhaṃ bhavati //
5.7.15.[13]	atha kravyādopahatagṛhe kṣetre vānyatra goṣṭhe vā yatra kvacit tatra śāntirucyate
5.7.16.[1]	abhyātānāntaṃ kṛtvā 'ye agnayo apsvantaḥ' iti saptarcena pālāśavṛkṣamaṇiṃ sampātyābhimantrya badhnāti /
5.7.16.[2]	abhyātānādyuttaratantram //
5.7.17.[1]	'ye agnayaḥ' iti saptarcenājyaṃ juhoti /
5.7.17.[2]	ājyatantre //
5.7.18.[1]	'ye agnayaḥ' iti saptarcena pālāśasamidha ādadhāti /
5.7.18.[2]	tantravikalpaḥ /
5.7.18.[3]	kravyāde praviṣṭe gṛhe kumārā mriyante vatsā vā kiśorā vā anyā vopahatiḥ kulakalaho hānirdhananāśo yatra bhavati tadgṛhaṃ grāmaṃ nagaraṃ vā kravyādopahataṃ jānīyāt //
5.7.19.[1]	'ye agnayaḥ' iti saptarcena sūktena pālāśyudañcanenodakaṃ juhoti agnau /
5.7.19.[2]	tantravikalpaḥ /
5.7.19.[3]	'ye agnayaḥ' iti saptarcenodadhānyāstadudakaṃ codakapātryāṃ pālāśyāṃ yavān prakṣipya tataḥ pratyṛcaṃ juhotyagnau /
5.7.19.[4]	hastahome tantravikalpaḥ /
5.7.19.[5]	kule kalahakumāravatsamaraṇagomaraṇādi dhanadhānyavināśādi cintitodvegādi kravyādacihnāni /
5.7.19.[6]	kravyādopahataśāntiḥ samāptā //
5.7.19.[7]	atha kravyācchamanavidhānamucyate
5.7.20.[1]	'ye agnayaḥ' iti daśarcena sūktena saktūdakaṃ kāmpīlasamiddvayena manthamāloḍya tataḥ pālāśyā darvyā juhoti pratyṛcam /
5.7.20.[2]	tantravikalpaḥ darvihomatvāt /
5.7.20.[3]	samāptaṃ kravyācchamanam /
5.7.20.[4]	laukike vāgnau gṛha āvasathye vā śāntikapauṣṭikārthe manthane vā yatra vā kravyādopahatirdṛśyate tatra sarvatra kuryāditi //
5.7.20.[5]	atha vaśāśamanavidhānamucyate
5.7.21.[1]	'ye agnayaḥ' iti daśarcena sūktena vaśām abhimantrya tato brāhmaṇāya dadāti /
5.7.21.[2]	yasya gṛhe vaśā bhavati jāyate tad gṛhaṃ daivahataṃ jānīyāt /
5.7.21.[3]	iti vaśāvidhānena śamanaṃ samāptam //
5.7.21.[4]	pañcame'dhyāye saptamī kaṇḍikā //
5.8.0.[1]	atha vaśāśamanavidhānam ucyate
5.8.1-3.[1]	pākatantramājyabhāgāntaṃ kṛtvā purastādagneḥ pratīcīṃ gāṃ dhārayitvā paścādagneḥ prāṅmukha upaviśya kartā śāntyudakaṃ karoti /
5.8.1-3.[2]	vaśāyā anvārabdhāyai //
5.8.4.[1]	kāṣṭhena tṛṇena vā 'ya ātmadā' iti sūktaṃ śāntyudake'nuyojayet //
5.8.5.[1]	mātalyantena śāntyudakenācāmayati ca samprokṣati ca vaśām //
5.8.6.[1]	kartordhvasthitaḥ /
5.8.6.[2]	vāstoṣpatyādicaturgaṇīmahāśāntimuccairabhinigadati /
5.8.6.[3]	vaśāmabhimukhasthitaḥ kartā //
5.8.7.[1]	'ya īśe paśupatiḥ' iti sūktenājyaṃ hutvā tato vaśāyā śirasi anakti kakude skandhe jaghanadeśe //
5.8.8.[1]	churikāyāṃ paścādanakti //
5.8.9-11.[1]	dakṣiṇe pārśve darbhābhyāṃ dvābhyāmadhikṣipati 'prajāpataye tvādhikṣipāmi' ityanena mantreṇa /
5.8.9-11.[2]	'niḥsālām' iti sūktenolmukena triḥ pradakṣiṇaṃ paribhrāmayitvā paśuṃ madhye kṛtvātmānaṃ hi //
5.8.12.[1]	dvābhyāṃ darbhābhyāṃ vaśāmanvālabhya //
5.8.13-14.[1]	paścāduttarato'gnervaśāṃ nītvā tata ekaṃ darbhaṃ 'samasyai' iti mantreṇa bhūmau kṛtvā tata upari vaśāṃ pātayati pratyakśīrṣīmudakpādīṃ nividhyati //
5.8.15.[1]	tataḥ samidādhvaryurvaśāmukhaṃ nirodhayati nirucchvāsaṃ karoti mārayati 'prajānantaḥ' ityṛcā //
5.8.16.[1]	dakṣiṇatastiṣṭhan 'rakṣohaṇam' anuvākaṃ japati //
5.8.17.[1]	'yadvaśā māyum' ityṛcā kalpajayājyaṃ juhoti sañjñaptāyām /
5.8.17.[2]	tataḥ patnyudapātraṃ gṛhītvā paśusamīpaṃ gacchati //
5.8.18.[1]	tataḥ paśormukhādīni gātrāṇi prakṣālayati //
5.8.19-27.[1]	'mukhaṃ śundhasva devayajyāyai' iti mantraṃ kartā brūyāt /
5.8.19-27.[2]	'prāṇān śundhasva devayajyāyai' iti prāṇān /
5.8.19-27.[3]	'nāsike śundhasva' iti nāsike /
5.8.19-27.[4]	'cakṣuṣī śundhasva' iti cakṣuṣī /
5.8.19-27.[5]	'śrotraṃ śundhasva' iti śrotram /
5.8.19-27.[6]	'karṇau śundhasva' iti karṇau /
5.8.19-27.[7]	'yatte krūraṃ yadāsthitam' iti samantaṃ rajjudhānam /
5.8.19-27.[8]	'caritrāṇi' iti mantreṇa pādān samāharati /
5.8.19-27.[9]	'nābhiṃ śundhasva devayajyāyai' iti nābhim /
5.8.19-27.[10]	'meḍhraṃ śundhasva' iti meḍhram /
5.8.19-27.[11]	'pāyuṃ śundhasva' iti pāyum pratimantraṃ gātraprakṣālanam //
5.8.28.[1]	śeṣam udakaṃ pārśvadeśe nikṣipya 'yatte krūraṃ yadāsthitaṃ tacchundhasva' iti mantreṇa tato patnī yathārthaṃ vrajati //
5.8.29.[1]	tato vapāśrapaṇyāvājyaṃ sruvaṃ svadhitiṃ darbhamādāya paśusthāne gacchati /
5.8.29.[2]	parivartmānulomaṃ tato nābhideśe darbhamāstṛṇāti //
5.8.30.[1]	'oṣadhe trāyasvainam' iti churikāṃ prayacchati //
5.8.31.[1]	'idam ahaṃ mahumadasya bhūtikarṇaputrasya' ityanena mantreṇa darbhasahitaṃ nābhideśaṃ chinatti //
5.8.32-33.[1]	'idamaham' iti mantreṇāvaradarbhakhaṇḍaṃ lohitaliptamāsyasthāne'pahanti /
5.8.32-33.[2]	nikhanatītyarthaḥ //
5.8.34-36.[1]	'vapayā dyāvāpṛthivī' ityanena vapāśrapaṇyau vapayā pracchādya svadhitinā prakṛtyotkṛtya tataśchedanasthānaṃ ghṛtenābhighārya /
5.8.34-36.[2]	śāntavṛkṣamayāvekaikaśṛṅgā dvitīyā dviśṛṅgā //
5.8.37.[1]	'vāyave stokānām' iti darbhāgraṃ prāsyati kṣipati //
5.8.38.[1]	'pratyuṣṭaṃ rakṣaḥ' ityanena mantreṇāgneḥ paścādbhāge nidadhāti //
5.8.39-40.[1]	'devastvā' iti mantreṇa śrapayati /
5.8.39-40.[2]	suśṛtāṃ karoti tataḥ //
5.8.39-40.[3]	pañcame'dhyāye'ṣṭamī kaṇḍikā //
5.9.1.[1]	yady aṣṭāpadī syād garbhañjalau sahiraṇyaṃ sayavaṃ vā 'ya ātmadā' iti sūktena khadāyāṃ tryaratnāv agnau sakṛjjuhoti //
5.9.2-5.[1]	avadānāni paśorekādaśa gṛhṇāti /
5.9.2-5.[2]	hṛdayam /
5.9.2-5.[3]	jihvā /
5.9.2-5.[4]	kroḍam /
5.9.2-5.[5]	vāmabāhuḥ /
5.9.2-5.[6]	pārśve dve /
5.9.2-5.[7]	yakṛt kāleyamityucyate /
5.9.2-5.[8]	pṛṣṭakau dvau /
5.9.2-5.[9]	gudaśca /
5.9.2-5.[10]	paścimadakṣiṇabāhuśca /
5.9.2-5.[11]	ekādaśa gṛhītvā /
5.9.2-5.[12]	tataḥ sviṣṭakṛdavadānāni gṛhṇāti /
5.9.2-5.[13]	tāni trīṇi /
5.9.2-5.[14]	dakṣiṇo bāhuḥ /
5.9.2-5.[15]	vāmajaṅghā ca /
5.9.2-5.[16]	antravibhāgam /
5.9.2-5.[17]	etāni trīṇi gṛhītvā /
5.9.2-5.[18]	carumadhye māṃsāni nidadhāti /
5.9.2-5.[19]	'pari tvāgne' ityādi karoti //
5.9.6-7.[1]	tato yaddaivatyaḥ paśustaddaivatyaścaruḥ śrapayitavyaḥ //
5.9.8.[1]	tato vapāyāścatvāri khaṇḍāni karoti /
5.9.8.[2]	'samiddho adya' iti sūktenaikaṃ khaṇḍaṃ juhoti /
5.9.8.[3]	'ūrdhvā asya' iti sūktena dvitīyaṃ khaṇḍaṃ juhoti //
5.9.9.[1]	'samiddho adya' 'ūrdhvā asya' iti sūktābhyāṃ tṛtīyaṃ khaṇḍaṃ juhoti //
5.9.10.[1]	'anumataye svāhā' iti caturthaṃ khaṇḍaṃ juhoti //
5.9.11.[1]	tato 'jātavedo vapayā gaccha devān' iti mantreṇājyaṃ juhoti //
5.9.12-13.[1]	'ūrdhvaṃ nabhasaṃ mārutaṃ gacchatam' ityanena mantreṇa vapāśrapaṇyau dve saha juhoti /
5.9.12-13.[2]	prācīmekaśṛṅgāṃ pratīcīṃ dviśṛṅgāṃ kṛtvā //
5.9.14-15.[1]	tato'vadānāni juhoti 'ya ātmadā' iti sūktena /
5.9.14-15.[2]	pratyṛcaṃ juhoti /
5.9.14-15.[3]	punaḥ 'ya ātmadā' iti sūktena caruṃ juhoti //
5.9.16.[1]	'samrāḍasyadhi' iti mantreṇājyaṃ juhoti /
5.9.16.[2]	'sarvavīrāya svāhā sarvapuruṣāya svāhā sarvagaṇāya svāhā sarvakāmāya svāhā' catasra āhutīrjuhoti /
5.9.16.[3]	'anvadya no'numatiḥ /
5.9.16.[4]	pūṣā sarasvatī mahī yatkaromi tadṛdhyatāmanumataye svāhā' juhoti /
5.9.16.[5]	pārvaṇādi prajāpatiṃ ca hutvā tataḥ sakṛnmāṃsaṃ caruṃ cāvadya sviṣṭakṛtaṃ yajati /
5.9.16.[6]	'svāheṣṭebhyaḥ' ityādyuttaratantram /
5.9.16.[7]	samāptaṃ vaśāśamanavidhānam /
5.9.16.[8]	daivahataṃ tasya gṛhaṃ yasya gṛhe vaśā jāyate /
5.9.16.[9]	tasya dhanādināśo bhavati /
5.9.16.[10]	tasmācchāntiḥ kartavyeti /
5.9.16.[11]	vaśāyā dve pratipattī /
5.9.16.[12]	abhimantrya vā dadāti śamanaṃ vā vidhānena kuryāt /
5.9.16.[13]	etena vidhānena paśavo vyākhyātāḥ /
5.9.16.[14]	nitye naimittike kāmye paśavo vyākhyātāḥ /
5.9.16.[15]	'dvādaśarātre'gniṃ paśunā yajeta' iti nityam /
5.9.16.[16]	naimittikākāmyāśca dhūmaketuḥ pañca paśavastāyante /
5.9.16.[17]	dhātāraṃ ca paśunā ca purohitapariśiṣṭeṣu paṭhyate /
5.9.16.[18]	ityevamādayo naimittikāḥ /
5.9.16.[19]	paiṭhīnasinā kāmyāḥ paṭhitāḥ /
5.9.16.[20]	'chāgena svahutena trayodaśamāsān' ityādi puṣṭikarmaṇāmupadhānamadhye paśuḥ paṭhitaḥ /
5.9.16.[21]	tasmāt mantroktā devatāḥ /
5.9.16.[22]	kāmyāḥ paśavaḥ /
5.9.16.[23]	tathā vaitānasūtre aindrāgnaḥ paśurāyuḥprajāpaśukāmasyetyādayaḥ kāmyāḥ paśavaḥ /
5.9.16.[24]	teṣāṃ vidhirucyate /
5.9.16.[25]	pākayajñamājyabhāgāntaṃ kṛtvā śāntyudakābhivādanaparyantaṃ kṛtvā 'ya īśe paśupatiḥ paśūnām' ityādi bhavati /
5.9.16.[26]	samānaṃ nitye paśau /
5.9.16.[27]	'samiddho adya' iti 'ūrdhvā asya' iti vapāhomaḥ /
5.9.16.[28]	naimittike ca /
5.9.16.[29]	tathā dvayoḥ pradhānakarma homaḥ /
5.9.16.[30]	pradhānasūktenaiva kāmyeṣu tathaiva ca /
5.9.16.[31]	atha pitryeṣu kāmyeṣu viśeṣaḥ tatra 'vaha vapām' ityṛcā trirāvṛttiḥ /
5.9.16.[32]	vapāṃ trirjuhoti /
5.9.16.[33]	tathā avadānāni /
5.9.16.[34]	tathā caruṃ 'vaha vapām' iti trirjuhoti /
5.9.16.[35]	śeṣaṃ samānam //
5.9.16.[36]	atha duṣṭe pratigrahe saumye vā kṛte yājane vā dakṣiṇāpratigrahaṇe yena karmaṇā pāpaṃ vinaśyati taducyate
5.9.17-19.[1]	'ka idam' iti dvābhyāmṛgbhyāṃ pratigrahamabhimantrya gṛhṇāti /
5.9.17-19.[2]	pratigrahadoṣo na bhavati /
5.9.17-19.[3]	'yadannam' iti tṛcena 'bhūmiṣṭvā' ityṛcā bhūmipratigrahe viśeṣaḥ /
5.9.17-19.[4]	'kāmastadagre' iti sūktena pratigrahamabhimantrya gṛhṇāti /
5.9.17-19.[5]	'yadannam' iti tṛcena sūktena pratigrahamabhimantrya gṛhṇāti /
5.9.17-19.[6]	'punarmaitvindriyam' ityṛcā pratigrahamabhimantrya gṛhṇāti /
5.9.17-19.[7]	samāptaṃ pratigrahadoṣanāśanakarma /
5.9.17-19.[8]	sarvāṇi karmāṇi kṛtvā 'punarmaitvindriyam' ityṛcā karma samāpya tata ātmānamanumantrayate /
5.9.17-19.[9]	sarvakarmasu bhavatītyātmaśāntiḥ /
5.9.17-19.[10]	sandhyāvandana ājyatantre pākatantre'smin karmaṇi nityanaimittikakāmyeṣu 'punarmaitvindriyam' ityṛcātmahṛdayamanumantrayate //
5.9.17-19.[11]	pañcame'dhyāye navamī kaṇḍikā //
5.10.0.[1]	atha akṛte pāpe loke pāpavacanam utpadyate tatra śāntir ucyate
5.10.1.[1]	'utāmṛtāsuḥ' ityṛcābhyākhyātamagre kṛtvā gṛhe praviśya tūṣṇīṃ tataḥ saktumanthamabhimantryābhyākhyātāya dadāti /
5.10.1.[2]	pāpaṃ vinaśyati /
5.10.1.[3]	prathamamagre kṛtvābhyākhyātaṃ gṛhe praveśya kartā paścāt praviśati /
5.10.1.[4]	'śivāste santvoṣadhayaḥ' ityṛcā saktumanthamabhimantrya tato'bhyākhātāya dadāti /
5.10.1.[5]	loke nindā bhavati /
5.10.1.[6]	'utāmṛtāsuḥ' ityṛcā bhaktamabhimantrya dadāti /
5.10.1.[7]	'śivāste santvoṣadhayaḥ' ityṛcā bhaktamabhimantrya dadāti /
5.10.1.[8]	loke nindā vinaśyati //
5.10.2.[1]	abhyātānāntaṃ kṛtvā 'utāmṛtāsuḥ' ityṛcā drughaṇamaṇiṃ sampātyābhimantrya badhnāti /
5.10.2.[2]	tata uttaratantram /
5.10.2.[3]	abhiśasta idaṃ karma /
5.10.2.[4]	ājyatantraṃ kṛtvā 'śivāste santvoṣadhayaḥ' ityṛcā drughaṇamaṇiṃ sampātyābhimantrya badhnāti /
5.10.2.[5]	abhiśaste /
5.10.2.[6]	tata uttaratantram //
5.10.3.[1]	tantraṃ kṛtvā 'utāmṛtāsuḥ' ityṛcā pālāśamaṇiṃ drughaṇasadṛśaṃ kṛtvā tataḥ sampātyābhimantrya badhnāti /
5.10.3.[2]	abhiśaste /
5.10.3.[3]	uttaratantram /
5.10.3.[4]	tantraṃ kṛtvā 'śivāste' ityṛcā pālāśakāṣṭhamaṇiṃ drughaṇapratirūpaṃ kṛtvā sampātyābhimantrya badhnāti /
5.10.3.[5]	abhiśaste /
5.10.3.[6]	tata uttaratantram /
5.10.3.[7]	abhyātānāntaṃ kṛtvā 'utāmṛtāsuḥ' ityṛcā lohamaṇiṃ drughaṇasadṛśaṃ kṛtvā sampātyābhimantryābhiśaste badhnāti /
5.10.3.[8]	abhyātānādyuttaratantram /
5.10.3.[9]	tantraṃ kṛtvā 'śivāste' ityṛcā kṛṣṇalohamaṇiṃ drughaṇasadṛśaṃ kṛtvā sampātyābhimantrya badhnāti /
5.10.3.[10]	tata uttaratantram /
5.10.3.[11]	pāpaśravaṇe pāpavināśo bhavati /
5.10.3.[12]	tantraṃ kṛtvā 'utāmṛtāsuḥ' ityṛcā tāmramaṇiṃ drughaṇasadṛśaṃ kṛtvā sampātyābhimantrya badhnāti /
5.10.3.[13]	tata uttaratantram /
5.10.3.[14]	tantraṃ kṛtvā 'śivāste' ityṛcā tāmramayadrughaṇapratirūpaṃ maṇiṃ kṛtvā sampātyābhimantrya badhnāti /
5.10.3.[15]	tata uttaratantram /
5.10.3.[16]	abhyātānāntaṃ kṛtvā 'utāmṛtāsuḥ' ityṛcā hiraṇyamaṇiṃ drughaṇapratirūpaṃ kṛtvā sampātyābhimantrya badhnāti /
5.10.3.[17]	tata uttaratantram /
5.10.3.[18]	abhyātānāntaṃ kṛtvā 'śivāste' ityṛcā hiraṇyamayamaṇiṃ kṛtvā drughaṇapratirūpaṃ sampātyābhimantrya badhnāti /
5.10.3.[19]	tata uttaratantram /
5.10.3.[20]	akṛte pāpe nindā yasya bhavati tasyedaṃ karma /
5.10.3.[21]	kṛte vā prāyaścittam /
5.10.3.[22]	yadi pāpaśravaṇaṃ bhavati tadedaṃ karma /
5.10.3.[23]	samāptaṃ loke nindāvighātakarma /
5.10.3.[24]	sarvatra kauśike karmaṇāṃ vikalpaḥ /
5.10.3.[25]	ekasmin viṣaye yatra bahūni karmāṇi paṭhitāni tatraikaṃ kuryād dve vā sarvāṇi vā //
5.10.3.[26]	atha yāge kriyamāṇe yena karmaṇā vighnaśamanaṃ bhavati taducyate
5.10.4.[1]	abhyātānāntaṃ kṛtvā 'yena soma' iti sūktena sārūpavatsaṃ pāyasaṃ sampātyābhimantrya ṛtvijo yajamānaṃ cāśayati /
5.10.4.[2]	avighnena yajñasiddhirbhavati /
5.10.4.[3]	tata uttaratantram /
5.10.4.[4]	yāge vighnaśamanaṃ samāptam //
5.10.4.[5]	yāgasamāptau vighnaśamanamucyate
5.10.5.[1]	somadevatyaṃ caruṃ pākayajñavidhānenājyabhāgāntaṃ kṛtvā 'yena soma' iti tṛcena caruṃ juhoti /
5.10.5.[2]	pārvaṇādyuttaratantram /
5.10.5.[3]	samāptaṃ somayāge yājanadoṣaśamanaṃ vighnaśamanaṃ ca /
5.10.5.[4]	anena karmaṇā ayājyayājanadoṣānmucyate //
5.10.5.[5]	atha dhanadhānyādipratigrahādiyācanamicchannidaṃ karma kṛtvā yācati /
5.10.5.[6]	vighāto na bhavati //
5.10.6.[1]	abhyātānāntaṃ kṛtvā 'yaṃ yācāmi' ityṛcā sārūpavatsaṃ pāyasaṃ śrapayitvā sampātyābhimantryāśnāti /
5.10.6.[2]	tata uttaratantram /
5.10.6.[3]	yācitaṃ na pratiṣedhayati /
5.10.6.[4]	ājyatantraṃ kṛtvā 'yadāśasā' iti dvābhyāmṛgbhyāṃ sārūpavatsaṃ pāyasaṃ sampātyābhimantryāśnāti /
5.10.6.[5]	uttaratantram /
5.10.6.[6]	samāptaṃ yācane pratiṣedhaśāntiḥ //
5.10.6.[7]	atha kapota ulūke vā gṛhe praviṣṭe'nyatrābhīṣṭadeśe'pi tatra śāntirucyate
5.10.7.[1]	śāntyudakaṃ vidhānena kṛtvā tato mātalīṃ na karoti /
5.10.7.[2]	'devāḥ kapotaḥ' 'ṛcā kapotam' 'amūn hetiḥ' iti sūktatrayaṃ vāstoṣpatyaṃ cātanaṃ mātṛnāmā śāntigaṇaḥ ete catvāro gaṇāḥ /
5.10.7.[3]	śāntyudaka āvapati /
5.10.7.[4]	tato mātalīṃ kṛtvā śāntyudakaṃ samāpayet /
5.10.7.[5]	rātrau tena śāntyudakena tatsthānaṃ prokṣati 'yatāyai' ityetairmantraiḥ /
5.10.7.[6]	kapotolūkasthānaṃ yāvat /
5.10.7.[7]	kārayituḥ samprokṣaṇamācamanaṃ ca kartavyam /
5.10.7.[8]	gṛhādisthānaṃ prokṣati //
5.10.8.[1]	'parīme'gnim' ityṛcā gāmagniṃ gṛhītvā triḥ śālāṃ pariṇayati /
5.10.8.[2]	kapotasthānaṃ vā paribhrāmayet /
5.10.8.[3]	sakṛnmantraḥ /
5.10.8.[4]	kartā sarvaṃ kuryāt /
5.10.8.[5]	araṇyake pakṣiṇi praviṣṭa idaṃ karma kuryāt /
5.10.8.[6]	kapota ulūke vā praviṣṭe /
5.10.8.[7]	dvipadacatuṣpadavināśo vede śrūyate tasya doṣaśamanam /
5.10.8.[8]	kapotolūkaśāntiḥ /
5.10.8.[9]	samāptā mahāśāntiḥ /
5.10.8.[10]	ghṛtakambalādikaṃ karoti /
5.10.8.[11]	amṛtāṃ vā daśagaṇīṃ vā karoti //
5.10.8.[12]	atha svapnādhyāye paṭhita ugre svapnadarśane śāntirucyate /
5.10.8.[13]	svapnādhyāyapaṭhitaṃ duḥsvapnaṃ rudrabhāṣyakāramatena gṛhītavyam /
5.10.8.[14]	pakvamāṃse pretadamane pariṣvaṅgamarkaṭaśakaṭe dṛṣṭvā tailābhyaṅge nagnapuruṣadarśane nagnastrīdarśane ca kālasūtretyādi svapnādhyāyapaṭhitā anekaśaḥ /
5.10.8.[15]	iti duḥsvapnadarśane śāntirucyate
5.10.9-10.[1]	'paro'pehi' 'yo na jīvaḥ' iti sūktābhyāṃ svapnaṃ kutsitaṃ dṛṣṭvā mukhaṃ prakṣālayati /
5.10.9-10.[2]	'paro'pehi' 'yo na jīvaḥ' iti sūktābhyāṃ maiśradhānyaṃ puroḍāśaṃ śrapayitvāgnau juhoti /
5.10.9-10.[3]	tantravikalpaḥ /
5.10.9-10.[4]	'paro'pehi' 'yo na jīvaḥ' iti sūktābhyāṃ dvitīyaṃ puroḍāśaṃ śrapayitvā'bhimantrya śatrukṣetre nidadhāti /
5.10.9-10.[5]	samāptaṃ duḥsvapnanāśanam //
5.10.11.[1]	'paryāvartaḥ' ityṛcaṃ japitvā paryāvartate //
5.10.12.[1]	'yatsvapne' ityṛcaṃ japati /
5.10.12.[2]	annaṃ svapne bhakṣayati tadedaṃ karoti //
5.10.12.[3]	atha punarghoraduḥsvapnanāśanakarmocyate
5.10.13.[1]	'vidma te svapna' iti ekena paryāyeṇa duḥsvapnaṃ dṛṣṭvā mukhaṃ vimārṣṭi /
5.10.13.[2]	'vidma te svapna' iti sūktena svapnaṃ dṛṣṭvā pārśveṇa dvitīyena bhayate /
5.10.13.[3]	'vidma te svapna' iti sūktenānnaṃ svapne dṛṣṭvā nirīkṣate /
5.10.13.[4]	'vidma te svapna' iti sūktena maiśradhānyaṃ puroḍāśaṃ juhoti /
5.10.13.[5]	tantravikalpaḥ /
5.10.13.[6]	samāptaṃ duḥsvapnanāśanam //
5.10.13.[7]	atha ācārye mṛte brahmacārīdaṃ karma karoti śreyaskāmaḥ
5.10.14-16.[1]	ācāryasya dahane 'agnirbhūmyām' ityādi pañca sāmidhenīhutvā tato dahanaṃ triḥ paribhrāmya tato 'na hi te agne tanvaḥ' iti sūktāntena puroḍāśaṃ juhoti tasmin dahane /
5.10.14-16.[2]	trirātraṃ tasya dahanasamīpe śete'bhimukhasthitaḥ /
5.10.14-16.[3]	kauśikastatra śayanaṃ na manyate /
5.10.14-16.[4]	pretādibhayāt /
5.10.14-16.[5]	tadvighātaśamanam //
5.10.17-18.[1]	'apo divyāḥ' iti catasṛbhirṛgbhiḥ snānaṃ kṛtvā trirātraṃ gṛha āgatya tataḥ śayīteti kauśikamatam /
5.10.17-18.[2]	mṛtaṃ ācārya idaṃ karma /
5.10.17-18.[3]	prāyaścittaṃ kṛtvā tataḥ samāvartanaṃ kuryāt ityarthaḥ /
5.10.17-18.[4]	anyaṃ gurumupāsīta /
5.10.17-18.[5]	samāptaṃ brahmacāriprāyaścittam //
5.10.17-18.[6]	atha brahmacārī striyā maithunasaṃyoga idaṃ karoti so'vakīrṇītyucyate /
5.10.17-18.[7]	tasya prāyaścittamidaṃ karmocyate
5.10.19-21.[1]	brahmacāriṇaṃ darbharajjvā kaṇṭhe baddhvā 'yatte devī nirṛtiḥ' iti sūktena tilāñjuhoti /
5.10.19-21.[2]	brahmacāriṇaṃ darbharajjvā kaṇṭhe baddhvā tato 'yatte devī nirṛtiḥ' iti sūktena vrīhiñjuhoti /
5.10.19-21.[3]	avakīrṇinaṃ darbharajjvā kaṇṭhe baddhvā abhyātānāntaṃ kṛtvā 'yatte devī' iti sūktenodapātraṃ sampātya tato darbharajjvā samprokṣya tato 'yatte devī' iti muñcati /
5.10.19-21.[4]	tata uttaratantram /
5.10.19-21.[5]	darbharajjvāvakīrṇinaṃ kaṇṭhe baddhvā tataḥ śāntyudakaṃ kṛtvā tato 'yatte devī' iti sūktena prokṣya tataḥ sūktenaiva darbharajjuṃ muñcati /
5.10.19-21.[6]	samāptamavakīrṇiprāyaścittam /
5.10.19-21.[7]	sarvatra karmaṇāṃ vikalpaḥ /
5.10.19-21.[8]	kramo'pi nāsti sarvatra //
5.10.19-21.[9]	atha svayamprajvalite'gnau prāyaścittamucyate
5.10.22.[1]	'saṃ samid' ityṛcā yavāñjuhoti /
5.10.22.[2]	'saṃ samid' ityṛcā tilāñjuhoti /
5.10.22.[3]	yadi jvalati svayamagnistadedaṃ karma /
5.10.22.[4]	svayamprajvalite śāntiḥ //
5.10.22.[5]	athāgniśabdakaraṇe śāntirucyate
5.10.23-24.[1]	atha sandeśe vismṛte 'yadasmṛti' ityṛcāgnimupatiṣṭhate /
5.10.23-24.[2]	yadi grāme vā gṛhe vā sandeśaṃ na kathayati tadā idaṃ prāyaścittam //
5.10.23-24.[3]	atha pāpanakṣatre jāte strī vā puruṣo vā yo jātastasya śāntirucyate
5.10.25.[1]	abhyātānāntaṃ kṛtvā tasya muñjarajjvā kaṇṭhe ca pāde ca baddhvā tataḥ 'pratno hi' iti sūktenodakaghaṭaṃ sampātyābhimantrya darbhapiñjūlī ghaṭe prakṣipya tato'bhiṣiñcati /
5.10.25.[2]	tato'bhyātānādyuttaratantram /
5.10.25.[3]	grīvāṃ pāśaṃ nadīpheneṣu nidadhāti 'nadīnāṃ phenān' ityardharcena kaṭipāśamudakamadhye prakṣipati /
5.10.25.[4]	mātṛpitṛbhrātṛṣu doṣaḥ śrūyate tasmāt pāpanakṣatre śāntiḥ kartavyeti /
5.10.25.[5]	ārdrāśleṣā maghā citrā svāti viśākhā jyeṣṭhā mūlaṃ śatabhiṣak bharaṇī etāni pāpanakṣatrāṇi /
5.10.25.[6]	eteṣu yo jāyate tasyedaṃ karma gaṇḍena sandhau ca /
5.10.25.[7]	mūle nakṣatra idaṃ karma kriyate /
5.10.25.[8]	yo nakṣatrakalpoktaṃ karma kuryāttaducyate /
5.10.25.[9]	abhyātānāntaṃ kṛtvā 'pratno hi' iti sūktenāgamakṣīraudanaṃ sampātyābhimantryāśnāti /
5.10.25.[10]	abhyātānādyuttaratantram /
5.10.25.[11]	etasmin tantre samūlaṃ barhi stṛṇāti samūlamidhmamupasamādhāyaiṣa viśeṣaḥ /
5.10.25.[12]	nakṣatrakalpoktaṃ sarvaṃ ca /
5.10.25.[13]	kāle prayogaḥ /
5.10.25.[14]	etannakṣatrakalpa uktam /
5.10.25.[15]	etāni pāpanakṣatre jātasya samāptāni /
5.10.25.[16]	eṣā nakṣatrakalpoktā śāntiḥ /
5.10.25.[17]	āplāvanāvasecane ca kṣīraudanaprāśanaṃ caitāni trīṇi /
5.10.25.[18]	athavā 'pratno hi' iti sūktenodakamabhimantrya pāpanakṣatrajātamavasiñcati śirasi /
5.10.25.[19]	etāni trīṇi karmāṇi bhavanti /
5.10.25.[20]	samāptā pāpanakṣatrajātaśāntiḥ //
5.10.25.[21]	atha jyeṣṭhe bhrātari jīvati vivāhamādhānaṃ dīkṣāṃ ca karoti tasya śāntirucyate
5.10.26-28.[1]	tantraṃ kṛtvā 'mā jyeṣṭham' 'trite devāḥ' iti sūktābhyāmudakaghaṭaṃ sampātyābhimantrya tato mauñjaiḥ pāśairbaddhvā tato darbhasahitena ghaṭenāplāvayati /
5.10.26-28.[2]	tata uttaratantram /
5.10.26-28.[3]	uttarapāśaṃ 'nadīnāṃ phenān' ityardharcena nadīphene nidadhāti /
5.10.26-28.[4]	adharapāśān gṛhītvā nadīmadhye praviśya tūṣṇīṃ prakṣipati //
5.10.29.[1]	'mā jyeṣṭham' 'trite devāḥ' iti sūktābhyāmudakamabhimantrya tato bandhanaṃ kṛtvā tato'vasiñcati /
5.10.29.[2]	pūrvavat pāśotsargaḥ /
5.10.29.[3]	abhyātānāntaṃ tantraṃ kṛtvā 'ambayo yanti' ityādibhiḥ sarvairapāṃ sūktairghaṭaṃ sampātyābhimantryāplāvayati /
5.10.29.[4]	uttaratantram /
5.10.29.[5]	parivittiparivettṛprāyaścittam /
5.10.29.[6]	'ambayo yanti' ityādibhiḥ sarvairapāṃ sūktairudakamabhimantryāvasiñcati /
5.10.29.[7]	samāptaṃ parivittiparivettṛprāyaścittam /
5.10.29.[8]	dvayoḥ pṛthak pṛthak bhavati //
5.10.29.[9]	atha mṛte ācārya idaṃ karma
5.10.30-32.[1]	devaheḍanenānuvākena sruveṇājyaṃ juhoti /
5.10.30-32.[2]	mṛta ācārya āhitāgnau idaṃ karma bhavati //
5.10.30-32.[3]	atha devapitṛvarjitakhadāśayahitasyānnasya yājñikena karmaṇā bhavati taducyate
5.10.33-35.[1]	'yaddevā devaheḍanam' ityanuvākena khadāyā annāduddhṛtya setikāmekāṃ juhoti /
5.10.33-35.[2]	tantravikalpaḥ /
5.10.33-35.[3]	pratyṛcaṃ yavahomaḥ /
5.10.33-35.[4]	vaivasvatadevatākaṃ pākayajñamājyabhāgāntaṃ kṛtvā 'yaddevā devaheḍanam' ityanuvākena caruṃ juhoti /
5.10.33-35.[5]	khadāśayasya prāyaścittam /
5.10.33-35.[6]	pārvaṇādyuttaratantram /
5.10.33-35.[7]	yaddevā devaheḍanamityanuvākena khadānnaṃ catuḥśarāvaparimitamabhimantrya tato brāhmaṇāya dadāti /
5.10.33-35.[8]	khadāśayānnasaṃskāraśāntiḥ samāptā //
5.10.33-35.[9]	atha mṛte dhanika ṛṇikasyarṇadānaśāntirucyate
5.10.36.[1]	'apamityamapratīttam' iti tribhiḥ sūktairdravyamabhimantrya putrāya dadāti /
5.10.36.[2]	anṛṇo bhavati //
5.10.37.[1]	'apamityamapratīttam' iti tribhiḥ sūktairdravyamabhimantrya gotriṇe dadāti /
5.10.37.[2]	anṛṇo bhavati //
5.10.38.[1]	'apamityamapratīttam' iti tribhiḥ sūktaiḥ dravyamabhimantrya dhanikasya śmaśāne nikṣipati /
5.10.38.[2]	anṛṇo bhavati //
5.10.39.[1]	'apamityamapratīttam' iti tribhiḥ sūktairdravyamabhimantrya grāmacatuṣpathe nikṣipet /
5.10.39.[2]	anṛṇo bhavati //
5.10.40.[1]	'apamityamapratīttam' iti tribhiḥ sūktairdravyamabhimantryāgnau prajvalite prakṣipya tato'nṛṇo bhavati /
5.10.40.[2]	ṛṇadānaśāntiḥ samāptā //
5.10.40.[3]	ākāśodakena śarīrāplavane doṣo bhavati tasya śāntirucyate
5.10.41-42.[1]	'divo nu māṃ bṛhataḥ' iti sūktenodakamabhimantrya śarīraṃ prakṣālayati /
5.10.41-42.[2]	ākāśabindupatanadoṣo na bhavati /
5.10.41-42.[3]	'divo nu māṃ bṛhataḥ' iti sūktenaikatra tailaṃ sarvauṣadhiḥ gandhaṃ hiraṇyaṃ vāsa etānyabhimantrya śarīramudvartayet /
5.10.41-42.[4]	tataḥ śāntirbhavati /
5.10.41-42.[5]	ākāśabindudoṣopaśāntiḥ samāptā //
5.10.41-42.[6]	atha kumārasya kumāryā vā yasyottamadantau pūrvau jātau tatra mātāpitrormaraṇaśaṅkā bhavati tatra śāntirucyate
5.10.43.[1]	'yau vyāghrau' iti sūktena vrīhiñjuhoti /
5.10.43.[2]	'yau vyāghrau' iti sūktena yavāñjuhoti /
5.10.43.[3]	'yau vyāghrau' iti sūktena tilāñjuhoti /
5.10.43.[4]	tantravikalpaḥ /
5.10.43.[5]	sarvatra kramo nāsti //
5.10.44.[1]	'yau vyāghrau' iti sūktena vrīhiyavatilamāṣānekīkṛtvābhimantryottamajātadantābhyāṃ daṃśayati //
5.10.45-46.[1]	athājyabhāgāntaṃ kṛtvā vrīhiyavatilamāṣānekīkṛtya tataḥ śāntyudakaṃ kṛtvā sthālīpākaṃ śrapayitvā tato'bhyātānāni hutvā 'yau vyāghrau' iti sūktena sthālīpākaṃ sampātyābhimantrya tata uttamajātadantamāśayati /
5.10.45-46.[2]	mātāpitarau vāśayataḥ /
5.10.45-46.[3]	śāntyudakena sthālīpākasya śrapaṇam /
5.10.45-46.[4]	ājyabhāgānte sarvatra śāntyudakakriyā kartavyā /
5.10.45-46.[5]	abhyātānādyuttaratantram /
5.10.45-46.[6]	uttamadantajātadoṣaśāntiḥ samāptā //
5.10.45-46.[7]	atha śirasi aṅge vā kākopaviṣṭadoṣaḥ śrūyate tasya śāntirucyate
5.10.47.[1]	'idaṃ yatkṛṣṇaḥ' iti dvābhyāmṛgbhyāmudakamabhimantrya śarīraṃ prakṣālayati /
5.10.47.[2]	kākopaviṣṭadoṣo na bhavati /
5.10.47.[3]	snānaṃ vā karoti //
5.10.48.[1]	'idaṃ yatkṛṣṇaḥ' iti dvābhyāmṛgbhyāmulmukamabhimantrya kākamukhenopamṛṣṭaṃ puruṣaṃ paryagni karoti /
5.10.48.[2]	upari bhrāmayitvā dūre nikṣipati /
5.10.48.[3]	kākopaviṣṭadoṣaśāntiḥ samāptā //
5.10.48.[4]	atha saṃsargadoṣaśāntirucyate
5.10.49.[1]	barhirlavanādyājyatantra idhmasthāne'pāmārgedhmamupasamādhāya tato'bhyātānāntaṃ kṛtvā 'pratīcīnaphalaḥ' iti tisṛbhirṛgbhirapāmārgasamidha ādadhāti /
5.10.49.[2]	sarvatra prādeśamātrīḥ samidho bhavati /
5.10.49.[3]	abhyātānādyuttaratantram /
5.10.49.[4]	athavāpāmārgakāṣṭhaprajvalite'gnau 'pratīcīnaphalaḥ' iti tisṛbhirapāmārgasamidha ādadhāti /
5.10.49.[5]	hastahomatvāt tantravikalpaḥ /
5.10.49.[6]	sarveṣu rogeṣu śyāvadatā kunakhinā ṣaṇḍena jvareṇāpāmārgādi sarveṣu rogeṣu saṃsargeṣu sarvadoṣānmucyate /
5.10.49.[7]	saṃsarge doṣaśāntiḥ samāptā //
5.10.50.[1]	'yadarvācīnam' ityṛcodakamabhimantryācāmayati /
5.10.50.[2]	anṛtamuktvācamanaṃ karoti //
5.10.50.[3]	vaṇijyanṛtaṃ kṛtvācamanaṃ karoti /
5.10.50.[4]	anṛtadoṣo na bhavati /
5.10.50.[5]	anṛtavacanadoṣaśamanaśāntiḥ samāptā //
5.10.51.[1]	yatra kvacit khanati tatra sarvatra 'yatte bhūme' ityṛcā khanati gṛhanidhau vā sthūṇāgarte vā snānārthaṃ mṛttikāgrahaprakaraṇārthaṃ sarvatra mṛttikākhananaṃ vidhānena //
5.10.52.[1]	'yatta ūnam' ityṛcā gṛhādi pūrayati sarvatrānena vidhānena pūraṇam /
5.10.52.[2]	khanane khananadoṣo na bhavati /
5.10.52.[3]	pūraṇe pūraṇadoṣo na bhavati /
5.10.52.[4]	samāptā khananapūraṇaśāntiḥ //
5.10.52.[5]	atha śakunaśāntirucyate
5.10.53-54.[1]	'prehi pra hara vā dāvān' iti sūktena ṣaḍarcenāpaśabdaṃ śrutvā japati kapiñjalavāsitaṃ śrutvā grāme'raṇye pakṣivāsitaṃ śrutvā vā svayaṃ vā kruddhabhāṣaṇaṃ kṛtvānyasyāsadvacanaṃ śrutvā sāgovāse vā ulūkavāsane kapotavāsane pūrvato vottarato vā loke ninditaḥ /
5.10.53-54.[2]	yatkiñcillokaviruddhaṃ dṛṣṭvā śrutvā vā sarvatra japane svastyayanaṃ bhavati /
5.10.53-54.[3]	'prehi pra hara' iti sūktaṃ nityaṃ japati /
5.10.53-54.[4]	svastyayanakāmaḥ /
5.10.53-54.[5]	samāptaṃ nityajapasvastyayanam /
5.10.53-54.[6]	apaśakunajapastyayanaśāntiḥ samāptā //
5.10.55.[1]	ākāśe yaddhi svapiti araṇye vā gṛhe vā śūnye gṛhe vā parvate vā tadā 'yo abhyu babhruṇā' ityṛcaṃ japitvā svapiti /
5.10.55.[2]	rājasenā ākāśe svapiti araṇye tadedaṃ karma kuryāt /
5.10.55.[3]	naimittikānyavaśyaṃ kartavyāni /
5.10.55.[4]	akaraṇe dhanadhānyapaśvādivināśaḥ /
5.10.55.[5]	tasmānnityanaimittikāni kāryāṇi /
5.10.55.[6]	'jarāyuja iti durdinamāyan' ityādīni /
5.10.55.[7]	athādbhutāni varṣe yakṣaṣvādīni naimittikāni tānyavaśyaṃ kāryāṇi /
5.10.55.[8]	akaraṇe gṛhe grāme vā nagare vā janapade vā doṣa utpadyate /
5.10.55.[9]	medhājananagrāmasampadāsarvasampadāsāmmanasyavarcasyavijayarājakarmapauṣṭikastrīkarmasvastyayanāyuṣyakāmyādīni ijyāyāḥ pravṛttiḥ /
5.10.55.[10]	yadi kāmyecchā tadā tadā pravṛttiḥ /
5.10.55.[11]	athavā necchā tadā na prayuñjyāt /
5.10.55.[12]	nityāni jātakarmādīni /
5.10.55.[13]	nityānāṃ naimittikānāmakaraṇe pratyavāyo bhavati /
5.10.55.[14]	tathā coktam /
5.10.55.[15]	nityanaimittike kuryāt pratyavāyajighāṃsayā /
5.10.55.[16]	mantrakrameṇa naimittikānyuktāni saṃhitāvidhau //
5.10.55.[17]	mantravidhānaṃ kauśike /
5.10.55.[18]	brāhmaṇapāṭhatvāt samāptāni naimittikāni /
5.10.55.[19]	sarvajñānaprabodhārthaṃ vijñānaṃ proktavānṛṣiḥ /
5.10.55.[20]	duṣṭadoṣavināśāya naimittikāni pañcame //
5.10.55.[21]	daśamī kaṇḍikā //
6.1.0.[1]	atha kramaprāpto'tharvavedavihito'bhicāra ucyate /
6.1.0.[2]	mīmāṃsāyāmabhicāro niṣiddhaḥ /
6.1.0.[3]	'codanālakṣaṇo'rtho dharmaḥ' iti /
6.1.0.[4]	hiṃsācāraḥ pratiṣiddhaḥ /
6.1.0.[5]	punarupapāde'bhicāraḥ samarthitaḥ /
6.1.0.[6]	manusmṛtau ca vihito'bhicāro 'na brāhmaṇo vedayitā kadācit' ityādinā /
6.1.0.[7]	tasmāt śrutiratharvāṅgirasī kuryādabhicārakam iti /
6.1.0.[8]	doṣaśca śrūyate /
6.1.0.[9]	'ṣaṭsvabhicaran patati' iti manuḥ /
6.1.0.[10]	'pramāṇaṃ smṛtiḥ' ityuktaṃ mīmāṃsāyām /
6.1.0.[11]	tasmādvihito'bhicāraḥ kartavyaḥ //
6.1.1-2.[1]	āṅgirasakalpoktāḥ sambhārāḥ pratyetavyāḥ /
6.1.1-2.[2]	dakṣiṇasyāṃ diśi maṇḍapaṃ kuryāt /
6.1.1-2.[3]	kṛttikānakṣatre prayogaḥ kṛṣṇapakṣe vā rātrau nirodhi vā /
6.1.1-2.[4]	maṇḍapaṃ kārayettatra yathoktavidhinā guruḥ /
6.1.1-2.[5]	patākātoraṇairyuktaṃ dvāraṃ vā dakṣiṇaṃ smṛtam //
6.1.3.[1]	viṣamiśramiṅgiḍamājyam //
6.1.4-11.[1]	'tathā tadagne' ityādi smartavyaṃ sarvatra /
6.1.4-11.[2]	abhyātānāntaṃ kṛtvā 'dūṣyā dūṣirasi' iti sūktena tilakamaṇiṃ sampātyābhimantrya badhnāti /
6.1.4-11.[3]	kārayitā kartā sadasyāśca sarveṣāṃ bandhanamātmarakṣārtham //
6.1.4-11.[4]	adhunā dīkṣocyate
6.1.12.[1]	śuklapakṣe trayodaśyāṃ pūrvāhṇe'bhyātānāntaṃ kṛtvā 'dyāvāpṛthivī urvantarikṣam' iti sūktam /
6.1.12.[2]	'kanakarajata' iti sūktam /
6.1.12.[3]	dvābhyāṃ veṇudaṇḍaṃ vṛścati chinatti kartā //
6.1.13.[1]	'mṛtyoraham' ityṛcā bādhakīrādadhāti samidhaḥ //
6.1.14-15.[1]	'ya imāṃ devo mekhalām' iti pañcarcena sūktena mekhalāṃ sampātya /
6.1.14-15.[2]	'ayaṃ vajraḥ' iti tṛcena sūktena daṇḍaṃ sampātya 'ya imām' iti tṛcena mekhalāṃ badhnāti //
6.1.16.[1]	'vajro'si sapatnahā' iti tṛcena sūktena daṇḍaṃ gṛhṇāti /
6.1.16.[2]	'namo namaskṛdbhyaḥ' iti saptarṣibhya upasthānaṃ karoti śālāyā bahiḥ /
6.1.16.[3]	tataḥ śālāyāṃ praviśya tato vratādānīyāḥ samidha ādadhāti śāntāḥ /
6.1.16.[4]	vrataśrāvaṇaṃ tasmin karoti /
6.1.16.[5]	abhyātānādyuttaratantram /
6.1.16.[6]	dīkṣitastrirātramanaśanam /
6.1.16.[7]	trirātre nivṛtte kṛṣṇapakṣe pratipadi karma bhaviṣyati /
6.1.16.[8]	'namo namaskṛdbhyaḥ sumati prayuñje na me prasūta taṃ vadheyaṃ taṃ stṛṣīyānena brahmaṇānena karmaṇā nayāmenyā' ityupasthānamantraḥ /
6.1.16.[9]	'agne vratapate vrataṃ cariṣyāmi tacchakeyaṃ tatsamāpeyaṃ tasmin me ṛddhiḥ /
6.1.16.[10]	tasmai namastasmai svāhā' iti /
6.1.16.[11]	indra /
6.1.16.[12]	soma /
6.1.16.[13]	sūrya /
6.1.16.[14]	candra /
6.1.16.[15]	devā vratapatayaḥ /
6.1.16.[16]	āpo vratapatnyaḥ /
6.1.16.[17]	vratānāṃ vratapatayaḥ /
6.1.16.[18]	vratādānīyāḥ samidhamantrāḥ //
6.1.16.[19]	'kanakarajatakaredvasopā mārayiṣyāmi taṃ janam /
6.1.16.[20]	prajāṃ tasya paśūṃśca ete agne āvṛścāmyahan nyudito jane /
6.1.16.[21]	gṛhāṃśca tasya vināśanakāme kāmavānahaṃ' ca /
6.1.16.[22]	anvā vṛścāmi devebhya anvā vṛścāmyagnaye anvā pṛthivyai vṛścāmi anvā vṛścāmi mṛtyave //
6.1.16.[23]	āvṛkte asi devebhyo dṛṣṭvā oṣadhīṣu ca āvṛkta iti dve /
6.1.16.[24]	viṣṇo saṃ tvā vṛścāmi sarvataḥ //
6.1.16.[25]	'anvā vṛścāmi devamanuṣyebhyo bhūtaye /
6.1.16.[26]	anvā nirṛtyāḥ pāśebhyo vṛścāmi yathā mṛtyo na mocchiṣat' /
6.1.16.[27]	āṅgirasadaṇḍavṛścanasūktam //
6.1.17.[1]	pratidinaṃ bhaktaṃ gṛhītvā mekhalāyā granthimālimpati 'āhutāsyabhihuta' ityṛcā //
6.1.18-19.[1]	'ayaṃ vajraḥ' iti tisṛbhirṛgbhiḥ bāhyato daṇḍamardhamavāgagraṃ kṛtvānvṛcaṃ nihanti //
6.1.20-22.[1]	'yadaśnāmi', 'yad girāmi' iti dvābhyāmṛgbhyāṃ bhojanaṃ karoti /
6.1.20-22.[2]	'yatpibāmi' ityṛcodakaṃ pibati /
6.1.20-22.[3]	amuṣyasthāne śatrunāmagrahaṇamamuṃsthāne ca /
6.1.20-22.[4]	'phaḍḍhato mahumadaḥ' ityetena mantreṇa bhojanapātraṃ bhinatti /
6.1.20-22.[5]	ācamanaṃ kṛtvā /
6.1.20-22.[6]	'idamahaṃ mahumadasya turaṣkasya sūtikarṇaputrasya prāṇāpānāvapyāyacchāmi' ityanena mantreṇa mekhalāgranthiṃ badhnāti gāḍhaṃ karoti /
6.1.20-22.[7]	pratyahametat karma //
6.1.23.[1]	'ye'māvāsyām' iti sūktena sīsacūrṇāni kṛtvābhimantrya bhakte dadāti dveṣasya /
6.1.23.[2]	'ye'māvāsyām' iti sūktenālaṅkārān samālabhate dveṣasya //
6.1.24.[1]	'ye'māvāsyām' iti sūktena veṇuyaṣṭyālaṅkṛtayā śatrumāhanti /
6.1.24.[2]	bāhumātrā lohitaviṣamiśrā svayañchinnā yaṣṭisaṃskāraḥ //
6.1.25.[1]	'dyāvāpṛthivī uru' iti sūktena paraśuṃ vṛkṣapatraṃ ca gṛhītvā dakṣiṇā dhāvataḥ śatroḥ padaṃ rajaṃ chinatti //
6.1.26-27.[1]	tiraścīnaṃ triḥ koṇe ekaikam /
6.1.26-27.[2]	evamaṣṭavārān /
6.1.26-27.[3]	sūktāvṛttiḥ //
6.1.28.[1]	tasmācchedāt pāṃsūṃśca gṛhītvā badhakapatre baddhvā sūktenābhimantrya bhraṣṭe'bhyasyati kṣipati //
6.1.29.[1]	yadi sphoṭati dveṣyo mṛto jānīyāt /
6.1.29.[2]	athavā etatsarvaṃ pratikṛteḥ kartavyamiti //
6.1.29.[3]	abhicāratantramucyate dakṣiṇāmukhaḥ prayuṅkte /
6.1.29.[4]	'avyasaśca' barhirlavanam, vediḥ, uttaravediḥ, cāṇḍālāgnipraṇayanam, agnipratiṣṭhāpanam, 'mamāgne varcaḥ' iti vratagrahaṇam, idhmaprokṣaṇam, idhmopasamādhānam, brahmāsanaṃ paścimataḥ, brahmasthāpanam, śaramayaṃ barhiḥprokṣaṇam, prasavyaṃ staraṇam, stīrṇaprokṣaṇam prasavyamātmāsanasaṃskāraḥ, udapātrasthāpanam, lohamayasruvagrahaṇam, śākapātreṇemāmiṅgiḍaviṣamiśrājyaṃ saṃskṛtya grahagrahaṇe viśeṣaḥ /
6.1.29.[5]	'mahumadasya tvā prāṇāya gṛhṇe' ityādi pañcamagrahagrahaṇam /
6.1.29.[6]	'agne yatte tapaḥ' iti purastāddhomāḥ /
6.1.29.[7]	pañca sūktāni /
6.1.29.[8]	'tathā tadagne kṛṇu jātavedaḥ' iti ṛcāvājyabhāgau /
6.1.29.[9]	tato'bhyātānāntaṃ pūrvatantram /
6.1.29.[10]	ābhicārike tantre pūrvatantram /
6.1.29.[11]	athottaratantramucyate sviṣṭakṛdādyuttaratantram /
6.1.29.[12]	sarvatrābhicārakarmaṇi abhyātānāni hutvā tataḥ sviṣṭakṛdādyuttaratantram /
6.1.29.[13]	viṣṇukramā dvādaśa /
6.1.29.[14]	'niramuṃ nude' iti saṃsthitahomāḥ /
6.1.29.[15]	udapātre sampātā na bhavanti /
6.1.29.[16]	abhicāratantre sarvatrāsmin
6.1.30.[1]	dvādaśarātraṃ yāvat //
6.1.31.[1]	dakṣiṇāmukhaḥ saṃveśanaṃ karoti /
6.1.31.[2]	śayyāyā utthāya trirahnaḥ prātarmadhyandine sandhyāyāṃ codakaṃ haste kṛtvā dakṣiṇāmukhaḥ prakṣipati 'dyāvāpṛthivī' sūktena pratyṛcam //
6.1.32.[1]	tato nadyā anāmasampannāyā aśmānaṃ gṛhītvā dakṣiṇapradeśe praharati /
6.1.32.[2]	'dyāvāpṛthivī uru' iti sūktena pratyṛcam /
6.1.32.[3]	aśmānaṃ trikālaṃ praharati //
6.1.33.[1]	uṣṇodakamadhye'kṣatasaktūn prakṣipya pibet anāloḍitān ekocchvāsena //
6.1.34-36.[1]	trīṃstrīn muṣṭīn trirātraṃ dvau dvau dvirātram /
6.1.34-36.[2]	ekaikaṃ ṣaïrātraṃ bhuṅkte 'āhutāsyabhihuta' ityevamādi smartavyam //
6.1.37-38.[1]	trayodaśe'hani śayyāyā utthāyottaratantraṃ kṛtvā brāhmaṇān paricārakāṃśca kṣīraudanaṃ bhojayitvā pātrasthamucchiṣṭamekadhā kṛtvā 'dyāvāpṛthivī uru' iti sūktenābhimantrayet /
6.1.37-38.[2]	taṃ gṛhītvā bahumatsye garte prakṣipet /
6.1.37-38.[3]	yadi te dhāvanto dṛśyante tato dveṣyo mṛto jānīyāt /
6.1.37-38.[4]	ekaṃ karma //
6.1.37-38.[5]	ābhicārikaṃ pūrvatantraṃ kṛtvā "paścādagneḥ karṣvāṃ kūdyupastīrṇāyāṃ dvādaśarātramaparyāvartamānaḥ śayati /
6.1.37-38.[6]	tata utthāya trirahna" iti vartate //
6.1.37-38.[7]	nadyā anāmasampannāyā aśmānaṃ prāsyati pratyṛcam /
6.1.37-38.[8]	'dyāvāpṛthivī uru' iti sūktena trikālam /
6.1.37-38.[9]	uṣṇodakasaktūniti samānam //
6.1.39-40.[1]	'dyāvāpṛthivī' iti sūktena lohitaśirasaṃ kṛkalāsaṃ śatrornāmoccārya mārayitvā pretavat kṛtvābhimantrya dahati //
6.1.41.[1]	tataḥ 'agne yatte tapaḥ' iti pañcabhiḥ sūktairupatiṣṭhate /
6.1.41.[2]	anyaḥ kartā /
6.1.41.[3]	ekapādenordhvasthitaḥ //
6.1.42.[1]	ābhicārikaṃ tantraṃ kṛtvā 'dyāvāpṛthivī' iti sūktena kṛkalāsamaṣṭadhā kṛtvā pratyṛcaṃ juhoti /
6.1.42.[2]	abhyātānādyuttaratantram //
6.1.43.[1]	abhyātānāntaṃ kṛtvā paścādagneḥ śarabhṛṣṭīrnidhāyodagvrajatyā svedajananāt //
6.1.44.[1]	nivṛtya vedyāmupaveśya 'dyāvāpṛthivī' iti sūktena svedāktāḥ śarabhṛṣṭīḥ pratyṛcaṃ juhoti /
6.1.44.[2]	abhyātānādyuttaratantram //
6.1.45.[1]	abhyātānāntaṃ kṛtvā kṛkalāsasyoraḥśiro'vadhāya paścādagnernidhāyodagvrajatyā svedajananāt /
6.1.45.[2]	nivṛtya svedenālaṅkṛtya 'dyāvāpṛthivī' iti sūktena juhoti /
6.1.45.[3]	abhyātānādyuttaratantram /
6.1.45.[4]	tantraṃ kṛtvā śatrupādāt pāṃsūn gṛhītvā paścādagnernidhāyodagvrajatyā svedajananāt /
6.1.45.[5]	nivṛtya svedālaṅkṛtān pāṃsūn 'dyāvāpṛthivī' iti sūktena juhoti /
6.1.45.[6]	uttaratantram //
6.1.46-49.[1]	paścādagnerlavaṇamṛḍīcīstisro'śītīrvikarṇīḥ śarkarāṇāṃ kṛkalāsaśarīre'vadhāya viṣaṃ śirasi dattvā bādhakenāvāgagreṇa nītvā 'dyāvāpṛthivī' iti sūktenābhimantrya 'pāśe saḥ' iti pādena granthīnkośe badhnāti //
6.1.50-52.[1]	'atīva yaḥ' ityavajvālya tatra nidadhāti //
6.1.53.[1]	sañcitya loṣṭaṃ mṛttikopari nidadhāti /
6.1.53.[2]	'dyāvāpṛthivī' iti sūktena sruveṇa juhoti //
6.1.54.[1]	'dyāvāpṛthivī' iti sūktenāvalekhanīṃ hṛdaye vidhyatyasitālakāṇḍena //
6.1.55.[1]	'dyāvāpṛthivī' iti sūktena yaṣṭinā dveṣyasya chāyāmāhanti //
6.1.56.[1]	'dyāvāpṛthivī' iti sūktenodapātramabhimantrya ninayati //
6.1.57.[1]	'dyāvāpṛthivī' iti sūktenānvāha śatrumāraṇakāmaḥ //
6.1.57.[2]	ṣaṣṭhe'dhyāye prathamā kaṇḍikā //47 //
6.2.1.[1]	'bhrātṛvyarakṣaṇam' iti sūktena aśvatthasamidha ādadhāti /
6.2.1.[2]	'bhrātṛvyakṣayaṇam' iti sūktena bādhakasamidha ādadhāti /
6.2.1.[3]	'bhrātṛvyakṣayaṇam' ityeraṇḍasamidha ādadhāti /
6.2.1.[4]	'bhrātṛvyakṣayaṇam' iti śleṣmāntakasamidha ādadhāti /
6.2.1.[5]	'bhrātṛvyakṣayaṇam' iti khadirasamidha ādadhāti /
6.2.1.[6]	'bhrātṛvyakṣayaṇam' iti śarasamidha ādadhāti /
6.2.1.[7]	araṇyakarma //
6.2.2.[1]	grāmam etya /
6.2.2.[2]	'bhrātṛvyakṣayaṇam' iti sūktena kṛṣṇavrīhīnāvapati /
6.2.2.[3]	'bhrātṛvyakṣayaṇam' iti sūktena kṛṣṇayavānāvapati /
6.2.2.[4]	'bhrātṛvyakṣayaṇam' iti sūktena kṛṣṇatilānāvapati /
6.2.2.[5]	punarapi 'bhrātṛvyakṣayaṇam' iti sūktena vrīhīnāvapati /
6.2.2.[6]	'bhrātṛvyakṣayaṇam' iti sūktena yavānāvapati /
6.2.2.[7]	'bhrātṛvyakṣayaṇam' iti sūktena tilānāvapati /
6.2.2.[8]	evaṃ ṣaḍāvṛttiḥ sūktasya //
6.2.3.[1]	abhyātānāntaṃ kṛtvā 'pumān puṃsaḥ' iti sūktenābhihutālaṅkṛtamāśvatthamaṇiṃ sampātyābhimantrya badhnāti /
6.2.3.[2]	abhyātānādyuttaratantram /
6.2.3.[3]	sruvāgre daṇḍe bandhanamabhihutaṃ sampātitaṃ bhavati //
6.2.4.[1]	abhyātānāntaṃ kṛtvā 'pumān puṃsaḥ' iti sūktena yāvantaḥ sapatnāstāvataḥ pāśāniṅgiḍālaṅkṛtān sampātavato'bhimantrya śatrumarmaṇi nikhanati /
6.2.4.[2]	abhyātānādyuttaratantram //
6.2.5.[1]	abhyātānāntaṃ kṛtvā yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān sasūtrān saptasu marmasu 'pumān puṃsaḥ' iti sūktena nikhanati /
6.2.5.[2]	tato'śvatthaśākhayā 'praiṇān nude manasā' ityṛcā 'nudasva kāma' ityṛcā praṇudati /
6.2.5.[3]	tata uttaratantram //
6.2.6.[1]	abhyātānāntaṃ kṛtvā yāvantaḥ sapatnāstāvataḥ pāśāniṅgiḍālaṅkṛtān sampātavato'nūktān sasūtrān sampātyābhimantrya 'pumān puṃsaḥ' iti tataḥ 'te'dharāñcaḥ' ityṛcodake plāvayati /
6.2.6.[2]	abhyātānādyuttaratantram //
6.2.7.[1]	'bṛhanneṣām' iti sūktena śatruṃ krośantamanvāha /
6.2.7.[2]	maraṇaṃ bhavati //
6.2.8.[1]	barhirlavanādi kṛtvā vaikaṅkatavṛkṣasyedhmopasamādhānam /
6.2.8.[2]	vaikaṅkatasravagrahaṇam /
6.2.8.[3]	abhyātānāntaṃ samānam /
6.2.8.[4]	'vaikaṅkatena' iti sūktena juhoti /
6.2.8.[5]	tata uttaratantram //
6.2.9.[1]	'dadirhi mahyam' iti sūktena kṛkalāsakarma /
6.2.9.[2]	śarabhṛṣṭikarma /
6.2.9.[3]	sapatnakṣayaṇīkarmāṇi ṣaṭ /
6.2.9.[4]	grāmametyāvapanakarmāṇi ṣaṭ /
6.2.9.[5]	maṇikarma /
6.2.9.[6]	pāśakarmāṇi trīṇi /
6.2.9.[7]	vaikaṅkatasruvakarma /
6.2.9.[8]	ekonaviṃśatitantrāṇi bhavanti /
6.2.9.[9]	'dadirhi mahyam' iti sūktena pradhānamavyayaṃ matsyādibrāhmaṇatarpaṇaparyantaṃ samānam //
6.2.10.[1]	'dadirhi mahyam' iti sūktena sarpacchatraṃ cūrayati //
6.2.11.[1]	'te'vadan' iti sūktena netṝṇāṃ padaṃ vṛścati /
6.2.11.[2]	vidhānena sūktāvṛttiḥ //
6.2.11.[3]	goharaṇe'bhicāraḥ
6.2.12.[1]	'te'vadan' iti sūktena caurānanvāha //
6.2.13.[1]	'naitāṃ te devāḥ' 'atimātram' iti sūktābhyām /
6.2.13.[2]	'śrameṇa tapasā' ityanuvākaḥ /
6.2.13.[3]	sadā goharaṇa - māraṇa - viśasanadohaneṣu kriyamāṇeṣu brahmagavīṃ japati //
6.2.14-17.[1]	'naitāṃ te' iti sūktābhyāṃ ceṣṭāṃ vicṛtati śmaśāna ūbadhye'śmānamavadhāya tatopari sthitaḥ /
6.2.14-17.[2]	'naitāṃ te' iti sūktābhyāṃ 'śrameṇa tapasā' ityanuvākaṃ japati //
6.2.18.[1]	triḥ 'amūn hanasva' iti vadati //
6.2.19-22.[1]	dvādaśarātraṃ yāvat /
6.2.19-22.[2]	aharahaḥ 'dadirhi' iti sūktena /
6.2.19-22.[3]	tataḥ dadhohani mṛto dveṣya iti jānīyāt /
6.2.19-22.[4]	na sandehaḥ /
6.2.19-22.[5]	ayaṃ bhavitavyam //
6.2.23.[1]	'upa prāgāt sahasrākṣaḥ' iti śvetamṛttikāmabhimantrya śune prayacchati //
6.2.24.[1]	tantraṃ kṛtvā 'upa prāgāt' iti sūktena palāśamaṇiṃ sampātyābhimantrya badhnāti /
6.2.24.[2]	tata uttaratantram //
6.2.25.[1]	tantraṃ kṛtvā 'upa prāgāt' iti sūktena iṅgiḍaṃ juhoti /
6.2.25.[2]	uttaratantram //
6.2.26.[1]	'upa prāgāt' iti sūktena samidha ādadhāti //
6.2.27-28.[1]	'idaṃ tadyuje' iti sūktenāhitāgnau yavādi nirvapati /
6.2.27-28.[2]	āhitāgnerabhicāraḥ /
6.2.27-28.[3]	'idaṃ tadyuje' iti sūktena madhyamapalāśaparṇena phalīkaraṇāñjuhoti /
6.2.27-28.[4]	'yat kiṃ cāsau manasā' iti pañcarcena sūktenāhitāgnau yavādi pratinirvapati /
6.2.27-28.[5]	'yat kiṃ cāsau' iti sūktena phalīkaraṇāñjuhoti //
6.2.29.[1]	barhirlavanādi pratiṣṭhāpanāntaṃ kṛtvā 'niramuṃ nude' iti sūktena tamagnimaṅguṣṭhena trivāraṃ sphoṭayati /
6.2.29.[2]	punaḥ śaram /
6.2.29.[3]	anyamagniṃ praṇayati /
6.2.29.[4]	'niramuṃ nude' iti sūktena staraṇaṃ kṛtvā punarmantreṇa stṛṇāti //
6.2.30.[1]	'niramuṃ nude' iti sūktena kadhviṇḍakoṣṭhairanunirvapati //
6.2.31.[1]	abhyātānāntaṃ kṛtvā lohitāśvatthena sruveṇa palāśena veṅgiḍamājyaṃ juhoti /
6.2.31.[2]	abhyātānādyuttaratantram //
6.2.32-34.[1]	'tvaṃ vīrudhām' iti sūktena mūtrapurīṣe bandhavatsakhalvāyāṃ kṛtvā tasya vṛṣaṇairapidhāpya bādhakena kāṣṭhena hatvā sūktena marma nikhanati //
6.2.35.[1]	'yathā sūryo nakṣatrāṇām' iti dvyarcaṃ sūktaṃ śatruṃ dṛṣṭvā japati //
6.2.36.[1]	'yāvanto mā sapatnānām' ityṛcā śatruṃ nirīkṣate /
6.2.36.[2]	cakṣuṣā //
6.2.37.[1]	'indrotibhirbahulābhiḥ' ityekayā vidyuddhatavṛkṣasya samidha ādadhāti /
6.2.37.[2]	'agne jātān' iti dvyarcena vidyuddhatavṛkṣasya samidha ādadhāti /
6.2.37.[3]	'yo nastāyaddipsati' iti dvābhyāmṛgbhyāṃ vidyuddhatasamidha ādadhāti /
6.2.37.[4]	'yo naḥ śapāt' ityekayā vidyuddhatavṛkṣasya samidha ādadhāti //
6.2.38-39.[1]	'sāntapanāḥ' iti tṛcenordhvaśuṣkavṛkṣasamidha ādadhāti /
6.2.38-39.[2]	'sāntapanāḥ' iti tṛcena ghraṃsaśrṛtaṃ puroḍāśaṃ juhoti /
6.2.38-39.[3]	'sāntapanāḥ' iti tṛcena ghraṃsavilīnamājyamiṅgiḍaṃ juhoti /
6.2.38-39.[4]	sarvahutam /
6.2.38-39.[5]	ājyatantre /
6.2.38-39.[6]	tantraṃ kṛtvā //
6.2.40.[1]	abhyātānāntaṃ kṛtvā 'udasya śyāvau' iti tṛcena sūktenājyaṃ juhotīṣīkāñjimaṇḍūkaṃ nīlalohitābhyāṃ sūtrābhyāṃ sakakṣaṃ baddhvoṣṇodake vyādāya pratyāhuti maṇḍūkamukhamapanudati /
6.2.40.[2]	abhyātānādyuttaratantram /
6.2.40.[3]	abhinyubjatyupadhāvantam //
6.2.41.[1]	'asadan gāvaḥ' ityṛcā kāmpīlaṃ sannahya kṣīrotsikte pāyayati //
6.2.42.[1]	'asadan gāvaḥ' ityṛcā raktaśālikṣīraudanaṃ paktvābhimantrya dveṣyāya prayacchati /
6.2.42.[2]	bhakṣārtham //
6.2.43.[1]	'asadan gāvaḥ' ityṛcāmapātrasyopari hastaprakṣālanaṃ karoti mantreṇa //
6.2.43.[2]	ṣaṣṭhe'dhyāye dvitīyā kaṇḍikā //48 //
6.3.1.[1]	'sapatnahanam' ityarthasūktenarṣabhaṃ sampātavantaṃ kṛtvā dveṣyābhimukhaṃ visṛjati /
6.3.1.[2]	vṛṣotsargavat /
6.3.1.[3]	yantā /
6.3.1.[4]	abhyātānādyuttaratantram //
6.3.2.[1]	'sapatnahanam' ityarthasūktenāśvatthīḥ svayampatitāḥ samidha ādadhāti //
6.3.2.[2]	udavajrāṇāṃ vidhānamucyate
6.3.4.[1]	'jiṣṇave yogāya' ityuttarārdharcaiḥ ṣaḍudakasamīpe ghaṭaṃ nidadhāti //
6.3.14.[1]	'idamahaṃ yo mā prācyā diśaḥ' ityaṣṭarcena kalpajena sūktenodakamadhye ghaṭaṃ nidadhāti /
6.3.14.[2]	'idamaham' iti ghaṭamudake'dhomukhaṃ karoti /
6.3.14.[3]	'idamaham' iti sūktena ghaṭamudakapūrṇaṃ kṛtvāpakrāmati /
6.3.14.[4]	'idamahaṃ yo mā prācyā diśaḥ' sūktenodakapūrṇaṃ ghaṭaṃ maṇḍape sthāpayati /
6.3.14.[5]	etadabhicāra udakāharaṇam /
6.3.14.[6]	yena vidhānena vajrapraharaṇaṃ kriyate taducyate /
6.3.14.[7]	'indrasyaujaḥ' ityādi sarvaṃ kṛtvā 'idamaham' iti sthāpanāntaṃ kṛtvā 'agnerbhāgaḥ stha' ityaṣṭābhirṛgbhirdvidhākaraṇam /
6.3.14.[8]	ardhaṃ ghaṭe kṛtvārdhaṃ bhājane karoti /
6.3.14.[9]	bhājanamagnau tāpayati /
6.3.14.[10]	ghaṭamanyasmai puruṣāya pradāpayati /
6.3.14.[11]	'agnerbhāgaḥ' ityaṣṭau tāpane mantrāḥ /
6.3.14.[12]	barhirāsane dakṣiṇāmukha upaviśya bhājanamagnau kṛtvā 'vātasya raṃhitasyāmṛtasya yoniḥ' iti mantreṇodakaṃ gṛhītvā 'śamagnaye' iti sūktena kalpajena sarvebhyo bhūtebhyo'bhayaṃ vadet /
6.3.14.[13]	'yo va āpo'pāṃ bhāgo'psvantaḥ' ityṛcodavajraprakṣepaḥ /
6.3.14.[14]	punarapi 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāmūrmirapsvantaḥ' ityṛcā vajraprakṣepaḥ /
6.3.14.[15]	punarapi 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāṃ vatso'psvantaḥ' iti vajraṃ prakṣipet /
6.3.14.[16]	'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāṃ vṛṣabho'psvantaḥ' ityṛcā vajraṃ prakṣipet /
6.3.14.[17]	punaḥ 'vātasya raṃhitasya' ityudakaṃ gṛhītvā 'śamagnaye' ityabhayaṃ dattvā 'yo va āpo'pāṃ hiraṇyagarbho'psvantaḥ' ityṛcā vajraṃ prakṣipet /
6.3.14.[18]	punaḥ 'vātasya raṃhitasya' ityudakaṃ saṅgṛhya 'śamagnaye' ityabhayaṃ dattvā 'yo va āpo'pāmaśmā pṛśniḥ' ityṛcā vajraṃ prakṣipet /
6.3.14.[19]	punaḥ 'vātasya raṃhitasyāmṛtasya yoniḥ' iti mantreṇodakaṃ saṅgṛhya 'śamagnaye' ityabhayaṃ dattvā 'yo va āpo'pāmagnayo'psvantaḥ' ityṛcā vajraṃ prakṣipet /
6.3.14.[20]	'enamenānadharācaḥ parācaḥ' iti kalpajayarcā bhājanasthamudakaṃ bhūmau ninayati /
6.3.14.[21]	'yaṃ vayam' iti sūktenaivam 'apāmasmai vajram' ityekayaivameva /
6.3.14.[22]	'indrasyaujaḥ' ityādi kartavyam /
6.3.14.[23]	tatra rudrakṛtāḥ ślokāḥ /
6.3.14.[24]	prakṣālanaṃ tathā yogo apsu pātranidhāpanam /
6.3.14.[25]	apohanamanenaiva taṃ niveṣṭya pātrapūraṇam //
6.3.14.[26]	apakrāmastadāyaṃ tu sūktenedamahaṃ tataḥ /
6.3.14.[27]	nidhāpanādi tenaiva sarvatrānīya sādayet //
6.3.14.[28]	vibhāgadānasantāpā grahaṇaṃ śāntayaśca yāḥ /
6.3.14.[29]	vajrātisargāvityete sapta vajrasya kevalāḥ //
6.3.14.[30]	grahaṇaṃ prativajraṃ cābhayadānaṃ tathaiva ca //
6.3.14.[31]	ete ślokāḥ /
6.3.14.[32]	'viṣṇoḥ kramo'si' iti dvādaśabhiḥ pratyṛcaṃ viṣṇukramān kramate śatrorabhimukham //
6.3.15.[1]	savavidhānena bṛhaspatiśirasamodanaṃ dveṣyāya dadāti /
6.3.15.[2]	'mamāgne varcaḥ' iti sūktena taṃ pṛṣātakenopasicya 'tasyaudanasya' ityarthasūktenābhimantrya dadāti /
6.3.15.[3]	sūktenābhimṛśati /
6.3.15.[4]	sūktena sampātavantaṃ karoti /
6.3.15.[5]	tantram /
6.3.15.[6]	sūktaṃ vācayati /
6.3.15.[7]	'tribhiḥ sthānaiḥ' ityuktam //
6.3.16-18.[1]	'udehi vājin' ityardharcena nāvacaṭitaṃ dveṣyamanvāha //
6.3.19-21.[1]	'samiddho agniḥ samidhāno ghṛtavṛddhaḥ' iti pañcarcena śaṅkusahitān pāśānabhimantryāraṇye nidadhāti /
6.3.19-21.[2]	'samiddho agniḥ' iti sūktena pañcarcena pāśānabhimantrya dveṣyasya padaṃ vṛścati vidhānena /
6.3.19-21.[3]	'samiddho agniḥ' iti sūktena pañcarcena śaṅkusahitān pāśān pade'vacchinatti /
6.3.19-21.[4]	tān sannahya bhraṣṭe'bhyasyati /
6.3.19-21.[5]	'ya ime dyāvāpṛthivī' ityanuvākena śaṅkusahitāñchatruṣu pāśān baddhvābhimantrya vṛścati padepade /
6.3.19-21.[6]	'ya ime dyāvāpṛthivī' ityanuvākenādhipāśān bādhakāñchaṅkūṃstān saṅkṣudya sannahya bhraṣṭe'bhyasyati /
6.3.19-21.[7]	aṣṭau sūktāvṛttiḥ /
6.3.19-21.[8]	'ajaiṣma' iti sūktacatuṣṭayena 'aganma svaḥ' ityavasānadvayavarjitena śatruṣu pāśān baddhvābhimantryāraṇye nidadhāti /
6.3.19-21.[9]	'ajaiṣma' iti sūktacatuṣṭayenottamāvasānadvayavarjitena pāśān abhimantrya pade pade vṛścati /
6.3.19-21.[10]	'ajaiṣma' iti sūktacatuṣṭayena 'aganma svaḥ' iti varjitenādhipāśān bādhakāñchaṅkūṃstān saṅkṣudya sannahya bhraṣṭe'bhyasyati //
6.3.22.[1]	'samiddho agniḥ samidhānaḥ' iti pañcarcenāmapātrasyopari dveṣyāya hastaprakṣālanaṃ dadāti /
6.3.22.[2]	abhyātānāntaṃ kṛtvā 'samiddho agniḥ' iti pañcarcena vṛṣabhaṃ sampātyātisṛjati /
6.3.22.[3]	abhyātānādyuttaratantram /
6.3.22.[4]	'ya ime dyāvāpṛthivī' ityanuvākena raktaśālikṣīraudanaṃ sampātyābhimantrya dveṣyāya dadāti /
6.3.22.[5]	'ya ime dyāvāpṛthivī' ityanuvākenāmapātrasyopari dveṣyāya hastaprakṣālanaṃ dadāti /
6.3.22.[6]	tantraṃ kṛtvā 'ya ime dyāvāpṛthivī' ityanuvākena vṛṣabhaṃ sampātavantaṃ kṛtvā śatrumabhimukhaṃ visṛjati /
6.3.22.[7]	uttaratantram /
6.3.22.[8]	'ajaiṣma' iti caturbhiḥ paryāyaiḥ 'aganma svaḥ' ityavasānadvayavarjyaṃ raktaśālikṣīraudanamabhimantrya dadāti /
6.3.22.[9]	tantre /
6.3.22.[10]	'ajaiṣma' iti pūrvam /
6.3.22.[11]	āmapātrasyopari dveṣyāya hastaprakṣālanaṃ dadāti /
6.3.22.[12]	'ajaiṣma' iti pūrvaṃ vṛṣabhaṃ sampātavantaṃ kṛtvā śatrugṛhānabhimṛśati /
6.3.22.[13]	vṛṣotsargavat //
6.3.23.[1]	prathame divase'bhyātānāntaṃ kṛtvā śatrupratikṛtiṃ ca mṛnmayāṃ kṛtvā vedimadhya ūrdhvaṃ sthāṇau nibadhya 'samiddho agniḥ' iti pañcarcena mūrdhni sampātānānayati /
6.3.23.[2]	ghṛtena pācayati pradidinam /
6.3.23.[3]	ekatantraṃ yāvat /
6.3.23.[4]	abhyātānādyuttaratantram /
6.3.23.[5]	ābhicārikaṃ tantraṃ kṛtvā 'ya ime dyāvāpṛthivī' ityanuvākena śatrupratikṛtiṃ mṛnmayāṃ paścādagneḥ sthāṇau baddhvā tasya mūrdhni sampātānānayati /
6.3.23.[6]	pratidinaṃ sūktāvṛttiḥ /
6.3.23.[7]	dvādaśame divase'bhyātānādyuttaratantram /
6.3.23.[8]	abhicāraṃ tantraṃ kṛtvā 'ajaiṣma' iti caturbhiḥ sūktairgartedhmāvantareṇāvalekhanīṃ sthāṇau nibadhya dvādaśarātraṃ sampātānānayati /
6.3.23.[9]	abhyātānāni hutvā /
6.3.23.[10]	tataḥ sviṣṭakṛdādyuttaratantram //
6.3.24.[1]	'yasmin ṣaḍurvīḥ pañca' ityudavajrān praharati /
6.3.24.[2]	uktena vidhānena //
6.3.25.[1]	'yo annādo'nnapatiḥ' ityṛcodakamabhimantrya dveṣyaṃ manasā cādhyāyan sa cācāmati /
6.3.25.[2]	svayaṃ kartā /
6.3.25.[3]	dveṣyasya maraṇaṃ bhavati //
6.3.26.[1]	'yaśca gāṃ padā sphurati' ityardharcena dveṣyaṃ dṛṣṭvānvāha japati /
6.3.26.[2]	uttaratantram /
6.3.26.[3]	ābhicārike tantre viśeṣaḥ /
6.3.26.[4]	pārvaṇau samṛddhiḥ sannatirete homā na bhavanti /
6.3.26.[5]	abhyātānāni hutvā tataḥ sviṣṭakṛdādyuttaratantraṃ bhavati /
6.3.26.[6]	'niramuṃ nuda' iti saṃsthitahomaḥ /
6.3.26.[7]	'viṣṇoḥ kramo'si' iti viṣṇukramān /
6.3.26.[8]	dvādaśa bhavanti /
6.3.26.[9]	jāṅmāyane sampātā na bhavanti /
6.3.26.[10]	śeṣaṃ samānam /
6.3.26.[11]	abhyātānāntaṃ kṛtvā 'idāvatsarāya' iti vratavisarjanamājyaṃ juhuyāt /
6.3.26.[12]	samidho'bhyādadhyāt /
6.3.26.[13]	vratasamāpanīraṣṭau samidha ādadhyāt /
6.3.26.[14]	abhyātānādi śāntam uttaratantram //
6.3.27.[1]	avabhṛthaṃ snātvā 'nirdurmaṇyaḥ' iti sūktena sarvauṣadhirātmānamabhimṛśati /
6.3.27.[2]	spṛśatītyarthaḥ /
6.3.27.[3]	abhicāraṃ kṛtvā kartemāṃ śāntiṃ karoti /
6.3.27.[4]	maraṇaṃ bandhanaṃ vā vyasanaṃ vā praṇipāto vonmattatābhāvo vā bhavati /
6.3.27.[5]	abhicārapaddhatiḥ samāptā //
6.3.27.[6]	bhadramatena bhāṣyakāra tathā dārilamatena ca /
6.3.27.[7]	ebhistribhirbhāṣyakāraiḥ kauśikīyo vicāritaḥ //
6.3.27.[8]	tasya tasyaite padārthā bhavanti /
6.3.27.[9]	maraṇaṃ vā bandhanaṃ vā vyasanaṃ vā praṇipāto vonmattatā vā daivopahatirvā putradhanādivināśo bhavati /
6.3.27.[10]	tatra ślokāḥ /
6.3.27.[11]	maraṇaṃ vyasanaṃ caiva bandhanaṃ ca viśeṣataḥ /
6.3.27.[12]	praṇipātonmattatā vā daivopahatireva ca //
6.3.27.[13]	putrādidhananāśaśca gṛhe doṣān bahūnapi /
6.3.27.[14]	abhicarati puruṣa etāni tu vinirdiśet /
6.3.27.[15]	trayāṇāṃ bhāṣyakārāṇāṃ mataṃ jagrāha kauśikī //
6.3.27.[16]	upādhyāyakavīśvareṇa nāmato'bhicāraḥ kṛtaḥ turuṣkamahumadasyopari kāritaḥ //
6.3.27.[17]	pṛthivyāṃ duṣṭa utpannaḥ sarvadā ca vināśayet /
6.3.27.[18]	adharmasambhavo duṣṭaḥ prajāhiṃsanatatparaḥ //
6.3.27.[19]	turuṣkanāmnā pāpiṣṭhā devabrāhmaṇahiṃsakāḥ /
6.3.27.[20]	pṛthivyāṃ śrībhojadevo dharmasaṃrakṣaṇāya ca //
6.3.27.[21]	deśe mālavaka utpannaḥ śrīrājagṛheṣu ca /
6.3.27.[22]	śrībhojadevo jagadvikhyāto rājñāṃ sarveṣāṃ ca mūrdhani //
6.3.27.[23]	na ca tulyo jagatpatirna bhūto na bhaviṣyati /
6.3.27.[24]	atharvavedavihitānāmanuṣṭhātā savakarmaṇām /
6.3.27.[25]	pratiboddhāraśāstrāṇāṃ svayaṃ rājyasya cintakaḥ /
6.3.27.[26]	devabrāhmaṇabhaktaśca guruśuśrūṣaṇe rataḥ //
6.3.27.[27]	atharvavedavihitā mahāśāntiranekaśaḥ /
6.3.27.[28]	kārāpitā yathoktāstena yathāvihitadakṣiṇāḥ //
6.3.27.[29]	brahmakṣatriyarakṣaṇārthā abhicārā maharṣiṇā /
6.3.27.[30]	krameṇa sūtritāḥ ṣaṣṭhe saṃhitākramakāraṇāt //
6.3.27.[31]	iti ṣaṣṭhe tṛtīyā kaṇḍikā //
7.1.0.[1]	svastyayanakarmaṇāṃ vidhiṃ vakṣyāmaḥ
7.1.1.[1]	yadā grāme gacchati tadācamanaṃ kṛtvā 'svastidāḥ' iti sūktaṃ japitvā dakṣiṇena pādena prakrāmatyadhvānam /
7.1.1.[2]	'ye te panthāno'va divaḥ' ityṛcaṃ japitvādhvānaṃ dakṣiṇena pādena prakrāmati /
7.1.1.[3]	tato grāmaṃ gacchati /
7.1.1.[4]	svastyayanaṃ bhavati //
7.1.2.[1]	'svastidāḥ' iti sūktena śarkarā abhimantrya gṛhe kṣetre'nyatra vā prakṣipati /
7.1.2.[2]	svastyarthī /
7.1.2.[3]	idaṃ karma /
7.1.2.[4]	sarvārthakāmaḥ /
7.1.2.[5]	'ye te panthānaḥ' ityekarcena sūktenāsaṅkhyātāḥ śarkarā abhimantrya gṛhādiṣu prakṣipati /
7.1.2.[6]	idaṃ karma sarvārthasvastyayanakāmaḥ /
7.1.2.[7]	yatra kṣipati tatrāvināśo bhavati /
7.1.2.[8]	dvipadacatuṣpadādīnāṃ svastyayanaṃ bhavatītyarthaḥ //
7.1.3.[1]	'svastidāḥ' iti sūktena darbhādīni tṛṇānyabhimantrya gṛhe vā kṣetre vā prakṣipati svastyayanakāmaḥ /
7.1.3.[2]	'ye te panthāno'va divaḥ' ityṛcā tṛṇānyabhimantrya prakṣipati /
7.1.3.[3]	gṛhe pathi vā svastyayanakāmaḥ /
7.1.3.[4]	'svastidāḥ' iti sūktena indramupatiṣṭhate svastyayanakāmaḥ /
7.1.3.[5]	'ye te panthāno'va divaḥ' ityṛcendramupatiṣṭhate svastyayanakāmaḥ //
7.1.4.[1]	abhyātānāntaṃ kṛtvā 'āre'sau' iti sūktena śastraṃ sampātyābhimantrya prayacchatyabhyātānādyuttaratantram /
7.1.4.[2]	ājyatantraṃ kṛtvā 'amūḥ pāre' iti sūktena khaïgādiśastraṃ sampātya hastena vimṛjyābhimantrya dhārayati /
7.1.4.[3]	svastyayanakāmaḥ /
7.1.4.[4]	abhyātānāntaṃ kṛtvā 'pātaṃ naḥ' iti sūktena churikādiśastraṃ sampātya vimṛjyābhimantrya rājñe prayacchati /
7.1.4.[5]	sukhaṃ bhavatītyarthaḥ /
7.1.4.[6]	tantraṃ kṛtvā 'ya enaṃ pariṣīdanti' iti sūktena yasya yacchastraṃ tat sampātya vimṛjyābhimantrya yudhi vīrāya prayacchati /
7.1.4.[7]	svastyayanakāmaḥ /
7.1.4.[8]	uttaratantram /
7.1.4.[9]	śastram /
7.1.4.[10]	churikā /
7.1.4.[11]	dhanuṣam /
7.1.4.[12]	kaṇḍa /
7.1.4.[13]	khaïgam /
7.1.4.[14]	kunta /
7.1.4.[15]	kaḍanala /
7.1.4.[16]	vajra /
7.1.4.[17]	gadā /
7.1.4.[18]	paraśu /
7.1.4.[19]	kuṭhāra /
7.1.4.[20]	bhiṇḍamālā /
7.1.4.[21]	trāsagaṇḍā /
7.1.4.[22]	lohadaṇḍa /
7.1.4.[23]	laṣṭi /
7.1.4.[24]	pāgānim /
7.1.4.[25]	ityādyāyudham //
7.1.5.[1]	'āre'sau' iti sūktaṃ japitvā diṣṭyā mukhaṃ mītvā svapiti rātrau svastyayanakāmaḥ /
7.1.5.[2]	madhyamāṅgulyaṅguṣṭhābhyāṃ prādeśinyaṅguṣṭhābhyāṃ prādeśī diṣṭirityucyate /
7.1.5.[3]	'amūḥ pāre' iti sūktaṃ japitvā diṣṭyā mukhaṃ vimāya svapiti rātrau svastyayanakāmaḥ /
7.1.5.[4]	'pātaṃ naḥ' iti sūktena diṣṭyā mukhaṃ mītvā svapiti rātrau svastyayanakāmaḥ /
7.1.5.[5]	'ya enaṃ pariṣīdanti' iti sūktaṃ japitvā diṣṭyā mukhaṃ vimāya svapiti /
7.1.5.[6]	svastyayanakāmaḥ //
7.1.6.[1]	'āre'sau' iti sūktena yadottiṣṭhati tadā sūktaṃ japitvā trīṇi padāni prakramya tato gacchati svastyayanakāmaḥ /
7.1.6.[2]	prabhāte nidrāṃ tyaktvā 'amūḥ pāre' iti sūktaṃ japitvā trīṇi padāni prakramya tato gacchati prātargrāme vā /
7.1.6.[3]	yadā prayojanārthaṃ gacchati tadā 'pātaṃ naḥ' iti sūktaṃ japitvā trīṇi padāni prakramya tato gacchati /
7.1.6.[4]	gacchatāṃ svastirbhavati /
7.1.6.[5]	yo mantraṃ paṭhati sa svayaṃ karoti /
7.1.6.[6]	anyakartṛke dakṣiṇādānaṃ sarvatra /
7.1.6.[7]	nidrāṃ tyaktvā 'ya enaṃ pariṣīdanti' iti sūktaṃ japitvā trīṇi padāni prakramya tato gacchati /
7.1.6.[8]	svastyayanakāmaḥ //
7.1.7.[1]	suptotthāya 'āre'sau' iti sūktaṃ japitvā bhūmau tisro diṣṭīrmītvā tato gacchati /
7.1.7.[2]	prayojanārtham /
7.1.7.[3]	svastyayanakāmaḥ /
7.1.7.[4]	nidrāṃ tyaktvā 'amūḥ pāre' iti sūktaṃ japitvā tisraḥ prādeśīrbhūmau mītvotthāya gacchati /
7.1.7.[5]	svastyayanakāmaḥ /
7.1.7.[6]	yadā prayojanārthaṃ gacchati tadā 'pātaṃ naḥ' iti sūktaṃ japitvā tisro diṣṭīḥ prādeśīrmītvā bhūmau tato gacchati /
7.1.7.[7]	svastyayanakāmaḥ /
7.1.7.[8]	suptvotthāya 'ya enaṃ pariṣīdanti' iti sūktena tisraḥ prādeśīrbhūmau mītvā tata uttiṣṭhan gacchati /
7.1.7.[9]	prayojanārtham /
7.1.7.[10]	grāme vā'dhvani vā /
7.1.7.[11]	svastyayanakāmaḥ //
7.1.7.[12]	athādhvāne gacchatāṃ karmocyate
7.1.8-9.[1]	pathi gacchantaṃ sambalaṃ saktvādi 'pretaṃ pādau' ityṛcābhimantrya brāhmaṇāya dadāti /
7.1.8-9.[2]	svastyayanakāmaḥ //
7.1.10.[1]	'upasthāste' ityṛcaudanasaktūn vaṭakādīni trīṇi dravyāṇyabhimantrya bhūmau nikṣipati /
7.1.10.[2]	trīṇi trīṇi prasṛtīrvāñjalīrvā muṣṭīrvā pathi /
7.1.10.[3]	tato gacchati /
7.1.10.[4]	svastirbhavati /
7.1.10.[5]	sarvasyānena vidhānena /
7.1.10.[6]	etadadhvānakarma samāptam //
7.1.10.[7]	atha sarvārthasvastyayanakarmocyate
7.1.11.[1]	'svasti mātre' ityṛcā niśyupatiṣṭhate svastyayanakāmaḥ /
7.1.11.[2]	gṛhe vāthavāraṇye vā bhaye vā samupasthite svastyayanaṃ nityaṃ vā kurvīta //
7.1.11.[3]	vaṇikkarmalābha ucyate
7.1.12.[1]	ājyatantramabhyātānāntaṃ kṛtvā 'indramaham' iti sūktena vaṇijaṃ vastraṃ vā pūgīphalaṃ vāśvān vā hastino vā ratnādi sampātyābhimantrya tata utthāpayati //
7.1.13.[1]	nimṛjya vikrayayogyaṃ kṛtvā /
7.1.13.[2]	abhyātānādyuttaratantram /
7.1.13.[3]	lābho bhavati svastirbhavati /
7.1.13.[4]	sarvatrādhikaraṇaṃ dhenurdakṣiṇā /
7.1.13.[5]	brahmaṇe ca dhenuḥ /
7.1.13.[6]	abhyātānāntaṃ kṛtvā 'ye'syām' 'prācī dik' iti sūktābhyāmājyaṃ juhuyāt /
7.1.13.[7]	tata uttaratantram /
7.1.13.[8]	'ye'syām' 'prācī dik' iti sūktābhyāṃ pālāśasamidha ādadhāti /
7.1.13.[9]	hastahomatvāt tantravikalpaḥ /
7.1.13.[10]	'ye'syām' 'prācī dik' iti sūktābhyām udumbarasamidha ādadhāti svastyayanakāmaḥ /
7.1.13.[11]	'ye'syām' 'prācī dik' iti sūktābhyāṃ jambasamidha ādadhāti svastyayanakāmaḥ /
7.1.13.[12]	'ye'syām' 'prācī dik' iti sūktābhyāṃ kāmpīlasamidha ādadhāti svastyayanakāmaḥ /
7.1.13.[13]	'ye'syām' 'prācī dik' iti sūktābhyāṃ sraksamidha ādadhāti svastyayanakāmaḥ /
7.1.13.[14]	'ye'syām' 'prācī dik' iti sūktābhyāṃ vandakasamidha ādadhāti śubhakāmaḥ /
7.1.13.[15]	'ye'syām' 'prācī dik' iti sūktābhyāṃ śirīṣasamidha ādadhāti svastyayanakāmaḥ /
7.1.13.[16]	'ye'syām' 'prācī dik' iti sūktābhyāṃ sraktyasamidha tilakasamidha ādadhāti /
7.1.13.[17]	sarvatra dhenurdakṣiṇā /
7.1.13.[18]	'ye'syām' 'prācī dik' iti sūktābhyāṃ varaṇasamidha ādadhāti /
7.1.13.[19]	'ye'syām' 'prācī dik' iti sūktābhyāṃ bilvasamidha ādadhāti /
7.1.13.[20]	svastyayanakāmo'nuvartate sarvatra /
7.1.13.[21]	hastahome tantraṃ vā /
7.1.13.[22]	karmabāhulyāt phalabāhulyam /
7.1.13.[23]	'ye'syām' 'prācī dik' iti sūktābhyāṃ jaṅgiḍasamidha ādadhāti /
7.1.13.[24]	'ye'syām' 'prācī dik' iti sūktābhyāṃ kuṭakasamidha ādadhāti svastyayanakāmaḥ /
7.1.13.[25]	'ye'syām' 'prācī dik' iti sūktābhyāṃ garhyakasamidha ādadhāti /
7.1.13.[26]	'ye'syām' 'prācī dik' iti sūktābhyāṃ galābalasamidha ādadhāti /
7.1.13.[27]	'ye'syām' 'prācī dik' iti sūktābhyāṃ vetasasamidha ādadhāti svastyayanakāmaḥ /
7.1.13.[28]	'ye'syām' 'prācī dik' iti sūktābhyāṃ śālmalisamidha ādadhāti /
7.1.13.[29]	'ye'syām' 'prācī dik' iti sūktābhyāṃ sivanisamidha ādadhāti /
7.1.13.[30]	'ye'syām' 'prācī dik' iti sūktābhyāṃ syandanakasamidha ādadhāti /
7.1.13.[31]	'ye'syām' 'prācī dik' iti sūktābhyām araṇikasamidha ādadhāti /
7.1.13.[32]	'ye'syām' 'prācī dik' iti sūktābhyām aśmantakasamidha ādadhāti /
7.1.13.[33]	'ye'syām' 'prācī dik' iti sūktābhyāṃ tunyakasamidha ādadhāti /
7.1.13.[34]	svastyayanakāmaḥ /
7.1.13.[35]	'ye'syām' 'prācī dik' iti sūktābhyāṃ devadārusamidha ādadhāti /
7.1.13.[36]	svastyayanakāmaḥ /
7.1.13.[37]	pālāśādivṛkṣadvāviṃśatisamidha ādadhāti /
7.1.13.[38]	'ye'syām' 'prācī dik' iti sūktābhyām /
7.1.13.[39]	tatra sarvatraite samuccitā vā vikalpitā bhavanti /
7.1.13.[40]	'ye'syām' 'prācī dik' iti sūktābhyāṃ puroḍāśaṃ juhoti /
7.1.13.[41]	svastyayanakāmaḥ /
7.1.13.[42]	abhyātānāntaṃ kṛtvā 'ye'syām' 'prācī dik' iti sūktābhyāṃ dugdhaṃ juhoti /
7.1.13.[43]	abhyātānādyuttaratantram /
7.1.13.[44]	svastyayanakāmaḥ /
7.1.13.[45]	'ye'syām' 'prācī dik' iti sūktābhyāmudaudanaṃ juhoti /
7.1.13.[46]	ājyatantre /
7.1.13.[47]	tantraṃ kṛtvā 'ye'syām' 'prācī dik' iti sūktābhyāṃ pāyasaṃ juhoti /
7.1.13.[48]	tantraṃ samāpayet /
7.1.13.[49]	svastyayanakāmaḥ /
7.1.13.[50]	paśutantraṃ kṛtvā 'ye'syām' 'prācī dik' iti sūktābhyāṃ rudradaivatyānyavadānāni sthālīpākaṃ ca juhoti /
7.1.13.[51]	paśutantrottaratantram /
7.1.13.[52]	'ye'syām' 'prācī dik' iti sūktābhyāṃ vrīhīn juhoti /
7.1.13.[53]	svastyayanakāmaḥ /
7.1.13.[54]	'ye'syām' 'prācī dik' iti sūktābhyāṃ yavāñjuhoti /
7.1.13.[55]	'ye'syām' 'prācī dik' iti sūktābhyāṃ tilāñjuhoti /
7.1.13.[56]	'ye'syām' 'prācī dik' iti sūktābhyāṃ dadhidhānāñjuhoti /
7.1.13.[57]	svastyayanakāmaḥ /
7.1.13.[58]	abhyātānāntaṃ kṛtvā 'ye'syām' 'prācī dik' iti sūktābhyāṃ dadhisaktūñjuhoti /
7.1.13.[59]	tata uttaratantram /
7.1.13.[60]	abhyātānāntaṃ kṛtvā 'ye'syām' 'prācī dik' iti sūktābhyāṃ śaṣkulīr juhoti /
7.1.13.[61]	tata uttaratantram /
7.1.13.[62]	sarvatra svastyayanakāmaḥ /
7.1.13.[63]	abhyātānāntaṃ kṛtvā 'doṣo gāya' iti tṛcena sūktenājyaṃ juhoti /
7.1.13.[64]	uttaratantram /
7.1.13.[65]	svastyayanakāmaḥ /
7.1.13.[66]	'doṣo gāya' iti tṛcena sūktena pālāśādayo dvāviṃśativṛkṣāṇāṃ samidha ādadhāti /
7.1.13.[67]	hastahomatvāttantravikalpaḥ /
7.1.13.[68]	svastyayanakāmaḥ /
7.1.13.[69]	abhyātānāntaṃ kṛtvā 'doṣo gāya' iti tṛcena sūktena puroḍāśaṃ juhoti /
7.1.13.[70]	tata uttaratantram /
7.1.13.[71]	brāhmaṇatarpaṇāntaṃ samānam /
7.1.13.[72]	dugdham /
7.1.13.[73]	odanam /
7.1.13.[74]	pāyasam /
7.1.13.[75]	paśutantraṃ kṛtvā 'doṣo gāya' iti sūktenātharvavidhānenātharvaṇaṃ yajate /
7.1.13.[76]	paśvavadānāni juhoti /
7.1.13.[77]	sthālīpākaṃ ca /
7.1.13.[78]	svastyayanakāmaḥ /
7.1.13.[79]	'doṣo gāya' iti sūktena vrīhīnāvapati /
7.1.13.[80]	'doṣo gāya' iti sūktena yavānāvapati /
7.1.13.[81]	'doṣo gāya' iti sūktena tilānāvapati /
7.1.13.[82]	svastyayanakāmaḥ /
7.1.13.[83]	'doṣo gāya' iti sūktena dhānān juhoti /
7.1.13.[84]	'doṣo gāya' iti sūktena karambhaṃ juhoti /
7.1.13.[85]	ājyatantre /
7.1.13.[86]	svastyayanakāmaḥ /
7.1.13.[87]	'doṣo gāya' iti sūktena tilaśaṣkulīrjuhoti /
7.1.13.[88]	ājyatantre /
7.1.13.[89]	abhyātānāntaṃ kṛtvā 'pātaṃ naḥ' iti pañcabhirṛgbhirājyaṃ juhoti /
7.1.13.[90]	tata uttaratantram /
7.1.13.[91]	svastyayanakāmaḥ /
7.1.13.[92]	'pātaṃ naḥ' iti pañcabhirṛgbhiḥ pālāśādayaḥ samidha ādadhāti vṛkṣāṇāṃ dvāviṃśatīnāṃ svastyayanakāmaḥ /
7.1.13.[93]	'pātaṃ naḥ' iti payo juhoti ājyatantre /
7.1.13.[94]	'pātaṃ naḥ' iti bhaktaṃ juhotyājyatantre /
7.1.13.[95]	'pātaṃ naḥ' iti pāyasaṃ juhotyājyatantre /
7.1.13.[96]	'pātaṃ naḥ' iti indraṃ paśunā yajeta /
7.1.13.[97]	vaśāvidhānena /
7.1.13.[98]	svastyayanakāmaḥ /
7.1.13.[99]	'pātaṃ naḥ' iti vrīhīn juhoti /
7.1.13.[100]	tantravikalpaḥ /
7.1.13.[101]	'pātaṃ naḥ' iti yavānāvapati /
7.1.13.[102]	svastyayanakāmaḥ /
7.1.13.[103]	'pātaṃ naḥ' iti tilānāvapati /
7.1.13.[104]	'pātaṃ naḥ' iti dhānā juhoti /
7.1.13.[105]	'pātaṃ naḥ' iti dadhisaktūn juhotyājyatantre /
7.1.13.[106]	'pātaṃ naḥ' iti śaṣkulīrjuhoti /
7.1.13.[107]	śaṣkulyaḥ śrīānandapure prasiddhaḥ /
7.1.13.[108]	'anaḍudbhyaḥ' ityājyaṃ juhoti sūktenājyatantre /
7.1.13.[109]	svastyayanakāmaḥ /
7.1.13.[110]	'anaḍudbhyaḥ' iti tṛcena sūktena pālāśādayo dvāviṃśativṛkṣāṇāṃ samidha ādadhāti /
7.1.13.[111]	svastyayanakāmaḥ /
7.1.13.[112]	yatra samidha ādadhāti tatra pālāśādidvāviṃśativṛkṣāṇāṃ gṛhītavyāḥ /
7.1.13.[113]	śāntikapauṣṭikeṣu ca /
7.1.13.[114]	'anaḍudbhyaḥ' iti sūktena puroḍāśaṃ juhotyājyatantre /
7.1.13.[115]	'anaḍudbhyaḥ' iti sūktena dugdhaṃ juhoti /
7.1.13.[116]	'anaḍudbhyaḥ' iti sūktena udaudanaṃ juhotyājyatantre /
7.1.13.[117]	'anaḍudbhyaḥ' iti tṛcena sūktena kṣīraudanaṃ juhotyājyatantre /
7.1.13.[118]	'anaḍudbhyaḥ' iti tṛcena rudrāya pāyasaṃ juhoti paśutantre /
7.1.13.[119]	'anaḍudbhyaḥ' iti tṛcena vrīhīnāvapati /
7.1.13.[120]	svastyayanakāmaḥ /
7.1.13.[121]	'anaḍudbhyaḥ' iti tṛcena yavānāvapati /
7.1.13.[122]	tantravikalpaḥ /
7.1.13.[123]	'anaḍudbhyaḥ' iti tṛcena tilānāvapati /
7.1.13.[124]	hastahome tantravikalpaḥ /
7.1.13.[125]	'anaḍudbhyaḥ' iti tṛcena dhānā juhoti /
7.1.13.[126]	svastyayanakāmaḥ /
7.1.13.[127]	'anaḍudbhyaḥ' iti tṛcena dadhisaktūn juhotyājyatantre /
7.1.13.[128]	'anaḍudbhyaḥ' iti tṛcena śaṣkulīrjuhoti /
7.1.13.[129]	svastyayanakāmaḥ /
7.1.13.[130]	'yamo mṛtyuḥ' iti sūktenājyaṃ juhotyājyatantre /
7.1.13.[131]	'yamo mṛtyuḥ' iti sūktena samidha ādadhāti pālāśādīnāṃ dvāviṃśativṛkṣāṇāṃ svastyayanakāmaḥ /
7.1.13.[132]	'yamo mṛtyuḥ' iti tisṛbhiḥ ṛgbhiḥ puroḍāśaṃ juhotyājyatantre /
7.1.13.[133]	'yamo mṛtyuḥ' iti sūktena payo juhoti /
7.1.13.[134]	'yamo mṛtyuḥ' iti sūktena udaudanaṃ juhoti tantre /
7.1.13.[135]	'yamo mṛtyuḥ' iti sūktena pāyasaṃ juhoti tantre /
7.1.13.[136]	'yamo mṛtyuḥ' iti sūktena viśvebhyo devebhyaḥ paśuṃ yajet /
7.1.13.[137]	paśutantre 'yamo mṛtyuḥ' iti sūktena vrīhīnāvapati /
7.1.13.[138]	'yamo mṛtyuḥ' iti sūktena yavānāvapati /
7.1.13.[139]	'yamo mṛtyuḥ' iti sūktena tilānāvapati /
7.1.13.[140]	'yamo mṛtyuḥ' iti sūktena dhānā juhoti /
7.1.13.[141]	'yamo mṛtyuḥ' iti sūktena dadhisaktūn juhoti /
7.1.13.[142]	'yamo mṛtyuḥ' iti sūktena śaṣkulīrjuhoti /
7.1.13.[143]	svastyayanakāmaḥ /
7.1.13.[144]	abhyātānāntaṃ kṛtvā 'viśvajit' iti sūktenājyaṃ juhoti /
7.1.13.[145]	uttaratantram /
7.1.13.[146]	svastyayanakāmaḥ /
7.1.13.[147]	'viśvajit' iti sūktena pālāśādīnāṃ samidha ādadhāti /
7.1.13.[148]	tantravikalpaḥ /
7.1.13.[149]	'viśvajit' iti sūktena puroḍāśaṃ juhoti /
7.1.13.[150]	ājyatantre /
7.1.13.[151]	svastyayanakāmaḥ /
7.1.13.[152]	'viśvajit' iti sūktena payo juhoti /
7.1.13.[153]	tantraṃ kṛtvā 'viśvajit' iti udaudanaṃ juhoti /
7.1.13.[154]	uttaratantram /
7.1.13.[155]	'viśvajit' iti sūktena pāyasaṃ juhoti tantre /
7.1.13.[156]	'viśvajit' iti sūktena viśvajite devatāyai paśunā yajet /
7.1.13.[157]	paśutantreṇa /
7.1.13.[158]	'viśvajit' iti sūktena vrīhīnāvapati /
7.1.13.[159]	'viśvajit' iti yavānāvapati /
7.1.13.[160]	'viśvajit' iti tilānāvapati /
7.1.13.[161]	'viśvajit' iti dhānā āvapati /
7.1.13.[162]	'viśvajit' iti karambhaṃ juhoti /
7.1.13.[163]	'viśvajit' iti śaṣkulīrjuhoti /
7.1.13.[164]	svastyayanakāmaḥ /
7.1.13.[165]	abhyātānāntaṃ kṛtvā 'śakadhūmam' iti sūktenājyaṃ juhoti /
7.1.13.[166]	abhyātānādy uttaratantram /
7.1.13.[167]	svastyayanakāmaḥ /
7.1.13.[168]	'śakadhūmam' iti samidhapuroḍāśādi pūrvavat bhavati /
7.1.13.[169]	śakadhamadevatāpaśum /
7.1.13.[170]	svastyayanakāmaḥ /
7.1.13.[171]	'bhavāśarvau mṛḍatam' ityarthasūktenājyāditrayodaśadravyāṇi bhavanti /
7.1.13.[172]	ājyatantre /
7.1.13.[173]	anena pālāśādīnāṃ samidādhānam /
7.1.13.[174]	svastyayanakāmaḥ /
7.1.13.[175]	yatra śāntikahomastatra sarvatra svastyayanakāmaḥ /
7.1.13.[176]	yathāsambhavaṃ tantravikalpaḥ /
7.1.13.[177]	sarvatra karmaṇāṃ vikalpaḥ /
7.1.13.[178]	kramo'pi nāsti /
7.1.13.[179]	dvipade catuṣpade gṛhe bahirgrāme nagare vā maṇḍale vā yatra kvacid homastatra sarvatra śāntiṃ karotītyarthaḥ /
7.1.13.[180]	mahāśāntiṃ vā sarvatra kārayed vikalpena /
7.1.13.[181]	pākayajñavidhānena rudradevatāyai carumājyabhāgāntaṃ kṛtvā 'bhavāśarvau mṛḍatam' ityarthasūktena sarveṇa tisra āhutīrjuhoti /
7.1.13.[182]	pārvaṇādyuttaratantram /
7.1.13.[183]	svastyayanakāmaḥ /
7.1.13.[184]	samāptāni svastyayanāni /
7.1.13.[185]	yatra yatra kvaciddhomastatra tatra svastyayanakāmaḥ /
7.1.13.[186]	kuryācchāntikapauṣṭike sarvatra //
7.1.13.[187]	atha janavidhāte svastyayanam
7.1.4.[1]	rudradevatākaṃ pākayajñamājyabhāgāntaṃ kṛtvā 'bhavāśarvau mṛḍatam' ityarthasūktena sārūpavatsasya caruṃ trirvibhajya tataḥ tisra āhutīrjuhoti /
7.1.4.[2]	pārvaṇādyuttaratantram /
7.1.4.[3]	rudrabhūtapretarākṣasalokapāladevagrahamahādevagaṇādyupahatābhighāte svastyayanam /
7.1.4.[4]	samāptaṃ mahādevābhighāte svastyayanam //
7.1.4.[5]	atha śīghreṇa puṇyamaṅgalakarmakaraṇe svastyayanamucyate
7.1.15-16.[1]	'śakadhūmam' iti caturṛcena suhṛdo brāhmaṇasya śakṛtpiṇḍān parvasvādhāyāgre bhūtvābhimantrya tataḥ śakadhūmaṃ 'kimadyāhaḥ' iti pṛcchati /
7.1.15-16.[2]	sa ca 'śobhanamadyāhaḥ' 'maṅgalamadyāhaḥ' iti brāhmaṇo vadati /
7.1.15-16.[3]	yadā kartā karma kuryāccaturdaśyāṃ caturthyāṃ navamyāṃ vā śanidine vyatīpāte viṣṭāvanyatrāpi nindite'hani tataścandanam /
7.1.15-16.[4]	annaprāśanacūḍākarmanāmakaraṇagṛhapraveśavastrāyalaṅkāradhāraṇam /
7.1.15-16.[5]	rājadarśanāśvahastyādiyānarathārohaṇaṃ puṇyakarme nityanaimittikakāmyādīni karmāṇi /
7.1.15-16.[6]	yadā śīghre prayojane kāryaṃ kartumicchatīdaṃ karma kṛtvā tataḥ śāntikapuṇyakarma karoti /
7.1.15-16.[7]	samāptā śīghrakarmakaraṇe śāntiḥ //
7.1.15-16.[8]	atha sarpādisvastyayanamucyate
7.1.17.[1]	sarpavṛścikadvidaṃśakamaśakabhramarabhūmikīṭakakṛmaya eteṣāṃ bhayaṃ na bhavati /
7.1.17.[2]	'ye'syām' 'prācī dik' iti sūktābhyāṃ sikatāmabhimantrya śayanaṃ parikirati /
7.1.17.[3]	'ye'syāṃ stha' iti sūktena sikatāmabhimantrya śālāṃ paritaḥ kirati /
7.1.17.[4]	'ye'syāṃ stha' iti sūktena sikatāmabhimantrya kṣetre parikirati /
7.1.17.[5]	'prācī dik' iti sūktena śālāṃ parikirati /
7.1.17.[6]	'prācī dik' iti sūktena sikatāmabhimantrya kṣetre parikirati /
7.1.17.[7]	svastyayanakāmaḥ /
7.1.17.[8]	'mā no devāḥ' iti sūktena śarkarāmabhimantrya śayanaṃ śālāṃ vā kṣetre vā parikirati /
7.1.17.[9]	svastyayanakāmaḥ /
7.1.17.[10]	'bhavāśarvo mṛḍatam' iti sūktena śarkarāmabhimantrya gṛhe kṣetre vā prakirati svastyayanakāmaḥ /
7.1.17.[11]	'yaste sarpo vṛścikaḥ' ityṛcā śarkarāmabhimantrya śayane vā śālāyāṃ vorvarāyāṃ vā gṛhe vā vane vā grāme vā pattane vā tatra parikirati /
7.1.17.[12]	sarpādisvastyayanaṃ bhavati /
7.1.17.[13]	śāntiḥ /
7.1.17.[14]	nirbhayo bhavatītyarthaḥ //
7.1.18.[1]	abhyātānāntaṃ kṛtvā 'ye'syāṃ stha prācyām' iti sūktena tṛṇamālāṃ sampātyābhimantrya dvāre badhnāti /
7.1.18.[2]	abhyātānādyuttaratantram /
7.1.18.[3]	svastyayanakāmaḥ /
7.1.18.[4]	mahānavamyāṃ dīpotsave ca śiṣṭācāraḥ /
7.1.18.[5]	abhyātānāntaṃ kṛtvā 'prācī dik' iti sūktena tṛṇamālāṃ yugacchidreṇa sampātyābhimantrya dvāre pracṛtati /
7.1.18.[6]	tata abhyātānādyuttaratantram /
7.1.18.[7]	mahānavamyāmidaṃ jayakarma /
7.1.18.[8]	abhyātānāntaṃ kṛtvā 'yaste sarpaḥ' ityṛcā tṛṇamālāṃ yugacchidreṇa sampātyābhimantrya abhyātānāntaṃ kṛtvā 'namo devavadhebhyaḥ' iti tṛcena sūktena tṛṇāni yugachidreṇa sampātya dvāre badhnāti /
7.1.18.[9]	tata uttaratantram /
7.1.18.[10]	pathi vā gṛhadvāre vā pattanadvāre vā pracṛtati /
7.1.18.[11]	abhyātānādyuttaratantram /
7.1.18.[12]	ahibhaye vṛścikabhaye maśakabhaye bhramarasaṅghe kṛmibhaye idaṃ karma //
7.1.19.[1]	'ye'syām' 'prācī dik' iti sūktābhyāṃ gomayamabhimantrya gṛhe visṛjati /
7.1.19.[2]	'mā no devāḥ' iti sūktena gomayamabhimantrya dvāre visṛjati /
7.1.19.[3]	'yaste sarpaḥ' ityṛcā gomayam abhimantrya dvāre sambhinatti //
7.1.20.[1]	'ye'syām' 'prācī dik' iti sūktābhyāṃ gomayamabhimantrya dvāre nikhanati /
7.1.20.[2]	'mā no devāḥ' iti sūktena śuṣkagomayamabhimantrya gṛhe nikhanati /
7.1.20.[3]	'yaste sarpaḥ' ityṛcā gomayamabhimantrya gṛhe nikhanati //
7.1.21.[1]	'ye'syām' 'prācī dik' iti sūktābhyāṃ śuṣkagomayamādadhātyagnau /
7.1.21.[2]	'mā no devāḥ' iti sūktena gomayamagnau juhoti /
7.1.21.[3]	'yaste sarpaḥ' ityṛcā gomayamagnau juhoti /
7.1.21.[4]	gṛhe kṣetre grāme nagare vā svastyayanakāmaḥ //
7.1.22.[1]	'ye'syām' iti sūktenāpāmārgamañjarīmabhimantrya dvāre sambhinatti /
7.1.22.[2]	'ye'syāṃ stha' iti sūktenāpāmārgamañjarīmabhimantrya dvāre nikhanati /
7.1.22.[3]	'ye'syāṃ stha' iti sūktenāpāmārgamañjarīmabhimantryāgnau juhoti /
7.1.22.[4]	'prācī dik' iti sūktenāpāmārgamañjarīmabhimantrya gṛhe stṛṇāti /
7.1.22.[5]	'prācī dik' iti sūktenāpāmārgaprasūnamabhimantrya dvāre nikhanati /
7.1.22.[6]	'prācī dik' iti sūktenāpāmārgamañjarīṃ juhoti /
7.1.22.[7]	'mā no devāḥ' iti sūktenāpāmārgamabhimantrya gṛhe stṛṇāti /
7.1.22.[8]	'mā no devāḥ' iti sūktenāpāmārgamabhimantrya bhūmau nikhanati svastyayanakāmaḥ /
7.1.22.[9]	'mā no devāḥ' iti sūktenāpāmārgamañjarīmabhimantrya agnau juhoti /
7.1.22.[10]	'yaste sarpaḥ' iti apāmārgamañjarīmabhimantrya sambhinatti /
7.1.22.[11]	'yaste sarpaḥ' iti apāmārgamañjarīṃ nikhanati grāmamadhye svastyayanakāmaḥ /
7.1.22.[12]	'yaste sarpaḥ' ityṛcāpāmārgaṃ juhoti /
7.1.22.[13]	'ye'syāṃ stha' iti sūktena guḍūcīmabhimantrya nānā karoti /
7.1.22.[14]	'ye'syām' iti sūktena guḍūcīmabhimantrya nikhanati /
7.1.22.[15]	'ye'syām' iti sūktena guḍūcīpādānabhimantryāgnau juhoti /
7.1.22.[16]	'prācī dik' iti guḍūcīpādānabhimantrya gṛhe stṛṇāti /
7.1.22.[17]	'prācī dik' iti guḍūcīpādā ye adhomukhāstānabhimantrya nikhanati /
7.1.22.[18]	'prācī dik' iti guḍūcīmagnau juhoti /
7.1.22.[19]	'mā no devāḥ' iti guḍūcīmabhimantrya grāme stṛṇāti /
7.1.22.[20]	svastyayanakāmaḥ /
7.1.22.[21]	'mā no devāḥ' iti guḍūcīmabhimantrya nikhanati /
7.1.22.[22]	'mā no devāḥ' iti guḍūcīmagnau juhoti /
7.1.22.[23]	'yaste sarpaḥ' ityṛcā guḍūcīmabhimantrya stṛṇāti /
7.1.22.[24]	'yaste sarpaḥ' ityṛcā guḍūcīmabhimantrya nikhanati /
7.1.22.[25]	'yaste sarpaḥ' ityṛcā guḍūcīmagnau juhoti /
7.1.22.[26]	maśakakīṭakasarpavṛścikādisvastyayanāni bhavanti /
7.1.22.[27]	samāptāni maśakādīnāṃ svastyayanāni //
7.1.22.[28]	saptame prathamā kaṇḍikā //
7.2.0.[1]	atha vyāghracauravṛkacarakasiṃhāraṇyakādīnāṃ bhaye svastyayanāny ucyante
7.2.1.[1]	abhyātānāntaṃ kṛtvā 'uditastrayo akraman' iti sūktena khadirakīlakaṃ sampātya tata uttaratantraṃ kṛtvā kīlakaṃ nikhanannutpāṭayan gṛhādaraṇyaṃ gāṃ pṛṣṭhato gacchati /
7.2.1.[2]	vyāghrādisvastyayanakāmaḥ //
7.2.2.[1]	'uditaḥ' iti sūktenodakaghaṭamabhimantrya gopracāre ninayati /
7.2.2.[2]	tataḥ pāṃśukūṭaṃ tatra kṛtvārddhaṃ dakṣiṇena hastena vikṣipati /
7.2.2.[3]	indrāya pākayajñavidhānenājyabhāgāntaṃ kṛtvā 'uditaḥ' iti sūktena saptarcena dvābhyāṃ dve āhutī tisṛbhirṛgbhistṛtīyā /
7.2.2.[4]	pārvaṇādyuttaratantram //
7.2.3.[1]	sārūpavatsena dugdhe caruśrapaṇaṃ havirucchiṣṭena baliharaṇaṃ kuryāt //
7.2.4-5.[1]	'ye'syāṃ stha' iti sūktena pratyṛcamupatiṣṭhate /
7.2.4-5.[2]	madhye pañca baliharaṇam /
7.2.4-5.[3]	prācī /
7.2.4-5.[4]	dakṣiṇā /
7.2.4-5.[5]	pratīcī /
7.2.4-5.[6]	udīcī /
7.2.4-5.[7]	evaṃ madhyaṃ ca /
7.2.4-5.[8]	prācī /
7.2.4-5.[9]	dakṣiṇā /
7.2.4-5.[10]	pratīcī /
7.2.4-5.[11]	udīcī /
7.2.4-5.[12]	evaṃ copasthānāni //
7.2.6.[1]	anirdiṣṭaṃ śeṣaṃ havirbhūmau ninayatīti pañcamam //
7.2.7.[1]	parvatadevatāyā araṇye pākayajñavidhānenājyabhāgāntaṃ kṛtvā 'brahma jajñānam' 'anāptā ye' iti sūktena juhoti /
7.2.7.[2]	'himavate juṣṭaṃ nirvapāmi /
7.2.7.[3]	himavate tvā juṣṭaṃ prokṣāmi /
7.2.7.[4]	himavantaṃ gacchatu haviḥ svāhā' iti /
7.2.7.[5]	nikaṭaparvataṃ yajate /
7.2.7.[6]	pārvaṇādyuttaratantram //
7.2.8.[1]	parvatadevatāyai pākayajñamājyabhāgāntaṃ kṛtvā 'bhavāśarvau mṛḍatam' ityarthasūktena caruṃ juhoti /
7.2.8.[2]	pārvaṇādyuttaratantram /
7.2.8.[3]	pākayajñatantraṃ kṛtvā 'bhavāya juṣṭaṃ nirvapāmi' ityādi /
7.2.8.[4]	bhava /
7.2.8.[5]	śarva /
7.2.8.[6]	paśupati /
7.2.8.[7]	ugra /
7.2.8.[8]	rudra /
7.2.8.[9]	mahādeva /
7.2.8.[10]	īśāna /
7.2.8.[11]	etāḥ sapta devatāḥ /
7.2.8.[12]	devatānirvāpaṃ kṛtvaikasmin bhāṇḍake śrapaṇam /
7.2.8.[13]	'brahma jajñānam' iti sūktasya saptāvṛttiḥ /
7.2.8.[14]	pārvaṇādyuttaratantram /
7.2.8.[15]	bhavāśarvādibhyo devatābhyo nirvāpaṃ kṛtvā bṛhadbhāṇḍake śrapaṇam /
7.2.8.[16]	ājyabhāgāntaṃ kṛtvā 'bharvāśarvau mṛḍatam' iti sūktasya saptāvṛttiḥ /
7.2.8.[17]	pārvaṇādyuttaratantram /
7.2.8.[18]	bhavam /
7.2.8.[19]	śarvam /
7.2.8.[20]	paśupatim /
7.2.8.[21]	ugram /
7.2.8.[22]	rudram /
7.2.8.[23]	mahādevam /
7.2.8.[24]	īśānaṃ yajate /
7.2.8.[25]	ete sapta parvatadevatāḥ /
7.2.8.[26]	vyāghracauravṛścikahastyāraṇyakamahiṣāraṇyakagoityādibhaye svastyayanam //
7.2.8.[27]	goṣṭhakarmocyate
7.2.9.[1]	gośāntiḥ /
7.2.9.[2]	pākayajñatantraṃ kṛtvendradevatāyai 'brahma jajñānam' 'anāptā ye' iti sūktena caruṃ juhoti /
7.2.9.[3]	tata uttaratantram /
7.2.9.[4]	tantraṃ kṛtvā bhavāśarvādibhyo nirvāpaṃ kṛtvaikasmin bhāṇḍe śrapaṇaṃ kṛtvā tato brahmajajñānena juhoti /
7.2.9.[5]	sūktasya saptāvṛttiḥ /
7.2.9.[6]	pārvaṇādyuttaratantram /
7.2.9.[7]	parvatadevatāyai pākayajñavidhānamājyabhāgāntaṃ kṛtvā 'bhavāśarvau mṛḍatam' iti sūktena caruṃ juhoti /
7.2.9.[8]	tata uttaratantram /
7.2.9.[9]	tantraṃ kṛtvā bhavaśarvapaśupatyugrarudramahādeveśānāntaṃ nirvāpaṃ kṛtvaikasmin bhāṇḍake śrapaṇaṃ kṛtvā 'bhavāśarvau' iti sūktena juhoti /
7.2.9.[10]	pratidevataṃ sūktāvṛttiḥ /
7.2.9.[11]	tata uttaratantram /
7.2.9.[12]	rudradevasya carorhavirucchiṣṭaṃ yajamāno'śnāti /
7.2.9.[13]	yaddhi karmaṇi tatra sarvatra //
7.2.10.[1]	agnau darbhānādhāya yajamāno dhūmaṃ niyacchati /
7.2.10.[2]	'bhūtyai vaḥ puṣṭyai vaḥ' iti mantreṇa /
7.2.10.[3]	dvitīyacarorhavirucchiṣṭabhakṣaṇaṃ dhūmapānaṃ ca /
7.2.10.[4]	iti goṣṭhakarmāṇi samāptāni /
7.2.10.[5]	iti gośāntiḥ /
7.2.10.[6]	indrayāgo bhavādiyāgaścaikaṃ karma dvitantram //
7.2.10.[7]	prathamaprasave gavāṃ śāntir ucyate
7.2.11.[1]	'brahma jajñānam' sahasradhāreṇa ghṛtamabhimantrya vatsavātsikāmukhamanakti /
7.2.11.[2]	evaṃ 'bhavāśarvau mṛḍatam' ityarthasūktena ghṛtamabhimantrya vatsasya vatsikāyā vā mukhaṃ mrakṣati /
7.2.11.[3]	svastyayanakāmaḥ /
7.2.11.[4]	goṣṭhe prathamaprasava etatkarma //
7.2.12.[1]	'brahma jajñānam' iti sūktena tisro naladaśākhāḥ piṣṭvābhimantrya vatsikāṃ pāyayati /
7.2.12.[2]	svastyayanakāmaḥ /
7.2.12.[3]	'bhāvāśarvau' ityarthasūktena tisro naladaśākhā udakena piṣṭvābhimantrya vatsikāṃ pāyayati /
7.2.12.[4]	svastyayanakāmaḥ //
7.2.13.[1]	gavāṃ prathamaprasave 'brahma jajñānam' iti mahatkāṇḍikena sūktena śākhāmudakamabhimantrya gobhyo bahirudakadhārāṃ ninayati /
7.2.13.[2]	svastyayanakāmaḥ /
7.2.13.[3]	nalado māsikā nalo vā /
7.2.13.[4]	'bhavāśarvau' ityarthasūktena śākhāmudakamabhimantrya tata udakadhārāṃ gorbahirninayati /
7.2.13.[5]	śākhayā sahāvyavacchinnā dhārā /
7.2.13.[6]	samāptā gobhyaḥ prathamaprasave śāntiḥ //
7.2.13.[7]	atha pattanagrāmasya gṛhasya śāntirucyate
7.2.14.[1]	abhyātānāntaṃ kṛtvā 'aśmavarma me' iti ṣaḍarcena sūktena saptamyṛcā sarvāsāṃ dvitīyā kartavyā /
7.2.14.[2]	'ye diśāmantardeśebhyaḥ' iti ṣaṭsu ṛkṣu dvitīyā /
7.2.14.[3]	ṣaṭ sampātāḥ /
7.2.14.[4]	ṣaḍaśmanaḥ sampātavato'bhimantrya tato gṛhakoṇeṣu nikhanati caturaḥ /
7.2.14.[5]	ekaṃ gṛhamadhya ekaṃ gṛhopari nidadhāti /
7.2.14.[6]	uttaratantram /
7.2.14.[7]	gṛhagrāmanagarapattanānāṃ sarvatra svastyayanaṃ samāptam //
7.2.14.[8]	athānnasvastyayanamucyate
7.2.15-16.[1]	'alasālā' ityṛcā tisraḥ sasyavallīrabhimantrya kṣetramadhye nikhanati /
7.2.15-16.[2]	annavyādhirakṣāsvastyayanaṃ samāptam //
7.2.15-16.[3]	atha mūṣakapataṅgaśalabhahariṇaroruśalyādīni sasyavināśakāni teṣāṃ śāntirucyate
7.2.17.[1]	'hataṃ tardam' iti sūktena sīsaṃ lohamudgharṣan sūktaṃ japitvābhiprakrāmati /
7.2.17.[2]	mūṣakādisthāne //
7.2.18.[1]	'hataṃ tardam' iti sūktena śarkarānabhimantrya yatra mūṣakādīni tatra parikirati //
7.2.19.[1]	mūṣakādimukhaṃ keśena bandhayitvā 'hataṃ tardam' iti sūktenābhimantrya kṣetramadhye nikhanati //
7.2.20.[1]	aśvinadevatāyai pākayajñamājyabhāgāntaṃ kṛtvā 'hataṃ tardam' iti sūktena sārūpavatsaṃ caruṃ juhoti /
7.2.20.[2]	tata uttaratantram /
7.2.20.[3]	'aśvibhyāṃ juṣṭaṃ nirvapāmi /
7.2.20.[4]	aśvibhyāṃ tvā juṣṭaṃ prokṣāmi /
7.2.20.[5]	aśvinau gacchatu haviḥ svāhā' iti //
7.2.21.[1]	haviḥśeṣeṇa baliharaṇaṃ karoti pratidiśam 'āśāyai baliṃ harāmi vaṣaṭ' /
7.2.21.[2]	'āśāpataye' /
7.2.21.[3]	'aśvibhyām' /
7.2.21.[4]	'kṣetrapataye' //
7.2.22.[1]	tasminnahani maunaṃ kuryādastamanaṃ yāvat /
7.2.22.[2]	tasminnahani pākayajñavidhānaṃ kriyate /
7.2.22.[3]	samāptaṃ mūṣakaśalabhapataṅgaṭiṭṭibhakīṭakakīṭikāhariṇaroruśalyakagodhāsedhākṛmyādibhaye svastyayanam //
7.2.22.[4]	saptame dvitīyā kaṇḍikā //
7.3.0.[1]	atha deśāntaragamanasya svastyayanamucyate
7.3.1-2.[1]	'ye panthāno bahavo devayānāḥ' iti tṛcena sūktenājyaṃ juhoti /
7.3.1-2.[2]	ājyatantre /
7.3.1-2.[3]	'ye panthānaḥ' iti samidha ādadhāti /
7.3.1-2.[4]	puroḍāśādi yojyaṃ sarvatra /
7.3.1-2.[5]	'ye panthānaḥ' iti sūktena tṛcena manthamabhimantrya pathikāya prayacchati svastyayanakāmaḥ /
7.3.1-2.[6]	'ye panthānaḥ' iti tṛcena bhaktamabhimantrya prayacchati bhojanārtham /
7.3.1-2.[7]	samāptā grāmadūrāgamanasya śāntiḥ /
7.3.1-2.[8]	anena karmaṇā kalahādi doṣo na bhavati //
7.3.1-2.[9]	puruṣabandhane mocanaśāntirucyate
7.3.3.[1]	abhyātānāntaṃ kṛtvā 'yasyāste' iti sūktena caturṛcena yena baddhaḥ tatsadṛśaṃ sampātavantaṃ kṛtvā sūktasadṛśaṃ dvitīyaṃ ca sampātavantaṃ karoti /
7.3.3.[2]	tata uttaratantram /
7.3.3.[3]	ājyatantraṃ kṛtvā 'yatte devī nirṛtiḥ' iti tṛcena sūktena bandhasadṛśaṃ nigaḍayugaladvayaṃ ca sampātavantaṃ karoti /
7.3.3.[4]	nābhimantraṇam /
7.3.3.[5]	tata uttaratantram /
7.3.3.[6]	abhyātānāntaṃ kṛtvā 'viṣāṇā pāśān' iti caturṛcena nigaḍayugaladvayaṃ sampātyaikaṃ muktaṃ nigaḍaṃ carmamayaṃ vā lohamayaṃ vā yena baddhastanmayaṃ kṛtvā /
7.3.3.[7]	abhyātānādyuttaratantram /
7.3.3.[8]	samāptaṃ bandhamocanam //
7.3.3.[9]	vācābandhasya mocanamucyate
7.3.4.[1]	tantraṃ kṛtvā 'yasyāste' iti sūktena bhūmilekhāṃ sampātya /
7.3.4.[2]	tata uttaratantram /
7.3.4.[3]	samāptaṃ vācābandhanam /
7.3.4.[4]	svastyayanakāmaḥ /
7.3.4.[5]	baddho anena karmaṇā kṛtena mucyate bandhanāt //
7.3.4.[6]	agnidāgharakṣārthamucyate
7.3.5.[1]	'āyane te parāyaṇe' iti sūktenodakamabhimantrya garte prakṣipati madhye dāghe /
7.3.5.[2]	adāghe ca kṛtvā udakapūraṇaṃ karoti //
7.3.6.[1]	'āyane te' iti sūktena śālāmadhye dvayorudakamabhimantrya garte prakṣipati /
7.3.6.[2]	agnirakṣā bhavati //
7.3.7.[1]	'āyane te' iti sūktena avakāmabhimantrya śālāmupari paritanoti dāgharakṣārthī /
7.3.7.[2]	agnyupasarge etat karma //
7.3.8.[1]	'āyane te' iti sūktena divyamabhimantrya śapyamānāya prayacchati /
7.3.8.[2]	divye śudhyati /
7.3.8.[3]	taptamāṣake divye //
7.3.9.[1]	'āyane te' iti sūktenodakamabhimantrya aṅgaṃ dagdhaṃ prakṣālayati /
7.3.9.[2]	aṅgamārogyaṃ bhavati /
7.3.9.[3]	aṅge agnirakṣā /
7.3.9.[4]	samāptāni agnidāharakṣāṇi //
7.3.9.[5]	nāvāpeṭakapaṭikādisvastyayanārthodakataraṇarakṣārtham ucyate
7.3.10.[1]	'mahīmū ṣu' iti tṛcena sūktena nāvādyabhimantrya tataścaṭanti /
7.3.10.[2]	upaviśanti /
7.3.10.[3]	na kadācinmajjati kvacit //
7.3.11.[1]	udakarakṣārthe dūradeśagamana abhyātānāntaṃ kṛtvā 'mahīmū ṣu' iti tṛcena nāvaṃ sampātya tataścaṭanti /
7.3.11.[2]	uttaratantram /
7.3.11.[3]	abhyātānāntaṃ kṛtvā 'mahīmū ṣu' iti tṛcena naumaṇiṃ sampātyābhimantrya badhnāti /
7.3.11.[4]	tata uttaratantram /
7.3.11.[5]	samāptaṃ dūradeśagamane etat karma /
7.3.11.[6]	nāvikebhyo badhnāti /
7.3.11.[7]	ye nāvaṃ caṭanti teṣāṃ bandhanam /
7.3.11.[8]	samāptaṃ nāvārthaṃ svastyayanam //
7.3.11.[9]	atha naṣṭe dravye lābhakarma ucyate
7.3.12.[1]	naṣṭaiṣiṇāṃ prakṣālitābhyaktapāṇipādānāṃ 'prapathe pathām' iti caturṛcaṃ japitvā dakṣiṇaṃ pāṇimugmṛjyotthāpayati /
7.3.12.[2]	naṣṭanirokṣaṇārthe //
7.3.13.[1]	abhyātānāntaṃ kṛtvā 'prapathe pathām' iti caturṛcena sūktena naṣṭaiṣiṇāṃ prakṣālitābhyaktapāṇipādānāṃ tataḥ pāṇī sampātya vimṛjyotthāpayati /
7.3.13.[2]	tata uttaratantram //
7.3.14.[1]	'prapathe pathām' iti caturṛcena sūktena ekaviṃśatiśarkarānabhimantrya catuṣpathe prakṣipati /
7.3.14.[2]	samāptaṃ naṣṭalābhakarma //
7.3.15.[1]	'namaskṛtya dyāvāpṛthivībhyām' ityekāṃ japitvā ūrdhvastiṣṭhannupatiṣṭhate //
7.3.16-17.[1]	aṃholiṅgaḥ - 'ya āśānām' ityekā /
7.3.16-17.[2]	'agnermanve' iti sapta sūktāni /
7.3.16-17.[3]	'yā oṣadhayaḥ' ityekā /
7.3.16-17.[4]	'vaiśvānaro na āgamat' ityekā /
7.3.16-17.[5]	'śumbhanī' ityekā /
7.3.16-17.[6]	'yadarvācīnam' ityekā /
7.3.16-17.[7]	'agniṃ brūmaḥ' ityarthasūktam /
7.3.16-17.[8]	saptapratīka aṃholiṅgagaṇaḥ /
7.3.16-17.[9]	ekaikasya pratīkasya trayodaśahavirbhiḥ homaḥ pratyetavyaḥ vikalpena /
7.3.16-17.[10]	'ya āśānām' ityekayodakamabhimantrya pāyayati /
7.3.16-17.[11]	svastyayanakāmaḥ /
7.3.16-17.[12]	'ya āśānām' ityekayā bhojanamabhimantrya bhakṣayati /
7.3.16-17.[13]	svastyayanakāmaḥ /
7.3.16-17.[14]	'ya āśānām' ityekayā havirjuhoti /
7.3.16-17.[15]	tantravikalpaḥ /
7.3.16-17.[16]	svastyayanakāmaḥ /
7.3.16-17.[17]	pratidinaṃ kuryādityarthaḥ /
7.3.16-17.[18]	havirupadadhītājyādi trayodaśa /
7.3.16-17.[19]	'agnermanve' iti saptabhiḥ sūktairudakamabhimantrya pāyayati /
7.3.16-17.[20]	'agnermanve' iti saptabhiḥ sūktaiḥ bhaktamabhimantrya bhakṣayati /
7.3.16-17.[21]	'agnermanve' iti saptabhiḥ sūktaiḥ havirjuhoti /
7.3.16-17.[22]	tantravikalpaḥ /
7.3.16-17.[23]	svastyayanakāmaḥ /
7.3.16-17.[24]	'yā oṣadhayaḥ' ityekayodakamabhimantrya pibati /
7.3.16-17.[25]	'yā oṣadhayaḥ' iti bhaktamabhimantrya bhakṣayati /
7.3.16-17.[26]	'yā oṣadhayaḥ' iti havirjuhoti /
7.3.16-17.[27]	svastyayanakāmaḥ /
7.3.16-17.[28]	āplavanāvasecanācamanādīni yathāsambhavaṃ kartavyāni /
7.3.16-17.[29]	pratīkavikalpaḥ /
7.3.16-17.[30]	bhojane oṣadhivad haviṣaḥ /
7.3.16-17.[31]	ājyasamidhādi /
7.3.16-17.[32]	svastyayanakāmaḥ /
7.3.16-17.[33]	'vaiśvānaro na āgamat' ityekayodakamabhimantrya pibati /
7.3.16-17.[34]	svastyayanakāmaḥ /
7.3.16-17.[35]	'śumbhanī dyāvāpṛthivī' ityekayā bhaktamabhimantrya bhakṣayati /
7.3.16-17.[36]	svastyayanakāmaḥ /
7.3.16-17.[37]	'śumbhanī dyāvāpṛthivī' ityekayājyādihavirjuhoti /
7.3.16-17.[38]	tantraṃ vā /
7.3.16-17.[39]	'yadarvācīnam' ityṛcā pānabhojanahavirapi etat tritayaṃ karoti /
7.3.16-17.[40]	'agniṃ brūmaḥ' iti sūktenodakamabhimantrya pibati /
7.3.16-17.[41]	svastyayanakāmaḥ /
7.3.16-17.[42]	'agniṃ brūmaḥ' iti sūktena bhaktamabhimantrya bhakṣayati /
7.3.16-17.[43]	'agniṃ brūmaḥ' iti sūktena havirājyasamidhādi juhoti /
7.3.16-17.[44]	svastyayanakāmaḥ /
7.3.16-17.[45]	pāpasaṃsarge vyādhisaṃsarge varṇasaṃsarge anyasmin pāpe svastyayanam /
7.3.16-17.[46]	sarvasvastyayanaṃ samāptam /
7.3.16-17.[47]	aṃholiṅgena vikalpena etena sūktena hṛdayamālabhya japaṃ kṛtvā upasthānamādityasya kuryāt tenaiva sūktena /
7.3.16-17.[48]	svastyayanakāmaḥ /
7.3.16-17.[49]	abhimarśanaṃ puruṣasya anyasya vā /
7.3.16-17.[50]	hastyaśvavṛkṣagṛhastrīpuruṣādīnāṃ svastyayanaṃ kriyate /
7.3.16-17.[51]	tasyābhimarśanamupasthānaṃ ca /
7.3.16-17.[52]	svastyayanakāmaḥ /
7.3.16-17.[53]	'ya āśānām' ityekayā havirabhimantrya bhakṣayati /
7.3.16-17.[54]	svastyayanakāmaḥ /
7.3.16-17.[55]	bhakṣyaṃ haviḥ /
7.3.16-17.[56]	pākatantre ājyatantre ca sarvatrābhimantraṇam /
7.3.16-17.[57]	pākatantrasya vā havirucchiṣṭam /
7.3.16-17.[58]	ājyatantrasya vā havirucchiṣṭammabhimantrya tato bhakṣaṇam /
7.3.16-17.[59]	idaṃ karma svayaṃ karoti /
7.3.16-17.[60]	'agnermanve' iti saptabhiḥ sūktairhavirabhimantrya bhakṣayati /
7.3.16-17.[61]	pākatantre /
7.3.16-17.[62]	ājyatantre nābhimantraṇam /
7.3.16-17.[63]	svastyayanakāmaḥ /
7.3.16-17.[64]	'yā oṣadhayaḥ' ityekayā havirabhimantrya bhakṣayati /
7.3.16-17.[65]	'vaiśvānaro na āgamat' ityekayā havirabhimantrya bhakṣayati /
7.3.16-17.[66]	'śumbhanī dyāvāpṛthivī' ityṛcā havirabhimantrya bhakṣayati /
7.3.16-17.[67]	svastyayanakāmaḥ /
7.3.16-17.[68]	'agniṃ brūmaḥ' ityarthasūktena havirabhimantrya bhakṣayati /
7.3.16-17.[69]	pākatantre vā /
7.3.16-17.[70]	ājyatantre vā /
7.3.16-17.[71]	aṃholiṅgena pratīkena havirhutvā tato'bhimantraṇaṃ karoti /
7.3.16-17.[72]	tato bhakṣaṇaṃ kuryāt /
7.3.16-17.[73]	iti svastyayanaṃ kriyate /
7.3.16-17.[74]	svayamabhimantraṇaṃ karoti /
7.3.16-17.[75]	'svayaṃ haviṣāṃ bhojanam' iti vacanāt /
7.3.16-17.[76]	śāntikapauṣṭikayoryaducchiṣṭaṃ tasyābhimantraṇam /
7.3.16-17.[77]	śāntikapauṣṭike havirucchiṣṭe na bhakṣaṇaṃ vā /
7.3.16-17.[78]	aṃholiṅgena havirucchiṣṭabhakṣaṇaṃ vā niyame kuryāt /
7.3.16-17.[79]	yatra kvacicchāntiḥ kriyate tatra sarvatra svastyayanahomaṃ kuryāt /
7.3.16-17.[80]	gṛhe nagare vane vā bahirvā pattane vā grāme pure vā sarvatra svastyayanaṃ kṛtvā sarveṣu kāmyeṣu svastyayanahomaḥ /
7.3.16-17.[81]	samāptāni svastyayanāni //
7.3.16-17.[82]	āyuṣyakarmaṇāṃ vidhiṃ vakṣyāmaḥ
7.3.18-19.[1]	abhyātānāntaṃ kṛtvā 'viśve devā' iti sūktena sthālīpākaṃ śrapayitvā tatsthālīpāke ghṛtapiṇḍatrayaṃ pratinīya sampātyābhimantrya ghṛtena saha sthālīpākamaśnāti /
7.3.18-19.[2]	tririti /
7.3.18-19.[3]	abhyātānādyuttaratantram //
7.3.20-21.[1]	'asmin vasu' iti sūktena hiraṇyamaṇiṃ yugmakṛṣṇalaṃ sthālīpāke sthāpayitvā sampātyābhimantrya badhnāti /
7.3.20-21.[2]	sthālīpākaṃ sampātyābhimantryāśnāti /
7.3.20-21.[3]	ājyatantre /
7.3.20-21.[4]	tata uttaratantram /
7.3.20-21.[5]	abhyātānāntaṃ kṛtvā 'yadābadhnan' iti sūktena hiraṇyamaṇiṃ yugmakṛṣṇalaṃ sampātyābhimantrya badhnāti /
7.3.20-21.[6]	sthālīpākaṃ sampātyābhimantryāśnāti /
7.3.20-21.[7]	tata uttaratantram /
7.3.20-21.[8]	ājyatantraṃ kṛtvā 'nava prāṇān' iti sūktena hiraṇyarajatalohayugmakṛṣṇalamaṇiṃ triguṇaṃ kṛtvā sampātyābhimantrya badhnāti /
7.3.20-21.[9]	catuḥsūktāvṛttiḥ /
7.3.20-21.[10]	badhnāti sthālīpāke sthāpayitvā sthālīpākaṃ cāśnāti /
7.3.20-21.[11]	tata uttaratantram /
7.3.20-21.[12]	kecit sthālīpāke sampātaṃ na kurvanti /
7.3.20-21.[13]	āyuṣkāmaḥ //
7.3.20-21.[14]	atha krameṇa 'yathā dyauḥ' ityādi godānamadhye paṭhitam /
7.3.20-21.[15]	prathamaṃ vyākhyāyate /
7.3.20-21.[16]	'yathā dyauśca' iti sūktena sthālīpākaṃ mahāvrīhimayaṃ śrapayitvā tataḥ śāntyudakena samprokṣya tato'bhimantryāśnāti /
7.3.20-21.[17]	āyuṣkāmaḥ /
7.3.20-21.[18]	'manase cetase dhiyaḥ' iti sūktena mahāvrīhīṇāṃ sthālīpākaṃ śrapayitvā śāntyudakena prokṣya tamabhimantrya prāśnāti /
7.3.20-21.[19]	āyuṣkāmaḥ /
7.3.20-21.[20]	'prāṇāpānau' 'ojo'si' iti sūktābhyām ājyaṃ juhoti tantre /
7.3.20-21.[21]	āyuṣkāmaḥ /
7.3.20-21.[22]	'prāṇāpānau' 'ojo'si' iti sūktābhyāṃ samidha ādadhāti /
7.3.20-21.[23]	tantravikalpaḥ /
7.3.20-21.[24]	pālāśādayaḥ praśastāḥ /
7.3.20-21.[25]	āyuṣkāmaḥ /
7.3.20-21.[26]	'prāṇāpānau' 'ojo'si' iti sūktābhyāṃ puroḍāśaṃ juhoti /
7.3.20-21.[27]	tantra āyuṣkāmaḥ /
7.3.20-21.[28]	'prāṇāpānau', 'ojo'si' iti sūktābhyāṃ pāyasaṃ juhoti /
7.3.20-21.[29]	tantre /
7.3.20-21.[30]	'prāṇāpānau', 'ojo'si' iti sūktābhyāṃ paśuṃ juhoti paśutantreṇa /
7.3.20-21.[31]	devatānāmagrahaṇam /
7.3.20-21.[32]	'prāṇāpānau', 'ojo'si' iti sūktābhyāṃ vrīhīnāvapati /
7.3.20-21.[33]	āyuṣkāmaḥ /
7.3.20-21.[34]	'prāṇāpānau', 'ojo'si' iti sūktābhyāṃ yavānāvapati /
7.3.20-21.[35]	'prāṇāpānau' 'ojo'si' iti sūktābhyāṃ tilānāvapati /
7.3.20-21.[36]	āyuṣkāmaḥ /
7.3.20-21.[37]	'prāṇāpānau', 'ojo'si' iti sūktābhyāṃ dhānā juhoti /
7.3.20-21.[38]	sarvatra tantre vā /
7.3.20-21.[39]	'prāṇāpānau', 'ojo'si' iti sūktābhyāṃ karambhaṃ juhoti /
7.3.20-21.[40]	tantre /
7.3.20-21.[41]	'prāṇāpānau', 'ojo'si' iti śaṣkulīrjuhoti /
7.3.20-21.[42]	āyuṣkāmaḥ /
7.3.20-21.[43]	'yathā dyauḥ', 'manase cetase dhiyaḥ' ityādi akrameṇa vyākhyātam //
7.3.20-21.[44]	saptame tṛtīyā kaṇḍikā //
7.4.0.[1]	atha godānam /
7.4.0.[2]	saṃvatsare godānaṃ yathākuladharmeṇa vā kuryāt /
7.4.0.[3]	atha godānavidhiṃ vakṣyāmaḥ
7.4.1-6.[1]	'āyurdā' iti sūktena uktasambhārān sambharati /
7.4.1-6.[2]	ājyatantraṃ kṛtvā idhmahomānte 'yadagne tapasā' iti dvābhyāmṛgbhyāmagniṃ parisamūhati /
7.4.1-6.[3]	'saṃ mā siñcantu' ityṛcāgniṃ triḥ paryukṣati /
7.4.1-6.[4]	godāne viśeṣaḥ /
7.4.1-6.[5]	ājyabhāgāntaṃ kṛtvā tataḥ śāntyudakaṃ karoti //
7.4.7.[1]	'āyurdā' iti sūktaṃ śāntyudaka anuyojayet //
7.4.8.[1]	mātalyantena śāntyudakena trirevāgniṃ samprokṣati /
7.4.8.[2]	triḥ paryukṣati //
7.4.9.[1]	māṇavakaṃ trirācāmayati ca samprokṣati ca mantreṇa /
7.4.9.[2]	tato'bhyātānāni hutvā 'āyurdā' iti sūktenājyaṃ juhvan mūrdhi sampātānānayati //
7.4.10-14.[1]	uttarasampātān dakṣiṇataḥ suhṛdo haste śakṛtpiṇḍa ānayati /
7.4.10-14.[2]	tato dakṣiṇāhasta aśvamaṇḍala udapātre ca sampātānānayati /
7.4.10-14.[3]	uttarasampātān sthālarūpa ānayati /
7.4.10-14.[4]	catuḥ sūktāvṛttiḥ //
7.4.15.[1]	udapātre pūtudāruṃ guḍūcīṃ ca prakṣipya tata uṣṇodakaṃ kṛtvā tataḥ sampātaḥ /
7.4.15.[2]	śakṛtpiṇḍe dūrvāṃ kṛtvā tataḥ sampātaḥ //
7.4.16-17.[1]	śāntyudakamuṣṇodakaṃ caikadhābhisamāsicya 'āyamagan savitā kṣureṇa' iti tṛcenodapātramanumantrayate //
7.4.18.[1]	'aditiḥ śmaśru' ityṛcā udapātrodakena śirasi keśān kledayet //
7.4.19.[1]	'yatkṣureṇa' ityṛcā kṣuraṃ mārjayati triḥ /
7.4.19.[2]	sakṛnmantraḥ //
7.4.20-22.[1]	'yenāvapat' ityṛcā darbhapiñjūlīṃ gṛhītvā dakṣiṇapārśve keśachedanaṃ piñjūlyā saha karoti /
7.4.20-22.[2]	tataḥ sthālarūpe keśān karoti /
7.4.20-22.[3]	'aditiḥ śmaśru' iti undanam /
7.4.20-22.[4]	'yenāvapat' iti darbhapiñjūlyā saha keśachedanam /
7.4.20-22.[5]	punaḥ undanam /
7.4.20-22.[6]	chedanam /
7.4.20-22.[7]	saha piñjūlyā ekasmin pārśve trīṇi vapanāni karoti //
7.4.23.[1]	uttare'pi trīṇi //
7.4.23.[2]	saptame'dhyāye caturthī kaṇḍikā //
7.5.0.[1]	atra brāhmaṇavācanam /
7.5.0.[2]	vṛddhastrībhiḥ gītaṃ ca kārāpayet //
7.5.1.[1]	atha nāpitāya praiṣaṃ dadāti /
7.5.1.[2]	'akṣaṇvan vapa keśaśmaśru roma parivapa nakhāni ca kuru' iti //
7.5.2-3.[1]	ardhamuṇḍite 'punaḥ prāṇaḥ', 'punarmaitvindriyam' iti dvābhyāmṛgbhyāṃ trirnimṛjya kṣuraṃ 'somadevaśarmaṇi tvayi mahimānaṃ sādayāmi' iti kṣuraṃ mārjayitvā nāpitāya prayacchati /
7.5.2-3.[2]	punarvapanārtham //
7.5.4-5.[1]	tato 'hiraṇyavarṇāḥ' iti sūktena śāntikalaśamabhimantrya tena kumāramāplāvayati /
7.5.4-5.[2]	'yaste gandhaḥ' iti tisṛbhiḥ ṛgbhiḥ puṣpaṃ kuṅkumaṃ candanādyabhimantrya kumāramalaṅkaroti hiraṇyālaṅkārān //
7.5.6.[1]	'svāktaṃ me' ityṛcā añjana abhimantryākṣiṇī aṅkte //
7.5.7.[1]	'pari dhatta' iti dvābhyāṃ vastram abhimantrya prayacchet //
7.5.8.[1]	'ehyaśmānamā tiṣṭha' ityṛcā dakṣiṇena pādenāśmamaṇḍalamāsthāpya vedyupari pradakṣiṇam agnim anupariṇīya //
7.5.9.[1]	'yasya te vāsaḥ' ityṛcoparitanaṃ vastraṃ gṛhṇāti kartā //
7.5.10.[1]	'ayaṃ vaste garbhaṃ pṛthivyāḥ' iti pañcabhirṛgbhiḥ paridhānavastreṇopaparyācchādayati māṇavakam //
7.5.11-12.[1]	'yathā dyauśca' 'manase cetase dhiyaḥ' ityādi prathamato vyākhyānaṃ kṛtvā tato godānaṃ prārabdham /
7.5.11-12.[2]	āyuṣyamantrā āyuṣyakarmamadhye paṭhitāḥ /
7.5.11-12.[3]	'prāṇāpānau' 'ojo'si' ityevamantaṃ vyākhyātaṃ prathamataḥ /
7.5.11-12.[4]	iha na bhavanti paraprakaraṇapaṭhitatvāt /
7.5.11-12.[5]	prakṛtamucyate //
7.5.13.[1]	'tubhyameva jariman' iti sūktena putraṃ mātāpitarau triḥ samprayacchete /
7.5.13.[2]	pitā mantraṃ japitvā mātuḥ samarpayati /
7.5.13.[3]	punarmantraṃ japitvā mātā pituḥ samarpayati /
7.5.13.[4]	evaṃ trirmantraprayogaḥ /
7.5.13.[5]	pitur mantraḥ //
7.5.14.[1]	trīn ghṛtapiṇḍān kṛtvā pratyekaṃ sampātyābhimantrya tataḥ kumāraṃ prāśayataḥ /
7.5.14.[2]	mātāpitarau //
7.5.15-18.[1]	'śive te stām' iti dve /
7.5.15-18.[2]	'pārthivasya' iti dve /
7.5.15-18.[3]	'mā pra gāma' iti dve /
7.5.15-18.[4]	etābhirṛgbhiḥ vrīhiyavaśamīmabhimantrya kumārasya mūrdhni dadāti /
7.5.15-18.[5]	'śivau te stām' iti dve /
7.5.15-18.[6]	'pārthivasya' iti dve /
7.5.15-18.[7]	'mā pra gāma' iti dve /
7.5.15-18.[8]	etābhiḥ ṛgbhiḥ vrīhiyavaśamīmabhimantrya mūrdhni dadāti /
7.5.15-18.[9]	'ahne ca tvā' ityekā /
7.5.15-18.[10]	'pārthivasya' iti dve /
7.5.15-18.[11]	'mā pra gāma' iti dve /
7.5.15-18.[12]	'ahorātrābhyāṃ paridadāmi' /
7.5.15-18.[13]	vrīhyādi mūrdhni dadāti /
7.5.15-18.[14]	'śarade tvā' ityekā /
7.5.15-18.[15]	'pārthivasya' dve /
7.5.15-18.[16]	'mā pra gāma' iti dve /
7.5.15-18.[17]	'ṛtubhyaṣṭvā paridadāmi' /
7.5.15-18.[18]	vrīhyādi mūrdhni dadāti /
7.5.15-18.[19]	abhyātānādyuttaratantram /
7.5.15-18.[20]	godānaṃ samāptam //
7.5.15-18.[21]	atha cūḍākaraṇamucyate
7.5.19-22.[1]	dvisaṃvatsare vā godānavat cūḍākaraṇaṃ kāryaṃ pūrvatantraṃ kṛtvā /
7.5.19-22.[2]	cūḍākaraṇaṃ ca godānena vyākhyātaṃ paridhāpanāśmamaṇḍalavarjam /
7.5.19-22.[3]	śeṣaṃ godānavat kāryam /
7.5.19-22.[4]	śāntyudake 'tubhyameva' iti sūktamanuyojayet /
7.5.19-22.[5]	śeṣaṃ samānam /
7.5.19-22.[6]	tata uttaratantram /
7.5.19-22.[7]	iti cūḍākaraṇam /
7.5.19-22.[8]	tathā ca yājñavalkyaḥ 'cūḍā kāryā yathākulam' /
7.5.19-22.[9]	punarupanayane godānavidhānena vapanaṃ kartavyam /
7.5.19-22.[10]	savān dāsyato godānavat vapanam /
7.5.19-22.[11]	agnihotraṃ kariṣyamāṇasya godānavidhānena vapanam /
7.5.19-22.[12]	yathā brahmacaryaparimokṣe godānena vapanam /
7.5.19-22.[13]	somayāge godānavidhānena vapanam /
7.5.19-22.[14]	dīkṣaṇīyāprāk evaṃ bhavati /
7.5.19-22.[15]	anyatra yatra vapanaṃ paṭhyate tatra sarvatra godānavidhānena vapanaṃ kuryāt iti dārilamatam /
7.5.19-22.[16]	punarupanayanādiṣveteṣāṃ tadeva śāntyudakamuṣṇodakaṃ kṛtvodapātre viśeṣaḥ /
7.5.19-22.[17]	śeṣaṃ godānavat bhavati //
7.5.19-22.[18]	pañcamī kaṇḍikā //
7.6.0.[1]	athopanayanamucyate
7.6.1.[1]	garbhapañcame garbhāṣṭame varṣe kuryāditi paiṭhīnasiḥ /
7.6.1.[2]	vasante brāhmaṇamupanayīteti ca mīmāṃsāyām /
7.6.1.[3]	ājyatantre godānikamājyabhāgāntaṃ kṛtvā tataḥ śāntyudake 'ā yātu mitraḥ' iti sūktamanuyojayet /
7.6.1.[4]	tato'bhyātānāni /
7.6.1.[5]	tataḥ 'ā yātu mitraḥ' iti /
7.6.1.[6]	'āyurdā' iti kecit /
7.6.1.[7]	sūktena mūrdhni sampātānānayati /
7.6.1.[8]	dakṣiṇe pāṇau /
7.6.1.[9]	aśmamaṇḍalavarjam /
7.6.1.[10]	śāntyudakamuṣṇodakaṃ kṛtvā tasminnudapātre sampātānānayati /
7.6.1.[11]	uttarasampātān sthālarūpa ānayati //
7.6.2.[1]	'āyamagan savitā kṣureṇa' iti pādenodapātramanumantrayate //
7.6.3.[1]	'yatkṣureṇa' ityṛcā kṣuraṃ mārjayati triḥ /
7.6.3.[2]	'uṣṇena vāya' iti pādenodapātramanumantrayate /
7.6.3.[3]	'ādityā rudrā vasavaḥ' iti pādena 'aditiḥ śmaśru' ityṛcā undanaṃ karoti //
7.6.4.[1]	'somasya rājño vapata pracetasaḥ' iti pādena 'yenāvapad' ityṛcā vapanaṃ karoti /
7.6.4.[2]	sakṛt dakṣiṇe piñjūlīvarjam /
7.6.4.[3]	evamuttare śiraḥpārśve vapanaṃ sakṛt piñjūlīvarjaṃ ca //
7.6.5-6.[1]	laukikaṃ ca samānaṃ godānena vyākhyātamā paridhānāt /
7.6.5-6.[2]	puṇyāhavācanam /
7.6.5-6.[3]	vṛddhāstrīgītaṃ ca kārayet //
7.6.7.[1]	tataḥ pradakṣiṇamagnimanupariṇīya purastādagneḥ pratyaṅmukhamavasthāpya svayaṃ prāṅmukhaḥ //
7.6.8-9.[1]	brahmacārī bravīti /
7.6.8-9.[2]	'āha brūhi brahmacaryamāgāmupa mā nayasva' iti //
7.6.10.[1]	tata ācāryo bravīti 'ko nāmāsi kiṅgotraḥ' iti /
7.6.10.[2]	punarbrahmacārī bravīti 'somadevadattaśarmanāmāham /
7.6.10.[3]	amukasagotro'ham /
7.6.10.[4]	yathāsaṅkhyapravaro'ham' //
7.6.11.[1]	punaḥ brahmacārī vadati - 'ārṣeyaṃ mā kṛtvā bandhumantamupanaya' //
7.6.12.[1]	tataḥ punarācārya āha - 'ārṣeyaṃ tvā kṛtvā bandhumantamupanayāmi' iti //
7.6.13.[1]	'OM bhūrbhuvaḥsvarjanadom' iti mantreṇodakāñjalimādityāya dadāti brahmacārī //
7.6.14.[1]	'uttaro'sāni' iti mantreṇa dakṣiṇapāṇiṃ gṛhṇātyācāryaḥ //
7.6.15.[1]	'eṣa ma ādityaputraḥ' iti mantreṇādityaṃ nirīkṣate //
7.6.16-17.[1]	'apakrāman' ityṛcā paścādagneḥ pūrvābhimukhaṃ brahmacāriṇamupaveśya tato dakṣiṇena pāṇinā nābhideśaṃ saṃspṛśya tataḥ 'asmin vasu vasavo dhārayantu' iti gaṇaṃ japatyācāryaḥ //
7.6.18.[1]	athavā 'ā yātu mitra' iti sūktaṃ japati //
7.6.19.[1]	brahmacāriṇaṃ vastreṇa pracchādya tatastrīn prāṇāyāmān kṛtvā /
7.6.19.[2]	tata avacchādya brahmacāriṇamudapātre vatsikāmukhamavekṣayet //
7.6.20.[1]	'samindra naḥ' 'saṃ varcasā' iti dvābhyāmṛgbhyāṃ gāmutsṛjati //
7.6.20.[2]	saptame ṣaṣṭhī kaṇḍikā //
7.7.1.[1]	'śraddhāyā duhitā' iti dvābhyāṃ mauñjīṃ mekhalāṃ tripravarāṃ catuḥpravarāṃ vābhimantrya brahmacāriṇaḥ kaṭipradeśe badhnāti //
7.7.2-4.[1]	tato 'mitrāvaruṇayostvā hastābhyām' iti mantreṇa 'śyeno'si' iti ca sūktena pālāśadaṇḍamabhimantrya brahmacāriṇe prayacchati /
7.7.2-4.[2]	'mitrāvaruṇayostvā' iti 'śyeno'si' iti ca paṭhitvā brahmacārī daṇḍaṃ gṛhṇāti /
7.7.2-4.[3]	'punarmaitvindriyam' ityṛcā yajñopavītamabhimantrya paridhatte manvādivihitam /
7.7.2-4.[4]	'ahaṃ rudrebhiḥ' iti sūktaṃ pratyṛcaṃ brahmacāriṇaṃ vācayati /
7.7.2-4.[5]	atha vratagrahaṇaṃ karoti /
7.7.2-4.[6]	'brahmacārivrataṃ dvādaśavārṣikaṃ ṣaḍvārṣikaṃ vā trivārṣikaṃ vā yathāśāstravihitaṃ yathāsmaryamāṇadharmakam' ityādyuktamāṅgirasakalpe vrataśrāvaṇam /
7.7.2-4.[7]	agnaye gurave ca brahmacārī vrataṃ nivedayet //
7.7.5-7.[1]	'agne vratapate' iti pratyṛcaṃ brahmacārī aṣṭau samidha ādadhāti /
7.7.5-7.[2]	pāṭhayitvā aṣṭau mantrān //
7.7.8-11.[1]	tataḥ sāvitrīṃ vācayati pādaṃ pādaṃ prathamam /
7.7.8-11.[2]	tato'rdhacaśaḥ /
7.7.8-11.[3]	tataḥ sakalām //
7.7.12.[1]	atha ācārya ācāraṃ kathayati /
7.7.12.[2]	'agneścāsi brahmacārin mama' /
7.7.12.[3]	agnau evaṃ kuryāt /
7.7.12.[4]	'nityaṃ bhojane apo'śāna /
7.7.12.[5]	karma kuru ūrdhvastiṣṭhan /
7.7.12.[6]	mā divā svāpsīḥ /
7.7.12.[7]	samidha ādhehi /
7.7.12.[8]	mā kūpaṃ nirīkṣayeḥ /
7.7.12.[9]	mā vṛkṣārohaṇaṃ kuryāḥ /
7.7.12.[10]	mā yajñaṃ kuru' ityevamādi ācārān kathayati //
7.7.13.[1]	'athainaṃ bhūtebhyaḥ' ityādibhirvrīhiyavaśamīmabhimantrya mūrdhni dadyāt //
7.7.14-15.[1]	'mayi ramantāṃ brahmacāriṇaḥ' ityetena mantreṇa brahmacāriṇamanugṛhṇīyāt //
7.7.16.[1]	'praṇītīrabhyāvartasva' ityardharcena brahmacāriṇamātmasammukhaṃ karoti //
7.7.17.[1]	ācāryaḥ samidhamādadhāti /
7.7.17.[2]	'yathāpaḥ pravatā' ityṛcā /
7.7.17.[3]	tato'bhyātānāni hutvā 'vātājjāta' iti sūktena śaṅkhamaṇiṃ sampātyābhimantrya badhnāti /
7.7.17.[4]	abhyātānādyuttaratantram /
7.7.17.[5]	upanayanaṃ samāptam //
7.7.17.[6]	saptame'dhyāye saptamī kaṇḍikā //
7.8.1-15.[1]	daṇḍe bhagne 'punarmaitvindriyam' ityṛcā'nyaṃ daṇḍamabhimantrya brahmacāriṇe dadāti /
7.8.1-15.[2]	daṇḍe bhagne prāyaścittam //
7.8.16-20.[1]	'OM bhavati bhikṣāṃ dehi' iti brāhmaṇaścaredityādi sūtram //
7.8.21.[1]	'mayyagre' iti pañcabhiḥ pañca samidha ādadhāti /
7.8.21.[2]	upanayanāgnau naṣṭa idaṃ prāyaścittam /
7.8.21.[3]	anena vidhinā brahmacārī punarādhānaṃ karoti /
7.8.21.[4]	iti brahmacāryagniparigrahaḥ /
7.8.21.[5]	dvādaśarātraṃ sāvitrīvratam /
7.8.21.[6]	sāvitrīvratasya na grahaṇaṃ nodīkṣaṇaṃ bhavati /
7.8.21.[7]	dvādaśarātramarasāśī bhavati /
7.8.21.[8]	trayodaśe'hani vedavrataṃ dadāti /
7.8.21.[9]	vratagrahaṇam /
7.8.21.[10]	vratādānīyāḥ bhavanti //
7.8.21.[11]	sāyamprātaragnikāryamucyate
7.8.22.[1]	'avyasaśca' ityṛcaṃ japitvā 'saṃ mā siñcantu' iti triḥ paryukṣaṇam //
7.8.23.[1]	'yadagre tapasā' iti dvābhyāmagniṃ prajvālayati //
7.8.24.[1]	'idamāpaḥ pravahata' ityṛcā hastau prakṣālayati //
7.8.25.[1]	punaḥ 'saṃ mā siñcantu' iti triḥ paryukṣati //
7.8.26.[1]	'agne samidhamāhārṣam' iti catasṛbhirṛgbhiḥ catasraḥ samidha ādadhāti //
7.8.27.[1]	'edho'si' ityūṣmabhakṣaṃ bhakṣayati //
7.8.28.[1]	'tvaṃ no medhe' iti pañcabhiṛgbhiragnimupatiṣṭhate //
7.8.29.[1]	'yadannam' iti tisṛbhirbhaikṣaṃ juhoti /
7.8.29.[2]	sarvatra haviḥprokṣaṇaṃ, utpavanaṃ ca /
7.8.29.[3]	'tryāyuṣam' iti bhūtinā rakṣāṃ karoti /
7.8.29.[4]	lalāṭe skandhe hṛdaye ca /
7.8.29.[5]	tataḥ 'satyaṃ tvartena' iti paryukṣaṇam /
7.8.29.[6]	'yasmāt kośāt' iti japati //
7.8.30.[1]	sāyamprātaraharahaḥ kuryāt /
7.8.30.[2]	brahmacāryagnikāryaṃ samāptam //
7.8.30.[3]	atha vratādeśā uttamapaṭale vyākhyātāḥ /
7.8.30.[4]	sāṃvatsaraṃ vedavrataṃ kalpānāṃ tu tadardhakam /
7.8.30.[5]	mṛgāre ṣaïrātraṃ syāt trirātraṃ syādviṣāsahiḥ /
7.8.30.[6]	yāmyānāmapi mantrāṇāṃ ṣaṣṭhaṃ dvādaśarātrikam /
7.8.30.[7]	athavā kauśikavratavidhānaṃ kuryāt /
7.8.30.[8]	atha kauśikoktavratavidhānamucyate /
7.8.30.[9]	sthaṇḍile'gnisthāpanam /
7.8.30.[10]	vapanam /
7.8.30.[11]	daṇḍamekhalāyajñopavītaṃ ca dattvā tato vrataśrāvaṇam /
7.8.30.[12]	vratādānīyā aṣṭau samidhaḥ /
7.8.30.[13]	tato 'yasmāt kośāt' iti /
7.8.30.[14]	sarveṣu vrateṣu vratādānaṃ samāptam //
7.8.30.[15]	atha vratavisarjanamucyate /
7.8.30.[16]	ājyatantraṃ kṛtvā 'idāvatsarāya iti vratavisarjanamājyaṃ juhuyāt /
7.8.30.[17]	samidho'bhyādadhyāt' vrataśrāvaṇaṃ vratavisarjanaṃ ca /
7.8.30.[18]	aṣṭau samidhaḥ /
7.8.30.[19]	tato'bhyātānādyuttaratantram /
7.8.30.[20]	iti sarvavratavisarjanaṃ samāptam /
7.8.30.[21]	kauśikoktaṃ sarvatra bhavati /
7.8.30.[22]	nityanaimittikakāmyeṣu etena vidhānena vratagrahaṇaṃ vratavisarjanaṃ ca kuryāt /
7.8.30.[23]	kṛcchracāndrāyaṇādiṣu vratagrahaṇaṃ vratavisarjanaṃ ca bhavati /
7.8.30.[24]	sarvatra laukike ca vrate vaidike ca sarvatra /
7.8.30.[25]	iti vratādeśaḥ //
7.8.31-32.[1]	atha brahmacāryupanayanānantaraṃ medhājananamantraiḥ āyuṣyamantraiścājyaṃ juhuyāt /
7.8.31-32.[2]	'ye triṣaptā' 'ahaṃ rudrebhiḥ' 'tvaṃ no medhe' 'dyauśca me' ityājyaṃ juhuyāt medhākāmaḥ /
7.8.31-32.[3]	medhā sampadyate /
7.8.31-32.[4]	brahmacārī idaṃ karma kuryāt /
7.8.31-32.[5]	tantravikalpaḥ /
7.8.31-32.[6]	brahmacāriṇaḥ tantre anadhikāraḥ /
7.8.31-32.[7]	akṛtavedādhyayanatvāt /
7.8.31-32.[8]	anyo vā brahmacārī vā sarvasya karmaṇo'dhikāraḥ /
7.8.31-32.[9]	medhājananena āyuṣyeṇa ājyaṃ juhuyāt /
7.8.31-32.[10]	tantravikalpaḥ /
7.8.31-32.[11]	brahmacārī upanayanadivase medhākāmaḥ /
7.8.31-32.[12]	'viśve devā' 'asmin vasu' 'yadābadhnan' 'nava prāṇān' ityājyaṃ juhuyāt /
7.8.31-32.[13]	brahmacārī upanayanānantaram /
7.8.31-32.[14]	āyuṣkāmaḥ /
7.8.31-32.[15]	tantravikalpaḥ //
7.8.31-32.[16]	saptame'dhyāye aṣṭamī kaṇḍikā //
7.9.1.[1]	'bhadrāya karṇaḥ krośatu' iti sūktena karṇaṃ krośantamanumantrayate //
7.9.2.[1]	akṣi sphurantamanumantrayate /
7.9.2.[2]	duḥsvapnadarśane svasti /
7.9.2.[3]	aniṣṭadarśane ca /
7.9.2.[4]	adbhutadarśane ca japati /
7.9.2.[5]	svayaṃ japaḥ /
7.9.2.[6]	kartā vā anvārabdhe japati //
7.9.3.[1]	'vi devā jarasā' iti sūktena puruṣaśarīramabhimantrayate /
7.9.3.[2]	āyuṣkāmaḥ /
7.9.3.[3]	kartre dakṣiṇā dhenuḥ brahmaṇaśca dhenuḥ sarvatra /
7.9.3.[4]	'uta devāḥ' iti sūktena śarīramabhimantrayate /
7.9.3.[5]	āyuṣkāmaḥ /
7.9.3.[6]	'āvataste' iti sūktena puruṣasyāṅgamanumantrayate /
7.9.3.[7]	āyuṣkāmaḥ /
7.9.3.[8]	'upa priyam' ityṛcāṅgamabhimantrayate /
7.9.3.[9]	'antakāya', 'ā rabhasva' iti sūktābhyāṃ śarīramabhimantrayate /
7.9.3.[10]	āyuṣkāmaḥ /
7.9.3.[11]	'prāṇāya namaḥ' ityarthasūktena śarīramabhimantrayate /
7.9.3.[12]	'viṣāsahim' ityabhimantrayate /
7.9.3.[13]	āyuṣkāmaḥ /
7.9.3.[14]	āyuṣkāmasyābhimantraṇam //
7.9.3.[15]	brāhmaṇoktamucyate
7.9.4.[1]	sapta brāhmaṇān miṣṭānnabhojanaṃ kārāpayitvā /
7.9.4.[2]	ekaḥ prāṅmukhaḥ /
7.9.4.[3]	eko dakṣiṇāmukhaḥ /
7.9.4.[4]	ekaḥ pratyaṅmukhaḥ /
7.9.4.[5]	catvāro udaṅmukhāḥ /
7.9.4.[6]	sarve 'uta devāḥ' iti sūktenābhimṛśanti puruṣaśarīram /
7.9.4.[7]	samāptaṃ brāhmaṇoktamāyuṣkāmasya /
7.9.4.[8]	ṛṣihasta ucyate /
7.9.4.[9]	'antakāya mṛtyave' iti sūktena nābherūrdhvamadhastādabhimantrayate /
7.9.4.[10]	dviḥ sūktāvṛttiḥ /
7.9.4.[11]	'ā rabhasva' iti hṛdayamabhimantrayate /
7.9.4.[12]	'āvataste', 'prāṇāya namaḥ' iti sūktābhyāṃ dakṣiṇaṃ karṇamabhimantrayate /
7.9.4.[13]	samāptam ṛṣihastaḥ //
7.9.5.[1]	āyuṣkāmasya 'karmaṇe vām' iti hastau prakṣālya 'vi devā' ityāyuṣārthinamabhimantrayate /
7.9.5.[2]	'karmaṇe vām' iti hastau prakṣālya 'uta devāḥ' ityabhimantrayate /
7.9.5.[3]	'karmaṇe vām' iti hastau prakṣālya 'āvataste' ityabhimantrayate /
7.9.5.[4]	'karmaṇe vām' iti hastau prakṣālya śarīraṃ 'upa priyam' ityabhimantrayate /
7.9.5.[5]	'karmaṇe vām' iti pāṇī prakṣālya 'antakāya', 'ā rabhasva' iti sūktābhyāmabhimantrayate /
7.9.5.[6]	'karmaṇe vām' iti hastau prakṣālya 'prāṇāya namaḥ' ityabhimantrayate /
7.9.5.[7]	'karmaṇe vām' iti pāṇī prakṣālya 'viṣāsahim' ityabhimantrayate /
7.9.5.[8]	āyuṣkāmaḥ /
7.9.5.[9]	kuṅkumacandanasarvauṣadhyādi śarīraṃ samālabhyātmānamabhimantrayate //
7.9.6.[1]	'nirdurarmaṇya' iti sūktena āyuḥkāmaḥ //
7.9.7.[1]	'śuddhā na āpaḥ' ityṛcā śleṣmaṃ tyaktvātmānamanumantrayate /
7.9.7.[2]	āyuṣkāmaḥ /
7.9.7.[3]	'jīvā stha' iti sūktena ācamyānumantrayate /
7.9.7.[4]	'vi devā' iti gaṇaḥ punarvikalpena /
7.9.7.[5]	āyuṣkāmaḥ //
7.9.8.[1]	abhyātānāntaṃ kṛtvā 'ehi jīvam' iti sūktenāñjanamaṇiṃ sampātyābhimantrya badhnāti /
7.9.8.[2]	uttaratantram /
7.9.8.[3]	āyuṣkāmaḥ /
7.9.8.[4]	'ehi jīvam' iti sūktenāñjanatucchakamabhimantrya pāyayati /
7.9.8.[5]	āyuṣkāmaḥ /
7.9.8.[6]	yuddhe rakṣārtham /
7.9.8.[7]	nainaṃ prāpnoti śapatho na kṛtyā nābhiśocanam //
7.9.9.[1]	abhyātānāntaṃ kṛtvā 'vātājjāta' iti sūktena śaṅkhamaṇiṃ sampātyābhimantrya badhnāti /
7.9.9.[2]	tata uttaratantram /
7.9.9.[3]	āyuṣkāmaḥ rakṣārthī /
7.9.9.[4]	upanayane nityaṃ bandhanam //
7.9.10.[1]	abhyātānāntaṃ kṛtvā 'nava prāṇān' iti sūktena suvarṇarajatalohatrīṇi śakalānyekatra kṛtvā navaśālākaṃ maṇiṃ trivṛtaṃ kṛtvā sampātyābhimantrya badhnāti /
7.9.10.[2]	abhyātānādyuttaratantram //
7.9.11.[1]	trayodaśyādayastisro dadhimadhumadhyāduddhṛtya trivṛtamaṇiṃ 'ghṛtādulluptam' ityṛcā, 'ā tvā cṛtatu' ityṛcā, 'ṛtubhiṣṭvā' ityṛcā badhnāti /
7.9.11.[2]	anyatra sarvatra puṇyāhānte bandhanam /
7.9.11.[3]	āyuṣkāmo rakṣākāmaśca /
7.9.11.[4]	'muñcāmi tvā' iti sūktenābhimantrayate āyuṣkāmaḥ /
7.9.11.[5]	rājayakṣmaṇi jvare cānyasarvavyādhau ca /
7.9.11.[6]	'uta devāḥ' iti sūktenābhimṛśati dvābhyāṃ hastābhyām /
7.9.11.[7]	āyuṣkāmaḥ /
7.9.11.[8]	sarvavyādhibhaiṣajyaṃ rakṣākāmaḥ /
7.9.11.[9]	iti nirodhe ca /
7.9.11.[10]	'āvataste' iti śarīramabhimantrayate /
7.9.11.[11]	āyuṣkāma ārogyakāmaḥ /
7.9.11.[12]	sarvavyādhibhaiṣajyam /
7.9.11.[13]	hṛdroge ca /
7.9.11.[14]	aṅgabhaṅge ca jvare ca /
7.9.11.[15]	rakṣākāmaḥ /
7.9.11.[16]	'upa priyam' ityṛcā bālaśarīramabhimantrayate /
7.9.11.[17]	āyuṣkāmaḥ /
7.9.11.[18]	yuvānaṃ bālaṃ ca /
7.9.11.[19]	'antakāya' 'ā rabhasva' iti sūktābhyāṃ śarīramabhimantrayate /
7.9.11.[20]	āyuṣkāmaḥ /
7.9.11.[21]	mṛtyūbhaye ca /
7.9.11.[22]	'prāṇāya namaḥ' iti sūktena puruṣamabhimantrayate /
7.9.11.[23]	āyuṣkāmaḥ /
7.9.11.[24]	kṣubhitvā kāsitvā khāsitvā pītvā suptvā bhuktvā japati /
7.9.11.[25]	'viṣāsahim' ityabhimantrayate /
7.9.11.[26]	āyuṣkāmaḥ /
7.9.11.[27]	sumatikāmaḥ sakāmajātirāsāratvakāmaḥ //
7.9.12.[1]	'nirdurarmaṇya' iti sūktena sarvauṣadhimabhimantrya puruṣaṃ pralimpati puruṣasyāraṇye /
7.9.12.[2]	āyuṣkāmaḥ /
7.9.12.[3]	śrotraṃ vāk manaḥ cakṣurdantaḥ nāsikā anyacca sarvaṃ vikalendriyaṃ dṛḍhaṃ bhavati /
7.9.12.[4]	viṣakaṃ bhavati /
7.9.12.[5]	yo vikalendriyastasyedaṃ karma /
7.9.12.[6]	anulomaṃ pralimpati /
7.9.12.[7]	samāptamāyuṣyam /
7.9.12.[8]	punaragre bhaviṣyati //
7.9.13.[1]	ekādaśe'hani nāma dvādaśe'hani nāma śatarātrau vā puṇye nakṣatre vā yathākuladharmeṇa vā /
7.9.13.[2]	nāmakaraṇasyaite kālāḥ smṛtivihitāḥ //
7.9.14.[1]	ājyatantramabhyātānāntaṃ kṛtvā 'ā rabhasvemām' ityarthasūktena kumārasya dakṣiṇe hasta udakadhārāmavicchinnāṃ ninayati //
7.9.15-16.[1]	tata 'ā rabhasva' iti sūktena devadārumaṇiṃ sampātyābhimantrya puṇyāhānte badhnāti /
7.9.15-16.[2]	maṇiṃ ghṛṣya pāyayati badhnāti ca /
7.9.15-16.[3]	tataḥ pitā nāma karoti /
7.9.15-16.[4]	atha ācāryo vā dakṣiṇe karṇe śrāvayati kṛttikādaivataṃ someśvaradattaśarmā nāma athavā agnidaivataṃ somadevadattaśarmā nāma nakṣatrakalpoktaṃ nāma dvyakṣaraṃ caturakṣaramityādi //
7.9.17.[1]	'yatte vāsaḥ' ityṛcā'hatenottarasicā pracchādayati /
7.9.17.[2]	'śive te stām' ityādi paridānāni siṃhāvalokananyāyena godānamadhye uktāni /
7.9.17.[3]	abhyātānādyuttaratantram /
7.9.17.[4]	tataḥ śrāddham /
7.9.17.[5]	nāmakaraṇaṃ samāptam //
7.9.17.[6]	atha nirṇayanakarma ucyate
7.9.18.[1]	caturthe māsi niṣkramaṇam /
7.9.18.[2]	'śive te stām' iti dvābhyāṃ kumāraṃ puṇyāhānte niṣkrāmayati tataḥ pūrvoktāni paridānāni dadāti /
7.9.18.[3]	tataḥ śrāddham /
7.9.18.[4]	samāptaṃ nirṇayanakarma /
7.9.18.[5]	śiṣṭā avaśyaṃ kurvanti //
7.9.18.[6]	athānnaprāśanam
7.9.19.[1]	ṣaṣṭhe māsi prāśanaṃ kuryāditi paiṭhīnasiḥ /
7.9.19.[2]	sarvasyāṃ smṛtau pañcame kumāryā iti /
7.9.19.[3]	prathamaṃ 'bhūme mātaḥ' ityṛcā bhūmyāmupaveśya tataḥ 'udvayaṃ tamasaspari' ityādityaṃ darśayitvā tato'nnaprāśanaṃ kuryāt puṇyāhānte /
7.9.19.[4]	tataḥ 'śivau te stāṃ vrīhiyavau' iti dvābhyāmṛgbhyāṃ vrīhiyavau piṣṭvābhimantrya kumāraṃ prāśayati /
7.9.19.[5]	ājyatantre annāni ca sarvāṇi /
7.9.19.[6]	tataḥ sruvaṃ pustakaṃ dadāti /
7.9.19.[7]	'śive te stām' iti dvābhyāṃ 'pārthivasya' iti dve 'mā pra gāma' iti dve etābhiḥ ṛgbhirvrīhyādi mūrdhni dadāti /
7.9.19.[8]	'dyāvāpṛthivībhyāṃ tvā paridadāmi' /
7.9.19.[9]	'śivau te stām' ityādi /
7.9.19.[10]	'vrīhiyavābhyāṃ tvā paridadāmi' //
7.9.20-21.[1]	'ahne ca tvā' iti 'ahorātrābhyāṃ paridadāmi' /
7.9.20-21.[2]	'śarade tvā' ityādi 'ṛtubhyastvā paridadāmi' /
7.9.20-21.[3]	godānavat paridānāni dadāti /
7.9.20-21.[4]	nāmakaraṇe niṣkramaṇe annaprāśane ca godānikāni paridānāni bhavati /
7.9.20-21.[5]	tata uttaratantram /
7.9.20-21.[6]	ityannaprāśanaṃ samāptam //
7.9.20-21.[7]	ūno vātirikto vā yaḥ svaśākhodito vidhiḥ /
7.9.20-21.[8]	tenaiva sarvaṃ sampūrṇaṃ syānna kuryāt pāratantrikam //
7.9.20-21.[9]	paścāt śrāddhaṃ sarveṣu saṃskāreṣu kuryāt iti dārilabhāṣyakārasyābhiprāyeṇa vyākhyāta iti /
7.9.20-21.[10]	śrāddhaṃ kṛtvā paścāt karmeti rudrabhadrau /
7.9.20-21.[11]	ete bhāṣyakārāḥ kauśikasya /
7.9.20-21.[12]	tathā ca manuḥ - 'akṛtvā mātaraḥ śrāddhaṃ na kuryāt karma vaidikam' /
7.9.20-21.[13]	vaidikeṣu karmasu nityanaimittikakāmyeṣu śrāddhaṃ kṛtvā tataḥ karma kuryāt /
7.9.20-21.[14]	sarvatra śrāddhaṃ kṛtvā śāntikapauṣṭikābhicārakādbhutāni atharvavedavihitāni kartavyāni /
7.9.20-21.[15]	puṃsavanādisaṃskārāḥ svaśākhāvihitāḥ kartavyā na kuryāt pāratantrikāḥ /
7.9.20-21.[16]	punaḥ /
7.9.20-21.[17]	svaśākhāṃ tu parityajya paraśākhāmupāsate /
7.9.20-21.[18]	sa śūdravad bahiḥ kāryo havyakavyeṣu garhitaḥ //
7.9.20-21.[19]	punarāyuṣyakarma ucyate
7.9.22-23.[1]	'udasya ketanaḥ' ityanuvākenādityamupatiṣṭhate /
7.9.22-23.[2]	āyuṣkāmaḥ /
7.9.22-23.[3]	'mūrdhāhaṃ', 'nābhiraham' iti sūktābhyāmādityamupatiṣṭhate /
7.9.22-23.[4]	trikālamāyuṣkāmaḥ /
7.9.22-23.[5]	'viṣāsahim' ityanuvākena etasmin kāle ādityamupatiṣṭhate āyuṣkāmaḥ //
7.9.24.[1]	aṃholiṅgānāmāpo bhojanahavīṃṣi kuryāt /
7.9.24.[2]	'āśānām' iti sūktenodakamabhimantrya pibati /
7.9.24.[3]	āyuṣkāmaḥ /
7.9.24.[4]	'āśānām' iti sūktena bhojanamabhimantrayate /
7.9.24.[5]	āyuṣkāmo nityaṃ kuryāt /
7.9.24.[6]	'āśānām' iti sūktenājyaṃ juhoti ājyatantre /
7.9.24.[7]	'āśānām' iti sūktena samidha ādadhāti /
7.9.24.[8]	āyuṣkāmaḥ /
7.9.24.[9]	puroḍāśādyapyevaṃ yojanīyam /
7.9.24.[10]	'agnermanve' iti saptabhiḥ sūktairudakamabhimantrya pibati /
7.9.24.[11]	āyuṣkāmaḥ /
7.9.24.[12]	'agnermanve' iti saptabhi sūktaiḥ saktumabhimantrya bhuṅkte /
7.9.24.[13]	āyuṣkāmaḥ /
7.9.24.[14]	'agnermanve' iti saptabhi sūktairhavirupadadhīta /
7.9.24.[15]	yathāsambhavaṃ tantram /
7.9.24.[16]	vikalpo vā /
7.9.24.[17]	āyuṣkāmaḥ /
7.9.24.[18]	'yā oṣadhayaḥ' iti bhaktamupadhānāni yojanīyāni /
7.9.24.[19]	'vaiśvānaro na āgamat' ityṛcā udakaṃ bhaktamupadhānaṃ kuryāt /
7.9.24.[20]	'śumbhanī' iti dvābhyāmṛgbhyāṃ tritayaṃ kuryāt /
7.9.24.[21]	'yadarvācīnam' ityṛcā udakamabhimantrya pibati /
7.9.24.[22]	āyuṣkāmaḥ /
7.9.24.[23]	'yadarvācīnam' ityṛcā bhaktamabhimantrya bhakṣayati /
7.9.24.[24]	'yadarvācīnam' ityṛcā upadhānaṃ kuryāt /
7.9.24.[25]	sarvatra dakṣiṇādānam /
7.9.24.[26]	svayaṅkartṛke anyasmai dakṣiṇāṃ dadāti śubhaṃ vā bahavo'pi kurvanti /
7.9.24.[27]	eko'pi karoti /
7.9.24.[28]	paśvādīnāmāyuṣyaṃ karma bhavati /
7.9.24.[29]	puruṣastrīṇāmapi vṛddhabālataruṇānāṃ sarveṣāṃ mānuṣapaśumṛgapakṣiṇa aśvādīnāmāyuṣyaṃ karma bhavati /
7.9.24.[30]	sarvatra dakṣiṇā dhenuḥ /
7.9.24.[31]	tantre vā'tantre vā /
7.9.24.[32]	āyuṣkāmaḥ //
7.9.25.[1]	'agniṃ brūmaḥ' iti sūktasya 'yanmātalī rathakrītam' iti sarvāsāṃ dvitīyā /
7.9.25.[2]	vyatiṣaṅgeṇa yanmātalī kartavyā /
7.9.25.[3]	'agniṃ brūmaḥ' ityasya sūktasya pratyṛcaṃ mātalī kāryā /
7.9.25.[4]	ante ca /
7.9.25.[5]	abhyātānānte haviṣāmupadadhīta /
7.9.25.[6]	tata uttaratantram /
7.9.25.[7]	samāptāni āyuṣyāṇi /
7.9.25.[8]	na dakṣiṇāhīnaṃ kurvīta /
7.9.25.[9]	yadā svayaṃ karoti tadā'nyasmai dakṣiṇāṃ dadyāt //
7.9.25.[10]	saptame'dhyāye navamī kaṇḍikā //
7.10.0.[1]	atha kāmyānāṃ karmaṇāṃ vidhiṃ vakṣyāmaḥ /
7.10.0.[2]	sambhāralakṣaṇe maṇḍapavidhānamuktam /
7.10.0.[3]	gṛhe vā kuryāt /
7.10.0.[4]	nityāni karmāṇi gṛhe kuryāt /
7.10.0.[5]	avabhṛthaṃ na vā kuryāt /
7.10.0.[6]	sarvatra kauśike karmaṇāṃ vikalpaḥ /
7.10.0.[7]	sarvatrāvabhṛthaṃ karmasamāptau /
7.10.0.[8]	pañcānāṃ kalpānāṃ kauśikoktaṃ tantraṃ kuryādityarthaḥ /
7.10.0.[9]	atha vidhānamucyate
7.10.1.[1]	vaiśvadevaṃ carum /
7.10.1.[2]	pākayajñatantramājyabhāgāntaṃ kṛtvā 'viśve devā' iti caruṃ juhoti /
7.10.1.[3]	pārvaṇādyuttaratantram /
7.10.1.[4]	āyuṣkāmaḥ /
7.10.1.[5]	'viśvebhyo devebhyo juṣṭaṃ nirvapāmi' /
7.10.1.[6]	'viśvebhyo devebhyastvā juṣṭaṃ prokṣāmi' /
7.10.1.[7]	'viśvān devān gacchatu haviḥ svāhā' iti viśeṣaḥ /
7.10.1.[8]	śatavarṣaparimitamāyurbhavati /
7.10.1.[9]	nityaṃ kuryāt //
7.10.2.[1]	athavā 'viśve devā' iti sūktenopatiṣṭhate viśvān devān //
7.10.3.[1]	pākayajñatantramājyabhāgāntaṃ kṛtvā 'idaṃ janāsa' itisūkte na dyāvāpṛthivīyaṃ caruṃ juhoti /
7.10.3.[2]	pārvaṇādyuttaratantram /
7.10.3.[3]	'dyāvāpṛthivībhyāṃ juṣṭaṃ nirvapāmi' /
7.10.3.[4]	'dyāvāpṛthivībhyāṃ tvā juṣṭaṃ prokṣāmi' /
7.10.3.[5]	'dyāvāpṛthivī gacchatu haviḥ svāhā' iti /
7.10.3.[6]	puṣṭikāmaḥ dravyavṛddhikāmaḥ //
7.10.4.[1]	manobhilaṣitakāmaḥ ityarthaḥ /
7.10.4.[2]	nityaṃ kuryāt /
7.10.4.[3]	'idaṃ janāsa' iti sūktena upatiṣṭhate dyāvāpṛthivyau /
7.10.4.[4]	sakṛnmantraḥ /
7.10.4.[5]	puṣṭikāmaḥ /
7.10.4.[6]	sampatkāmaḥ /
7.10.4.[7]	sampacchabda udayaśabda ucyate /
7.10.4.[8]	putrakāmaḥ dhanakāmaḥ paśukāmaḥ dhānyakāmaḥ hiraṇyakāmaḥ ratnakāmaḥ hastikāmaḥ aśvakāmaḥ puṣṭikāmaḥ phalakāmaḥ āyuṣyakāmaḥ vaśīkaraṇakāmaḥ cakṣurādīnīndriyāṇi vikale sati dṛṣṭikāmaḥ patnīkāmaḥ gṛhakāmaḥ saubhāgyakāmaḥ parasya daurbhāgyakāmaḥ /
7.10.4.[9]	anyo'pyanuktakāmaḥ sampatkāmamadhye jñātavyaḥ /
7.10.4.[10]	sarvakāma ityarthaḥ /
7.10.4.[11]	kāmāvṛttau karmāvṛttiḥ /
7.10.4.[12]	karmāvṛttau sūktāvṛttiḥ //
7.10.5.[1]	pākatantre 'indra juṣasva' iti sūktena aindraṃ caruṃ juhoti /
7.10.5.[2]	pāvaṇādyuttaratantram /
7.10.5.[3]	'devasya tvā' ityādi 'indrāya juṣṭaṃ nirvapāmi' /
7.10.5.[4]	'indrāya tvā juṣṭaṃ prokṣāmi' /
7.10.5.[5]	'saṃ barhiḥ' ityādi 'indraṃ gacchatu haviḥ svāhā' iti barhipraharaṇe /
7.10.5.[6]	cāturaṅgahastiaśvapuruṣādibalakāmo rājā nityaṃ kuryāt /
7.10.5.[7]	'indra juṣasva' iti sūktena indramupatiṣṭhate /
7.10.5.[8]	nityaṃ rājā balakāmaḥ //
7.10.6.[1]	tantramājyabhāgāntaṃ kṛtvā 'indramaham' iti sūktena aindraṃ caruṃ juhoti /
7.10.6.[2]	tata uttaratantram /
7.10.6.[3]	vaṇijādiartharatnadhānyaputralābho'sti sarvaṃ vaṇijyotiparimuccairbhavati tataḥ kuryāt /
7.10.6.[4]	'indramahaṃ vaṇijam' iti sūktenendramupatiṣṭhate /
7.10.6.[5]	vāṇijyakāmaḥ /
7.10.6.[6]	aśvādipaṇyakāmaḥ //
7.10.7.[1]	'udenamuttaraṃ naya', 'yo'smān brahmaṇaspate' iti sūktābhyāṃ pākatantre aindraṃ caruṃ juhoti /
7.10.7.[2]	uttaratantram /
7.10.7.[3]	grāmakāmaḥ /
7.10.7.[4]	grāmapattanamaṇḍalapurakāmaḥ /
7.10.7.[5]	grāmaśabda upalakṣaṇārthaḥ /
7.10.7.[6]	'udenamuttaraṃ naya' 'yo'smān' iti sūktābhyāmupatiṣṭhate /
7.10.7.[7]	grāmakāmaḥ /
7.10.7.[8]	pākatantre 'indraḥ sutrāmā' ityṛcā carum aindraṃ juhoti /
7.10.7.[9]	grāmakāmaḥ /
7.10.7.[10]	'indraḥ sutrāmā' ityṛcā aindramupatiṣṭhate /
7.10.7.[11]	grāmakāmaḥ //
7.10.8.[1]	'udenamuttaraṃ naya' iti sūktābhyām udumbarasamidha ādadhāti /
7.10.8.[2]	tantravikalpaḥ /
7.10.8.[3]	grāmakāmaḥ /
7.10.8.[4]	'udenamuttaraṃ naya' iti sūktābhyāṃ pālāśasamidha ādadhāti /
7.10.8.[5]	grāmakāmaḥ /
7.10.8.[6]	'udenamuttaraṃ naya' 'yo asmān brahmaṇaspate' iti sūktābhyāṃ karkandhūsamidha ādadhāti /
7.10.8.[7]	'udenamuttaraṃ naya' 'yo asmān brahmaṇaspate' iti sūktābhyāṃ sabhānāmupastaraṇāni juhoti /
7.10.8.[8]	grāmakāmaḥ /
7.10.8.[9]	evaṃ 'indraḥ sutrāmā' iti yojyam /
7.10.8.[10]	grāmakāmaḥ /
7.10.8.[11]	nāsti nirṛtikarma /
7.10.8.[12]	adhikāre tadbhavati /
7.10.8.[13]	iha na bhavati //
7.10.9.[1]	indradaivataṃ carumājyabhāgāntaṃ kṛtvā 'yaśasaṃ mendraḥ' iti sūktena indrāya caruṃ juhoti /
7.10.9.[2]	athavā 'yaśasaṃ mendraḥ' iti tṛcena sūktenendramupatiṣṭhate /
7.10.9.[3]	yaśaskāmaḥ /
7.10.9.[4]	pratiprakāśatādityavat yaśasvī bhavatītyarthaḥ //
7.10.10.[1]	'mahyamāpaḥ' iti tṛcenendraṃ yajate /
7.10.10.[2]	tāvatkūpataḍāgavāpīpuṣkariṇī udakakāmārthī setubandhādiudakakāmārthī vyacaskāmaḥ /
7.10.10.[3]	'mahyamāpaḥ' iti sūktenopatiṣṭhate /
7.10.10.[4]	vāpīkūpataḍāgādikāmaḥ //
7.10.11.[1]	'āgacchata' iti tṛcenendraṃ yajate pākatantreṇa jāyākāmaḥ /
7.10.11.[2]	kumārīkarma ityarthaḥ /
7.10.11.[3]	'āgacchata' iti tṛcenendramupatiṣṭhate /
7.10.11.[4]	patnīkāmaḥ /
7.10.11.[5]	nityaṃ kuryāt //
7.10.12.[1]	'vṛṣendrasya' iti tṛcenendraṃ yajate pākatantreṇa /
7.10.12.[2]	rājā vṛṣakāmaḥ /
7.10.12.[3]	eko'syāṃ pṛthivyāṃ rājā bhavati eko'dhipatyakāma ityarthaḥ /
7.10.12.[4]	pradhānakāmaḥ /
7.10.12.[5]	'vṛṣendrasya' iti tṛcenendramupatiṣṭhate /
7.10.12.[6]	pradhānakāmaḥ /
7.10.12.[7]	manuṣyāṇāṃ madhye pradhāno bhavati /
7.10.12.[8]	śreṣṭha ityarthaḥ /
7.10.12.[9]	śreṣṭhatvaṃ svajātipakṣe /
7.10.12.[10]	brāhmaṇānāṃ madhye brāhmaṇaḥ kṣatriyāṇāṃ madhye kṣatriya ityarthaḥ //
7.10.13.[1]	'ā tvāhārṣam' 'dhruvā dyauḥ' iti sūktābhyāmindraṃ yajate pākayajñavidhānena /
7.10.13.[2]	rājā dhrauvyakāmaḥ /
7.10.13.[3]	nikhilaṃ rājyaṃ bhavatītyarthaḥ /
7.10.13.[4]	'ā tvāhārṣam' 'dhruvā dyauḥ' iti sūktābhyāmindramupatiṣṭhate /
7.10.13.[5]	dhrauvyakāmaḥ /
7.10.13.[6]	niścalakāmaḥ /
7.10.13.[7]	sthiratvamityarthaḥ //
7.10.14.[1]	'tyamū ṣu' 'trātāram' ityṛgbhyāmindraṃ yajate pākatantreṇa /
7.10.14.[2]	svastyayanakāmaḥ /
7.10.14.[3]	svastītyavināśanāma /
7.10.14.[4]	dvipadacatuṣpadānāmavināśamityarthaḥ /
7.10.14.[5]	'tyamū ṣu' 'trātāram' ityṛgbhyāmindramupatiṣṭhate /
7.10.14.[6]	svastyayanakāmaḥ /
7.10.14.[7]	nityaṃ kuryāt /
7.10.14.[8]	'ā mandraiḥ' iti dvābhyāmṛgbhyāmindraṃ yajate pākatantreṇa svastyayanakāmaḥ /
7.10.14.[9]	śāntikāma ityarthaḥ /
7.10.14.[10]	gṛhe grāme vā sarvatra śāntiṃ kuryāt /
7.10.14.[11]	niṣkāmo vā sakāmo vā /
7.10.14.[12]	'ā mandraiḥ' iti dvābhyāmindramupatiṣṭhate /
7.10.14.[13]	svastyayanakāmaḥ /
7.10.14.[14]	gośvājahastipuruṣādisvastyayanaṃ bhavati /
7.10.14.[15]	nityaṃ kuryāt vā //
7.10.15.[1]	'samāstvā' iti sūktena agniṃ yajate pākatantreṇa /
7.10.15.[2]	sampatkāmaḥ /
7.10.15.[3]	apūrvalābhaḥ /
7.10.15.[4]	manasā cintitakāmaḥ sampadityucyate /
7.10.15.[5]	'samāstvāgne' iti sūktenāgnimupatiṣṭhate /
7.10.15.[6]	sarvakāmaḥ /
7.10.15.[7]	'abhyarcata' iti sūktena ṣaḍarcenāgniṃ yajate /
7.10.15.[8]	sarvakāmaḥ /
7.10.15.[9]	'abhyarcata' iti sūktena ṣaḍarcenāgnimupatiṣṭhate /
7.10.15.[10]	sampatkāmaḥ //
7.10.16.[1]	'pṛthivyāmagnaye' iti daśabhirṛgbhiḥ /
7.10.16.[2]	pṛthivīm /
7.10.16.[3]	agnim /
7.10.16.[4]	antarikṣam /
7.10.16.[5]	vāyum /
7.10.16.[6]	dyauḥ /
7.10.16.[7]	ādityaḥ /
7.10.16.[8]	diśaḥ /
7.10.16.[9]	candramāḥ /
7.10.16.[10]	punaḥ agnim /
7.10.16.[11]	etā aṣṭau devatāḥ /
7.10.16.[12]	aṣṭau caravaḥ /
7.10.16.[13]	pratyṛcaṃ homaḥ /
7.10.16.[14]	nirvapaṇādi yojyaṃ sannatikarma /
7.10.16.[15]	pākatantram /
7.10.16.[16]	sampatkāmaḥ /
7.10.16.[17]	āyuṣkāmaḥ /
7.10.16.[18]	dhanakāmaḥ /
7.10.16.[19]	'pṛthivyāmagnaye' iti daśarcena pṛthivyādidevatā upatiṣṭhate /
7.10.16.[20]	sarvakāmaḥ //
7.10.17.[1]	'tadidāsa' iti sūktenandrāgnī yajate vā upatiṣṭhate vā /
7.10.17.[2]	sarvakāmaḥ /
7.10.17.[3]	'dhītī vā ye' iti dvābhyāmindrāgnī yajate vā upatiṣṭhate vā /
7.10.17.[4]	sarvakāmaḥ //
7.10.18.[1]	'yasyedamā rajaḥ' iti sūktena tṛcenendraṃ yajata upatiṣṭhate vā /
7.10.18.[2]	sarvakāmaḥ /
7.10.18.[3]	'atharvāṇaṃ pitaram' ityaṣṭabhiratharvāṇaṃ yajate vā upatiṣṭhate vā /
7.10.18.[4]	sarvakāmaḥ /
7.10.18.[5]	'aditirdyauḥ' iti catasṛbhiraditiṃ yajata upatiṣṭhate vā /
7.10.18.[6]	sarvakāmaḥ /
7.10.18.[7]	'diteḥ putrāṇām' ityṛcā devān yajata upatiṣṭhate vā /
7.10.18.[8]	sarvakāmaḥ /
7.10.18.[9]	'bṛhaspate savitaḥ' ityekayā bṛhaspatiṃ yajate vā upatiṣṭhate vā /
7.10.18.[10]	sarvakāmaḥ /
7.10.18.[11]	'bṛhaspate savitaḥ' ityekayā suptaṃ brahmacāriṇamutthāpayati āditye udite sati /
7.10.18.[12]	prāyaścittametat //
7.10.19.[1]	'dhātā dadhātu' iti caturṛcena dhātāraṃ yajata upatiṣṭhate vā /
7.10.19.[2]	sarvakāmaḥ /
7.10.19.[3]	nityaṃ kuryāt /
7.10.19.[4]	'prajāpatirjanayati' ityṛcā prajāpatiṃ yajata upatiṣṭhate vā /
7.10.19.[5]	sarvakāmaḥ /
7.10.19.[6]	'anvadya no'numatiḥ' iti ṣaḍarcenānumatiṃ yajata upatiṣṭhate vā /
7.10.19.[7]	sarvakāmaḥ /
7.10.19.[8]	nityam /
7.10.19.[9]	varṣeṇa kāmaḥ sampadyate /
7.10.19.[10]	pāpaśarīrasya daśavarṣeṇa /
7.10.19.[11]	'yanna indro akhanat' ityekayā indrādyā nava devatā mantroktā ekacaruṇā yajate /
7.10.19.[12]	indram /
7.10.19.[13]	agnim /
7.10.19.[14]	viśvān devān /
7.10.19.[15]	marutaḥ /
7.10.19.[16]	arkam /
7.10.19.[17]	savitāram /
7.10.19.[18]	satyadharmāṇam /
7.10.19.[19]	prajāpatim /
7.10.19.[20]	anumatim /
7.10.19.[21]	etā devatāḥ /
7.10.19.[22]	sarvaphalakāmaḥ /
7.10.19.[23]	upatiṣṭhate vā /
7.10.19.[24]	sarvakāmaḥ /
7.10.19.[25]	'yayorojasā' iti dvābhyāmṛgbhyāṃ viṣṇuṃ yajata upatiṣṭhate vā /
7.10.19.[26]	sarvakāmaḥ /
7.10.19.[27]	'viṣṇornu kam' ityaṣṭarcena viṣṇuṃ yajata upatiṣṭhate vā /
7.10.19.[28]	sarvakāmaḥ /
7.10.19.[29]	'agnāviṣṇū mahi' iti dvābhyāmṛgbhyāṃ agnāviṣṇū yajata upatiṣṭhate vā /
7.10.19.[30]	sarvakāmaḥ /
7.10.19.[31]	'somārudrā vi vṛhatam' iti dvābhyāmṛgbhyāṃ somārudrau yajata upatiṣṭhate vā /
7.10.19.[32]	sarvakāmaḥ /
7.10.19.[33]	'sinīvāli pṛthu ṣṭuke' iti navabhirṛgbhiḥ sinīvālī kuhū rākā devapatnī iti catasro devatāḥ yajata upatiṣṭhate vā /
7.10.19.[34]	ekaścaruḥ /
7.10.19.[35]	sarvakāmaḥ /
7.10.19.[36]	sarvatra paryāyeṇa sarvakāmāvāptirbhavati /
7.10.19.[37]	'bṛhaspatirnaḥ' ityṛcā bṛhaspatiṃ yajata upatiṣṭhate vā /
7.10.19.[38]	sarvakāmaḥ /
7.10.19.[39]	'yatte devā akṛṇvan' iti catasṛbhiramāvāsyāṃ yajata upatiṣṭhate vā /
7.10.19.[40]	sarvakāmaḥ /
7.10.19.[41]	'pūrṇā paścāt' iti tisṛbhiḥ paurṇamāsīṃ yajata upatiṣṭhate vā /
7.10.19.[42]	sarvakāmaḥ /
7.10.19.[43]	'prajāpate na tvat' ityṛcā prajāpatiṃ yajata upatiṣṭhate vā /
7.10.19.[44]	sarvakāmaḥ /
7.10.19.[45]	'abhyarcata' iti ṣaïbhirṛgbhiragniṃ yajata upatiṣṭhate vā /
7.10.19.[46]	sarvakāmaḥ /
7.10.19.[47]	'ko asyā naḥ' iti dvābhyāmṛgbhyāṃ prajāpatiṃ yajata upatiṣṭhate vā /
7.10.19.[48]	sarvakāmaḥ //
7.10.20.[1]	'agna indraśca' iti catasṛbhirṛgbhiḥ agnimindraṃ yajata upatiṣṭhate vā /
7.10.20.[2]	sarvakāmaḥ /
7.10.20.[3]	na krameṇa kāmotpattiḥ /
7.10.20.[4]	prajāpatikāmaḥ /
7.10.20.[5]	mantrāvṛttiḥ /
7.10.20.[6]	tathā yogamityadhikaraṇe na kramaḥ kāmyānāṃ karmaṇām /
7.10.20.[7]	aṅgavat kratūnāmityadhikaraṇe //
7.10.21.[1]	'ya īśe', 'ye bhakṣayantaḥ' iti dvābhyāṃ sūktābhyāmindrāgnī yajata upatiṣṭhate vā /
7.10.21.[2]	sarvalokādhipatyakāmaḥ //
7.10.22.[1]	'ya īśe', 'ye bhakṣayantaḥ' iti dvābhyāṃ sūktābhyāṃ bhaktādyannamabhimantrya bhikṣukebhyo dadāti /
7.10.22.[2]	sarvalokādhipatyakāmaḥ //
7.10.23.[1]	'ya īśe paśupatiḥ' iti sūktena paśūpākaraṇaṃ karoti //
7.10.24.[1]	'ye bhakṣayantaḥ' iti sūktena savapurastāddhomā yujyante //
7.10.25.[1]	'doṣo gāya' iti tṛcena sūktena atharvāṇaṃ yajata upatiṣṭhate vā /
7.10.25.[2]	sarvalokādhipatyakāmaḥ /
7.10.25.[3]	parimokṣaḥ /
7.10.25.[4]	godānikaṃ tantram /
7.10.25.[5]	paridhāpanāntaṃ kṛtvā tato'bhyātānāni 'idāvatsarāya' iti /
7.10.25.[6]	tato'bhyātānāni /
7.10.25.[7]	tataḥ 'ṛcaṃ sāma' iti /
7.10.25.[8]	tato'bhyātānāni hutvā 'doṣo gāya' iti sūktena bhaktaṃ sampātyābhimantrāśnāti /
7.10.25.[9]	abhyātānādyuttaratantram /
7.10.25.[10]	vrataṃ samāpya vratavisarjanaṃ karoti //
7.10.26.[1]	'abhayaṃ dyāvāpṛthivī' iti tṛcena sūktena pratidiśaṃ saptarṣīn yajata upatiṣṭhate vā /
7.10.26.[2]	pratidiśamabhayakāmaḥ /
7.10.26.[3]	yasya grāmasya nagarasya vā'bhayamicchati tasya pratidiśam /
7.10.26.[4]	'śyeno'si' tṛcena pratidiśaṃ saptarṣīn yajata upatiṣṭhate vā /
7.10.26.[5]	abhayakāmaḥ /
7.10.26.[6]	digabhimukhāni tantrāṇi kṛtvā pratidiśaṃ vā grāmasya /
7.10.26.[7]	ekasmin sthāne vā sthitaḥ /
7.10.26.[8]	abhayakāmaḥ //
7.10.27.[1]	'śyeno'si' tṛcena sūktena brahmacāriṇe daṇḍapradānaṃ karoti /
7.10.27.[2]	'śyeno'si' iti jyotiṣṭome dīkṣitāya daṇḍapradānaṃ karoti brahmā //
7.10.28.[1]	'dyauśca ma idaṃ pṛthivī ca' iti tṛcena dyāvāpṛthivī yajata upatiṣṭhate vā /
7.10.28.[2]	viriṣyati yadi vināśopasthitaḥ tata idaṃ karma kuryāt /
7.10.28.[3]	yadi vināśe vā vartamāne vināśabhaye vā tadā idaṃ karma kuryāt /
7.10.28.[4]	na kālavilambena /
7.10.28.[5]	dravyanāśe putranāśe prajānāśe paśunāśe aśvanāśe hastināśe vṛṣabhanāśe gṛhanāśe samutpanne kuryāt /
7.10.28.[6]	athavā śāntike doṣāḥ sarve vilayaṃ yānti iti brahmavido vadanti /
7.10.28.[7]	'dyāvāpṛthivībhyāṃ juṣṭaṃ nirvapāmi /
7.10.28.[8]	dyāvāpṛthivībhyāṃ tvā juṣṭaṃ prokṣāmi /
7.10.28.[9]	dyāvāpṛthivī gacchatu haviḥ svāhā' iti /
7.10.28.[10]	śeṣaṃ samānam //
7.10.29.[1]	'yo agnau' ityṛcā rudrān yajata upatiṣṭhate vā /
7.10.29.[2]	svastyayanakāmaḥ /
7.10.29.[3]	sarvatra yāgaḥ darśapaurṇamāsavidhānena /
7.10.29.[4]	śāntikapauṣṭikābhicāreṣu noṣṇīṣaṃ kārayet /
7.10.29.[5]	sarvakarmasu /
7.10.29.[6]	maṇḍapasyottare pārśve śāntikalaśaṃ sthāpayet sarvakarmasu /
7.10.29.[7]	ekarātrādyupavāsaṃ kuryādādau puraścaraṇaṃ kārayitvā /
7.10.29.[8]	ṛtvijāṃ sarvakarmasu sādhāraṇam /
7.10.29.[9]	paurṇamāsyamāvāsye puṇye nakṣatre prayogaḥ sarvakarmasu //
7.10.29.[10]	āyurvṛddhirdvaye prokta āyuṣyakarmasaṅgrahaḥ /
7.10.29.[11]	nānāphalasamāyuktaḥ kāmyayāgaśca saptame //
8.1.1-16.[1]	tataḥ 'yaddevā devaheḍanam' ityanuvākenājyaṃ juhuyāt /
8.1.1-16.[2]	samidho'bhyādadhyāt /
8.1.1-16.[3]	śakalān vādadhyāt /
8.1.1-16.[4]	evaṃ brahmaudanikamagniṃ mathitvā sthaṇḍile'gniṃ kṛtvābhyātānāntaṃ kṛtvā dīpayati ahorātraṃ vā yāthākāmī vā /
8.1.1-16.[5]	saṃvatsaraṃ tu praśastam //
8.1.17-18.[1]	atha caturdaśyāṃ prātaryajñopavītī śāntyudakaṃ kṛtvā devayajanaṃ samprokṣya ākṛtiloṣṭavalmīkenāstīrya devayajanaṃ darbhaiśca goaśvājāvilomāni prastīrya /
8.1.17-18.[2]	pālāśamayyaraṇidvayenāgniṃ manthayet yajamānaḥ //
8.1.19-21.[1]	'agne jāyasva' ityṛcā manthantāvanumantrayate /
8.1.19-21.[2]	'agne jāyasvāraṇikā nāthiteyaṃ brahmaudanaṃ pacati putrakāmā /
8.1.19-21.[3]	agne jāyasva keśavadattaśarmā nāthito'yaṃ brahmaudanaṃ pacati putrakāmaḥ' /
8.1.19-21.[4]	evaṃ patnīnāmayajamānanāmagrahaṇaṃ kṛtvā prathame'rdharce //
8.1.22.[1]	tataḥ 'kṛṇuta dhūmam' ityṛcā dhūmamanumantrayate //
8.1.23.[1]	'agne'janiṣṭhā' iti tribhiḥ pādairjātam /
8.1.23.[2]	'asyai rayim' iti pādena patnīm anumantrayate //
8.1.24.[1]	'samiddho agne samidhā' iti tribhiḥ pādaiḥ samidhyamānamanumantrayate /
8.1.24.[2]	'uttamaṃ nākam' iti pādaṃ dātāraṃ vācayati /
8.1.24.[3]	evaṃ brahmaudanikamagniṃ mathitvā sthaṇḍile'gniṃ kṛtvā abhyātānāntaṃ kṛtvā 'yaddevā devaheḍanam' , 'yadvidvāṃsaḥ' , 'apamityamapratīttam' ityetaistribhiḥ sūktairanvārabdhe dātari pūrṇahomaṃ juhuyāt /
8.1.24.[4]	pūrṇahomasya vidhānaṃ śāntikalpa uktam //
8.1.25.[1]	athāmāvāsyāyāṃ prātaḥ udakāharaṇaṃ karoti /
8.1.25.[2]	brāhmaṇīmalaṅkṛtvā tāṃ sādhuvādinīmudakaghaṭaṃ haste gṛhītāṃ 'parehi nāri' ityṛcodakagatāṃ preṣayati //
8.1.26.[1]	'emā aguḥ' iti pādenodakapūrṇāṃ nārīmanumantrayate //
8.1.27.[1]	'uttiṣṭha nāri' ityādi 'ā tvāgan yajñaḥ' ityantena dātrīṃ preṣayati //
8.1.28.[1]	'prati kumbhaṃ gṛbhāya' iti pādārdhena jalakumbhaṃ gṛhadvāre pratigrāhayati dātrī //
8.1.29.[1]	'ūrjo bhāgaḥ' iti pādena bhūmau nidadhāti uttarataḥ /
8.1.29.[2]	avyasaśca , barhirlavanam, vedyuttaravedyagnipratiṣṭhāpanam, anvādhānam, vratagrahaṇam, pavitrakaraṇam, pavitreṇedhmaprokṣaṇam, idhmopasamādhānam, barhiḥprokṣaṇam, brahmāsanam, brahmavaraṇam, brahmasthāpanam, staraṇam, stīrṇaprokṣaṇam, ātmāsanam, udapātrasaṃskāraḥ /
8.1.29.[3]	tato'hataṃ vāso dakṣiṇataḥ upasādayate /
8.1.29.[4]	tatsahiraṇyam /
8.1.29.[5]	tatra dve udapātre nihite bhavato vedimadhye agnerdakṣiṇataḥ /
8.1.29.[6]	ahatavāsāḥ sahiraṇyāṃ vastraghaṭikāṃ kṛtvā stṛṇāti tadupari dakṣiṇārtham /
8.1.29.[7]	dakṣiṇato dakṣiṇataḥ udapātradvayaṃ sthāpayati //
8.1.30-34.[1]	tataḥ paścādagneḥ palpūlitavihitamaukṣaṃ vānaḍuhaṃ vā rohitaṃ carma prastṛṇantaṃ 'iyaṃ mahī' ityṛcā yajamānaṃ vācayati /
8.1.30-34.[2]	'ṛṣipraśiṣṭā' iti pādena patnī udakaghaṭaṃ carmaṇi nidhāpayati //
8.2.1-4.[1]	punaḥ tūṣṇīṃ bhūmau sthāpayati /
8.2.1-4.[2]	sarvāṇi karmāṇi tenodakena kuryāt //
8.2.5.[1]	'punantu mā' 'vāyoḥ pūtaḥ' 'vaiśvānaro raśmibhiḥ' iti pavitragaṇaḥ /
8.2.5.[2]	etena dātā patnī apatyāni ca pavitreṇa samprokṣayet //
8.2.5.[3]	atha nirvāpakaraṇam
8.2.6.[1]	dātā muṣṭiprasṛtāñjalidvayaparimite triguṇān vrīhīṃścarmaṇi kṛtvā darbhapavitrābhyāṃ tūṣṇīṃ carmahaviḥ samprokṣati /
8.2.6.[2]	tataḥ carmaṇi trīṇi vibhāgāni karoti //
8.2.7.[1]	tato devapitṛmanuṣyatrayaṃ patnī anajānatyai prayattaiḥ prayacchati /
8.2.7.[2]	kartā praiṣaṃ dadāti //
8.2.8-11.[1]	vrīhīn vibhāgeṣu kartā 'tredhā bhāgo nihitaḥ' iti tribhiḥ pādairvibhāgān devapitṛmanuṣyasambandhānanumantrayate /
8.2.8-11.[2]	'yo devānām' iti pādena patnīmanumantrayate /
8.2.8-11.[3]	yaḥ pitṛbhāgastenāvabhṛthānte vṛddhiśrāddhaṃ karoti /
8.2.8-11.[4]	yo manuṣyāṇāṃ bhāgastaṃ brāhmaṇān bhojayati /
8.2.8-11.[5]	dvābhyāṃ tantrāgnau śrapaṇam /
8.2.8-11.[6]	'yo devānām' ityetena vakṣyamāṇaṃ karma kuryāt //
8.2.12-14.[1]	evaṃ caturṇāmekaikaṃ prati nirvāpamanuyojayet /
8.2.12-14.[2]	niruptānanyasyāṃ kumbhyāṃ kṛtvā tasyāṃ śrapaṇakumbhyāvaśeṣāccaturthaṃ nirvapati /
8.2.12-14.[3]	evaṃ pratimantraṃ catvāro nirvāpā bhavanti /
8.2.12-14.[4]	athavā śrapaṇakumbhyāvaśeṣāccaturthaṃ nirvapati /
8.2.12-14.[5]	anaḍuhi kṛtvā niruptaṃ haviḥ savasūktenābhimṛśati kartā //
8.2.15.[1]	'trīn varān vṛṇīṣva' iti dātṛpraiṣaṃ dattvā evaṃ patnyai dadāti /
8.2.15.[2]	tau vṛṇantau 'trayo varāḥ' ityardharcena pratipratyanumantrayate //
8.2.16.[1]	dātā savakarmaṇāṃ samṛddhīḥ prathamaṃ vṛṇīte //
8.2.17.[1]	yāvaparau varau manyeta tau vṛṇīte /
8.2.17.[2]	evaṃ tāveva patnī //
8.2.18.[1]	kartā 'arātīyoḥ' iti takṣati /
8.2.18.[2]	'yadyat kṛṣṇaḥ' ityṛcolūkhalamusale prakṣālayati /
8.2.18.[3]	'yattvā śikvaḥ' ityṛcā śūrpamadhaḥ gomayena lepayati /
8.2.18.[4]	tāni 'etau grāvāṇau' iti pādena dātā carmaṇi nidadhāti //
8.2.19.[1]	'gṛhāṇa grāvāṇau' ityardharcenolūkhalamusalaṃ grāhayati //
8.2.20-21.[1]	'sākaṃ sajātaiḥ' ityardharcena patnī vrīhīnulūkhala āvapati /
8.2.20-21.[2]	'ūrdhvo nākasya' ityardharcena musalamucchrayantīmanumantrayate //
8.2.22.[1]	'nirbhindhyaṃśūn' iti pādadvayenāvaghnatīmanumantrayate //
8.2.23.[1]	'iyaṃ te dhītiḥ' ityardharcena śūrpaṃ gṛhṇāti //
8.2.24.[1]	'ūrdhvaṃ prajām' iti pādena ulūkhalādudūhantīm //
8.2.25.[1]	'parā punīhi' iti pādena, niṣpunantīm //
8.2.26.[1]	'asyai rayim' iti pādena avakṣiṇatīm //
8.2.27-29.[1]	'upaśvase' iti pādena udvapatīm /
8.2.27-29.[2]	'upaśvase' ityardharcenāpavivaktīmanumantrayate /
8.2.27-29.[3]	'śriyā samānān' ityardharcaṃ dātāraṃ vācayati //
8.2.30.[1]	'ayaṃ yajñaḥ' ityardharcena kumbhīṃ mṛdālimpatīmanumantrayate //
8.2.31.[1]	'agne caruḥ' ityṛcā adhiśrayantam //
8.2.32.[1]	'sahasrapṛṣṭhaḥ' ityṛcā agnau kāṣṭhāni paryādadhantaṃ vācayati //
8.2.33.[1]	'ṛṣipraśiṣṭā' iti pādena udakumbhāt patnīmudakamapakarṣatīmanumantrayate //
8.2.34-35.[1]	'śuddhāḥ pūtāḥ' iti tribhiḥ pādaiḥ kumbhyāṃ pavitre antardhāyodakamāsiñcantaṃ vācyam /
8.2.34-35.[2]	'paktaudanasya' iti pādena dātāramanumantrayate /
8.2.34-35.[3]	mitamudakamāsecayedvibhāgam /
8.2.34-35.[4]	yāvantastaṇḍulāḥ syurnāvasiñcenna pratiṣiñcet /
8.2.34-35.[5]	yadyavasiñcet 'mayi varco atho yaśaḥ' iti brahmā yajamānaṃ vācayet /
8.2.34-35.[6]	atha pratiṣiñcet 'ā pyāyasva' 'saṃ te payāṃsi' iti dvābhyāṃ pratiṣiñcet //
8.2.36.[1]	'brahmaṇā śuddhāḥ' ityṛcā āpastāsu niktvā dātā taṇḍulān kumbhyāṃ nivapati //
8.2.37.[1]	'uruḥ prathasva' ityardharcena śrapayantaṃ yajamānamanumantrayate /
8.2.37.[2]	'pitāmahāḥ pitaraḥ' ityardharcena dātāraṃ vācayati //
8.2.38.[1]	darbhāhārāya dātraṃ prayacchati //
8.2.39-40.[1]	upari parvaṇāṃ lūtvā tūṣṇīmāhṛtyottarato'gnerupasādayati /
8.2.39-40.[2]	tadādāvāstṛtasyopari paścādagneḥ tūṣṇīṃ stṛṇāti kartā //
8.2.41.[1]	'udehi vedim' ityṛcā patnyā kumbhīmudvāsyamānāmanumantrayate /
8.2.41.[2]	'prajayā vardhayainām' iti mantreṇa patnīmanumantrayate /
8.2.41.[3]	'nudasva rakṣaḥ' iti kumbhīm /
8.2.41.[4]	'prataraṃ dhehyenām' iti patnīm /
8.2.41.[5]	'śriyā samānān' ityardharcena dātāraṃ vācayati //
8.2.42-43.[1]	'ṛtena taṣṭhā' ityardharcena nave barhiṣi pātrīṃ nidadhatīmanumantrayate //
8.2.44.[1]	'aṃsadhrīṃ śuddhām' ityardharcena upadadhāti kumbhīm //
8.2.45-46.[1]	dātāra tūṣṇīṃ pātrīmājyenopastṛṇāti //
8.3.1.[1]	kartā 'aditerhastām' ityṛcā patnyā darvīṃ grāhayati //
8.3.2-4.[1]	dātā tūṣṇīṃ sruveṇa sakṛdantarād udapātrādudakamādāya pātryāmānayati /
8.3.2-4.[2]	punaḥ darvyām /
8.3.2-4.[3]	odanakumbhyāṃ ca //
8.3.5-6.[1]	suhṛdāyavanena amuṣyodanasya uttamamādāya dakṣiṇato'gnerudaṅmukha āsīno dhārayati /
8.3.5-6.[2]	tasmin darvīkṛte śeṣamantarodapātra eva pātryāṃ kṛtsnamodanamuddharati //
8.3.7-15.[1]	'babhreradhvaryo mukham' ityardharcena dātrā preṣitaḥ /
8.3.7-15.[2]	'aditerhastām' ityṛcānumantrayate /
8.3.7-15.[3]	'babhreradhvaryo mukham' ityardharcena dātrā preṣitaḥ odanasyopari gartaṃ karoti //
8.3.16-17.[1]	'ghṛtena gātrā' iti pādena preṣitaḥ /
8.3.16-17.[2]	tenodanaṃ viṣyandayati /
8.3.16-17.[3]	'kṛṇve panthām' iti pādaṃ dātāraṃ vācayati /
8.3.16-17.[4]	'babhre rakṣaḥ' ityṛcodanamanumantrayate //
8.3.18-21.[1]	'atyāsaratprathamā dhokṣyamāṇā' ityardharcena abhisarantīṃ gāmanumantrayate /
8.3.18-21.[2]	'upa vatsaṃ sṛjata' iti pādena vatsaṃ saṃsarjayati /
8.3.18-21.[3]	'vāśyate gauḥ' iti vāśyāmānāmanumantrayate /
8.3.18-21.[4]	'vyasṛṣṭa sumanā hiṅkṛṇoti' iti hiṅkurvatīmanumantrayate /
8.3.18-21.[5]	'badhāna vatsamabhi dhehi' iti vatsaṃ bandhayati /
8.3.18-21.[6]	'bhuñjatī nijya' iti niyojayati /
8.3.18-21.[7]	'godhugupa sīda' iti brāhmaṇaṃ dohāyopasādayati /
8.3.18-21.[8]	'dugdhi' ityādi padasahitenārdharcena dohayati /
8.3.18-21.[9]	'sā dhāvatu' ityardharcena vimucyamānāṃ gāmanumantrayate /
8.3.18-21.[10]	'atūrṇadattā' ityardharcena punaḥ vatsena saṃsarjayati /
8.3.18-21.[11]	evaṃ dohayitvā dugdhenodanamavasicya //
8.3.22.[1]	'idaṃ me jyotiḥ' iti pādaṃ dātāraṃ vācayati /
8.3.22.[2]	hiraṇyamabhinidadhāti //
8.3.23.[1]	dātā sūktena sarvaṃ sampātavantaṃ karoti /
8.3.23.[2]	'śrāmyataḥ' itiprabhṛtibhirvā dātṛpatnyapatyāni anvārambhaṃ karoti //
8.4.1-2.[1]	tantraṃ sūktaṃ pacchaḥ snānena sarvaṃ vācayati /
8.4.1-2.[2]	tataḥ pūrvatantramucyate - 'yau te pakṣau' ityekā, 'yadatiṣṭhau divaḥ' ityekā, 'kramadhvamagninā' ityekā, 'pṛṣṭātpṛthivyāḥ' ityekā, 'svaryanto nāpekṣante' ityekā, 'uruḥ prathasva' ityekā, 'idaṃ me jyotiḥ' ityekā etatsarvaṃ tantram /
8.4.1-2.[3]	tataḥ savasūktaṃ vācayati /
8.4.1-2.[4]	tataḥ pradhānaṃ 'agne jāyasva' sūktaṃ vācayati /
8.4.1-2.[5]	athottaratantramucyate /
8.4.1-2.[6]	'satyāya ca' iti tisraḥ 'samagnayaḥ' ityṛcā 'eṣā tvacām' ityardharcaḥ /
8.4.1-2.[7]	ityuttaratantram /
8.4.1-2.[8]	atha pāṇitantramucyate dātā 'karmaṇe vām' iti pāṇī prakṣālya jīvābhirācamya 'ahe daidhiṣavya' ityādi 'vimṛgvarīm' ityetayā codaṅmukha upaviśya antarādudapātrāt sruveṇa karturhastena juhoti //
8.4.3.[1]	atha atharvavedabrāhmaṇānām āhvānakālaḥ /
8.4.3.[2]	dātā 'soma rājan' ityṛcā catura ārṣeyān bhṛgvaṅgirovida āhūya 'śṛtaṃ tvā havyam' ityardharcena tāneva āsanenopaveśayati //
8.4.4-5.[1]	'śuddhāḥ pūtā yoṣito yajñiyā imā brahmaṇā hasteṣu' ityṛcā teṣāṃ hastaprakṣālanaṃ dattvā 'pakvaṃ kṣetrāt' pādatrayeṇa odanapātraṃ brāhmaṇasamīpe karoti //
8.4.6.[1]	'agnau tuṣān' iti pādena dātā tuṣānagnau ca juhoti //
8.4.7-8.[1]	'paraḥ kambūkān' iti tribhiḥ pādairdātā savyena pādena phalīkaraṇānudūhati tūṣṇīm //
8.4.9.[1]	dātā 'agne prehi' ityṛcā 'samācinuṣva' ityṛcā dve etābhirājyaṃ juhuyāt //
8.4.9.[2]	idāvatsarāya iti vratavisarjanamājyaṃ juhuyāt //
8.4.10-25.[1]	iti brahmaudanaprakṛtisarvasavavidhānaṃ samāptam /
8.4.10-25.[2]	yaḥ ekaṃ savayajñaṃ karoti tasyaikakratuphalaṃ bhavati /
8.4.10-25.[3]	yo bahūni savayajñāni karoti tasya bahukratuphalaṃ bhavati /
8.4.10-25.[4]	atharvavedavihitā yāgā ete /
8.4.10-25.[5]	āvasathyādhāne savayajñān kṛtvā tato'gnyādhānaṃ kuryāt /
8.4.10-25.[6]	brahmaudanaṃ vā kṛtvādhānaṃ kuryāt /
8.4.10-25.[7]	ādhāne nityaṃ savadānaṃ kuryāt /
8.4.10-25.[8]	athavā phalakāmo'pi savayajñaṃ kuryāt /
8.4.10-25.[9]	trividhāḥ savayajñā nityanaimittikakāmyā bhavanti /
8.4.10-25.[10]	mantre trividhā vijñāyante /
8.4.10-25.[11]	samāpto brahmaudanaḥ /
8.4.10-25.[12]	savayajñāḥ kāmyā bhavanti /
8.4.10-25.[13]	naimittikā bhavanti /
8.4.10-25.[14]	trividhā bhavanti /
8.4.10-25.[15]	brahmaudanatantreṇa vā kuryāt /
8.4.10-25.[16]	sarveṣāṃ sarve savāḥ /
8.4.10-25.[17]	svargaudanatantreṇa vā kuryāt /
8.4.10-25.[18]	sarveṣāṃ savānāṃ brahmaudanatantraṃ svargaudanatantraṃ vā bhavati /
8.4.10-25.[19]	athavā sarve pṛthaktantrāḥ /
8.4.10-25.[20]	ekamantro nāsti /
8.4.10-25.[21]	sa tūṣṇīṃ kartavyaḥ /
8.4.10-25.[22]	dvāviṃśatiḥ savāḥ /
8.4.10-25.[23]	pañcaudana-śataudana-ajaudaneṣu viśeṣaḥ //
8.4.29.[1]	dātā karturhaste 'etaṃ bhāgam' 'etaṃ sadhasthāḥ' iti dvābhyāṃ sūktābhyāṃ, 'ulūkhale musale' ityṛcā etābhiḥ saṃsthitahomān juhoti //
8.4.30-31.[1]	kartā 'ulūkhale' ityṛcā vrīhīn juhoti //
8.9.34.[1]	te tasyāṃ pātryāṃ svayamevaudanaṃ gṛhītvā prāśnanti /
8.9.34.[2]	dātā 'puṇyāhaṃ dīrghamāyurastu' ityevamādi vācanam //
8.5.1-2.[1]	savatantra ājyabhāgānte paśvālambhaḥ /
8.5.1-2.[2]	'yad rājānaḥ' iti ṣaïbhiravimīkṣate //
8.5.3.[1]	aveḥ pādaprakṣālanaṃ karoti tūṣṇīm /
8.5.3.[2]	caturṣu pādeṣu pṛthagapūpān nidadhāti //
8.5.4.[1]	pañcamamapūpaṃ nābhyāṃ vasanena bandhanaṃ karoti //
8.5.5.[1]	tataḥ 'yad rājānaḥ' iti sūktena sahiraṇyamaviṃ sampātavantaṃ karoti //
8.5.6.[1]	'ā nayaitam' ityṛcā avimānīyamānamanumantrayate //
8.5.7.[1]	'indrāya bhāgam' ityardharcenāgniṃ pariṇīyamānamanumantrayate //
8.5.8.[1]	'ye no dviṣanti' ityardharcena sañjñapyamānamanumantrayate //
8.5.9.[1]	tataḥ 'pra padaḥ' ityṛcā pādaprakṣālanaṃ karoti //
8.5.10.[1]	'anu cchya śyāmena' ityardharcena viśasantamanumantrayate //
8.5.11.[1]	'ṛcā kumbhīm' iti pādena kumbhīmadhiśrayaṇaṃ karoti //
8.5.12.[1]	'ā siñcodakam' ityanena kumbhyāmudakaṃ siñcati //
8.5.13.[1]	'ava dhehyenam' ityanena māṃsānyavadadhatam //
8.5.14.[1]	'paryādhatta' iti pādena paryādhattaṃ karoti //
8.5.15.[1]	'śṛto gacchatu' iti pādenodvāsanaṃ karoti //
8.5.16.[1]	'utkrāmātaḥ' ityṛcā paścādagnerdarbheṣūddharantaṃ karoti //
8.5.17.[1]	tadupari 'ajamanajmi' ityṛcājyenānakti /
8.5.17.[2]	evaṃ viśeṣaḥ /
8.5.17.[3]	tataḥ 'iyaṃ mahī' iti carmāstṛṇātītyādi odanasavavihitaṃ bhāgādi karma karoti /
8.5.17.[4]	yathaikavāraṃ sahaodanamāṃsānāmudvāsanaṃ bhavati tathā kāryam /
8.5.17.[5]	ājyabhāgānte paśvālambhaḥ //
8.5.18-28.[1]	śeṣaṃ sūtrapaṭhitamavagantavyam /
8.5.18-28.[2]	kartavyaṃ ca /
8.5.18-28.[3]	savayajñānāṃ parigaṇanaṃ kriyate /
8.5.18-28.[4]	'agne jāyasva' ityarthasūktena brahmaudanaṃ dadāti /
8.5.18-28.[5]	'pumān puṃsaḥ' ityanuvākena svargaudanaṃ dadāti /
8.5.18-28.[6]	'āśānām' iti catuḥśarāvam /
8.5.18-28.[7]	'yadrājānaḥ' iti pañcarcenāvisavam /
8.5.18-28.[8]	'ajo hyagnerajaniṣṭha' iti sūktenājaudanaṃ savam /
8.5.18-28.[9]	'ā nayaitam' ityarthasūktena pañcaudanaṃ savam //
8.7.1.[1]	'vāṅma āsan' iti mantroktānyabhimṛśata indriyāṇi //
8.7.2.[1]	'bṛhatā manaḥ' ityṛcā, 'dyauśca me' iti tṛcaṃ sūktaṃ, 'punarmaitvindriyam' ityṛcā etābhiḥ pratimantraṇaṃ kuryāt //
8.7.6-10.[1]	'brahmāsya śīrṣam' iti sūktena brahmāsyaudanaṃ savam //
8.7.11.[1]	'yamodanam' iti sūktenātimṛtyuṃ savam //
8.7.12.[1]	'anaḍvān dādhāra' iti sūktena anaḍvāhaṃ savam //
8.7.13.[1]	'sūryasya raśmīn' iti tisṛbhirṛgbhiḥ karkīṃ savam //
8.7.14.[1]	'āyaṃ gauḥ pṛśniḥ' iti tisṛbhirṛgbhiḥ pṛśniṃ savam /
8.7.14.[2]	'ayaṃ sahasram' iti dvābhyāṃ pṛśniṃ gāṃ savam //
8.7.15.[1]	'devā imam' ityṛcā paunaḥśilaṃ savam //
8.7.16.[1]	'punantu mā' iti sūktena pavitraṃ savam //
8.7.17.[1]	'kaḥ pṛśnim' ityṛcā urvarāṃ savam //
8.7.18.[1]	'sāhasrastveṣaḥ' ityarthasūktena ṛṣabhaṃ savam //
8.7.19.[1]	'prajāpatiśca' iti sūktenānaḍvāhaṃ savam //
8.7.20-21.[1]	'namaste jāyamānāyai' ityarthasūktena vaśāṃ savam /
8.7.20-21.[2]	'dadāmi' ityanuvākena vaśāṃ savam //
8.7.22-33.[1]	'upamitām' ityarthasūktena śālāṃ savam /
8.7.22-33.[2]	'tasyaudanasya' ityarthasūktena bṛhaspatiṃ savam /
8.7.22-33.[3]	abhicārakāmasya /
8.7.22-33.[4]	dvāviṃśatisavayajñāḥ saṃhitāyāṃ paṭhyante /
8.7.22-33.[5]	svargaudanatantreṇa sarve kartavyāḥ /
8.7.22-33.[6]	brahmaudanatantreṇa vā /
8.7.22-33.[7]	'svargabrahmaudanau tantram' iti vacanāt /
8.7.22-33.[8]	śeṣaṃ samānam //
8.7.22-33.[9]	ajaudanapacaudanaśataudanānāṃ viśeṣaṃ paṭhitam //
8.8.1-4.[1]	sambhṛteṣu sāvikeṣu sambhāreṣu /
8.8.1-4.[2]	devayajanamuktam /
8.8.1-4.[3]	udagayane /
8.8.1-4.[4]	ṛṣīnārṣeyaguṇayuktān ṛtvijo vṛṇīte /
8.8.1-4.[5]	eṣa ṛtvikkalpa ukto madhuparke //
8.8.5-17.[1]	ekādaśyāṃ varaṇaṃ kṛtvā godānikena vidhānena keśaśmaśraromanakhāni vāpayitvā //
8.8.5-17.[2]	keśavarjaṃ patnī nakhāni kartayet /
8.8.5-17.[3]	snātāvahatavāsasau surabhiṇau bhūtvā dātā /
8.8.5-17.[4]	upanayanavad daṇḍamekhalā /
8.8.5-17.[5]	yajñopavītī /
8.8.5-17.[6]	trirātraṃ dīkṣāgrahaṇaṃ saha patnyā /
8.8.5-17.[7]	agnaye brahmaṇe gurave vrataśrāvaṇaṃ kṛtvā tato vratādānīyā aṣṭau samidha ādadhāti /
8.8.5-17.[8]	tataḥ kartā abhyātānādyuttaratantram karoti /
8.8.5-17.[9]	haviṣyabhakṣaṇādi kartā kārayitā patnī ca karoti //
8.8.20-22.[1]	tataḥ prakṛtamudapātraṃ jāṅmāyanaṃ vedyāṃ bahirbrahmāgrataḥ dakṣiṇamanyadantaramanyadantaraṃ yato'dhicariṣyan bhavati /
8.8.20-22.[2]	bāhyaṃ jāṅmāyanaṃ kṛtvā paricaraṇenājyaṃ paricarya nityān purastāddhomān hutvājyabhāgau ca hutvā //
8.8.26-27.[1]	tato nirvapati 'devasya tvā savituḥ prasave'śvinorbāhubhyāṃ pūṣṇo hastābhyāmṛṣibhyastvārṣeyebhyastvaikaṛṣaye tvā juṣṭaṃ nirvapāmi' //
8.9.1-3.[1]	'vasavastvā gāyatreṇa chandasā nirvapantu' /
8.9.1-3.[2]	'agne sahasvān' ityṛcā dātāramanumantrya 'ūrjamakṣitamakṣīyamāṇamupajīvyāsam' iti dātāraṃ vācayati //
8.9.11-23.[1]	rasairupasicya pratigrahītre dātopavahati /
8.9.11-23.[2]	kartā samīpe sarvaṃ karoti /
8.9.11-23.[3]	anvārabdheṣu dātṛpatnyapatyeṣu ata ūrdhvaṃ karoti //
8.9.24.[1]	tasminnanvārabdhaṃ dātāraṃ kartā sūktaṃ vācayati //
8.9.30-31.[1]	'ye bhakṣayantaḥ' iti sūktena purastāddhomān hutvā 'agne tvaṃ no antamaḥ' 'gayasphāno amīvahā' iti dve ājyabhāgau ca //
9.1.1.[1]	sāditye araṇipradānaṃ karoti /
9.1.1.[2]	dakṣiṇataḥ patnī adharāraṇiṃ gṛhṇāti /
9.1.1.[3]	uttarato yajamāna uttarāraṇim /
9.1.1.[4]	araṇilakṣaṇe araṇiḥ uktā tatra manthane yo vidhiśca /
9.1.1.[5]	'yo aśvatthaḥ' iti dvābhyāṃ yajamānaṃ vācayati /
9.1.1.[6]	arcayitvā dahedrūpaṃ candanena samālabhet /
9.1.1.[7]	ubhayorvāgyamanaṃ tāvat pūrṇāhutivisarjanam //
9.1.2.[1]	amāvāsyāyāṃ pūrvasminnupaśāle gāṃ dvivarṣāṃ bandhayati //
9.1.3.[1]	kambalaparihito yajamāno gāmanvālabhate //
9.1.5.[1]	trirmantrajapam //
9.1.6.[1]	'adhrigo śamīdhvam' iti kartā mantraṃ bravītyuṣasi /
9.1.6.[2]	kartā śāntyudakaṃ ca karoti /
9.1.6.[3]	śāntigaṇe 'yanmātalī' yāvat //
9.1.7.[1]	'ayamagniḥ satpatiḥ' ityṛcā 'naḍamā roha' ityanuvākaḥ vāstoṣpatyo mātṛnāmā cātanaḥ śāntigaṇaśca /
9.1.7.[2]	etāni śāntyudaka āvapati /
9.1.7.[3]	tataḥ paścād yanmātalīṃ kṛtvā śāntyudakaṃ samāpayet /
9.1.7.[4]	tataḥ kartā ācāmayati samprokṣati ca /
9.1.7.[5]	patnīṃ ca //
9.1.8.[1]	'agne akravyād' ityṛcā ekāvasānā bhrāṣṭrāt ambarīṣānmahānasād vāgnimānīyāvasathyāśālāyā madhye /
9.1.8.[2]	yavā yatra sthāpitaṃ tatsthānaṃ bhrāṣṭramityucyate /
9.1.8.[3]	tasmādagniṃ visṛjya bhūmeḥ dīpaṃ dhārayati //
9.1.9.[1]	tena dīpena bhūmiṃ dagdhāṃ samutkhāya //
9.1.10-14.[1]	tasyāṃ vrīhīyavāvopyetyādi sarvaṃ bhavati //
9.1.15.[1]	tataḥ paścāllakṣaṇasyābhimanthanaṃ nidhāya manthanasthāne //
9.1.15.[2]	manthanasthānamucyate
9.1.16.[1]	vṛṣabharomāṇyaśvaromāṇyajaromāṇi meṣaromāṇi puruṣaromāṇi agnipatanasthāna āstīrya vrīhiyavaiśca śuṣkagomayāni ca /
9.1.16.[2]	prāñcau darbhau nidadhāti //
9.1.17-21.[1]	'vṛṣaṇau sthaḥ' ityanena mantreṇa tatropari araṇī dattvā tasyopari ucchvāsaṃ dadāti /
9.1.17-21.[2]	araṇilakṣaṇa uktaṃ manthanavidhānam /
9.1.17-21.[3]	'urvaśyasi' iti /
9.1.17-21.[4]	'āyurasi' ityanena mantreṇa uttarāraṇimūlamadharāraṇinā saha saṃyojyam /
9.1.17-21.[5]	patnī paścānmukhī manthaṃ dhārayati /
9.1.17-21.[6]	pūrvābhimukho yajamāno manthati //
9.1.22.[1]	'pṛtanājitam' ityṛcāgnimāhvayati //
9.1.23-24.[1]	tato yajamānaḥ pradakṣiṇaṃ trirabhimanthati /
9.1.23-24.[2]	'oṃ bhūrgāyatraṃ chando'nuprajāyasva' ityādyadhikṛto mantraḥ /
9.1.23-24.[3]	trirmantrāvṛttiḥ /
9.1.23-24.[4]	manthanamantrāḥ //
9.1.23-24.[5]	navame'dhyāye prathamā kaṇḍikā // 69 //
9.2.1-6.[1]	'manthāmi tvā jātavedaḥ' ityṛcā manthati /
9.2.1-6.[2]	'jāto'janiṣṭhāḥ' ityṛcā jātamanumantrayate /
9.2.1-6.[3]	'uddīpyasva' ityṛcā jvalantamanumantrayate /
9.2.1-6.[4]	'ihaivaidhi dhanasaniḥ' ityṛcā 'yattvā kruddhāḥ' ityṛcā ca dvābhyāmagnau kāṣṭhānyādadhāti //
9.2.7-9.[1]	'OM bhūrbhuvaḥ svaḥ' ityādimantreṇa lakṣaṇe pratiṣṭhāpya tata upatiṣṭhate /
9.2.7-9.[2]	'satyaṃ bṛhat' iti navabhiḥ 'śāntivā' iti daśamyā 'udāyuṣā' iti dvābhyām 'agne gṛhapate' ityṛcā vaitānāgnimupatiṣṭhate //
9.2.10.[1]	tataḥ kravyādaṃ manthanāt pṛthakkṛtya 'vyākaromi' ityṛcā gārhapatyakravyādau ca samīkṣate //
9.2.11.[1]	śāntamājyaṃ gārhapatyasamīpe nidadhāti //
9.2.12.[1]	māṣamanthaṃ kravyātsamīpe nidadhāti //
9.2.13.[1]	tata ājyasaṃskāraṃ kṛtvā srucaṃ ca sammṛjya pratapya sravaṃ sruci grahaṇaṃ kṛtvā ūrdhvasthitaḥ samiduttarāṃ 'upa tvā namasā' ityṛcānte oṃkāraṃ kṛtvā puronuvākyāṃ vadet //
9.2.14.[1]	asmin kāle puṇyāhavācanaṃ sāyaṃhomadānam /
9.2.14.[2]	daśa gāḥ kartre dadyāt /
9.2.14.[3]	hiraṇyadānaṃ sadasyebhyo dadāti /
9.2.14.[4]	brāhmaṇabhojanamutsargaḥ śatādi yathāśakti vā //
9.2.15.[1]	'yo no agniḥ' ityṛcā saha kartrā sarve hṛdayānyabhimṛśanti //
9.2.15.[2]	dvitīyā kaṇḍikā // 70 //
9.3.1.[1]	'aṃśo rājā vibhajati' ityṛcā mantreṇa kravyādaṃ vibhajati //
9.3.2.[1]	'sugārhapatyaḥ' ityardharcadvayena gārhapatye śāntasamidha ādadhāti //
9.3.3.[1]	'yaḥ kravyāt tam aśīśamam' iti yajuṣā vāmena hastena naḍamayīṃ samidhamādadhāti /
9.3.3.[2]	naḍo nalaḥ //
9.3.4.[1]	'apāvṛtya' iti ṣaïbhirṛgbhiḥ kravyādaṃ gṛhītvā ekāgniṃ pradakṣiṇaṃ kṛtvā dakṣiṇasyāṃ diśi niṣkramya tato gṛhadvāre bhūmau nidadhāti kravyādam //
9.3.5.[1]	tato 'naḍamā roha' ityṛcā, 'samindhate' iti dve, 'iṣīkāṃ jaratīm' ityekā, 'pratyañcamarkam' ityekā /
9.3.5.[2]	etābhiḥ purāṇī iṣīkā śaravīriṇatilpiñjikānalāścaitāni kāṣṭhānyādadhāti sakṛdvāmena hastena //
9.3.6.[1]	'yadyagniḥ' ityekā, 'yo agniḥ kravyād' ityekā, 'aviḥ kṛṣṇā' ityekā, 'mā no ruroḥ' ityekā etābhiḥ śuktyā māṣapiṣṭaṃ juhoti //
9.3.7.[1]	tasmin sīsaṃ darvidaṇḍe baddhvā tato māṣamanthaṃ darvyā juhoti //
9.3.8.[1]	'naḍamā roha' iti catasraḥ, 'agne kravyād' ityekā, 'imaṃ kravyādā viveśa' ityekā, 'yo no aśveṣu vīreṣu' ityekā, 'anyebhyastvā puruṣebhyaḥ' iti tisraḥ etairmantrairmāṣamanthaṃ juhoti sakṛt kravyādi /
9.3.8.[2]	'hiraṇyapāṇim' iti tisṛbhiḥ saktumanthaṃ juhoti /
9.3.8.[3]	yathā śamayati tathā hotavyam //
9.3.9-11.[1]	tataḥ jīrṇapiṭake kravyādaṃ bhasma kṛtvā tataḥ śāntyudakena tadbhūmisthānaṃ suśāntaṃ kṛtvā dagdhaṃ khātvā piṭake prakṣipya tataḥ 'paraṃ mṛtyo' ityṛcā piṭakaṃ yajamānaśirasi dadāti //
9.3.12.[1]	'kravyādamagnim' iti tisṛbhirhrīyamāṇamanumantrayate //
9.3.13.[1]	vāmena hastena dīpaṃ dhārayati /
9.3.13.[2]	dakṣiṇena hastena alābu udakapūrṇaṃ dhārayati /
9.3.13.[3]	śirasi kravyādapiṭakamagne sthitvā vāgyatāḥ sarve paścād gacchanti //
9.3.14.[1]	araṇye ūṣarādideśe 'aviḥ kṛṣṇā' ityṛcā kravyādapiṭakaṃ nidadhāti /
9.3.14.[2]	tataḥ alābūdakena dīpamavasicya 'yathā sūrya' ityṛcā pradakṣiṇamāvṛtya tata āvrajanti sarve //
9.3.15.[1]	sīsaṃ nadīphenaṃ lohamṛttikā etāni trīṇi dravyāṇi yajamānasyāñjalau dattvā //
9.3.16.[1]	'asmin vayaṃ saṅkusuke' iti dve, 'yadripraṃ śamalam' ityekā, 'sīse mṛḍḍhvam' iti dve ityetairmantrairudakasahitena sīsena hastaprakṣālanaṃ karoti //
9.3.17-19.[1]	kṛṣṇorṇayā pāṇipādān mārjayitvā nijyeṣṭhāḥ 'ime jīvā vi mṛtaiḥ' ityṛcā prāṅmukhā āgacchanti /
9.3.17-19.[2]	'udīcīnaiḥ' ityardharcena tata udaṅmukhā āgacchanti /
9.3.17-19.[3]	abhimantrayate /
9.3.17-19.[4]	'triḥ sapta kṛtvaḥ' ityardharcena kūdyā padāni lopayitvā ā nadībhyaḥ //
9.3.20.[1]	'mṛtyoḥ padam' ityardharcena dvitīyayā kūdyā padāni lopayati ā nāvaḥ //
9.3.21.[1]	'paraṃ mṛtyo' ityekayā prāgdakṣiṇasyāṃ diśi kūdīṃ prakṣipati //
9.3.22.[1]	gṛhasamīpe gatvā sapta nadīrūpāṇi kārayitvodakena pūrayitvā sapta nāvaḥ kārayati /
9.3.22.[2]	tāsu prakṣipya sahiraṇyāḥ sayavāḥ sarve bhavanti //
9.3.23.[1]	tataḥ sarve nāvamārohanti /
9.3.23.[2]	etairmantraiḥ kartānumantrayate /
9.3.23.[3]	sakṛnmantraḥ /
9.3.23.[4]	'ā rohata savituḥ' ityardharcena 'sutrāmāṇaṃ' 'mahīmū ṣu' ityekaikā /
9.3.23.[5]	sakṛnmantraḥ /
9.3.23.[6]	sapta nāvānte sarve uttaranti //
9.3.24.[1]	'aśmanvatī rīyate' ityekā 'uttiṣṭhatā pra taratā sakhāyaḥ' ityekā etābhyāmudaṅmukhottaratāmanumantrayate /
9.3.24.[2]	kecit tasmin nāvāṃ sahiraṇyaṃ yavān prakṣipya tata uttaranti /
9.3.24.[3]	navame'dhyāye tṛtīyā kaṇḍikā //71 //
9.4.1.[1]	uttarato garta udakprasravaṇe kartavyaḥ /
9.4.1.[2]	tasminnakarṇamaśmānamudakamadhya nidadhāti //
9.4.2.[1]	'tiro mṛtyum' iti pādenāśmānaṃ svapadbhyāmatikrāmati kartā //
9.4.3.[1]	'tā adharādudīcīḥ' ityṛcānumantrayate //
9.4.4.[1]	'niḥsālām' iti sūktenāgniśālāgṛhaṃ śāntyudakena samprokṣya //
9.4.5.[1]	'ūrjaṃ bibhrat' iti pratipādayati /
9.4.5.[2]	sarvatra sūktaprayogaḥ /
9.4.5.[3]	etayoḥ sarvatra vidhikarma /
9.4.5.[4]	sarve śālāṃ praviśanti /
9.4.5.[5]	kecid gṛhadvāre mahāśāntiṃ caturgaṇīmuccairabhinigadanti /
9.4.5.[6]	kecinna kurvanti /
9.4.5.[7]	tatra vikalpaḥ //
9.4.6.[1]	'vaiśvadevīm' ityṛcā vatsikāmālambhayati //
9.4.7.[1]	'imamindram' ityarddharcatrayeṇa vṛṣabhamabhimantrayate /
9.4.7.[2]	anaḍvāhaṃ vā //
9.4.8.[1]	'ahorātre anveṣi' iti catasṛbhiḥ śayanamālambhayati //
9.4.9.[1]	'ā rohatāyurjarasam' iti dvābhyāmṛgbhyāṃ śayane sarve ārohanti //
9.4.10.[1]	'āsīnā mṛtyum' ityarddharcena śayana upaviśyānumantrayate //
9.4.11.[1]	'imā nārīravidhavāḥ' ityṛcā darbhapiñjūlīḥ ghṛtenābhyajya tato'bhimantrya strībhyaḥ prayacchati /
9.4.11.[2]	ekaikāṃ sarvābhyaḥ kulastrībhyaḥ /
9.4.11.[3]	trīṇi darbhapavitrāṇyekatra baddhvā piñjūlītyucyate /
9.4.11.[4]	kecid ekaṃ darbhagranthiṃ taṃ piñjūlītyucyate //
9.4.12.[1]	'ime jīvā avidhavāḥ sujāmayaḥ' ityanenāñjanena sarpiṣā saha udakaṃ kṛtvā piñjūlīrudakaghaṭopari bhrāmayitvā yajamānādipuruṣebhyaḥ prayacchati /
9.4.12.[2]	ekaikasmai puruṣāya tisrastisraḥ //
9.4.13-14.[1]	tataḥ abhyātānāntaṃ kṛtvā 'paraṃ mṛtyo' ityekā, 'vyākaromi' ityekā, 'ā rohatāyuḥ' iti dve, 'antarddhirdevānām' ityekā, 'pratyañcamarkam' ityekā, 'ye agnayaḥ' iti saptarcaṃ, 'namo devavadhebhyaḥ' iti tṛcaṃ sūktaṃ, 'agne'bhyāvartin' iti catasra etairmantrairājyaṃ juhoti //
9.4.15.[1]	śarkarān svayañchidritān śaṇarajjubhyāṃ baddhvāgnerupari nidadhāti //
9.4.16.[1]	anyaḥ śarkarāchidreṇa ebhirmantrairājyaṃ juhoti //
9.4.17.[1]	'imaṃ jīvebhyaḥ paridhim' iti tribhiḥ pādaiḥ śarkarān gṛhadvāre nikhanati /
9.4.17.[2]	'imaṃ jīvebhyaḥ' ityṛcā ekāmāhutiṃ juhoti //
9.4.18-19.[1]	'āyurdāvā' ityādimantreṇa ekāmāhutimājyena juhoti /
9.4.18-19.[2]	'āyurdāvā' ityādi ṣaṭkṛtvaḥ bhaktaṃ sampātyābhimantrya tato mātā putrān duhitṝścāśayati //
9.4.20-22.[1]	yajamāno'śitvā ucchiṣṭaṃ jāyāyai dadyāt /
9.4.20-22.[2]	tato'bhyātānādyuttaratantram /
9.4.20-22.[3]	ityāvasathyādhānaṃ samāptam //
9.4.23.[1]	ādhāne daśa gā dakṣiṇā dadyāt //
9.4.24-25.[1]	tataḥ dvitīye'hani pratipadi pākayajñavidhānenāgnimindrāgnī ca yajati //
9.4.26.[1]	'udenamuttaraṃ naya' iti tṛcena sūktena 'prajāpate na tvad' ityṛcā vā āgneyaṃ caruṃ juhoti /
9.4.26.[2]	'indrāgnī rocanā' iti caturṛcena aindrāgnaṃ caruṃ juhoti /
9.4.26.[3]	pārvaṇādyuttaratantram /
9.4.26.[4]	ityamāvāsyādhāne viśeṣaḥ //
9.4.26.[5]	atha paurṇamāsyādhānam /
9.4.26.[6]	pākayajñavidhānataḥ /
9.4.26.[7]	agniṃ cāgnīṣomau ca paurṇamāsyāṃ yajeta /
9.4.26.[8]	'udenamuttaraṃ naya' iti sūktena 'prajāpate na tvad' ityṛcā vāgneyaṃ caruṃ juhoti /
9.4.26.[9]	'asmai kṣatramagnīṣomau' ityṛcā 'agnīṣomā savedasā' iti tṛcena agnīṣomīyaṃ caruṃ juhoti /
9.4.26.[10]	tataḥ pārvaṇādyuttaratantram /
9.4.26.[11]	jīvatpitṛko vā mṛtapitṛko vā kravyācchamanasahitamevādhānaṃ bhavati /
9.4.26.[12]	na kevalādhānam /
9.4.26.[13]	jīvabhrātṛko vā mṛtabhrātṛko vā kravyācchamanasahitamevādhānaṃ bhavati /
9.4.26.[14]	yadā punarādhānaṃ karoti tadā kevalādhānameva bhavati //
9.4.29.[1]	athādhānād dvādaśarātrāvatīte trayodaśe'hani āgneyaṃ paśumālabheta /
9.4.29.[2]	vaśāvidhānena /
9.4.29.[3]	'udenamuttaraṃ naya' iti tṛcena sūktena śāntyudakamanuyojayet /
9.4.29.[4]	avadānahome sthālīpākahome ca triṣu sthāneṣvapi sūktaṃ bhavati /
9.4.29.[5]	śeṣaṃ samānam //
9.4.30-42.[1]	athavāgneyasthālīpākamājyabhāgāntaṃ kṛtvā 'udenamuttaraṃ naya' iti tisṛbhiḥ 'prajāpate na tvad' ityṛcā sthālīpākaṃ juhoti /
9.4.30-42.[2]	pārvaṇādyuttaratantram /
9.4.30-42.[3]	trayodaśe'hani karma samāptam //
9.4.30-42.[4]	atha sāyaṃhomavidhānamucyate /
9.5.1-4.[1]	'avyasaśca' 'viṣṇormanasā' iti havirutpavanam /
9.5.1-4.[2]	'ṛtaṃ tvā satyena' iti triḥ paryukṣaṇam /
9.5.1-4.[3]	tatastisraḥ samidha ādadhāti /
9.5.1-4.[4]	'agnaye svāhā' 'prajāpataye svāhā' iti vrīhīn juhoti /
9.5.1-4.[5]	punastisraḥ samidha ādadhāti /
9.5.1-4.[6]	'satyaṃ tvartena' iti paryukṣaṇaṃ ca //
9.5.5.[1]	udakaṃ pātre kṛtvā 'vanaspatibhyo vānaspatyebhyaḥ' iti mantreṇa tadudakaṃ prācīnaṃ ninayati //
9.5.6.[1]	apasavyaṃ kṛtvā 'svadhā prapitāmahebhyaḥ' iti mantreṇa dakṣiṇato ninayati //
9.5.7.[1]	'tārkṣyāyāriṣṭanemaye'mṛtaṃ mahyam' iti paścānninayati //
9.5.8.[1]	'somāya saptaṛṣibhyaḥ' iti mantreṇa uttarataḥ ninayati /
9.5.8.[2]	'yasmāt kośāt' iti /
9.5.8.[3]	samāptaṃ sāyaṃhomavidhānam /
9.5.8.[4]	atha prātarhome 'sūryāya svāhā' iti viśeṣaḥ /
9.5.8.[5]	śeṣaṃ pūrvavat /
9.5.8.[6]	prātarhomavidhānaṃ samāptam //
9.5.9-19.[1]	atha madhyāhne sāyaṃ ca vaiśvadevavidhānamucyate /
9.5.9-19.[2]	'avyasaśca' iti japitvā prokṣaṇaṃ dviḥ kṛtvā siddhasya pākasyotpavanaṃ 'ṛtaṃ tvā satyena' iti paryukṣaṇam /
9.5.9-19.[3]	samidādhānam /
9.5.9-19.[4]	'hutādo'nye' 'viśve devā idaṃ haviḥ' iti dvābhyāṃ havirjuhoti /
9.5.9-19.[5]	punaḥ samidādhānaṃ paryukṣaṇaṃ ca //73 //
9.6.0.[1]	tataḥ baliharaṇaṃ kuryāt
9.6.1-2.[1]	'agnaye svāhā, indrāgnibhyāṃ svāhā, vāstoṣpataye svāhā, prajāpataye svāhā, anumataye svāhā' ityagnau hutvā //
9.6.3.[1]	niḥṣkramya bahiḥ prācīnamudakena maṇḍalaṃ prokṣya tato baliharaṇaṃ karoti /
9.6.3.[2]	brahmaṇe baliṃ harāmi vaṣaṭ /
9.6.3.[3]	vaiśravaṇāya baliṃ harāmi vaṣaṭ /
9.6.3.[4]	viśvebhyo devebhyo baliṃ harāmi vaṣaṭ /
9.6.3.[5]	sarvebhyo devebhyo baliṃ harāmi vaṣaṭ /
9.6.3.[6]	viśvebhyo bhūtebhyo baliṃ harāmi vaṣaṭ /
9.6.3.[7]	sarvebhyo bhūtebhyo baliṃ harāmi vaṣaṭ /
9.6.3.[8]	bahuśo baliṃ haret //
9.6.4.[1]	dviḥ prokṣan pradakṣiṇamāvṛtyāntarupātītya tata agnigṛhe praviśya madhye dadāti //
9.6.5.[1]	tato dvārapārśvayoḥ dadāti /
9.6.5.[2]	mṛtyave baliṃ harāmi vaṣaṭ /
9.6.5.[3]	dharmāya baliṃ harāmi vaṣaṭ /
9.6.5.[4]	adharmāya baliṃ harāmi vaṣaṭ //
9.6.6.[1]	udakakalaśe dadāti /
9.6.6.[2]	dhanvantaraye baliṃ harāmi vaṣaṭ /
9.6.6.[3]	samudrāya baliṃ harāmi vaṣaṭ /
9.6.6.[4]	oṣadhivanaspatibhyo baliṃ harāmi vaṣaṭ /
9.6.6.[5]	dyāvāpṛthivībhyāṃ baliṃ harāmi vaṣaṭ //
9.6.7.[1]	sthūṇāvaṃśe dvayaṃ dadāti /
9.6.7.[2]	caturṣu koṇeṣvagre balicatuṣṭayaṃ dadāti /
9.6.7.[3]	digbhyo'ntardeśebhyo baliṃ harāmi vaṣaṭ //
9.6.8.[1]	pūrvādicaturdikṣu balicatuṣṭayaṃ dadāti /
9.6.8.[2]	vāsukaye baliṃ harāmi vaṣaṭ /
9.6.8.[3]	citrasenāya baliṃ harāmi vaṣaṭ /
9.6.8.[4]	citrarathāya baliṃ harāmi vaṣaṭ /
9.6.8.[5]	takṣakopatakṣābhyāṃ baliṃ harāmi vaṣaṭ //
9.6.9.[1]	agnisamīpe pūrvāsu dikṣu dadāti /
9.6.9.[2]	āśāyai baliṃ harāmi vaṣaṭ /
9.6.9.[3]	śraddhāyai baliṃ harāmi vaṣaṭ /
9.6.9.[4]	medhāyai baliṃ harāmi vaṣaṭ /
9.6.9.[5]	śriyai baliṃ harāmi vaṣaṭ /
9.6.9.[6]	hriyai baliṃ harāmi vaṣaṭ /
9.6.9.[7]	vidyāyai baliṃ harāmi vaṣaṭ //
9.6.10.[1]	agneḥ prācīnaṃ 'gṛhyābhyo devajāmibhyo baliṃ harāmi vaṣaṭ' /
9.6.10.[2]	apasavyaṃ 'svadhā prapitāmahebhyaḥ svadhā pitāmahebhyaḥ svadhā pitṛbhyaḥ sapatnīkebhyaḥ svadhā' ityanena mantreṇa pātrasthaṃ sarvaṃ bhaktaṃ dakṣiṇato ninayati /
9.6.10.[3]	tataḥ 'yasmāt kośāt' iti /
9.6.10.[4]	iti vaiśvadevaṃ samāptam /
9.6.10.[5]	dvau kālau vaiśvadevasya /
9.6.10.[6]	sāyaṅkāle madhyāhnakāle vaiśvadevaṃ kuryāt //
9.6.11.[1]	tato hantakāraṃ manuṣyebhyo gavādikebhyaśca vāyasebhyo'nnaṃ dadyāt /
9.6.11.[2]	brāhmaṇān bhojayet /
9.6.11.[3]	eko dvau vā bahavaḥ /
9.6.11.[4]	yathāśakti annaṃ bhikṣukebhyo dadāti //
9.6.12.[1]	tatra ślokaḥ - mā brāhmaṇāgrataḥkṛtamaśnīyādviṣavadannamannakāmyā /
9.6.12.[2]	devānāṃ devo brāhmaṇo bhāvo nāmaiṣa devateti //
9.6.12.[3]	kevalādhāna araṇipradānādi māṣāśitavarjyaṃ pūrṇāhutyantaṃ kṛtvā tatraitat ṣaṭsampātaṃ bhaktamaśanaṃ śāntirbhavati /
9.6.12.[4]	yasya punarādhānaṃ tasya kevalādhāna adhikāraḥ /
9.6.12.[5]	kravyācchamanasahitaṃ vādhānaṃ bhavati /
9.6.12.[6]	na kevalaṃ punarādhāne'pi kravyācchamanavikalpena /
9.6.12.[7]	athavācamanaṃ kṛtvā godānikaṃ vapanam /
9.6.12.[8]	tataḥ pūrṇāhutyantaṃ kṛtvā ṣaṭsampātānāṃ bhavati /
9.6.12.[9]	śeṣaṃ samānam /
9.6.12.[10]	punarādhānaṃ samāptam //
9.6.12.[11]	athāgrayaṇamucyate
9.6.13.[1]	śaradvasantayorāgrayaṇaṃ bhavati /
9.6.13.[2]	'avyasaśca' /
9.6.13.[3]	barhirlavanam, vedyuttaravedyagnipraṇayanaṃ, agnipratiṣṭhāpanaṃ, vratagrahaṇaṃ, pavitrakaraṇaṃ, pavitreṇedhmopasamādhānaṃ, barhiḥprokṣaṇaṃ, staraṇam /
9.6.13.[4]	nirvāpakāle ete devatā nirvaptavyāḥ /
9.6.13.[5]	pañca caravo bhavanti /
9.6.13.[6]	agnaye juṣṭaṃ nirvapāmi /
9.6.13.[7]	indrāgnibhyāṃ dyāvāpṛthivībhyāṃ viśvebhyo devebhyo vrīhibhirvā eteṣāṃ nirvāpakāryaṃ ca /
9.6.13.[8]	catvāraścaravaḥ /
9.6.13.[9]	'somāya' iti pañcamaṃ caruṃ śyāmākena kurvan /
9.6.13.[10]	vasante yavaiḥ pañcamaṃ kuryāt /
9.6.13.[11]	tataḥ abhyātānāntaṃ kṛtvā śāntyudakaṃ karoti uktena vidhānena /
9.6.13.[12]	āgrayaṇe śārade vrīhīn śyāmākāścāśaradi vā /
9.6.13.[13]	śāliśyāmākābhāve tatsthāne yavānupasādya /
9.6.13.[14]	pañca caravaḥ sampadyante //
9.6.14.[1]	tenodakena carūṇāṃ śrapaṇaṃ kuryāt /
9.6.14.[2]	athavā payasi caruśrapaṇaṃ kuryāt /
9.6.14.[3]	'śuddhāḥ pūtāḥ' 'brahmaṇā śuddhāḥ' iti dvābhyām /
9.6.14.[4]	āpasthāne payaḥ kuryāt /
9.6.14.[5]	śeṣaṃ samānam /
9.6.14.[6]	tāvat samānaṃ yāvadājyabhāgau hutvā /
9.6.14.[7]	tataḥ pañcānāṃ carūṇāṃ homaḥ //
9.6.15.[1]	'sajūrṛtubhiḥ' iti pratyṛcam /
9.6.15.[2]	catvāraścaravaḥ //
9.6.16.[1]	pañcamaṃ caruṃ saumyaṃ śyāmākaṃ pañcamayā ṛcā juhoti /
9.6.16.[2]	pārvaṇādisviṣṭakṛdantaṃ kṛtvā tataḥ caruprāśanaṃ karoti yajamānaḥ /
9.6.16.[3]	kartā prāśitraharaṇe dviravadānaṃ carūṇām /
9.6.16.[4]	sarveṣāṃ pratihaviṣāṃ samuddhṛtya prāśitraharaṇe kṛtvā yajamānāya prayacchati //
9.6.17-18.[1]	atha yajamānaḥ prāśitraṃ gṛhṇīte 'prajāpateṣṭvā grahaṃ gṛhṇāmi' iti mantreṇa //
9.6.19.[1]	'bhadrānnaḥ śreyaḥ' iti mantreṇa prāśitraṃ prāśnāti /
9.6.19.[2]	tataḥ smṛtivihitaṃ bhakṣaṇam /
9.6.19.[3]	dvirācamanaṃ kṛtvā tataḥ karma kuryāt //
9.6.20.[1]	tataḥ hṛdayamanvālabhya japati 'amo'si prāṇa' iti mantreṇa /
9.6.20.[2]	'svāheṣṭebhyaḥ' ityādi uttaratantram //
9.6.21-23.[1]	yathāśaktyā dakṣiṇāṃ dadyāt /
9.6.21-23.[2]	āgrayaṇaṃ samāptam /
9.6.21-23.[3]	sarvanityanaimittikakāmyeṣu yathāśakti dakṣiṇādānam /
9.6.21-23.[4]	'nātiśaktirvidhīyate' iti vacanāt //
9.6.21-23.[5]	pitṛbhrātrāgnisadanaṃ navame ko ti kena tvā /
9.6.21-23.[6]	avaśiṣṭāni kāryārthamagnyādheyaṃ ca kīrtitam //
9.6.21-23.[7]	adhyāyasyānte sarve rudrasya ślokāḥ // 74 //
10.1.0.[1]	atha vivāha ucyate
10.1.1-6.[1]	abhyātānāntaṃ kṛtvā 'satyenottabhitā' iti ṣoḍaśabhirṛgbhiḥ 'pūrvāparam' iti dvābhyāmājyaṃ juhoti //
10.1.7.[1]	'ā no agne' iti sūktenāgamakṛśaraṃ tilamiśraṃ sampātyābhimantrya kumārīmāśayati //
10.1.8.[1]	'yuvaṃ bhagam' ityardharcena puruṣaṃ śarāvasampuṭahastagṛhītaṃ sānucaraṃ varaṃ prati preṣayati //
10.1.9-11.[1]	'brahmaṇaspate' ityardharcena brāhmaṇaṃ preṣayati //
10.1.12.[1]	'anṛkṣarā' ityṛcā kumārīrakṣārthaṃ pālaṃ preṣayati //
10.1.13.[1]	udakaharaṇārthamagrato dhanurdharaḥ /
10.1.13.[2]	madhya udakahāraḥ /
10.1.13.[3]	pṛṣṭhato brahmā //
10.1.14.[1]	'yo anidhmaḥ' ityṛcāpsu loṣṭaṃ prakṣipati //
10.1.15-16.[1]	'idamaham' ityardharcenāvagāhya 'yo bhadraḥ' ityardharcenodakaghaṭaṃ pūrayati //
10.1.17.[1]	'āsyai brāhmaṇāḥ' ityardharcena ghaṭamudakahārāya prayacchati /
10.1.17.[2]	tata āgacchanti //
10.1.18.[1]	brahmāgrataḥ /
10.1.18.[2]	tata udakahāraḥ /
10.1.18.[3]	pṛṣṭhato dhanurdharaḥ //
10.1.19.[1]	uttarato'gneḥ bāhyataḥ plakṣaśākhāyāmupari nidadhāti //
10.1.20-21.[1]	punaḥ anvāsecanamanyenodakena //
10.1.22.[1]	antarupātītya 'aryamaṇam' ityṛcājyaṃ juhoti //
10.1.23.[1]	'pra tvā muñcāmi' ityṛcā kumārīkeśān vicṛtati //
10.1.24.[1]	'uśatīḥ' ityṛcā triḥ samidha ādadhāti kumārī //
10.1.25.[1]	'uśatīḥ' iti saptabhirṛgbhiruṣṇodakaṃ sampātya //
10.1.26.[1]	'yadāsandyām' ityṛcā īśānakoṇe kumārīṃ snāpayati //
10.1.27.[1]	'yacca varcaḥ', 'yathā sindhuḥ' iti dvābhyām anyena śītodakenotkramamāṇāṃ kumārīmavasiñcati //
10.1.27.[2]	daśame'dhyāye prathamā kaṇḍikā //75 //
10.2.1.[1]	'yadduṣkṛtam' iti dvābhyāmṛgbhyāṃ vāsasāṅgāni pramṛjya kumārīpālāya prayacchati //
10.2.2-3.[1]	tad vāsaḥ tumbaradaṇḍena gṛhītvā gopāṭe prakṣipati //
10.2.4.[1]	'yā akṛntan', 'tvaṣṭā vāsaḥ' iti dvābhyāmahatavastreṇācchādayati //
10.2.4.[2]	yajñopavītavad vādhūyaṃ vastraṃ badhnāti //
10.2.5.[1]	'kṛtrimaḥ' ityṛcā śatadanteṣīkena kaṅkatena keśān pratilikhya sakṛt //
10.2.6.[1]	'kṛtayāmam' ityanena mantreṇa kaṅkatamavasṛjati //
10.2.7.[1]	'āśāsānā', 'saṃ tvā nahyāmi' iti dvābhyām ubhayataḥpāśaṃ yoktraṃ kaṭipradeśe badhnāti //
10.2.8.[1]	'iyaṃ vīrud' iti sūktena jyeṣṭhīmadhumaṇiṃ sampātyābhimantrya raktasūtreṇānāmikāyāṃ badhnāti //
10.2.9.[1]	vara āgate sati brāhmaṇān svasti vācayitvā varāya madhuparkaṃ dattvā kautukāni kārayet /
10.2.9.[2]	kaṅkaṇabandhanayavamadhūkamālādarpaṇagrahaṇādi kautukaṃ ca sarvaṃ tūṣṇīṃ lokācārāt //
10.2.10.[1]	upādhyāyaḥ kautukagṛhe praviśya kumārīṃ haste gṛhītvā nirṇayati 'bhagastvetaḥ' ityṛcā //
10.2.11.[1]	anyo dakṣiṇataḥ śākhāyāṃ yugamādhāyāgrato dhārayati //
10.2.12-13.[1]	lalāṭapradeśe 'śaṃ te hiraṇyam' iti dvābhyāṃ yugacchidre hiraṇyaṃ darbheṇa baddhvā tata udakaṃ chidreṇāvasiñcati tūṣṇīm //
10.2.14.[1]	yugacchidrodakaṃ gṛhītvā 'aṅgādaṅgāt' ityṛcottarato'gnerninayati //
10.2.15.[1]	'syonaṃ dhruvam' ityardharcena śakṛtpiṇḍe'śmānaṃ nidadhāti //
10.2.16.[1]	'tamā tiṣṭha' ityardharcenāśmanopari kumārīṃ sthāpayati //
10.2.17.[1]	'iyaṃ nārī' ityṛcā tiṣṭhantī kumārī trīn lājāñjalīn juhoti //
10.2.18.[1]	triravicchindatīṃ kāmāya caturthīm /
10.2.18.[2]	tataḥ pitā dānakāle nāmagotraṃ kurute /
10.2.18.[3]	amukaprapautrāya amukapautrāya amukaputrāya amukaprapautrīṃ amukapautrīṃ amukaputrīṃ amukīṃ sahiraṇyāṃ savasrālaṅkārāṃ tubhyaṃ sampradade //
10.2.19.[1]	tataḥ 'yenāgniḥ' pañcabhiḥ varaḥ pāṇigrahaṇaṃ karoti /
10.2.19.[2]	varaḥ mantraṃ japati /
10.2.19.[3]	'ā no agne' 'satyenottabhitā' ityanuvākaṃ 'vi hi sotorasṛkṣata' iti vṛṣākapiṃ brāhmaṇāḥ sūktaṃ paṭhanti /
10.2.19.[4]	'sahṛdayam' iti kecit //
10.2.20.[1]	'aryamṇaḥ' ityardharcenāgniṃ triḥ pariṇayati /
10.2.20.[2]	caturthī lokācārāt /
10.2.20.[3]	sakṛnmantraḥ //
10.2.21.[1]	tataḥ 'sapta maryādāḥ' ityṛcottarato'gneḥ sapta lekhā likhati prācyaḥ //
10.2.22-24.[1]	'iṣe tvā sumaṅgali' iti saptabhirmantraiḥ tāsu lekhāsūpari kumārī padāni dadāti //
10.2.25.[1]	'ā roha talpam', 'bhagastatakṣa' iti dvābhyāmṛgbhyāṃ talpa upaveśayati //
10.2.26-27.[1]	prakṣālyamānāvanumantrayate 'imau pādau' ityṛcā //
10.2.28.[1]	'ahaṃ vi ṣyāmi', 'pra tvā muñcāmi' iti dvābhyāṃ kumārī kaṭiveṣṭitaṃ yoktraṃ vicṛtati //
10.2.29-31.[1]	tataḥ 'bṛhaspatinā' iti ṣaïbhirṛgbhiḥ sarvauṣadhiṃ pratyṛcaṃ kāmpīlapalāśena mūrdhniṃ āvapati //
10.2.32.[1]	'udyacchadhvaṃ', 'bhagastatakṣa', 'abhrātṛghnīṃ' ityekaikayā ṛcā utthāpayati kumārīm //
10.2.33.[1]	'prati tiṣṭha' ityṛcā pratiṣṭhāpayati /
10.2.33.[2]	abhyātānādyuttaratantram /
10.2.33.[3]	iti vivāhaḥ samāptaḥ //
10.2.33.[4]	daśame dvitīyā kaṇḍikā //76 //
10.3.1.[1]	abhyātānāntaṃ kṛtvā 'sukiṃśukam' 'rukmaprastaraṇam' iti dvābhyāmṛgbhyāṃ yānamaśvādi sampātyābhimantrya tata uttaratantram /
10.3.1.[2]	tato varavadhū ārohayati //
10.3.2.[1]	'emaṃ panthām', 'brahmāparam' iti dve ṛcau japitvā pathi gacchatoḥ varavadhvoḥ agre kartā vrajati //
10.3.3.[1]	'mā vidan' 'anṛkṣarāḥ' iti dvābhyāmadhvānaṃ dakṣiṇena prakrāmati kartā //
10.3.4.[1]	yenaiva yānena sā ūḍhā tenaiva yadā anyā ūḍhā bhavati tadā idaṃ prāyaścittaṃ bhavati /
10.3.4.[2]	'yedaṃ pūrvā' ityṛcā kartā vādhūyasya daśākhaṇḍaṃ gṛhītvā catuṣpathe dattvā dakṣiṇena pādena tiṣṭhati //
10.3.5-7.[1]	tata 'ya ṛte cidabhiśriṣaḥ' ityṛcā yānaṃ yānaṃ samprokṣya viniṣkārayati //
10.3.8.[1]	'sā mandasānā' ityṛcā nadyāṃ loṣṭaṃ prakṣipya tata uttaranti //
10.3.9.[1]	'idaṃ su me' ityṛcā mahāvṛkṣeṣu japati //
10.3.10.[1]	sumaṅgalīḥ iti vadhvīkṣīḥ prati japati //
10.3.11.[1]	dvaibhede 'yā oṣadhayaḥ' ityṛcaṃ japati /
10.3.11.[2]	vrīhiyavādikṣetraṃ dṛṣṭvā vane vṛkṣādi nadyādikaṃ ca //
10.3.12.[1]	'ye pitaraḥ' ityṛcaṃ śmaśāneṣu japati //
10.3.13.[1]	'pra budhyasva' ityṛcā suptāṃ prabodhayet /
10.3.13.[2]	yadi pathi svapiti //
10.3.14.[1]	'saṃ kāśayāmi' iti svapitṛgṛhasaṅkāśe samīpe japati //
10.3.15.[1]	'udva ūrmiḥ' ityṛcā yānaṃ samprokṣya vimocayati //
10.3.16.[1]	'uttiṣṭhetaḥ kimicchantī' ityṛcā patnī śālāṃ samprokṣati //
10.3.17.[1]	'syonam' ityardharcena dakṣiṇataḥ gṛhapārśve valīkānāṃ śakṛtpiṇḍe'śmānaṃ nidadhāti //
10.3.18.[1]	tasyopari madhyamapalāśe ghṛte catvāri dūrvāgrāṇi muñcati //
10.3.19.[1]	tasyopari vadhūmāsthāpayati 'tamā tiṣṭha' ityardharcena //
10.3.20.[1]	'sumaṅgalī prataraṇī' ityṛcā, 'iha priyam' ityṛcā, 'mā hiṃsiṣṭaṃ kumāryam' ityṛcā, 'brahmāparam' ityṛcā etābhiścatasṛbhiḥ vadhūvarau gṛhaṃ praveśayati //
10.3.21.[1]	pṛṣṭhataḥ suhṛt pūrṇakalaśaṃ phala-akṣatasahitaṃ haste kṛtvā vadhūṃ praveśayati //
10.3.22.[1]	'aghoracakṣuḥ' iti dvābhyāmṛgbhyāmagniṃ prajvālya tato hastagrahaṇaṃ kṛtvā varaḥ pariṇayati /
10.3.22.[2]	pitṛgṛhe /
10.3.22.[3]	trirmantrāvṛttiḥ /
10.3.22.[4]	tūṣṇīṃ caturtham //
10.3.23.[1]	tato gṛhadevatānamaskārān kurvatīṃ vadhūmanumantrayate 'yadā gārhapatyam', 'sūryāyai devebhyaḥ' iti dvābhyāmṛgbhyām //
10.3.23.[2]	daśame tṛtīyā kaṇḍikā //77 //
10.4.1.[1]	'śarma varma' ityṛcā rohitacarmānumantrayate //
10.4.2.[1]	'carma copastṛṇīthana' iti pādenopastṛṇantam //
10.4.3.[1]	'yaṃ balbajam' iti pādena carmopari balbajaṃ stṛṇāti //
10.4.4.[1]	'upa stṛṇīhi balbajam' ityardharcenānumantrayate balbajaṃ stṛṇantam //
10.4.5.[1]	'tadā rohatu' ityardharcena balbajastṛte carmaṇi vadhūmārohayati //
10.4.6.[1]	'tatropaviśya' ityardharcena tatra carmaṇyupaveśayati //
10.4.7-8.[1]	'sujyaiṣṭhyaḥ' iti pādena brāhmaṇāyanaṃ kumāraṃ vadhvā upastha upaveśayati //
10.4.9-11.[1]	tato'bhyātānāntaṃ kṛtvā 'tena bhūtena' iti sūktaṃ, 'tubhyamagre' iti pañca, 'śumbhanī' ityekā, 'agnirjanavinmahyam' ityekāvasānaṃ pūrvaṃ kalpajaṃ sūktaṃ, 'āgacchataḥ' iti tṛcaṃ sūktaṃ, 'savitā prasavānām' iti sūktaṃ etaiḥ sūktairājyaṃ juhvat varavadhvoḥ krameṇa mūrdhnoḥ sampātānānayati //
10.4.12.[1]	udapātra uttarasampātānānayati //
10.4.13.[1]	tata udapātraṃ varavadhvorañjalyorninayati 'śumbhanī' ityṛcā //
10.4.14-15.[1]	'tena bhūtena haviṣā' iti sūktena rasaṃ sampātyābhimantrya tataḥ sthālīpākaṃ sampātyābhimantrya tenaiva sūktena tato rasaṃ sthālīpākaṃ ca jāyāpatī upasarpati /
10.4.14-15.[2]	ekasmin bhājane sahopaviśya miṣṭamannaṃ sahāśanaṃ kuryāt //
10.4.16.[1]	'tena bhūtena' iti sūktena yavānāmājyamiśrāṇāṃ pūrvāñjaliṃ juhoti /
10.4.16.[2]	tato'bhyātānādyuttaratantram /
10.4.16.[3]	'śarma varma' ityādividhiḥ pitṛgṛhe vivāhāgnau kartavyaḥ /
10.4.16.[4]	caturthikākarma vidhiṣu pitṛgṛhe kāryam /
10.4.16.[5]	ityudvāhaḥ samāptaḥ //
10.4.16.[6]	caturthī kaṇḍikā //78 //
10.5.0.[1]	atha caturthikākarma ucyate
10.5.1.[1]	'sapta maryādāḥ' ityṛcā varaḥ vrīhīn juhoti vivāhāgnau /
10.5.1.[2]	tantravikalpaḥ hastahomatvāt /
10.5.1.[3]	yavān veti tilān veti //
10.5.2.[1]	'akṣyau nau' ityṛcā parasparaṃ varavadhvau akṣiṇī aṅkte /
10.5.2.[2]	sarvatra mantraṃ kartā brūyāt //
10.5.3.[1]	'mahīmū ṣu' ityṛcā talpaṃ khaṭvāmālambhayati //
10.5.4.[1]	'ā roha talpam' ityṛcā varavadhū tasmin śayana upaveśayati //
10.5.5.[1]	'tatropaviśya' ityardharcena upaveśayati //
10.5.6.[1]	'devā agre' ityṛcā varavadhū saṃveśayati tasmin talpe //
10.5.7.[1]	'abhi tvā manujātena' ityṛcā varavadhū vastreṇācchādayati //
10.5.8.[1]	'saṃ pitarau' iti catasṛbhirṛgbhiḥ abhimukhau karoti //
10.5.9.[1]	'ihemau' ityṛcā varaḥ vadhūkaṇṭhagrahaṇaṃ karoti triḥ //
10.5.10.[1]	'iyaṃ vīrud' iti sūktam, 'amo'hamasmi' iti dve ṛcau etairṛgbhirabhimantrya madughamaṇimaukṣe prakṣipya parasparaṃ varavadhvau samālambhataḥ /
10.5.10.[2]	āha paiṭhīnasiḥ ślokam /
10.5.10.[3]	āvapet surabhirgandhān kṣīre sarpiṣyathodake /
10.5.10.[4]	etadāyatanamityāhuraukṣaṃ tu madhunā saha //
10.5.11.[1]	'brahma jajñānam' ityṛcā varaḥ aṅguṣṭhena prajananadeśaṃ tudati //
10.5.12.[1]	'syonādyoneḥ' ityṛcā khaṭvāyā utthāpayati //
10.5.13.[1]	śaucaṃ kārayitvā 'yā akṛntan' 'tvaṣṭāḥ vāsaḥ' iti dvābhyāmahatavastramabhimantrya paridhāpayati varaḥ vadhūm //
10.5.14.[1]	'bṛhaspatiḥ prathamaḥ sūryāyāḥ' iti dvābhyāṃ vadhūsīmante śaṣpaṃ nidadhāti /
10.5.14.[2]	tūṣṇīṃ vrīhiyavau sīmante nidadhāti /
10.5.14.[3]	ājyena saha darbhapiñjūlyā sīmantaṃ vicṛtati //
10.5.15.[1]	śaṇaśakalena vadhūkeśān veṣṭya tisro rātrīḥ prati suptaḥ //
10.5.16.[1]	tataḥ tantraṃ kṛtvā 'satyenottabhitā' iti sarveṇa kāṇḍenājyaṃ juhoti /
10.5.16.[2]	tantre /
10.5.16.[3]	ājyaṃ vā samidho vā puroḍāśaṃ vā /
10.5.16.[4]	vrīhiyavatilādi juhoti /
10.5.16.[5]	sarvatra tantravikalpaḥ /
10.5.16.[6]	tantre sarvatra hastahome anvālambhanam /
10.5.16.[7]	'anuvākābhyāmanvārabdhābhyāmupadadhīta' iti prāyaścittametat /
10.5.16.[8]	yadi caturthikākarmamadhye rajasvalā vadhūḥ bhavati tadedaṃ prāyaścittam /
10.5.16.[9]	nityamapi bhavati /
10.5.16.[10]	caturthikāṃ nityaṃ kuryāt //
10.5.17.[1]	'ihedasātha' ityetayā śulkadravyaṃ pṛthak karoti //
10.5.18.[1]	'ihedasātha' iti dvābhyāṃ nivartayati /
10.5.18.[2]	'idaṃ dravyaṃ tava idaṃ mama rādhyatām' //
10.5.19-20.[1]	'parā dehi' iti ṣaïbhirṛgbhirvādhūyaṃ dadatamanumantrayate //
10.5.21.[1]	'devairdattam' iti dvābhyāṃ vādhūyaṃ kartā pratigṛhṇāti //
10.5.22.[1]	'apāsmattamaḥ' ityṛcā sthūṇa āsajati //
10.5.23.[1]	tadvastraṃ gṛhītvā 'yāvatīḥ kṛtyāḥ' ityṛcā vastraṃ visarjayati //
10.5.24.[1]	'yā me priyatamā' ityṛcā vṛkṣaṃ praticchādayati kartā //
10.5.25.[1]	'śumbhanī' ityṛcā snānaṃ sarve kurvanti //
10.5.26.[1]	tato 'ye antāḥ' ityṛcā vādhūyenācchādayati //
10.5.27-29.[1]	'navaṃ vasānaḥ' ityṛcaṃ japitvā kartā /
10.5.27-29.[2]	sarve gṛhamāgacchanti /
10.5.27-29.[3]	vedimadhye kartā upaviśati /
10.5.27-29.[4]	abhyātānādyuttaratantram /
10.5.27-29.[5]	iti caturthikākarma /
10.5.27-29.[6]	vivāhe udvāhe sati ekā gaurdakṣiṇā /
10.5.27-29.[7]	yadi mantrapramāṇaṃ na jānāti tadā 'brahmāparam' ityṛcā sarvaṃ kartavyam //
10.5.30-32.[1]	kumāryāṃ nīyamānāyāṃ pitṛgṛhādyadi rodanaṃ bhavati tadedaṃ prāyaścittam /
10.5.30-32.[2]	abhyātānāntaṃ kṛtvā 'jīvaṃ rudanti' ityekayā, 'yadīme keśinaḥ' iti catasṛbhiretābhirājyaṃ juhoti /
10.5.30-32.[3]	abhyātānādyuttaratantram /
10.5.30-32.[4]	rudanaprāyaścittam //
10.5.33.[1]	āvṛtāḥ prājāpatya iti /
10.5.33.[2]	śūdrasya vivāhe sarvaṃ tūṣṇīṃ kāryamājyādi /
10.5.33.[3]	vivāha udvāhāni samāptāni //
10.5.33.[4]	agnyādheyaṃ ca yātrārthaṃ dharmaputrārthameva ca /
10.5.33.[5]	bhāryā saṃskāramudvāhaṃ daśame prāha no guruḥ //
10.5.33.[6]	pañcamī kaṇḍikā //79 //
11.1.1.[1]	atha anteṣṭipitṛmedhaṃ vyākhyāsyāmaḥ //
11.1.2.[1]	'vṛkṣavarjite deśe dahananidhānaṃ kartavyam' iti brāhmaṇenoktam /
11.1.2.[2]	āhitāgnerekāgneścāyaṃ saṃskāraḥ //
11.1.3-4.[1]	durbalībhavantaṃ mumūrṣantamagnihotraśālāyāmāvasathyaśālāyāṃ vā śālātṛṇānyāstīrya teṣūpari darbhān stṛṇāti /
11.1.3-4.[2]	'syonāsmai bhava' iti tisṛbhirṛgbhiḥ taṃ puruṣaṃ darbheṣu svāpayati /
11.1.3-4.[3]	idaṃ karma maraṇakāle //
11.1.3-4.[4]	atha yadi kākapipīlikāsarpavyāghraśṛṅgiśvāpadādiṣu daṃṣṭrādaṃśadoṣānmriyeta tadedaṃ prāyaścittamucyate
11.1.5.[1]	'yatte kṛṣṇaḥ śakunaḥ' ityṛcā tasya daṣṭavraṇamagninā dahati //
11.1.5.[2]	atha sambhārā ucyante
11.1.6-9.[1]	ājyaṃ ca pṛṣadājyaṃ ca /
11.1.6-9.[2]	ajaṃ ca gāṃ ca /
11.1.6-9.[3]	vasanaṃ ca /
11.1.6-9.[4]	hiraṇyaśakalāni sapta //
11.1.10-11.[1]	gotriṇaḥ śarīrasparśaṃ kurvanti /
11.1.10-11.[2]	sarvatra kartā brūyāt dūrasthaḥ /
11.1.10-11.[3]	āhitāgnerekāgneśca mṛte sati gṛhe karma ucyate /
11.1.10-11.[4]	kecid vanaṃ nītvā vakṣyamāṇaṃ karma kurvanti //
11.1.12.[1]	atha śāntyudakaṃ karoti kartā /
11.1.12.[2]	na sakalam /
11.1.12.[3]	pratīkatrayeṇa oṣadhitrayeṇa ca /
11.1.12.[4]	cātanapratīkatrayaṃ śāntyudaka anuyojayet //
11.1.13.[1]	anena śāntyudakena udakamiśritena keśaśmaśruromanakhāni saṃhārayati //
11.1.14.[1]	āplavanaṃ ca kārayati /
11.1.14.[2]	sarvaṃ pretasya kuryurgotriṇaḥ na kartā //
11.1.15.[1]	candanādyanulimpanti //
11.1.16-17.[1]	evaṃ snātamalaṅkṛtamahatenāvāgdaśena vasanena pādau pracchādayati /
11.1.16-17.[2]	'etat te devaḥ' ityṛcā, 'etat tvā vāsaḥ' ityṛcā etābhyāṃ dvābhyāṃ vāsamabhimantrayate /
11.1.16-17.[3]	yat lokāḥ smaranti tat sarvaṃ kuryāt //
11.1.18.[1]	athāgnivihāraṃ kuryāt /
11.1.18.[2]	tataḥ 'apemam' ityṛcā triṣvagniṣvājyaṃ juhoti ekāgnau ca //
11.1.19-21.[1]	tāḥ śakṛdā''bhyantaraṃ limpanti /
11.1.19-21.[2]	śuṣkeṇa pūrayitvā''havanīye gārhapatye dakṣiṇāgnau ca pṛthagagnibhiḥ santāpayatyā śakṛdādīpanāt //
11.1.22.[1]	tāḥ ukhā evaṃ nīyante pretena saha rathena puruṣairvā agnisahitāḥ /
11.1.22.[2]	agne āhavanīyaṃ kṛtvā tato dakṣiṇāgniṃ tato gārhapatyamevaṃ haraṇānupūrvyā nīyante /
11.1.22.[3]	etat sarvaṃ gṛhe karma //
11.1.22.[4]	atha deśāntaramṛte āhitāgnerekāgneśca karmocyate
11.1.23.[1]	'ā rohata janitrīṃ jātavedasaḥ' ityṛcā'raṇidvayaṃ pratāpayati triṣvagniṣu /
11.1.23.[2]	trirmantrāvṛttiḥ /
11.1.23.[3]	pratāpena agnisamāropaṇam /
11.1.23.[4]	yojanaśate'pi samāropaṇe nāpanīyante /
11.1.23.[5]	pretasamīpe pātrāṇi ca /
11.1.23.[6]	manthanaṃ kṛtvā anteṣṭikarma kuryāt //
11.1.24.[1]	vakṣyamāṇaṃ karma /
11.1.24.[2]	atha deśāntaramṛte śarīranāśe vā laukikāgnidagdhe vā asthīni kṛṣṇājine kṛtvā pātracayanādi karma kuryāt /
11.1.24.[3]	asthināśe palāśavṛntatrīṇi śatāni ṣaṣṭi cāṅkurāṇāṃ kṛṣṇājine kṛtvā anteṣṭikarma kuryāt /
11.1.24.[4]	āhitāgnerekāgneśca idaṃ karma /
11.1.24.[5]	samāropaṇam /
11.1.24.[6]	athavā mṛtaśarīramagnisamīpa ānīyate tatra saṃskāraḥ /
11.1.24.[7]	athavā agnayaḥ pretasamīpa ānīyante /
11.1.24.[8]	tatra vidhirucyate /
11.1.24.[9]	yasmin pakṣe samāropaṇaṃ kriyate sa pakṣa ucyate /
11.1.24.[10]	ubhayorapi pakṣayoḥ samāropaṇaṃ vā /
11.1.24.[11]	agnihotrahavanaṃ kuryāt //
11.1.24.[12]	agnihotrahavanavidhānamucyate
11.1.25.[1]	api vānyavatsāyāḥ sandhinīkṣīreṇa vā agnihotraṃ juhoti ā dahanāt /
11.1.25.[2]	uktaṃ homavidhānamāhitāgnerekāgneśca /
11.1.25.[3]	ekaśalākena vā manthenāgnihotraṃ juhvati //
11.1.25.[4]	darśapūrṇamāsayorvidhānamucyate
11.1.26.[1]	atha tūṣṇīṃ nirvapati /
11.1.26.[2]	kṛṣṇataṇḍulānām /
11.1.26.[3]	tasyā ājyena nāntarna bahiḥ /
11.1.26.[4]	madhye juhuyāt agneḥ //
11.1.27-28.[1]	tilpiñjyānām idhmagrahaṇam //
11.1.29-30.[1]	agnihotrahomaṃ kuryāt /
11.1.29-30.[2]	ājyabhāgayoḥ purastāddhomasaṃsthitahomeṣu svāhākāraṃ kuryāt sarvatra /
11.1.29-30.[3]	svadhākāraṃ kuryādanyatra /
11.1.29-30.[4]	brāhmaṇā vā prāṇāpānāvavarudhya nidhanābhiḥ svāhāhomaḥ /
11.1.29-30.[5]	svāhākāravaṣaṭkāravarjaṃ anteṣṭipitṛmedhe sarvatrāpi vinā kartavyam /
11.1.29-30.[6]	deśāntaramṛtasya darbhājyāgnihotraṃ vā samāropaṇaṃ samāptam //
11.1.29-30.[7]	atha prakṛtamucyate
11.1.31.[1]	ukhāpradīpanānantaraṃ pretotthāpanakarma ucyate /
11.1.31.[2]	athobhayoḥ ekaṃ vihitaṃ karma ucyate /
11.1.31.[3]	utthāpanam /
11.1.31.[4]	'uttiṣṭha prehi' ityekā, 'prehi prehi' ityekā, 'pra cyavasva' ityekā, 'udavantī' iti dve, 'ita eta udāruhan' iti catasraḥ, 'agnīṣomā pathikṛtā' iti tisraḥ, 'idaṃ pūrvam' ityekā etāḥ trayodaśa utthāpanīsañjñāḥ /
11.1.31.[5]	utthāpanībhirṛgbhiḥ pretamutthāpya śakaṭe karoti śayane vā //
11.1.32.[1]	'pra cyavasva' ityṛcā pretasya gātrāṇītaścetaśca karoti //
11.1.33.[1]	paścātkaṭipradeśe rajjvāṃ baddhvā nibadhya gacchati //
11.1.34.[1]	'imau yunajmi' ityṛcā vṛṣabhau abhimantrya śakaṭe yunakti anyaḥ śayane puruṣān vā anayarcā //
11.1.35.[1]	atha hariṇī ucyate /
11.1.35.[2]	'ati drava' ityaṣṭau ṛco hariṇītyucyate /
11.1.35.[3]	dahanadeśe nīyamānaṃ hariṇībhirabhimantrayet pretaṃ dūrasthaḥ kartā //
11.1.36.[1]	'idaṃ ta ekam' ityṛcā agnayaḥ pretasyāgre kṛtvābhimantrayate /
11.1.36.[2]	ekāgniṃ ca śakaṭe baddhvā /
11.1.36.[3]	pātrāṇyagrataḥ kṛtvā //
11.1.37.[1]	'prajānatyaghnye jīva' ityṛcā gāṃ laukikāgniṃ sārasvatahomārthaṃ pariṇīya edhamagniṃ pariṇīya dahanadeśe gatvā //
11.1.38.[1]	'syonāsmai bhava' ityṛcā uttarato'gneḥ pretasya śarīraṃ nidadhāti adhaḥ /
11.1.38.[2]	pāṇiṃ cāgnisamīpe nidadhāti /
11.1.38.[3]	dahanasthāna idaṃ karma karoti //
11.1.39-41.[1]	yadi anteṣṭiḥ kṛtā bhavati tataḥ prayogasamāptiḥ asmin sthāne /
11.1.39-41.[2]	tatra bhūmau saṃskāra ucyate
11.1.42.[1]	'apeta vīta', 'dadāmyasmai' iti dvābhyāṃ kāmpīlaśākhayā dahanasthānaṃ samprokṣya //
11.1.43.[1]	'udīratām' ityṛcā uddhṛtyābhyukṣya lakṣaṇaṃ kṛtvā punarabhyukṣya dahanasthānam /
11.1.43.[2]	pūrvadakṣiṇakoṇābhimukhāni kāṣṭhāni cinvanti //
11.1.44.[1]	anyaḥ 'iyaṃ nārī' ityṛcā patnīṃ pretena saha saṃveśayati sahagamanārtham /
11.1.44.[2]	tathā ca purāṇe /
11.1.44.[3]	patinā saha maraṇe lokānantyamavāpnuyāt /
11.1.44.[4]	ṣaṣṭivarṣasahasrāṇi svargaloke mahīyate //
11.1.45.[1]	atha yadi uttiṣṭhati tadā 'udīrṣva' ityṛcābhimantryotthāpayati //
11.1.46.[1]	'idaṃ hiraṇyam' ityardharcena yaddhiraṇyaṃ bibharti tad dakṣiṇe pāṇāvādāyājyenābhighāryābhimantrya jyeṣṭhena putreṇā''dāpayati //
11.1.47.[1]	'svargaṃ yataḥ' ityardharcena pretahastaṃ mārjayati putraḥ //
11.1.48.[1]	'daṇḍaṃ hastāt' ityṛcā veṇuyaṣṭiṃ pretahastād gṛhṇāti putraḥ /
11.1.48.[2]	mantraṃ kartā sarvatra //
11.1.49.[1]	'dhanurhastāt' ityṛcā kṣatriyahastāddhanurgṛhṇāti //
11.1.50.[1]	'āṣṭraṃ hastāt' iti mantravikāraṃ kṛtvā saha viśā varcasā balena pretāddaṇḍaṃ gṛhṇāti vaiśyaputraḥ //
11.1.51.[1]	'idaṃ pitṛbhyaḥ' ityardharcena citopari darbhān stṛṇāti //
11.1.52.[1]	tatra citau pretamuttānamādadhāti /
11.1.52.[2]	'ījānaścittamārukṣadagnim' iti dvābhyāmṛgbhyāṃ dūrasthaḥ kartānumantrayate //
11.1.53.[1]	pūrvadakṣiṇataḥ pretaśiraḥ kuryāt /
11.1.53.[2]	'prācyāṃ tvā diśi' ityetābhirṛgbhiḥ pretamabhimantrayate sthānasthitam //
11.1.54.[1]	kecit pratidiśaṃ śiraḥ kurvanti /
11.1.54.[2]	tannetyuparibabhrava ācāryaḥ //
11.1.55.[1]	anumantraṇaṃ kuryādityarthaḥ //
11.1.56.[1]	mantreṇa saptavārān mantrāvṛttiḥ /
11.1.56.[2]	ekāgnerapi yathāsambhavaṃ yojayitavyam //
11.1.56.[3]	ekādaśe'dhyāye prathamā kaṇḍikā //80 //
11.2.1.[1]	āhitāgneradhikāraḥ /
11.2.1.[2]	cakṣuṣī śrotre nāsike mukhaṃ ca sapta prāṇāḥ /
11.2.1.[3]	āhitāgnerdarbheṣu kṛṣṇājinamantarlomāstīrya //
11.2.2.[1]	tatra pretamuttānamādhāya //
11.2.3.[1]	caturgṛhītvā nidadhati pretāṅgeṣu //
11.2.3.[2]	pātracayanamucyate
11.2.4-6.[1]	kaṇṭhe dhruvāṃ mukhe'gnihotrahavaṇīm /
11.2.4-6.[2]	nāsikayoḥ agnihotrasruvaṃ pṛṣadājyena pūrayitvā nidhāya //
11.2.7.[1]	'juhūrdādhāra dyām' ityekā, 'dhruva ā roha' ityekā /
11.2.7.[2]	etābhyāṃ pātrāṇyanumantrayate /
11.2.7.[3]	sakṛnmantraḥ //
11.2.8.[1]	dve tūṣṇīm //
11.2.9.[1]	iḍāpātrīṃ śirasi nidhāya 'imamagne camasam' iti dvābhyāmanumantrayate //
11.2.10.[1]	'devā yajñam' iti tisṛbhirhṛdaye puroḍāśamanumantrayate yadi puroḍāśo bhavati //
11.2.11-12.[1]	udare piṣṭapātrī //
11.2.13.[1]	aṣṭhīvato jānuḥ prasiddhastatrolūkhalaṃ musalaṃ ca //
11.2.14.[1]	śroṇipradeśe śakaṭam //
11.2.15.[1]	antareṇorū anyāni yajñapātrāṇi jaṅghyormadhye anyāni praṇītācamasahotṛcamasabrahmacamasayajamānacamasāntardhānakaṭapūrṇapātraṣaḍavattādīni pṛṣadājyena pūrayitvā nidadhyāt tūṣṇīm //
11.2.16-17.[1]	mṛnmayāni apsumadhye nidadhyāt //
11.2.18.[1]	lohamayāni bhūmau nikhanati tūṣṇīm //
11.2.19.[1]	aśmamayāni svadhitidātraparśvādi dṛṣadupalakaṃ bhūmau nidadhyāt /
11.2.19.[2]	ekāgnerāhitāgneradhikāraḥ //
11.2.20.[1]	'apaśyaṃ yuvatim' iti dvābhyāmṛgbhyāṃ citau pārśvataḥ apasavyaṃ gāṃ pariṇīyamānāmanumantrayate //
11.2.21.[1]	gāṃ nirṛtideśe jaghanapradeśe lakuṭena ghātayitvā mārayanti /
11.2.21.[2]	yathā hanyamānā gauḥ upaviśati tathā kartavyam /
11.2.21.[3]	śūdrījātasya putrasya etat karma /
11.2.21.[4]	nānyo mārayati //
11.2.22-23.[1]	goṣṭhadeśād vṛkkāvuddhārya pretahastayordadāti dakṣiṇe dakṣiṇaṃ savye savyam /
11.2.22-23.[2]	'ati drava' iti tisṛbhiranumantrayate kartā dūrasthaḥ //
11.2.24.[1]	gohṛdayaṃ pretahṛdaye dadāti //
11.2.25.[1]	'agnervarma' ityṛcā vapayā saptachidrayā pretamukhaṃ chādayati //
11.2.26-28.[1]	anubaddhaśiraḥpādena carmaṇā pretamavacchādya //
11.2.29.[1]	tataḥ 'ajo bhāgaḥ' iti dve 'uttvā vahantu' ityekā etābhistisṛbhirdakṣiṇapārśve citau ajaṃ paśuṃ badhnāti /
11.2.29.[2]	yathā dahyate tathā badhnāti /
11.2.29.[3]	tatrocyate /
11.2.29.[4]	tathā ca māhakiḥ ajo hanyate dahyate //
11.2.30.[1]	ekāgniṃ pretahṛdaye kṛtvā 'asmādvai tvamajāyathā ayaṃ tvadadhi jāyatāmasau svāhā' ityanena mantreṇājyaṃ juhoti kartā'spṛṣṭaḥ san athavā gotriṇaḥ //
11.2.31.[1]	athāhavanīyādiṣu juhoti 'agnaye svāhā kāmāya svāhā lokāya svāhā' iti /
11.2.31.[2]	'agnaye svāhā' iti tribhiḥ svāhākārairājyaṃ juhoti /
11.2.31.[3]	iti tisrastisra āhutīḥ //
11.2.32.[1]	khaṇḍakalpaṃ manyante /
11.2.32.[2]	pretaṃ vedimadhye yathādikṣu agnayaḥ //
11.2.33.[1]	atha putro'gniṃ dadāti /
11.2.33.[2]	pretasya piṇḍadānaṃ kṛtvā apradakṣiṇamudakadhārāṃ bhrāmayitvā karakaiḥ prete triḥ śabdaṃ kṛtvā bhūmau prakṣipati tato'gniṃ dadāti /
11.2.33.[3]	etairmantrai svayaṃ paṭhitvā na kartā /
11.2.33.[4]	'mainamagne' iti catasraḥ, 'śaṃ tapa mātitapa' ityṛcā 'ā rabhasva jātavedaḥ' iti tribhiḥ 'prajānantaḥ prati gṛhṇantu' ityekā, etābhirṛgbhiḥ kaniṣṭhaputro gotriṇo vā anyo vā ādīpayati /
11.2.33.[5]	tato devaheḍanenānuvākena sruveṇājyaṃ juhoti //
11.2.34-37.[1]	prajvalite citau kartā ādīpte sati sruveṇa khādireṇa yāmyān homān juhoti /
11.2.34-37.[2]	ekībhūteṣvagniṣu /
11.2.34-37.[3]	ekāgnerapi /
11.2.34-37.[4]	'pareyivāṃsam', 'yamo no gātum' iti dve iti prathamaḥ pakṣaḥ /
11.2.34-37.[5]	'aṅgiraso naḥ pitaro navagvāḥ' iti saṃhatāḥ sapta iti dvitīyaḥ pakṣaḥ /
11.2.34-37.[6]	'pareyivāṃsam' iti dve 'aṅgiraso naḥ pitaraḥ' iti sapta 'ye naḥ pituḥ pitaro ye pitāmahāḥ' iti dve etāḥ samastā ekādaśa tṛtīyaḥ pakṣaḥ /
11.2.34-37.[7]	etaiḥ samuccitairājyaṃ juhoti /
11.2.34-37.[8]	ekena pakṣeṇa /
11.2.34-37.[9]	atha sapta nava ekādaśādi brāhmaṇāḥ pūrvābhimukhopaviṣṭāḥ 'o cit sakhāyam' iti kāṇḍaṃ sakalaṃ japanti /
11.2.34-37.[10]	vivāhe sūryavat //
11.2.38-40.[1]	atha sārasvatān homān kartā karoti /
11.2.38-40.[2]	'sarasvatīṃ devayanto havante' ityekā, 'sarasvatīṃ pitaro havante' ityekā, 'sarasvati yā saratham' ityekā, 'sarasvati vrateṣu te' ityekā, 'idaṃ te havyam' ityekā, 'indro mā marutvān' iti pañcabhiḥ etairājyaṃ juhoti citau /
11.2.38-40.[3]	ete sārasvatāḥ /
11.2.38-40.[4]	dakṣiṇataḥ kaniṣṭhaputro yāmasārasvatān homān karoti /
11.2.38-40.[5]	atha kartā /
11.2.38-40.[6]	sarve homāḥ pitryupavītinā kartavyāḥ /
11.2.38-40.[7]	karma vā sārasvataṃ yajñopavītinā kartavyam //
11.2.41.[1]	atha sarve bāndhavāḥ 'o citsakhāyam' iti kāṇḍenopatiṣṭhante /
11.2.41.[2]	athavā 'sahasraṇīthāḥ kavayaḥ' itiprabhṛtaya upatiṣṭhante /
11.2.41.[3]	'trīṇi padāni' ityādi upatiṣṭhante dahyamāne gotriṇaḥ //
11.2.42-44.[1]	athavā 'mainamagne vi daha' ityādi 'ava sṛja' ityekāṃ varjayitvā 'sahasraṇīthāḥ' ityantam /
11.2.42-44.[2]	etā anuṣṭhānyaḥ /
11.2.42-44.[3]	etairupatiṣṭhante //
11.2.45.[1]	'ā rohata janitrīṃ jātavedasaḥ' iti pañcadaśabhirṛgbhirāhitāgniṃ citau upatiṣṭhante /
11.2.45.[2]	athavā etat karma āhitāgnerekāgnau /
11.2.45.[3]	atha ubhayoḥ karma ucyate //
11.2.46.[1]	'mitrāvaruṇā pari māmadhātām' ityṛcā sarve pāṇī prakṣālayante //
11.2.47.[1]	'varcasā mām' ityṛcā sarve ācāmayanti //
11.2.48.[1]	tataḥ kartā 'vivasvānaḥ' iti dvābhyāmuttarataḥ anyasminnanuṣṭhātā juhoti /
11.2.48.[2]	samāptaṃ dahanakarma //
11.2.48.[3]	dvitīyā kaṇḍikā //81 //
11.3.0.[1]	atha prathame divase putragotriṇāṃ śāntirucyate
11.3.1.[1]	udakāñjaliṃ pretāya dattvā snānaṃ ca kṛtvā tataḥ karma kuryāt /
11.3.1.[2]	gotriṇo vā laghuputro vā /
11.3.1.[3]	prāṅmukhānāṃ yajñopavītināṃ sarveṣāṃ bhavanti //
11.3.2.[1]	saptasapta śarkarāḥ pāṇiṣvāvapate //
11.3.3.[1]	striyo vā puruṣasya ca kaniṣṭhādi tāsāmekaikāṃ savyena vā dakṣiṇena vā'vācīnahastenāvakiranti /
11.3.3.[2]	tataḥ anavekṣamāṇā vrajanti //
11.3.4-8.[1]	'apa naḥ śośucadagham' iti sūktenānumantrayate kartā /
11.3.4-8.[2]	sarve bāndhavā agre vrajantaḥ 'mā pra gāma' ityṛcaṃ japantaḥ /
11.3.4-8.[3]	kartā paścād bāndhavānām /
11.3.4-8.[4]	caturthe'hani śucitvam /
11.3.4-8.[5]	kartā dūrastho mantraṃ brūyāt /
11.3.4-8.[6]	udakānte vyaghāpāghe japanti /
11.3.4-8.[7]	gacchatāmudakasamīpe 'vi devāḥ' 'apa naḥ śośucat' iti sūktadvayaṃ brahmā japati /
11.3.4-8.[8]	sūktadvayaṃ vyaghāpāghābhyām /
11.3.4-8.[9]	'uduttamam' iti brāhmaṇāḥ sarve svayamavasiñcati snānaṃ kurvanti //
11.3.9.[1]	'payasvatīroṣadhayaḥ' ityṛcā brāhmaṇāḥ sarve snānaṃ kurvanti /
11.3.9.[2]	tataḥ ekaviṃśā darbhapiñjūlīḥ nadyāṃ hrade vāvapati brahmā //
11.3.10.[1]	tatra śāntyudakaṃ karoti /
11.3.10.[2]	sarveṣāmācamanaṃ dadāti /
11.3.10.[3]	abhyukṣya 'aśvāvatīm' ityṛcā nadīṃ tarato'numantrayate //
11.3.11.[1]	bahiḥ sthitvā nakṣatraṃ dṛṣṭvopatiṣṭhate 'nakṣatrāṇāṃ mā saṅkāśaśca' iti mantreṇa //
11.3.12-13.[1]	śāmyākīḥ samidha ādāya tataḥ sarve āgacchanti /
11.3.12-13.[2]	tato'gre brahmā bhūtvā 'yasya trayā gatam' iti mantraṃ japati /
11.3.12-13.[3]	tataḥ śāntyudakenācamanaṃ kurvanti gṛhasamīpe sarve //
11.3.14-15.[1]	'niḥsālām' iti śālāṃ samprokṣya kartā 'ūrjaṃ bibhrat' iti ṣaḍarcena bāndhavān gṛhe praveśayati //
11.3.16.[1]	tāḥ piñjūlīḥ ālambhayati /
11.3.16.[2]	gām /
11.3.16.[3]	agniḥ laukikaḥ /
11.3.16.[4]	ekāgnervā /
11.3.16.[5]	aśmānaṃ ca /
11.3.16.[6]	etānyālambhayate //
11.3.17.[1]	'yavo'si yavaya' iti mantreṇa yavānālambhante sarve //
11.3.18.[1]	'khalvakāsya' iti mantreṇa khalvakān kulatthāṃścālabhante //
11.3.19.[1]	'vi devāḥ' 'apa naḥ śośucadagham' iti sūktābhyāṃ śāmyākīḥ samidha ādadhāti kartā laukike vā ekāgnau vā /
11.3.19.[2]	gotriṇāṃ caturahamaśucitvam //
11.3.20.[1]	tāsāṃ dhūmaṃ bhakṣayanti bāndhavāḥ /
11.3.20.[2]	yadi putrasyāgnistadā ekāgnau athavā laukike /
11.3.20.[3]	prathame'hani etat karma /
11.3.20.[4]	samāptametatkarma //
11.3.20.[5]	atha dvitīye'hani karmocyate
11.3.21.[1]	'divo namaḥ' ityṛcāgniṃ prajvālya sthālīpākaṃ sakṛt sarvahutaṃ karoti dahanasannidhau /
11.3.21.[2]	na tantram /
11.3.21.[3]	dahane vā sakṛt sarvahutaṃ karoti sthālīpākam //
11.3.22.[1]	athavā anyavatsāṃ gāṃ dohayitvā tasyāḥ pṛṣṭhe juhoti 'vaiśvānare haviḥ' ityekayā //
11.3.23-24.[1]	śrapayitvetyeke ācāryā manyante /
11.3.23-24.[2]	samāptaṃ dvitīye'hani karma /
11.3.23-24.[3]	tṛtīye nāsti karma //
11.3.23-24.[4]	caturthe'hani karmocyate
11.3.25.[1]	'ye agnayaḥ' iti daśarcena sūktena pālāśyā darvyā manthaṃ saktumanthamupamathya kāmpīlībhyāmupamanthanībhyāṃ pratyṛcam asthīnyupari homaṃ kuryāt //
11.3.26-27.[1]	'upa dyāmuṣa vetasam' iti dve, 'śaṃ te nīhāraḥ' ityekā etābhirṛgbhirmantroktānāmoṣadhīnāmudakaṃ kṣīraṃ caikatra kṛtvābhimantrya brāhmaṇasyāsthīni niṣiñcati /
11.3.26-27.[2]	mantroktā oṣadhaya ucyante /
11.3.26-27.[3]	vetasaśca /
11.3.26-27.[4]	karṇaśca /
11.3.26-27.[5]	nadīphenaśca /
11.3.26-27.[6]	avakā cāgaruherukā ca /
11.3.26-27.[7]	bṛhaddūrvā ca /
11.3.26-27.[8]	ākāśaphenaśca /
11.3.26-27.[9]	maṇḍūkaparṇī ca /
11.3.26-27.[10]	śuktikā ca /
11.3.26-27.[11]	etā mantroktā oṣadhayaḥ /
11.3.26-27.[12]	madhūdakena kṣatriyasya tenaiva mantreṇa mantroktāśca /
11.3.26-27.[13]	udakenauṣadhisahitena tenaiva mantreṇa vaiśyasya //
11.3.28.[1]	ekāgneścāhitāgneśca dahanam 'ava sṛja' ityṛcānumantrayate //
11.3.29.[1]	atha piṇḍapradānaṃ sañcayanaśrāddhamekoddiṣṭaṃ ca kṛtvā tataḥ sañcayanaṃ karoti /
11.3.29.[2]	'mā te manaḥ' ityṛcā 'yatte aṅgam' ityṛcā etābhyāmasthīnyabhimantrya kalaśe nidadhāti /
11.3.29.[3]	pālāśapatreṇa vā gṛhītvā pacchaḥ pādataḥ //
11.3.30-31.[1]	paścāt kalaśe nidadhāti /
11.3.30-31.[2]	paścāt sarvauṣadhicūrṇāni ca kalaśe nidadhāti utthāpanībhiḥ kalaśamutthāpya hariṇībhirhareyuḥ /
11.3.30-31.[3]	'uttiṣṭha' , 'prehi' , 'pracyavasva' , 'udanvatī' , 'ita ete' , 'agnīṣomā' , 'idaṃ pūrvam' ityutthāpanīḥ /
11.3.30-31.[4]	'ati drava' ityaṣṭābhirhariṇībhiḥ //
11.3.32.[1]	'mā tvā vṛkṣaḥ' ityṛcāsthikalaśaṃ mūle nikhanati //
11.3.33.[1]	athavā 'syonāsmai bhava' ityṛcābhimantrya yadi bhūmau nikhanati tadānayā /
11.3.33.[2]	samāptaṃ sañcayanaṃ caturthe'hani /
11.3.33.[3]	kecit 'yavīyaḥprathamāni karmāṇi' ityādi caturthe divase kurvanti /
11.3.33.[4]	sarvatra ubhayoḥ karma /
11.3.33.[5]	tathā ca māhakiḥ - 'āvasathyāgnihotṛkayoḥ samānaṃ sarvaṃ karma bhavati' /
11.3.33.[6]	caturthe'hani kecid 'yavīyaḥprathamāni karmāṇi' ityādi atra kurvanti /
11.3.33.[7]	ubhayoḥ /
11.3.33.[8]	tathā ca yājñavalkyaḥ /
11.3.33.[9]	'dvāre upaviśya nimbapatrāṇi' ityādi śucirbhūtvā tataḥ karmādhikāraḥ /
11.3.33.[10]	kecid yathāpaṭhitaṃ sūtraṃ tathā sarvameva kurvanti /
11.3.33.[11]	tataḥ prabhṛti gotriṇāṃ māṅgalyaṃ kurvanti /
11.3.33.[12]	yathākuladharmeṇa vā /
11.3.33.[13]	āvasathyāgniśeṣaṃ gṛhe dhārayitvā araṇirvā nidhāyāmāvāsyāyāṃ kravyācchamanaṃ kuryāt putro yadyāhitāgnirbhavati /
11.3.33.[14]	atha gotriṇaḥ trirātramarasāśinaḥ karmāṇi nityanaimittikakāmyāni kurvanti //
11.3.34-35.[1]	daśarātra ityeke /
11.3.34-35.[2]	yathākuladharmeṇa vā //
11.3.36.[1]	caturthe'hani asthisañcayanaṃ kṛtvā gṛhe āgatya tataḥ kartā vaivasvatadevatākaṃ sthālīpākaṃ śrapayitvājyabhāgāntaṃ kṛtvā 'vivasvānnaḥ' iti dvābhyāṃ pratyṛcaṃ dve āhutī juhoti //
11.3.37.[1]	yuktābhyāṃ tṛtīyāmāhutim //
11.3.38.[1]	anumataye svāheti caturthīm //
11.3.39.[1]	śāntyudakaṃ kṛtvā hutaśeṣaṃ sthālīpākaṃ śāntyudakenopasicya 'vivasvānnaḥ' iti dvābhyāmabhimantrya prāśayati /
11.3.39.[2]	samānodakā gotriṇaḥ daśapuruṣāt saptapuruṣādvā yathā te samānodakāḥ //
11.3.40.[1]	atha dakṣiṇāṃ dadāti /
11.3.40.[2]	'ā pra cyavethām' ityṛcā pretavahanavṛṣabhau abhimantrya gṛhṇāti kartā /
11.3.40.[3]	daśa gāvo dakṣiṇā /
11.3.40.[4]	aparimitā vā dvāviṃśatyā vā yathāśakti //
11.3.41.[1]	'eyamagan' ityṛcā dakṣiṇā abhimantrya gṛhṇāti /
11.3.41.[2]	caturthe'hani idaṃ karma /
11.3.41.[3]	ekādaśe vā /
11.3.41.[4]	samāptaṃ caturahakarma //
11.3.41.[5]	atha karturyamavratamucyate
11.3.42.[1]	yamavrataṃ kartā caret dvādaśarātram //
11.3.43-45.[1]	sāyamprātaḥ snānaṃ kuryāt //
11.3.46-47.[1]	sāyamprātaryajñopavītī bhūtvā karma kuryāt /
11.3.46-47.[2]	svastyayanānyucyante /
11.3.46-47.[3]	'vivasvānnaḥ' iti dve, 'indra kratuṃ naḥ' ityekā, 'prāsmat pāśān' ityekā, 'tyamū ṣu' 'trātāram' 'ā mandraiḥ' iti, 'yo agnau' ityṛcā, 'prāṇāya namaḥ' ityṛcā, 'prāṇa mā mat' ityekā, 'namaste ghoṣiṇībhyaḥ' ityekā, 'svasti no astvabhayaṃ naḥ' ityardharcaṃ, 'pṛthivī śāntiḥ' etāni svastyayanāni japet /
11.3.46-47.[4]	yamakāṇḍapaṭhane anteṣṭipitṛmedhakaraṇe etasmin prakaraṇe sarvatrāyaṃ svastyayanāni /
11.3.46-47.[5]	samāptaṃ sañcayanam /
11.3.46-47.[6]	anteṣṭikarma /
11.3.46-47.[7]	pātracayanaṃ ca /
11.3.46-47.[8]	yamavrataṃ ca //
11.3.46-47.[9]	ekādaśe tṛtīyā kaṇḍikā //82 //
11.4.0.[1]	atha pitṛmedha ucyate /
11.4.0.[2]	'pitṛmedhaḥ saṃvatsare kuryāt' iti śrutiḥ /
11.4.0.[3]	athavā 'saṃvatsarāmadhye kuryāt' iti /
11.4.0.[4]	māghakālādikālā vakṣyante
11.4.1.[1]	pitryupavītī anteṣṭipitṛkarma kuryāt //
11.4.2-3.[1]	mṛṇmayaṃ śatacchidraṃ sahasracchidraṃ ca dvitīyaṃ mṛṇmaye dve kuryāt /
11.4.2-3.[2]	sukhakiram /
11.4.2-3.[3]	sikatāḥ /
11.4.2-3.[4]	śaṅkhaḥ prasiddhaḥ /
11.4.2-3.[5]	śālūkāni prasiddhāni /
11.4.2-3.[6]	surabhisarvauṣadhicūrṇam /
11.4.2-3.[7]	śamīpatracūrṇaṃ ca /
11.4.2-3.[8]	śāntavṛkṣasya nāvam /
11.4.2-3.[9]	tripādaṃ śivayam //
11.4.4.[1]	niḥśīyamāne jīrṇavāsasī dve /
11.4.4.[2]	nīlalohitasūtre prasiddhe /
11.4.4.[3]	prasavyaṃ rajjum /
11.4.4.[4]	śāntavṛkṣasya caturaḥ śaṅkūn /
11.4.4.[5]	caturaḥ paridhīn /
11.4.4.[6]	vāraṇaṃ śāmīlamaudumbaraṃ pālāśam eteṣāṃ vṛkṣāṇāṃ śaṅkvaḥ paridhayaśca /
11.4.4.[7]	śāntavṛkṣādvā /
11.4.4.[8]	dve śāntapuṭikā /
11.4.4.[9]	ete sambhārā āhartavyāḥ /
11.4.4.[10]	iti pitṛnidhānasambhārāḥ //
11.4.4.[11]	atha pitṛnidhānakāla ucyate
11.4.5.[1]	pāpaṃ kule mā bhavat /
11.4.5.[2]	māghamāse amāvāsyāyāṃ nidadhyāt //
11.4.6-8.[1]	athavā śaradi nidāghe uṣṇakāle nidadhyāt /
11.4.6-8.[2]	iti kālā uktā nidhānasya //
11.4.9.[1]	asthigṛhyamucyate /
11.4.9.[2]	tat sthānamucyate //
11.4.10-11.[1]	yatra śāntavṛkṣā oṣadhayaśca tatra kuryāt /
11.4.10-11.[2]	avasānasthānamevaṃvidhaṃ kuryāt /
11.4.10-11.[3]	ityavasānasthānam //
11.4.12.[1]	unnataṃ svargakāmasya cayanaṃ kuryāt //
11.4.12.[2]	atha caturdaśyāmidaṃ karma vakṣyate
11.4.13.[1]	śvo'māvāsye prabhāte karma kuryāt /
11.4.13.[2]	caturdaśyāṃ gāṃ mārayati /
11.4.13.[3]	na kartā //
11.4.14-15.[1]	tasyāḥ savyasakthijaghanaraktapittaudaramāṃsāni varjayitvā śeṣāṇi māṃsāni sthāpayitvā vaśāvidhānena /
11.4.14-15.[2]	śakaḥ agre viniyogo bhaviṣyati /
11.4.14-15.[3]	samāṃsaḥ piṇḍapitṛyajñaḥ //
11.4.16.[1]	grāmamadhye maṇḍapaṃ kṛtvā tatraikāgneryāmasārasvatān homān hutvā araṇībhyāmagniṃ mathitvā /
11.4.16.[2]	kecid gomāraṇakarma varjayanti /
11.4.16.[3]	tantraṃ vā //
11.4.17.[1]	samprokṣaṇībhyāṃ kāmpīlaśākhayā niveśanasthānaṃ śodhayitvā 'apeta vīta' 'dadāmyasmai' iti dvābhyāṃ śāntyudakaṃ kṛtvā niveśanaṃ samprokṣati //
11.4.18.[1]	prāgdakṣiṇaṃ śākhāṃ pravidhya /
11.4.18.[2]	tataḥ sīreṇa karṣayitvā śākhābhiḥ parivārya veṣṭayitvā /
11.4.18.[3]	avasānasthānakarma //
11.4.18.[4]	athāsthikarmocyate
11.4.19.[1]	'punardehi vanaspate' ityṛcā vṛkṣamūlādādatte //
11.4.20.[1]	yadi bhūmau 'yatte kṛṣṇaḥ' ityṛcā bhūmerādatte /
11.4.20.[2]	asthīni vasane samopya bandhanaṃ kṛtvā sarvasurabhicūrṇairavakīrya tato granthiṃ kṛtvā tata utthāpanībhirutthāpya hariṇībhirhareyuḥ /
11.4.20.[3]	tato vakṣyamāṇaṃ karma kuryāt //
11.4.20.[4]	athāsthināśe prāyaścittakarmocyate
11.4.21.[1]	asthināśe taddeśāt pāṃsuṃ gṛhītvā vasane samopya tata utthāpanībhirutthāpya hariṇībhirhareyuḥ /
11.4.21.[2]	'uttiṣṭha prehi' , 'pra cyavasva' , 'udanvatī' , 'ita ete' , 'agnīṣomā' , 'idaṃ pūrvam' ityutthāpanīḥ /
11.4.21.[3]	'ati drava' ityaṣṭābhirhariṇīḥ //
11.4.22.[1]	athavodakānte vasanamāstīrya 'asau' iti vapet //
11.4.23-24.[1]	athavā trīṇi śatāni ṣaṣṭiśca pālāśatsarūṇāṃ taiḥ puruṣaṃ kalpayitvā tamutthāpanībhirutthāpya hariṇībhirhareyuḥ /
11.4.23-24.[2]	śarīradagdhe'sthināśe ca etat prāyaścittaṃ bhavati /
11.4.23-24.[3]	samāptaṃ deśāntaramṛte'sthināśe ca //
11.4.25.[1]	grāmamadhye yo maṇḍapaḥ pūrvaṃ kṛtaḥ tasyottaradvāraṃ dakṣiṇadvāraṃ ca kuryāt /
11.4.25.[2]	tataḥ maṇḍapaṃ darbhaiḥ saṃstārayati //
11.4.26.[1]	uttareṇa manuṣyāḥ sañcaranti /
11.4.26.[2]	dakṣiṇena pitrasthīni //
11.4.27.[1]	tasmin maṇḍapa anastamita āditya idaṃ karma kuryāt /
11.4.27.[2]	'ā yāta pitaraḥ' ityṛcāsthīni maṇḍape praveśayati dakṣiṇadvāre //
11.4.28.[1]	'ācyā jānu' ityṛcā tripāde piṭake upaveśayati asthiputtalakam //
11.4.29.[1]	'saṃ viśantu' ityṛcā saṃveśayati //
11.4.30.[1]	'etadvaḥ pitaraḥ pātram' iti mantreṇa trīnudakapūrṇān kaṃsapātrān asthyabhimukho ninayet /
11.4.30.[2]	trirmantrāvṛttiḥ /
11.4.30.[3]	tasmin maṇḍape //
11.4.31-38.[1]	brahmaṇe madhuparkamāhārayati kartā pūrvaṃ govikalpena /
11.4.31-38.[2]	yadi gāṃ karoti tasyā dakṣiṇamardhaṃ brāhmaṇān bhojayati /
11.4.31-38.[3]	savyaṃ pitṛhomena yojayitavyam /
11.4.31-38.[4]	vaśāvidhānena 'pitṛbhyaḥ svadhā' iti pradhānamantraḥ //
11.4.31-38.[5]	ekādaśe caturthī kaṇḍikā //83 //
11.5.1.[1]	'vaha vapām' iti vapāyāstrirjuhoti //
11.5.2.[1]	'imaṃ yama' ityṛcā yamāya caturthīm /
11.5.2.[2]	samāptaṃ govadhaṃ pitṛdaivatam //
11.5.3.[1]	tataḥ carudvayaṃ sayavamayavaṃ ca kartā śrapayati /
11.5.3.[2]	ekaviṃśatyā yavaiḥ kṛśaraṃ randhayati /
11.5.3.[3]	sayavaṃ caruṃ śrapayati //
11.5.4.[1]	sayavasya caroḥ svagotrajā bhojanaṃ kurvanti //
11.5.5.[1]	yathāśakti prapākādi ayavakṛśareṇāsthisamīpe piṇḍadānaṃ kurvanti /
11.5.5.[2]	piṇḍaśeṣamasthikartā bhuñjate //
11.5.6-8.[1]	svadāsāśca /
11.5.6-8.[2]	tataḥ kartā praiṣaṃ dadāti gotriṇān /
11.5.6-8.[3]	vīṇāṃ vādayet /
11.5.6-8.[4]	vādyāni vādayet //
11.5.9.[1]	riktakumbham asthyagre maṇḍapamadhye nidhāpayet sarve taṃ drutya jaradupānadbhyāmāghnanti saha kartā //
11.5.10.[1]	'kasye mṛjānāḥ' ityṛcā kartā mantraṃ brūyāt /
11.5.10.[2]	trirapasavyaṃ parikīrṇakeśā muktakeśā ityarthaḥ /
11.5.10.[3]	pariyanti bhramantītyarthaḥ /
11.5.10.[4]	dakṣiṇānūrūnāghnānāḥ sarve gotriṇaḥ /
11.5.10.[5]	trirmantrāvṛttiḥ //
11.5.11-12.[1]	purā vivāsāt prabhātāt ityarthaḥ /
11.5.11-12.[2]	tato māṃsena pitṛyajñaḥ kāryaḥ /
11.5.11-12.[3]	piṇḍapitṛyajñavidhānaṃ laukikakṛtamāṃsena /
11.5.11-12.[4]	iti grāmamadhye maṇḍape caturdaśyāṃ rātryāmetat karma kartavyam //
11.5.11-12.[5]	athāmāvāsyāyāṃ prabhāte karmocyate
11.5.13.[1]	tānyasthīni maṇḍapādutthāpya utthāpanībhiḥ hariṇībhirhareyuḥ /
11.5.13.[2]	tataḥ tripāde nidhāya //
11.5.13.[3]	athāvasānamucyate
11.5.14.[1]	paścāt pūrvakṛtebhyaḥ pitṛbhyaścayanaṃ kartavyam /
11.5.14.[2]	pūrvāṇi /
11.5.14.[3]	pūrvebhyo'parāṇi yavīyakāryāṇi //
11.5.15.[1]	śmaśānāni prāgdakṣiṇāṃ diśamabhimukhānyārabhyāṇi /
11.5.15.[2]	uttarasyāṃ diśi samāpyante /
11.5.15.[3]	grāmasyāpi dakṣiṇena kartavyāni //
11.5.16.[1]	yathā citiṃ tathā śmaśāne dharmā bhavanti /
11.5.16.[2]	'udīratām' ityādi /
11.5.16.[3]	'samprokṣaṇībhyām' ityuktam /
11.5.16.[4]	'ati dhanvānītyavasā' ityuktam /
11.5.16.[5]	dakṣiṇāpravaṇadeśe śmāśānāni kāryāṇi //
11.5.16.[6]	ekādaśe pañcamī kaṇḍikā //84 //
11.6.0.[1]	atha mānamucyate
11.6.1-3.[1]	khātasya /
11.6.1-3.[2]	diṣṭikudiṣṭivitastinimuṣṭyaratnipadaprakramāḥ prādeśena dhanuṣā vā /
11.6.1-3.[3]	ebhiḥ pramāṇairmantavyāḥ /
11.6.1-3.[4]	'imāṃ mātrāṃ mimīmahe' iti saptabhirṛgbhiḥ pratidiśaṃ mīyamānamanumantrayate //
11.6.4.[1]	evaṃvidhaṃ maṇḍapaṃ mimīte /
11.6.4.[2]	athavā
11.6.5.[1]	athavā
11.6.6.[1]	ete pakṣāḥ śmaśānacayanasya bhavanti //
11.6.7.[1]	atharvaśākhānāmekapakṣaḥ //
11.6.8.[1]	ayugmamānāni kuryāt /
11.6.8.[2]	parimaṇḍalāni vartulāni caturasrāṇi vā śmaśānāni kāryāṇi vikalpena śaunakinām //
11.6.9-10.[1]	yāvān puruṣaḥ ūrdhvabāhustāvānagnicitaḥ ūrdhvacayanam /
11.6.9-10.[2]	dvipuruṣaṃ vā ūrdhvabāhuḥ kuryāt //
11.6.11.[1]	apasavyaṃ cetavyam /
11.6.11.[2]	dakṣiṇataḥ sambhāraharaṇam /
11.6.11.[3]	dakṣiṇādvārāṇi kartavyāni /
11.6.11.[4]	ayugmaśilaiścetavyam /
11.6.11.[5]	ayugmeṣṭikābhirvā śmaśānaṃ kartavyam //
11.6.12-13.[1]	tasmin bhūmau 'imāṃ mātrāṃ mimīmahe' iti saptabhirdakṣiṇataḥ savyarajjuṃ mītvā 'vārayatāmagham' iti mantreṇa vāraṇaṃ paridhiṃ paridadhāti /
11.6.12-13.[2]	śaṅkuṃ ca nicṛtati /
11.6.12-13.[3]	pratidiṅmantrāvṛttiḥ //
11.6.14-16.[1]	tataḥ purastāt /
11.6.14-16.[2]	tata uttarataḥ /
11.6.14-16.[3]	tataḥ paścāt /
11.6.14-16.[4]	śaṅkvaḥ paridhayaśca pratidiśaṃ kāryāḥ /
11.6.14-16.[5]	'śamebhyastvagham' iti śāmīlaṃ purastāt /
11.6.14-16.[6]	'śāmyatvagham' ityuttarataḥ /
11.6.14-16.[7]	'śāntamagham' iti pālāśaṃ paścāt //
11.6.17.[1]	tataḥ 'amāsi mātrām' iti tisṛbhiḥ śmaśānamanumantrayate //
11.6.18-19.[1]	tataḥ tasmin śmaśāne'kṣṇayā lohitasūtreṇa nibadhya 'stuhi śrutam' iti gartaṃ khanati /
11.6.18-19.[2]	tadgarte pāśisikatākhukiraśaṅkhaśālūkodumbarasarvasurabhiśamīcūrṇāni nivapati //
11.6.20.[1]	'niḥśīyatāmagham' iti mantreṇa niḥśīyamānaṃ jīrṇavastraṃ garte stṛṇāti //
11.6.21-22.[1]	'vi lumpatāmagham' iti mantreṇa dvitīyaṃ paricailaṃ tatraiva bahirdhārayati /
11.6.21-22.[2]	dhārayitvā agre karma bhaviṣyati tena vastreṇa //
11.6.23.[1]	'indro mā marutvān' ityetābhirājyaṃ juhuyāt garte /
11.6.23.[2]	'idaṃ pitṛbhyaḥ' ityṛcā garte darbhān stṛṇāti //
11.6.24.[1]	'etadā roha' 'dadāmyasmai' iti dvābhyāṃ kaniṣṭhaputraḥ tasmin garte asthīni nivapati nidadhāti /
11.6.24.[2]	mantraṃ kartā brūyāt //
11.6.25.[1]	'edaṃ barhiḥ' ityṛcā kule jyeṣṭho'sthīni yathāparu sañcinoti /
11.6.25.[2]	puruṣagātrāṇivat //
11.6.26.[1]	'mā te manaḥ' 'yatte aṅgam' 'indro mā marutvān' iti 'udapūḥ' ityātaḥ etābhiranumantrayate //
11.6.27.[1]	'yāste dhānāḥ' iti dve, 'dhānā dhenurabhavat' ityekā, 'etāste asau dhenavaḥ' ityekā, 'enīrdhānāḥ' ityekā 'yāste dhānā anu' ityekā etābhistilamiśrā dhānāḥ tasminnasthiṣūpari ādadhāti //
11.6.27.[2]	ṣaṣṭhī kaṇḍikā //85 //
11.7.1.[1]	'idaṃ kasāmbu' ityṛcā tānyasthīni gartasthitāni sarve gotriṇaḥ avekṣante /
11.7.1.[2]	kartā mantraṃ brūyāt //
11.7.2.[1]	'ye ca jīvāḥ' ityekā, 'ye te pūrve parāgatāḥ' ityekā iti dvābhyāṃ dvau carū sarpirmadhubhyāṃ pūrayitvābhimantrya śīrṣadeśe nidadhāti asthisamīpe //
11.7.3-4.[1]	'apūpavān' iti navabhirṛgbhiḥ paścimadiśi prabhṛti aṣṭau caravaḥ /
11.7.3-4.[2]	pratidiśaṃ nidadhāti /
11.7.3-4.[3]	ekaṃ madhye nidhāya tato'bhimantrayate /
11.7.3-4.[4]	pratimantraṃ kṣīrādipūrṇāḥ mantroktā apūpāpidhānāḥ sarve kartavyāḥ /
11.7.3-4.[5]	prasavyā dātavyāḥ //
11.7.5.[1]	'sahasradhāram' ityekā, 'śatadhāram' iti dve etābhiḥ śatacchidre sahasracchidre carupātramadhye nidhāyopari tata udakamabhimantrya tenodakenāplāvayatyasthīni //
11.7.6.[1]	'parṇo rājā' ityṛcā madhyamapalāśapatraiḥ śatacchidrasahasracchidrādi caravaśca sarvam ācchādayanti /
11.7.6.[2]	mantraṃ kartā brūyāt //
11.7.7.[1]	'ūrjo bhāgaḥ' ityṛcāśmabhiḥ pāṣāṇairvā iṣṭakābhirvā ācchādayati /
11.7.7.[2]	caravaśca gṛhavat cetavyāḥ //
11.7.8.[1]	'utte stabhnāmi' ityṛcā loṣṭena ca carumasthīni ca pūrayati nidhānakrameṇa //
11.7.9.[1]	'niḥśīyatāmagham' iti mantreṇa jīrṇavastramācchādayati /
11.7.9.[2]	darbhairavastīrya śmaśānamasthyupari dvitīyaṃ vastraṃ stṛṇāti //
11.7.10.[1]	'idamidvā' iti tisraḥ, 'upa sarpa' iti tisraḥ, 'asau hā iha te' iti dve etābhirṛgbhiḥ śmaśānaṃ pitṛgṛhaṃ śilābhirviṣamābhiḥ iṣṭakābhirvā prasavyaṃ cinvanti /
11.7.10.[2]	devagṛhe ca dakṣiṇaṃ dvāraṃ karoti /
11.7.10.[3]	kartānumantrayate //
11.7.11.[1]	'yathā yamāya' ityṛcā śmaśānaṃ ghnanti kuṭayanti /
11.7.11.[2]	sarvatra kartā mantram /
11.7.11.[3]	pitṛgṛhamuccaiḥ kṛtvā /
11.7.11.[4]	'unnataṃ svargakāmasya' iti śrutiḥ //
11.7.12.[1]	'śṛṇātvagham' iti mantreṇa śmaśānopari śarastambamādadhāti /
11.7.12.[2]	samūlamārdraṃ yathā vardhate //
11.7.13-14.[1]	tathā vikalpaḥ śarastambasya /
11.7.13-14.[2]	'antarhitamagham' iti mantreṇa kalmāṣāṇāṃ kāṣṭhānāmaṣṭāṅgulāṃ kaṭikāmabhimantrya grāmaśmaśānayorantardhānaṃ karoti //
11.7.15.[1]	kuśena prasavyaṃ triḥ pariṣicya kumbhān bhindanti /
11.7.15.[2]	paścimāyāṃ diśi sphoṭayanti //
11.7.16.[1]	'sameta viśve' ityanayā ṛcā sarve bāndhavāḥ aparasyāṃ śmaśānasraktyāṃ dhuvanānyupayacchanti /
11.7.16.[2]	'triḥ prasavyaṃ parikīrṇakeśāḥ pariyanti dakṣiṇānūrūnādhnānāḥ' iti dhuvanāni sarve bāndhavāḥ kurvanti //
11.7.17.[1]	tataḥ 'varcasā mām' iti dve 'vivasvānaḥ' ityādi 'indra kratuṃ naḥ' ityantam etaiḥ paścāt sthita upatiṣṭhante kartā gotriṇaśca //
11.7.18.[1]	'samindhate amartyam' iti dvābhyāmṛgbhyāṃ grāmamadhye yanmaṇḍapaṃ kṛtaṃ tat ānīya śmaśānapaścāddeśe prajvālayati dahati /
11.7.18.[2]	saṅkasukaśabdena yāmasārasvatān hutvā uttaraṃ jīvaśarade dakṣiṇaṃ yajjunaṃ tat saṅkasukaśabdenocyate /
11.7.18.[3]	taṃ jvālayati /
11.7.18.[4]	śmaśānacityasya karma samāptam /
11.7.18.[5]	anena vidhānenāsthicayanaṃ kuryāt /
11.7.18.[6]	putro vā gotriṇo vā idaṃ karma kārayati svargamicchatā //
11.7.19.[1]	'asmin vayam', 'yadripram', 'sīse mṛḍḍhvam' ityādi kravyācchamanena vyākhyātam //
11.7.20.[1]	sarve gotriṇaḥ //
11.7.21-22.[1]	dahanamapi śmaśānamucyate //
11.7.23-29.[1]	uttarato gartaḥ iti kravyācchamanaṃ ca kṛtvā /
11.7.23-29.[2]	tato 'yavīyaḥprathamāni karmāṇi prāṅmukhānāṃ yajñopavītināṃ dakṣiṇāvṛtām' /
11.7.23-29.[3]	athaiṣāṃ sapta śarkarāḥ pāṇiṣvāvapati ityādi sarvaṃ kuryāt /
11.7.23-29.[4]	'śāmyākīrādadhāti /
11.7.23-29.[5]	tāsāṃ dhūmaṃ bhakṣayanti' ityevamantaṃ sarvaṃ kurvanti gotriṇaḥ /
11.7.23-29.[6]	'vaivasvataṃ sthālīpākaṃ śrapayitvā' ityādi /
11.7.23-29.[7]	vṛṣabhadvayaṃ daśagavāvarārdhyā ācāryadakṣiṇā /
11.7.23-29.[8]	dvādaśarātraṃ kartā yamavratāntaṃ sarvaṃ bhavati //
11.7.30.[1]	prāpya gṛhān samāna ekaḥ piṇḍapitṛyajñaḥ kāryaḥ sarveṣāṃ gotriṇāṃ vidhānena /
11.7.30.[2]	tataḥ sāmāvāsyāyāṃ nidhānamamāvāsyāyāṃ kravyācchamanaṃ kuryāditi /
11.7.30.[3]	kecillaukike'pi piṇḍapitṛyajñaṃ kurvanti /
11.7.30.[4]	samāptaḥ pitṛmedhaḥ /
11.7.30.[5]	ekāgnyāhitāgnyorubhayoḥ pitṛmedha adhikāraḥ /
11.7.30.[6]	anteṣṭiḥ pātracayanaṃ deśāntaravidhānaṃ pitṛmedhaśca //
11.7.30.[7]	ekādaśe saptamī kaṇḍikā //86 //
11.8.1-2.[1]	amāvāsyāyāmaparāhṇe kuryāt //
11.8.3.[1]	vaiśvadevaṃ kṛtvā 'avyasaśca' iti japitvā 'mitrāvaruṇā pari māmadhātām' ityṛcā pāṇī prakṣālayate //
11.8.4.[1]	'varcasā mām' ityṛcācāmayati //
11.8.5.[1]	tataḥ tūṣṇīṃ punaḥ savyenācamanaṃ karoti /
11.8.5.[2]	tataḥ pitryupavītī bhūtvā vakṣyamāṇaṃ karma karoti /
11.8.5.[3]	paricārakāya praiṣaṃ dadāti //
11.8.6.[1]	ulūkhalamusalaṃ śūrpaṃ caruṃ kāṃsyapātramudakumbhaṃ darbhān vrīhīn samidhaḥ nekṣaṇādikamāhareti //
11.8.7-8.[1]	tataḥ yajñopavītī dakṣiṇapūrvamantardeśamabhimukhaḥ śūrpa ekapavitraṃ nidhāya tato nirvapati taṇḍulamuṣṭim /
11.8.7-8.[2]	'idamagnaye kavyavāhanāya' ityetairmantraistrīn adhomuṣṭīn nirvapati /
11.8.7-8.[3]	tataḥ pitryupavītī 'idamagnaye kavyavāhanāya' iti triḥ samprokṣaṇam //
11.8.9-11.[1]	tata ulūkhala opya triravahanti 'idaṃ vaḥ pitaro haviḥ' iti mantreṇa /
11.8.9-11.[2]	tataḥ śūrpeṇa niṣpavanam //
11.8.12.[1]	tatastaṇḍulaprakṣālanam /
11.8.12.[2]	'caruṃ prakṣālayādhiśraya' iti praiṣaḥ /
11.8.12.[3]	caroradhiśrayaṇam /
11.8.12.[4]	'apa opya' carorudakāsekaḥ /
11.8.12.[5]	'taṇḍulānāvapasva' taṇḍulāvapanam /
11.8.12.[6]	'pari tvāgne' ityṛcā paryagnikaraṇam /
11.8.12.[7]	nekṣaṇena triṣpradakṣiṇamudāyauti carum /
11.8.12.[8]	yathotpūtaṃ bhavati tathā kuryāt //
11.8.13.[1]	śirograhaṇaṃ na kuryāt //
11.8.14.[1]	agniśālāyā bāhyenopaniṣkramya yajñopavītī bhūtvā dakṣiṇapūrvamantardeśābhimukha 'udīratām' ityṛcā karṣūṃ khanati prādeśamātrīṃ tiryagaṅgurim //
11.8.15-16.[1]	'apahatā asurā rakṣāṃsi ye pitṛṣadaḥ' iti yajuṣā prāgdakṣiṇaṃ pāṃsūn udūhati //
11.8.17.[1]	karṣūṃ ca pāṇī ca prakṣālya tato nirvāpapavitraṃ gṛhītvā kāṃsyodakapātraṃ kalpayitvā karṣūmadhye ninayati 'etad vaḥ pitaraḥ pātram' iti mantreṇa //
11.8.18.[1]	tato madhye praviśya mastunā navanītena vā pratinīya carau prakṣipet /
11.8.18.[2]	dakṣiṇata udvāsayati //
11.8.19.[1]	dve kāṣṭhe gṛhītvā 'uśantaḥ' iti dvābhyāmṛgbhyāmādīpayati //
11.8.20-21.[1]	ekaṃ dīptakāṣṭhaṃ gṛhītvā 'ihaivaidhi' ityṛcā pāṃsūpari nidadhāti //
11.8.22.[1]	'ye nikhātāḥ' iti dve 'samindhate' ityekā, 'ye tātṛṣuḥ' ityekā, 'ye satyāsaḥ' ityekā etaiḥ pañcabhiḥ pañca samidha ādadhāti /
11.8.22.[2]	tataḥ //
11.8.23-24.[1]	paryukṣaṇīṃ barhiḥ udakumbhaṃ kāṃsyabhājanam /
11.8.23-24.[2]	darvim /
11.8.23-24.[3]	ājyam /
11.8.23-24.[4]	āyavanam /
11.8.23-24.[5]	carum /
11.8.23-24.[6]	vāsāṃsi /
11.8.23-24.[7]	āñjanam /
11.8.23-24.[8]	abhyañjanam /
11.8.23-24.[9]	etāni sarvāṇi pātrāṇi upasādya //
11.8.25-26.[1]	tataḥ pitryupavītī sakṛdācchinnaṃ barhirgṛhītvā vicṛtya sannahanaṃ dakṣiṇāparadeśe nirasyati tūṣṇīm //
11.8.27.[1]	barhirudakena samprokṣya 'barhiṣadaḥ pitaraḥ' ityṛcā, 'upahūtā naḥ pitaraḥ' ityṛcā 'agniṣvāttāḥ pitaraḥ' ityekā, 'ye naḥ pituḥ pitaraḥ' ityekā, 'ye'smākaṃ pitaraḥ' ityarddharcaḥ etābhirbarhiḥ stṛṇāti /
11.8.27.[2]	barhiṣi āvāhanaṃ karoti //
11.8.28.[1]	'ā yāta pitaraḥ' ityṛcā 'ācyā jānu' ityṛcā 'saṃ viśantu' ityṛcā etaiḥ tilān vikīrya //
11.8.29.[1]	'udīratām' iti tisṛbhirudapātrāṇi ekaikayarcā barhiṣi ninayati //
11.8.30-31.[1]	tato yajñopavītī 'ye dasyavaḥ' ityubhayata ādīptamulmukaṃ parihṛtya nirasyati /
11.8.30-31.[2]	paryukṣya //
11.8.30-31.[3]	ekādaśe aṣṭamī kaṇḍikā //87 //
11.9.1.[1]	'ye rūpāṇi' ityṛcājyaṃ sruveṇa juhoti /
11.9.1.[2]	tataḥ kumbhīpākamabhighārayati tūṣṇīm //
11.9.2.[1]	tataḥ 'agnaye kavyavāhanāya svadhā pitṛbhyaḥ' iti caruṃ juhoti //
11.9.3-4.[1]	'yamāya pitṛmate svadhā' iti tṛtīyām //
11.9.5.[1]	'yadvo agniḥ' iti sāyavanāṃstaṇḍulān juhoti //
11.9.6.[1]	'saṃ barhiḥ' ityṛcā sadarbhān taṇḍulān juhoti /
11.9.6.[2]	tataḥ paryukṣaṇam //
11.9.7.[1]	tataḥ pitryupavītī darvyoddharati bhājane //
11.9.8-10.[1]	'dyaurdarvirakṣitāparimitā' iti tribhiḥ /
11.9.8-10.[2]	pratimantramuddharaṇam //
11.9.11.[1]	tataḥ uddhṛtyājyena sannīya 'etatte pratatāmaha' iti tribhirṛgbhiḥ trīn piṇḍān saṃhitān nidadhāti barhiṣi //
11.9.12-13.[1]	'idamāśaṃsūnām' iti triḥ prasavyaṃ taṇḍulaiḥ parikirati //
11.9.14.[1]	'aṅdhvaṃ pitaraḥ' iti mantreṇa piñjūlīrāñjanaṃ ghṛtāktaṃ kṛtvā piṇḍeṣu nidadhāti //
11.9.15.[1]	'vaddhvaṃ pitaraḥ' iti sūtraṃ nidadhāti //
11.9.16.[1]	'añjate vyañjate' ityṛcā ghṛtenābhighārayati //
11.9.17.[1]	'ye ca jīvāḥ' iti ghṛtenābhighārayati piṇḍān /
11.9.17.[2]	'ye te pūrve parāgatāḥ' ityṛcā piṇḍopari dhārāṃ ninayati //
11.9.18.[1]	'atra pitaraḥ' iti pratipiṇḍaṃ japati //
11.9.19.[1]	'atra patnyaḥ' iti patnīpiṇḍe japati //
11.9.20.[1]	yo'sāvantaragnirbhavati taṃ pradakṣiṇamavekṣya trīn prāṇāyāmān kuryāt //
11.9.21-22.[1]	punaḥ 'amīmadanta' iti piṇḍeṣūpatiṣṭhate //
11.9.23.[1]	'āpo agnim' ityṛcā adbhiragnimavasicya
11.9.24.[1]	'putraṃ pautram' ityṛcā 'ācāmata mama pratatāmahāstatāmahāstatāḥ sapatnīkāstṛpyantvācāmantu' iti bhājanaṃ prakṣālya tena piṇḍopari savyaṃ pariṣicya //
11.9.25.[1]	'vīrān me pratatāmahā' iti piṇḍānupatiṣṭhate //
11.9.26-27.[1]	'akṣannamīmadanta' ityṛcā uttarasicamavakuryāt //
11.9.28.[1]	'parā yāta' ityṛcā pitṝn visarjayet //
11.9.29.[1]	tataḥ yajñopavītī //
11.9.29.[2]	ekādaśe navamī kaṇḍikā //88 //
11.10.1.[1]	'yanna idam' iti 'mano nvā hvāmahe' iti sūktaṃ hṛdayamanvālabhya japet //
11.10.2-6.[1]	'ā dhatta pitaraḥ' iti sūktena madhyamapiṇḍaṃ patnyai putrakāmāyai prayacchati prāśanārtham //
11.10.7.[1]	pituḥ piṇḍaṃ dvitīyāpatnyai prayacchati tenaiva mantreṇa //
11.10.8.[1]	prāgratamaṃ piṇḍaṃ śrotriyāya dadāti //
11.10.9-10.[1]	'arvācyupasaṅkrame' ityṛcā paścimataṇḍulān dāsyai prayacchati //
11.10.11.[1]	paryukṣaṇīṃ samidhaścādāya 'mā pra gāma' iti dvābhyāṃ japitvā gṛhe vrajati /
11.10.11.[2]	tata 'ūrjaṃ bibhrat' iti ṣaïbhirgṛhānupatiṣṭhate //
11.10.12.[1]	'ramadhvaṃ mā bibhītana' iti sūktenopatiṣṭhate //
11.10.13.[1]	tato'gnihotraśālāyāṃ praviśya dakṣiṇāgnau samidha ādadhāti pratyṛcaṃ 'ayaṃ no agniḥ' iti dve, 'tvamagne' ityekā 'ā tvāgne' ityekā etaiḥ samidha ādadhāti //
11.10.14.[1]	'abhūd dūtaḥ' ityṛcāgniṃ pratyānayati //
11.10.15-16.[1]	gṛhyeṣvanāhitāgnerhomaḥ //
11.10.17-18.[1]	'idaṃ cinme kṛtamasti' iti mantreṇāgnimupatiṣṭhate /
11.10.17-18.[2]	'yasmāt kośāt' iti /
11.10.17-18.[3]	piṇḍapitṛyajñaḥ samāptaḥ //
11.10.17-18.[4]	pratipattyarthaṃ śarīrasya pitṛmedhasya karmaṇaḥ /
11.10.17-18.[5]	vidhirekādaśe sārdhaṃ pitṛyajñasya kīrtitaḥ //
11.10.17-18.[6]	ekādaśe daśamī kaṇḍikā //89 //
12.1.0.[1]	atha madhuparka ucyate /
12.1.0.[2]	ācārye gahamāgate idaṃ karma karoti //
12.1.1.[1]	dātā vadati /
12.1.1.[2]	madhuparkamāhārayiṣyanniti /
12.1.1.[3]	tata ācāryo vadati /
12.1.1.[4]	darbhānāhārayeti /
12.1.1.[5]	punardātā vadati //
12.1.2.[1]	atha viṣṭarān kuru /
12.1.2.[2]	tata ācāryo viṣṭarān karoti mantreṇa //
12.1.3.[1]	ekaśākhaṃ dviśākhaṃ triśākhaṃ ceti viṣṭaratrayaṃ karoti //
12.1.4-6.[1]	'ṛtena tvā' iti sannahanam /
12.1.4-6.[2]	madhyadeśe granthiṃ karoti /
12.1.4-6.[3]	'atisṛṣṭo dveṣṭā' iti mantreṇa viṣṭarān karoti /
12.1.4-6.[4]	prativiṣṭaraṃ mantrāvṛttiḥ //
12.1.7.[1]	viṣṭarān kṛtvā 'asya ca dātuḥ' iti dātāramīkṣate //
12.1.8.[1]	athodakamānayati /
12.1.8.[2]	tato dātā kurute 'pādyaṃ bho' iti //
12.1.9.[1]	'hiraṇyavarṇāḥ' iti sūktaṃ japitvā punaḥ ācārya udakamabhimantrayate /
12.1.9.[2]	'mayi brahma ca' iti mantreṇa svayaṃ dakṣiṇaṃ pādaṃ prakṣālayati //
12.1.10.[1]	'mayi kṣatraṃ ca' iti savyaṃ prakṣālayati //
12.1.11.[1]	tataḥ svapādāvabhimantrayate /
12.1.11.[2]	'imau pādāvavaniktau' ityṛcā ācāryaḥ //
12.1.12-15.[1]	'vimṛgvarīm' iti mantreṇa dviśākhaṃ viṣṭaramāsane nidadhāti /
12.1.12-15.[2]	ekaśākhaṃ pādayornidadhāti /
12.1.12-15.[3]	viṣṭare pādau pratiṣṭhāpya 'adhiṣṭhito dveṣṭā' iti mantreṇa //
12.1.16-19.[1]	'annānāṃ mukhamasi' iti mantreṇa puṣpākṣatodapātramabhimantrya ācāryahaste ninayati tūṣṇīm //
12.1.20-22.[1]	tata ācārya ācamanaṃ karoti /
12.1.20-22.[2]	kārāpayati 'jīvā stha' iti sūktena //
12.1.20-22.[3]	athāsmai madhuparkaṃ vedayante /
12.1.20-22.[4]	tato dātā vadati
12.1.23.[1]	triśākhaṃ madhuparkāya //
12.2.1.[1]	'madhu vātā ṛtāyate' ityetābhirevābhimantraṇam /
12.2.1.[2]	tathā pratimantraṇam /
12.2.1.[3]	ācāryaḥ pratimantraṇaṃ karoti //
12.2.2.[1]	'sūryasya tvā' iti mantreṇa madhuparkaṃ pratīkṣate //
12.2.3.[1]	'ayuto'haṃ', 'devasya tvā' iti dvābhyāṃ pratigṛhṇāti /
12.2.3.[2]	sanmukhaṃ prāgdaṇḍaṃ nidadhāti //
12.2.4-5.[1]	'pṛthivyāstvā' iti mantreṇa bhūmau pratiṣṭhāpya tataḥ pūrvābhimukho bhūtvā madhuparkaṃ prāśnāti bhojanavat /
12.2.4-5.[2]	prāṅmukho'nnāni bhuñjīta /
12.2.4-5.[3]	dvābhyāmaṅgulībhyāṃ pradakṣiṇamācālyānāmikāṅgulyāṅguṣṭhena ca saṅgṛhya prāśnāti //
12.2.6-16.[1]	'om bhūstatsavituḥ' ityekādaśa mantrāḥ /
12.2.6-16.[2]	pratimantraṃ prāśnāti //
12.2.17.[1]	tūṣṇīṃ dvādaśaṃ prāśnāti //
12.2.18-20.[1]	anyasya vā /
12.2.18-20.[2]	dvādaśe'dhyāye dvitīyā kaṇḍikā //91 //
12.3.1-11.[1]	'dadhi ca' ityādi navavidhaṃ madhuparkaṃ jānīyāt //
12.3.1-11.[2]	athāsmai gāṃ vedayante /
12.3.1-11.[3]	dātā brūte
12.3.12-13.[1]	ācāryo'pi pratimantrayate /
12.3.12-13.[2]	'bhūtamasi bhavadasyannam' iti mantreṇa //
12.3.14.[1]	gāṃ visarjayati 'mātādityānām' iti mantreṇa /
12.3.14.[2]	ācāryo brūte 'tṛṇāni gauḥ' iti /
12.3.14.[3]	tṛṇāni dadāti gave //
12.3.15-23.[1]	vastrālaṅkārādi sarvaṃ samāhṛtya dadāti //
12.3.24-25.[1]	bhedakāra ācāryaḥ pratimantrayate 'bhūyāṃso bhūyāsma' iti mantreṇa //
12.3.26.[1]	ācāryaḥ //
12.3.27.[1]	dātā vadati //
12.3.28.[1]	ācāryo'numantrayate 'annādā bhūyāsma ye ca naḥ' iti mantreṇa /
12.3.28.[2]	kharjakalamakabhaktādi //
12.3.29-31.[1]	āhṛte'nne sati bhakte juhoti 'yat kāma kāma' ityṛcā vivāhe tantrāgnau juhoti /
12.3.29-31.[2]	anyatra hastahomatvāt tantravikalpaḥ //
12.3.32.[1]	abhyāgatāya madhuparko deyaḥ /
12.3.32.[2]	atithaye madhuparko deyaḥ /
12.3.32.[3]	anyebhyaḥ svadharmasthitebhyaśca cāturvarṇikebhyo dravyāḍhyebhyaścaturāśramibhyaśca gṛhāgate madhuparko deyaḥ /
12.3.32.[4]	madhuparkaḥ samāptaḥ /
12.3.32.[5]	ṣaḍarghyā madhuparkiṇaḥ /
12.3.32.[6]	gurvādyāgate gṛhe madhuparkasūtraṃ prayojanam //
12.3.32.[7]	dvādaśe'dhyāye tṛtīyā kaṇḍikā //92 //
13.1.0.[1]	athādbhutakarmaparibhāṣā ucyante
13.1.1.[1]	lokaviruddhaṃ dṛśyate tadadbhutamityucyate //
13.1.2.[1]	rudhirādivikṛtidoṣaḥ //
13.1.3.[1]	yakṣarākṣasapiśācādidarśane sati //
13.1.4.[1]	maṇḍūkadvayātivadane //
13.1.5.[1]	svakule parakule ca kalahe utpanne //
13.1.6.[1]	bhūmicalane bhūmikampe //
13.1.7.[1]	ādityagrahe //
13.1.8.[1]	candragrahaṇe //
13.1.9.[1]	uṣāyāmanudyatyām uṣākāla anudita āditye //
13.1.10.[1]	dāruṇasaṃvatsare durbhikṣe marake vā anāvṛṣṭirvā bhaye sati //
13.1.11.[1]	uṣātārakaśaṅkāyām /
13.1.11.[2]	uṣātārakagrahanakṣatrādisamīpe dṛśyate nakṣatram //
13.1.12.[1]	āyudhagrahaṇe sati //
13.1.13.[1]	anyāni vā rūpāṇi kurvanti devatāḥ //
13.1.14.[1]	lāṅgale dve saṃsarge bhavataḥ //
13.1.15.[1]	rajjvostantvo rajjurvā sūtraṃ valyamāne dve bhavataḥ //
13.1.16.[1]	laukikāgnidvaye saṃsarge //
13.1.17.[1]	yamalavatsāyāṃ gavi //
13.1.18.[1]	yamalajanane vaḍavāgardabhyoḥ /
13.1.18.[2]	mānuṣīyamalajanane idaṃ samīkarma //
13.1.19.[1]	lohitadohane go'śvājāmahiṣīgardabhoṣṭrādiṣu raktadugdhe //
13.1.20.[1]	vṛṣabho gāṃ dhayati //
13.1.21.[1]	dhenurdhenuṃ dhayati parasparaṃ pibati //
13.1.22.[1]	gaurvā'śvo vā'śvataro vā puruṣo vā ākāśaphenaṃ pibati //
13.1.23.[1]	śvetakṛṣṇaraktavarṇādi bahuśo gṛhe santi //
13.1.24.[1]	nīlamakṣā atiśayena bahuśaḥ /
13.1.24.[2]	makṣikāḥ prasiddhāḥ //
13.1.25.[1]	madhujālaṃ gṛha utpadyate madhumakṣā //
13.1.26.[1]	anājñātamadbhutaṃ dṛśyate /
13.1.26.[2]	yadadbhute na paṭhitaṃ tadajñātamadbhutam /
13.1.26.[3]	athavā laukikaṃ jugupsitaṃ vādṛṣṭaṃ vā //
13.1.27.[1]	svayaṃ gṛhādi avadīrṇe sati //
13.1.28.[1]	marudeśe udakaṃ bhavati /
13.1.28.[2]	athavā sthale sarvatrodakaṃ sandṛśyate mṛgatṛṣṇāvat //
13.1.29.[1]	tilāḥ samatailā bhavanti //
13.1.30.[1]	vapāṃ havīṃṣi vā vayāṃsi dvipadacatuṣpadaṃ vā gṛhītvā gaccheyuḥ //
13.1.31.[1]	kumārasya kumāryā vā dvāvāvartau mūrdhanyau bhavataḥ savyāvṛttau //
13.1.32.[1]	yūpo virohati /
13.1.32.[2]	yūpaśabdaḥ kāṣṭhavācī /
13.1.32.[3]	yajñaprāyaścitte yūpagrahaṇāt //
13.1.33.[1]	divā ulkāpātaḥ sandhyāyāṃ ca //
13.1.34.[1]	dhūmaketuḥ saptaṛṣīnupadhūpayati /
13.1.34.[2]	ketucāraḥ paṭhitaḥ /
13.1.34.[3]	ketuśabdagrahaṇena sarvatra dhūmaketurucyate //
13.1.35.[1]	rātrau nakṣatrapāteṣu bahuśaḥ //
13.1.36.[1]	māṃsamukhā gṛhe patanti māṃsaṃ vā patati //
13.1.37.[1]	agnirdṛśyate /
13.1.37.[2]	gṛhādiṣu agnidṛśyā jvālā dṛśyate //
13.1.38.[1]	ucchvāso vā śabdakaraṇaṃ bhavati vā //
13.1.39.[1]	yadi ghṛtādi sthīyate syandate vā sravati vā //
13.1.40.[1]	grāmyo'gniḥ śālāṃ dahati grāmanagaraśālādidāhye laukikenāgninā //
13.1.41.[1]	vidyute vā sūryaprajvalite vā gṛhaṃ dahati āganturvā //
13.1.42.[1]	vaṃśaḥ sphoṭayati vaṃśasphoṭanaṃ balaharaṇabhaṅgadvārabhaṅgakapāṭādibhaṅgeṣu //
13.1.43.[1]	udakumbhe svayaṃ bhagne udakadhānamaliñjare bhagne ukhādibhāṇḍe saktudhānyāṃ haṇḍikā //
13.1.43.[2]	trayodaśe'dhyāye prathamā kaṇḍikā //93 //
13.2.1.[1]	'atha yatraitāni' ityādi pratinimittaśāntiṃ vakṣyāmaḥ /
13.2.1.[2]	athādbhutaśāntiryatra na kriyate tatra doṣo bhavati /
13.2.1.[3]	'tat parābhavati' ityādi paribhāṣā ucyate /
13.2.1.[4]	athādbhutaṃ yatra bhavati tat parābhavati vinaśyati /
13.2.1.[5]	vināśārthe adbhutaṃ devāḥ sṛjanti /
13.2.1.[6]	tathā coktaṃ sṛjanti divyā devādbhutāni prāgupasargapratibodhanārtham /
13.2.1.[7]	vināśe samupasthite /
13.2.1.[8]	kulaṃ vā grāmo vā janapado vā kule grāme nagare vā rāṣṭre vā yatrādbhutaṃ dṛśyate tatsarvaṃ vinaśyati //
13.2.2-4.[1]	tatra gṛhastho vā grāmapatirvā rājā vā bhūmipatiḥ /
13.2.2-4.[2]	yad bhṛgvaṅgirasa atharvāṅgirasa ityarthaḥ //
13.2.5-6.[1]	bāhye tantraprayogaḥ //
13.2.7-12.[1]	tato dvitīye'hani prātaḥ karmaprayogaḥ /
13.2.7-12.[2]	prathamata ayutahomalakṣahomau vā īśānayāgagrahayāganakṣatrayāganirṛtiyāgamaṇḍapasaṃskāravāstusaṃskārādi /
13.2.7-12.[3]	uttarataḥ sarvakarmaprayogaḥ /
13.2.7-12.[4]	iti sarvakarmasu paribhāṣā samāptā //
13.2.7-12.[5]	atha varṣādbhute śāntirucyate
13.2.13-14.[1]	ājyabhāgāntaṃ kṛtvā 'ghṛtasya dhārā' iti dvābhyāmājyaṃ juhuyāt //
13.2.15.[1]	'divyo gandharvaḥ' ityādi mātṛnāmnā gaṇenājyaṃ juhuyāt /
13.2.15.[2]	sarvatra śāntyudakaṃ yojayet /
13.2.15.[3]	sarvatra cātanānyanuyojayet /
13.2.15.[4]	mātṛnāmāni cānuyojayet /
13.2.15.[5]	varāṃ dhenuṃ kartre dadyāt /
13.2.15.[6]	sarvatra kaṃsavasanaṃ gaurdakṣiṇā /
13.2.15.[7]	brāhmaṇān bhaktenopepsanti /
13.2.15.[8]	tataḥ pārvaṇādyuttaratantram //
13.2.16-18.[1]	dhenvādīni sarvatra kāṃsyādīni ca dakṣiṇā vā /
13.2.16-18.[2]	ghṛtavarṣe /
13.2.16-18.[3]	māṃsavarṣe /
13.2.16-18.[4]	madhuvarṣe /
13.2.16-18.[5]	hiraṇyavarṣe /
13.2.16-18.[6]	pāṃsuvarṣe /
13.2.16-18.[7]	sarpamatsyapakṣiṇo yadābhyavarṣanti /
13.2.16-18.[8]	asthīni rudhiraṃ vasā majjā pāṣāṇāstrairvā kīṭāni anyāścānyaṃ ca ghoraṃ varṣaṇaṃ dadhi payo tailaṃ ca pakvānnavikārāśca /
13.2.16-18.[9]	anyeṣāṃ ghorāṇāṃ varṣaṇe idaṃ karma kuryāt /
13.2.16-18.[10]	samāptā vikṛtavarṣādbhūtaśāntiḥ //
13.2.16-18.[11]	dvitīyā kaṇḍikā //94 //
13.3.0.[1]	atha yakṣādbhutaśāntirucyate
13.3.1-5.[1]	śāntyudakaṃ kṛtvā kārayitācamanaṃ prokṣaṇaṃ kṛtvājyabhāgāntaṃ kṛtvā 'yanmarkaṭaḥ śvāpadaḥ' ityṛcājyaṃ juhuyāt /
13.3.1-5.[2]	mātṛnāmagaṇenājyaṃ juhuyāt /
13.3.1-5.[3]	pārvaṇādyuttaratantram /
13.3.1-5.[4]	yakṣaśabdena sarpaśvāpadau vāyasaḥ puruṣarūpā ete dṛśyante /
13.3.1-5.[5]	rakṣo vā hastino vā sūkaro vā kūpe ghaṭe vāraṇye vā gṛhe vā rakṣorūpaṃ dṛṣṭvā vapustatkṣaṇādeva na dṛśyate /
13.3.1-5.[6]	tatsarvaṃ yakṣa ityucyate /
13.3.1-5.[7]	samāptā yakṣādbhutaśāntiḥ //
13.3.1-5.[8]	tṛtīyā kaṇḍikā //95 //
13.4.0.[1]	atha gomāyuvadane śāntirucyate
13.4.1-5.[1]	śāntyudakaṃ kṛtvā tata ājyabhāgāntaṃ kṛtvā 'yad gomāyū' iti dvayaṃ mātṛnāmagaṇena cājyaṃ juhuyāt /
13.4.1-5.[2]	pārvaṇādyuttaratantram /
13.4.1-5.[3]	maṇḍukadvayaṃ vā /
13.4.1-5.[4]	sate gṛhe vā bahirvā abhimukhaḥ gomāyuḥ /
13.4.1-5.[5]	adbhutaśāntiḥ samāptā //
13.4.1-5.[6]	caturthī kaṇḍikā //96 //
13.5.0.[1]	atha kulakalahe adbhutaśāntirucyate
13.5.1-9.[1]	śāntyudakaṃ cātanamātṛnāmānyanuyojitaṃ kṛtvā ācamanādi ājyabhāgāntaṃ kṛtvā 'ārādarātim' iti dve, 'ayāścāgne' ityṛcā, 'ārādagnim' iti dve, 'apeta etu' iti sūktenājyaṃ juhuyāt /
13.5.1-9.[2]	tata uttaratantram /
13.5.1-9.[3]	kulayuddhe rājakulagrāmayuddhe jātibrāhmaṇakṣatriyavaiśyaśūdrādiyuddhe strīṇāṃ yuddhe kalahe ca puruṣāṇāṃ yuddhe kalahe ca svakule cāparasya yuddhe kalahe ca /
13.5.1-9.[4]	kalahādbhutaśāntiḥ //
13.5.1-9.[5]	pañcamī kaṇḍikā //97 //
13.6.0.[1]	atha bhūmicalane śāntirucyate
13.6.1-4.[1]	śāntyudakādi ājyabhāgāntaṃ kṛtvā 'acyutā dyauḥ' iti sūktenājyaṃ juhuyāt /
13.6.1-4.[2]	'ā tvāhārṣam', 'dhruvā dyauḥ', 'satyaṃ bṛhat' ityetenānuvākena juhuyāt /
13.6.1-4.[3]	pārvaṇādyuttaratantram /
13.6.1-4.[4]	bhūmicalane śāntiḥ samāptā //
13.6.1-4.[5]	ṣaṣṭhī kaṇḍikā //98 //
13.7.0.[1]	athādityagrahe śāntirucyate
13.7.1-5.[1]	śāntyudakādi ājyabhāgāntaṃ kṛtvā 'divyaṃ citram' iti dvābhyāmājyaṃ juhuyāt /
13.7.1-5.[2]	'viṣāsahim' ityanuvākena vā /
13.7.1-5.[3]	rohitairupatiṣṭhate /
13.7.1-5.[4]	tataḥ pārvaṇādyuttaratantram /
13.7.1-5.[5]	ityādigrahaṇe śāntiḥ samāptā //
13.7.1-5.[6]	saptamī kaṇḍikā //99 //
13.8.0.[1]	atha somagrahaṇe śāntirucyate
13.8.1-4.[1]	śāntyudakaṃ kṛtvā tata ājyabhāgāntaṃ kṛtvā 'rāhū rājānam' ityṛcā, 'śakadhūmam' iti sūktena cājyaṃ juhuyāt /
13.8.1-4.[2]	'viṣāsahiṃ sahamānam' iti sūktena vā rohitairupatiṣṭhate /
13.8.1-4.[3]	pārvaṇādyuttaratantram /
13.8.1-4.[4]	samāptā somagrahaṇe śāntiḥ //
13.8.1-4.[5]	aṣṭamī kaṇḍikā //100 //
13.9.0.[1]	atha auṣasī na bhavati tatra śāntirucyate
13.9.1-4.[1]	śāntyudakādi ājyabhāgāntaṃ kṛtvā 'udetu śrīruṣasaḥ' ityṛcā mātṛnāmagaṇenājyaṃ juhuyāt /
13.9.1-4.[2]	pārvaṇādyuttaratantram /
13.9.1-4.[3]	auṣasī dīptirna dṛśyate tadā eṣā śāntiḥ //
13.9.1-4.[4]	navamī kaṇḍikā //101 //
13.10.0.[1]	atha saṃvatsare dāruṇe śāntirucyate
13.10.1-5.[1]	śāntyudakādi ājyabhāgāntaṃ kṛtvā 'yā samā ruśatī' iti tisṛbhiḥ 'samāstvāgne' iti sūktenājyaṃ juhuyāt /
13.10.1-5.[2]	pārvaṇādyuttaratantram /
13.10.1-5.[3]	saṃvatsara ugra makare samprāpte roge vā samutpanne pararāṣṭrabhaye sastene caurabhaye dāruṇe saṃvatsare śāntiḥ samāptā //
13.10.1-5.[4]	daśamī kaṇḍikā //102 //
13.11.0.[1]	athopatārakaśāntirucyate
13.11.1-4.[1]	śāntyudakādi ājyabhāgāntaṃ kṛtvā 'revatīḥ śubhrāḥ' ityṛcā, 'samutpatantu' 'pra nabhasva' iti sūktābhyāṃ cājyaṃ juhuyāt /
13.11.1-4.[2]	pārvaṇādyuttaratantram /
13.11.1-4.[3]	avarṣaṇe grahanakṣatrāṇāṃ samāpe kṣetre ca darśane ca śāntiḥ samāptā //
13.11.1-4.[4]	ekādaśī kaṇḍikā //103 //
13.12.0.[1]	brāhmaṇāyudhagrahaṇe śāntirucyate
13.12.1-4.[1]	śāntyudakaṃ kṛtvā mātṛnāmānuyojanaṃ kṛtvā tataḥ vedyādi ājyabhāgāntaṃ kṛtvā 'ya āsurāḥ' iti dvābhyāṃ 'mā no vidan' 'namo devavadhebhyaḥ' iti dvābhyāṃ cājyaṃ juhuyāt /
13.12.1-4.[2]	pārvaṇādyuttaratantram /
13.12.1-4.[3]	brāhmaṇaśastragrahaṇe śāntiḥ samāptā //
13.12.1-4.[4]	dvādaśī kaṇḍikā //104 //
13.13.0.[1]	devatādbhutaśāntirucyate
13.13.1-2.[1]	śāntyudakaṃ cātanādiśca tata ājyabhāgāntaṃ kṛtvā 'ya āsurāḥ' 'mā no vidan', 'namo devavadhebhyaḥ' ityājyaṃ juhuyāt /
13.13.1-2.[2]	pārvaṇādyuttaratantram /
13.13.1-2.[3]	devatā nṛtyanti cyotanti hasanti gāyanti prasthijyanti pradhūpayanti unmīlayanti lohitaṃ sravanti prādurbhavanti gamanaṃ kurvanti sarvadevatāpratimāyāṃ pāṣāṇaprabhṛtirajatahiraṇyasphaṭikaprabhṛtiliṅgavāsudevaśaṅkarasarasvatītyādiprabhṛtayaḥ anyāni vā bahūni vidhānyāni rūpāṇi kurvanti devatāprabhṛtayaḥ /
13.13.1-2.[4]	devatādbhutaśāntiḥ samāptā //
13.13.1-2.[5]	trayodaśī kaṇḍikā //105 //
13.14.0.[1]	atha lāṅgalasaṃsarge śāntirucyate
13.14.1-9.[1]	araṇye gatvā tatra prācīṃ sītāṃ sthāpayitvā sītāyā madhye śāntyudakādi ājyabhāgāntaṃ kṛtvā tataḥ śamyāḥ paridhīn kṛtvā tataḥ puroḍāśaṃ juhoti /
13.14.1-9.[2]	avadāyāvadāya caturavattahomaḥ puroḍāśasya /
13.14.1-9.[3]	'vittirasi puṣṭirasi' iti sūktena /
13.14.1-9.[4]	tataḥ sarvatra śāntyudakaṃ kṛtvā sarvatra cātanānyanuyojayet /
13.14.1-9.[5]	mātṛnāmāni sarvatra /
13.14.1-9.[6]	śāntyudake anuyojane viśeṣaḥ /
13.14.1-9.[7]	'sīrā yuñjanti' iti sūktaṃ 'yasyedamā rajaḥ' iti sūktaṃ 'satyaṃ bṛhat' ityanuvākaḥ etāni śāntyudake anuyojayet /
13.14.1-9.[8]	śāntyudakena kārayituśca ācamanaṃ prokṣaṇam /
13.14.1-9.[9]	sīraṃ prokṣayet /
13.14.1-9.[10]	ṛcā kṣetra ca /
13.14.1-9.[11]	pārvaṇādyuttaratantram /
13.14.1-9.[12]	tasmin kṣetre karmaprayogaḥ /
13.14.1-9.[13]	sītāmadhye lāṅgalasaṃsarge pucchasaṃsarge ca lāṅgalādbhutaśāntiḥ //
13.14.1-9.[14]	caturdaśī kaṇḍikā //106 //
13.15.0.[1]	rajjukartane śāntirucyate
13.15.1-4.[1]	śāntyudakādi ājyaṃ cāgāre kṛtvā 'manāyai tantum' ityetena sūktenājyaṃ juhuyāt /
13.15.1-4.[2]	pārvaṇādyuttaratantram /
13.15.1-4.[3]	vāsaḥ kartre dadyāt /
13.15.1-4.[4]	dhenuṃ kāṃsavasanaṃ sarvatra dadyāt /
13.15.1-4.[5]	ayudvaye nṛtyamānabhavati kartyamāne sūcakadvayaṃ yaddvidhā bhavati /
13.15.1-4.[6]	samāptā sūtre ca dviḥsambhave śāntiḥ //
13.15.1-4.[7]	pañcadaśī kaṇḍikā //107 //
13.16.0.[1]	athāgnisaṃsarge laukike śāntirucyate
13.16.1-4.[1]	śāntyudakādi ājyabhāgāntaṃ kṛtvā 'bhavataṃ naḥ samanasau' ityetena sūktena juhuyāt /
13.16.1-4.[2]	rukmaṃ ca kartre dadyāt /
13.16.1-4.[3]	pārvaṇādyuttaratantram /
13.16.1-4.[4]	dhenuṃ kāṃsavasanaṃ ca sarvatra /
13.16.1-4.[5]	laukikāgnisaṃsarge śāntiḥ samāptā //
13.16.1-4.[6]	ṣoḍaśī kaṇḍikā //108 //
13.17.0.[1]	atha godviyamalajanane śāntirucyate
13.17.1-10.[1]	śāntyudakādi ājyabhāgāntaṃ kṛtvā śāntyudakena gāṃ vatsau ca prokṣya tataḥ gāṃ dohayitvā tena dugdhena sthālīpākaṃ śrapayitvā 'ekaikayaiṣā sṛṣṭyā saṃ babhūva' ityetena sūktenājyaṃ juhuyāt /
13.17.1-10.[2]	udapātre sampātānānayati /
13.17.1-10.[3]	'yatrā suhārdām' ityṛcā uttamaṃ sampātamodane pratyānayati /
13.17.1-10.[4]	tata odanaṃ gāṃ vatsau ca prāśayati /
13.17.1-10.[5]	tata udapātreṇācāmayati ca samprokṣati ca /
13.17.1-10.[6]	pārvaṇādyuttaratantram /
13.17.1-10.[7]	gāṃ vatsau ca kartre dadyāt /
13.17.1-10.[8]	sarvatra kaṃsavasanaṃ gauḥ dakṣiṇā varāṃ dhenuṃ ca /
13.17.1-10.[9]	goyamalajanane adbhutaśāntiḥ samāptā //
13.17.1-10.[10]	saptadaśī kaṇḍikā //109 //
13.18.0.[1]	athāśvā vā gardabhī vā yamalajanane śāntir ucyate
13.18.1-8.[1]	śāntyudakādi ājyabhāgāntaṃ kṛtvā 'ekaikayaiṣā sṛṣṭyā saṃ babhūva' iti sūktenājyaṃ juhvannudapātre sampātānānayati /
13.18.1-8.[2]	udapātreṇāśvādi ācāmayati ca samprokṣati ca /
13.18.1-8.[3]	pārvaṇādyuttaratantram /
13.18.1-8.[4]	aśvā vā gardabhī vā yamalajanane śāntiḥ samāptā /
13.18.1-8.[5]	kecit pūrvaṃ śāntyudakaṃ kurvanti kecit paścāt śāntyudakaṃ kurvanti /
13.18.1-8.[6]	tāṃ tasyaiva dadyāt /
13.18.1-8.[7]	sarvatra śāntyudake cātanānyanuyojayet mātṛnāmāni ca /
13.18.1-8.[8]	sarvatra varāṃ dhenuṃ kartre dadyāt /
13.18.1-8.[9]	sarvatra kaṃsavasanaṃ dakṣiṇā /
13.18.1-8.[10]	sarvatra śrāddhaṃ kuryāt /
13.18.1-8.[11]	sarvatra eṣā dakṣiṇā dātavyā /
13.18.1-8.[12]	uktā dakṣiṇā sāpi taṃ dātavyā //
13.18.1-8.[13]	aṣṭādaśī kaṇḍikā //110 //
13.19.0.[1]	atha mānuṣīyamalajanane śāntirucyate
13.19.1-11.[1]	śāntyudakādi ājyabhāgāntaṃ kṛtvā 'ekaikayaiṣā' iti sūktenājyaṃ juhvan mānuṣīputrayormūrdhni sampātānānayati /
13.19.1-11.[2]	yathāpūrvamudapātre uttarasampātānānayati /
13.19.1-11.[3]	udapātreṇācāmayati ca samprokṣati ca /
13.19.1-11.[4]	pārvaṇādyuttaratantram /
13.19.1-11.[5]	śāntyudakādi kaṃsādīni ca /
13.19.1-11.[6]	yamalajananīṃ striyaṃ kartre dadyāt /
13.19.1-11.[7]	tasyā niṣkrayo yathārhaṃ yathāsampadvā /
13.19.1-11.[8]	mānuṣīyamalajanane śāntiḥ samāptā //
13.19.1-11.[9]	ekonaviṃśī kaṇḍikā //111 //
13.20.0.[1]	atha lohite godugdhe śāntirucyate
13.20.1-3.[1]	śāntyudakādi ājyabhāgāntaṃ kṛtvā 'yaḥ pauruṣeyeṇa kraviṣā samaṅkte' ityetābhiścatasṛbhirājyaṃ juhuyāt /
13.20.1-3.[2]	pārvaṇādyuttaratantram /
13.20.1-3.[3]	varamanaḍvāhanivṛttiḥ /
13.20.1-3.[4]	anyāṃ varāṃ dhenuṃ kartre dadyāt /
13.20.1-3.[5]	kaṃsādīni ca /
13.20.1-3.[6]	lohitadugdhe adbhutaśāntiḥ samāptā //
13.20.1-3.[7]	viṃśī kaṇḍikā //112 //
13.22.0.[1]	athānaḍvāho dhenuṃ dhayati tatra śāntirucyate
13.21.1-4.[1]	śāntyudakādi ājyabhāgāntaṃ kṛtvā 'anaḍvān dhenum' ityṛcā 'mā no vidan', 'namo devavadhebhyaḥ' ityetābhyāṃ sūktābhyāṃ cājyaṃ juhuyāt /
13.21.1-4.[2]	pārvaṇādyuttaratantram //
13.21.1-4.[3]	ekaviṃśī kaṇḍikā //113 //
13.22.0.[1]	atha dhenurdhenuṃ dhayati śāntirucyate
13.22.1-4.[1]	śāntyudakādi ājyabhāgāntaṃ kṛtvā 'yogakṣemaṃ dhenum' iti 'divyo gandharvaḥ' iti mātṛnāmagaṇena cājyaṃ juhuyāt /
13.22.1-4.[2]	pārvaṇādyuttaratantram /
13.22.1-4.[3]	dhenurdhenuṃ dhayati śāntiḥ samāptā //
13.22.1-4.[4]	dvāviṃśī kaṇḍikā //114 //
13.23.0.[1]	atha yatraitad gaurvāśvo vāśvataro vā puruṣo vā ākāśaphenaṃ bhakṣayati tatra śāntirucyate
13.23.1-7.[1]	śāntyudakādi ājyabhāgāntaṃ kṛtvā 'payo deveṣu' sūktenājyaṃ juhuyāt /
13.23.1-7.[2]	pārvaṇādyuttaratantram /
13.23.1-7.[3]	gaurvāśvo vāśvataro vā puruṣo vetyādi phenaṃ bhakṣayati tatrādbhutaśāntiḥ samāptā //
13.23.1-7.[4]	trayoviṃśī kaṇḍikā //115 //
13.24.0.[1]	atha yatraitat pipīlikā anācārarūpā dṛśyante tatra śāntirucyate
13.24.1-3.[1]	śāntyudakādi ājyabhāgāntaṃ kṛtvā 'bhuvāya svāhā' iti sūktenājyaṃ juhuyāt /
13.24.1-3.[2]	pārvaṇādyuttaratantram /
13.24.1-3.[3]	raktā kṛṣṇā pītā vā bahuśaḥ pipīlikā bhavanti tatra śāntiḥ //
13.24.1-3.[4]	atha pipīlikābhicāra ucyate
13.24.4-8.[1]	śāntyudakādi ājyabhāgāntaṃ kṛtvā śaramayaṃ barhirubhayataḥ paricchinnaṃ prasavyaṃ paristaraṇaṃ viṣāvadhvastamiṅgiḍamājyam /
13.24.4-8.[2]	śākapalāśenājyasya utpavanaṃ bādhakena sruveṇa homaḥ /
13.24.4-8.[3]	'uttiṣṭhata nirdravatam' iti sūktena iṅgiḍaṃ juhoti /
13.24.4-8.[4]	yathārthamudarkān yojayet /
13.24.4-8.[5]	'uktānuktasya' iti pañcapaṭalikāyāmuktaṃ punaruktalakṣaṇam /
13.24.4-8.[6]	'anuṣaṅgo vākparisamāptiḥ' mīmāṃsāyām /
13.24.4-8.[7]	'yamo vaḥ sarvāsāṃ sākam' /
13.24.4-8.[8]	'varuṇo vaḥ sarvāsām' /
13.24.4-8.[9]	'agnirvaḥ sarvāsām' /
13.24.4-8.[10]	'vāyurvaḥ sarvāsām' /
13.24.4-8.[11]	'sūryo vaḥ sarvāsām' /
13.24.4-8.[12]	'candro vaḥ sarvāsām' /
13.24.4-8.[13]	'prajāpatirvaḥ sarvāsām' /
13.24.4-8.[14]	'īśāno vaḥ sarvāsām' /
13.24.4-8.[15]	'sākaṃ garbhānāṇḍāni bhetsyati /
13.24.4-8.[16]	phaḍḍhatāḥ pipīlikāḥ' /
13.24.4-8.[17]	pratimantram uccārayati /
13.24.4-8.[18]	pārvaṇādyuttaratantram /
13.24.4-8.[19]	pipīlikābhicāraśāntiḥ samāptā /
13.24.4-8.[20]	anyā yadi pipīlikā dṛṣṭvā vyādhiṃ janayati raktakṛṣṇaśvetapītanīlā anekavidhāḥ pipīlikā gṛhe bhavanti /
13.24.4-8.[21]	agniśaraṇe vā kṣetre vā nagare vā grāme vā api bahuśo bhavanti /
13.24.4-8.[22]	annamadhye rasamadhye ghṛte vā ājātvatā dṛśyante tatrābhicāraḥ kriyate //
13.24.4-8.[23]	caturviṃśī kaṇḍikā //116 //
13.25.0.[1]	atha makṣikāśāntirucyate
13.25.1-5.[1]	śāntyudakādi ājyabhāgāntaṃ kṛtvā 'yā matyaiḥ saratham' iti sūktena 'vāta ā vātu bheṣajam' iti sūktena ca dvābhyāmājyaṃ juhoti /
13.25.1-5.[2]	pārvaṇādyuttaratantram /
13.25.1-5.[3]	nīlamakṣikā gṛhe patati anyavarṇā vā bhavanti makṣikāśāntiḥ samāptā //
13.25.1-5.[4]	pañcaviṃśī kaṇḍikā //117 //
13.26.0.[1]	atha madhujālake gṛhe lagna śāntirucyate
13.26.1-2.[1]	śāntyudakamājyabhāgāntaṃ kṛtvā 'madhu vātā ṛtāyate' ityetena sūktenājyaṃ juhuyāt /
13.26.1-2.[2]	pārvaṇādyuttaratantram /
13.26.1-2.[3]	madhujālake gṛhe lagne'bhyantare bahirvā dṛṣṭadeśe vā lagne tatra śāntiḥ samāptā //
13.26.1-2.[4]	ṣaḍviṃśī kaṇḍikā //118 //
13.27.0.[1]	atha sarvādbhuteṣu śāntirucyate
13.27.1-5.[1]	śāntyudakādi ājyabhāgāntaṃ kṛtvā 'yadājñātam' iti 'puruṣasammitaḥ' sūktābhyāmājyaṃ juhuyāt /
13.27.1-5.[2]	'yathārthamudarkān yojayet' ityatraivoktam /
13.27.1-5.[3]	'anuṣaṅgo vākyaparisamāptiḥ' iti mīmāṃsāyām /
13.27.1-5.[4]	'uktānuktasya' ityuktaṃ pañcapaṭalikāyām /
13.27.1-5.[5]	pārvaṇādyuttaratantram //
13.27.1-5.[6]	anājñāte'dbhute yad granthe na paṭhyate tat sarvamanājñātamityucyate /
13.27.1-5.[7]	yadapi pariśiṣṭeṣu paṭhyate sarve gṛhe praviṣṭe sarvamevālpakaṃ dṛṣṭvā sarvasammito vāyuṃ sambhrame udakaprādurbhāve gamaneṣu dhanuḥsandhyolkāḥ pariveṣāḥ vidyuddaṇḍāśaniparipraparighārddhe nirghāte rajovarṣa-upalavarṣadakṣimadhughṛtavarṣamajjārudhiravarṣatihīnagabhastī dve mārge vidyut vittakṣaye somasya kṣaye pūrṇapūraṇe kṣayasyavabhāsā sadyopararātrādi digdāhopadhūpanagrahavaiṣamyamārohaṇamākramaṇaṃ gandharvanagaramārutaprakopaḥ tithikaraṇamuhūrtanakṣatrayogadhruvakakāni grahādīnāṃ samaviyogaḥ /
13.27.1-5.[8]	pratisrotagāminyo nadyaḥ /
13.27.1-5.[9]	prasravaṇāni ca /
13.27.1-5.[10]	prāsādatoraṇāṭṭāladhvajachatre ca vāyasāḥ samavāyād vṛkaśakaṭārohaṇam /
13.27.1-5.[11]	vṛṣadaṃśābhighātamajjanam /
13.27.1-5.[12]	sulabhamamulūkapratigarjanam /
13.27.1-5.[13]	śyenāśca tāni gṛdhrādīnāṃ dhvajāliṅghanam /
13.27.1-5.[14]	vikṛtāśca mānuṣo manujā manuṣaprabhavāḥ striyo vā bālaṃ vā vṛddhaṃ vā pralāpāḥ yuvānaḥ vā yuvataraḥ pralapati pradīptendriyayaṣṭipādabhaṅge dravye dvicchāyāpraticchāyāmṛjyatamapṛktam /
13.27.1-5.[15]	ata ūrdhvaṃ chāyām adhachāyāmadhyachāyordhvachāyā akasmāccaityavṛkṣastambhapatane virohaṇāt skandharohe maṣṭatyachinnaparṇa pramā vā śuṣko vā śuṣkaśākhino dhūmarajataudakaprādurbhāvagamaneṣu vanaspatiṣu vanataruṣu bāhuśastrabhaṅge vā indranīlagopurāṭṭālakādi dhvajachatrādīnāṃ bhaṅgeṣu vā bhaṅgaḥ ucitānyabhyucchedane'nucitānāṃ pravartane dṛḍhabhaṅge vā śuṣkavirohe gṛhe valmīke śayanadeśe garbhāstasyotpattau viparītau mitraprītau ca devatārcanayoḥ anayoḥ chedane yatra ca rājā prasṛtyādiṣu ca bhavanti /
13.27.1-5.[16]	bhavanti cātra ślokāḥ /
13.27.1-5.[17]	yadā tu prakṛtiḥ somaḥ viparītaṃ hi dṛśyati /
13.27.1-5.[18]	madhye chidramiti dṛśyet maraṇaṃ rājagocaram //
13.27.1-5.[19]	yadā tu pratipatsomaḥ prakṛtyā vikṛto bhavet /
13.27.1-5.[20]	anudbhinno vilūne vā rājño maraṇamādiśet //
13.27.1-5.[21]	āyudhākārarūpāṇi śatavarṇākṛtīni ca /
13.27.1-5.[22]	pañcavarṇāni cābhrāṇi tathā daṇḍanibhāni ca //
13.27.1-5.[23]	yadā candrārkayormadhye kṛṣṇaṃ bhavati maṇḍalam /
13.27.1-5.[24]	saṃ śaṅkuriti vijñeyo grahaḥ paramadāruṇaḥ //
13.27.1-5.[25]	tatra rājā vadhaṃ vindyāt sarvabhūtabhayāvaham /
13.27.1-5.[26]	tatra kuryānmahāśāntimamṛtāṃ viśvabheṣajīm //
13.27.1-5.[27]	atha yasminneva janapade gobrāhmaṇasūtasāṃvatsaravaidyānāṃ parivrājakacāraṇavānaprasthabrahmacāriṇāṃ strīṇāṃ vāpyaparaḥ pravartante tadbhutaṃ vidyāt /
13.27.1-5.[28]	tat karmasaṅkaraṃ yajanavyavahārayajñasaṅkaraṃ ca bhavataḥ /
13.27.1-5.[29]	yatra ca dharmo'dharmeṇa pīḍyate tatra dharmo adharmeṣu tadādbhutaṃ vidyāt /
13.27.1-5.[30]	brāhmaṇakṣatriyavaiśyaśūdrādi parasparaṃ bādhate eteṣu yadi śāntiṃ na kuryāt tadā mahādbhutāni bhavanti /
13.27.1-5.[31]	devatāprādurbhāvagamaneṣu paravante ca anṛte gavāṃ roge pravṛtte /
13.27.1-5.[32]	durbhikṣe ca janapadādivināśe ādityabhedeṣu mūṣikeṣu pravṛtteṣu kīṭapataṅge matkuṇayūkālikṣāpakṣiṇe pravṛtte rājakulavāde aśvāstraṃ śastraṃ vā gṛhasarvagajavājivastrālaṅkārapīṭhikāvyañjanāni agninā pradaheta ariṣṭadarśane śāntibhedaḥ /
13.27.1-5.[33]	pṛthivyāmantarikṣe divye ca eṣā śāntiḥ /
13.27.1-5.[34]	sevitaṃ rājamaśvānāṃ pakṣiṇāṃ mṛgāṇāṃ ṣaṇmukhānāṃ tathā rūpāṇi vikṛtāni yatrāraṇyaṃ ca pathi ca tathā rājā darvīnāṃ kṛtatritākṣīṇāṃ grāme kule vā yadi vāpi deśe rājanyamānyeṣu tathā dvijeṣu bhāvaḥ paśūnāṃ vikṛtau rūpaḥ tathā mānuṣe ca /
13.27.1-5.[35]	atha svanakṣatraṃ ahopahatamulkābhihataṃ grastaṃ nirastamupadhūpitaṃ vā yadasyojjanmanakṣatraṃ karmanakṣatramabhiṣecanīyaṃ janapadanakṣatraṃ rājaṣṭame candramasaḥ sthāne vajre'vasṛṣṭe skambhe vāvasṛṣṭe skandhe vāvasṛṣṭe nānārūpabahurūpe śṛṅgiṇi vādityena kilavati cembudani colkābhihate kambu dhuvati ṣavati hasati hāse bhāse nāde śabde vāsate ca vaiśvānaraprajvalite antarikṣe ca bhasma asthi aṅgārā gṛhe vā śirasi vā patanti vīdhrī cendradhanuṣi rātrau vīdhra eva tu candrārkanakṣatragrahatārādi parikhe kākakapotagṛdhrayakṣarākṣasapiśācaśvāpadeṣu rātrau vadatsu gāyatsu vādyatsu vāte prādurbhāvagamane cakradhvajaveśmāvasavaprasādāgrāṃ vā kūpa udadhāne codgirati nadati vidyotati rathayantrapravahaṇavāditrāṇi sūktādayodgārā dhūmarci vā prādurbhāvaliṅgāṅgaviliṅge rājñaḥ prādurbhāve vā rājñī rājā kākolūkakṛkalāsagṛhagodhikāvāsenādhipatite rājachatre bhagne dhvaje śukrasya bhagne rājñe daṇḍasya bhagne hastinyāṃ ca mattāyāṃ grāme ca prasūtāyāṃ rājarathaśca rājādhirūḍho bhagnākṣaḥ saptarātrau rājño hanti /
13.27.1-5.[36]	purohitavināśe vā senāpatināśe hastinaṃ mahiṣīvināśe kumāravināśe paśumānuṣe vā vikāraḥ /
13.27.1-5.[37]	dviśīrṣā pratiśīrṣā vā pādahasti tathaiva ca dvināsikaḥ tathā hīnādhikāṅgulivināśe taistu jāyate /
13.27.1-5.[38]	tathā pādajaṅghayoḥ karṇanāsikāvināśe śiracchedastu jāyate //
13.27.1-5.[39]	bījaṃ yatra praroheta phalamadhye pramādataḥ /
13.27.1-5.[40]	madhvājyadadhidugdheṣu bhakṣamāṇe vilepane /
13.27.1-5.[41]	yantravāhanaharmyeṣu bhavaneṣvāyudheṣu ca /
13.27.1-5.[42]	kākolūkakapotānāmadvīrvā darśanaṃ bhavet /
13.27.1-5.[43]	anye ca praśnānāmagame mṛgapakṣiṇām /
13.27.1-5.[44]	kṛṣṇayugmānāṃ darśanaṃ gṛhe vāmitatejasaḥ /
13.27.1-5.[45]	sarpāṇāṃ darśanaṃ caiva sarīsṛpagaṇasya vā /
13.27.1-5.[46]	vikārā yatra dṛśyante kṣīraudanahaviḥṣu vā /
13.27.1-5.[47]	āyurjanānāṃ puruṣasya tathāyuṣyasya yuñjanāt /
13.27.1-5.[48]	yānti yānānyayuktāni vinā vātairnṛbhistathā /
13.27.1-5.[49]	yuktāni vā na gacchanti narendrāṇāṃ mahadbhayam /
13.27.1-5.[50]	bheryo mṛdaṅgāḥ paṭahā vādyante vāpyanāhatāḥ /
13.27.1-5.[51]	āhatāśca na vādyante acalāni calanti vā /
13.27.1-5.[52]	araṇye tūryanirghoṣo yadi śrūyeta nābhasaḥ /
13.27.1-5.[53]	goṣṭho vā nṛtyate yatra haste darvī kadācana /
13.27.1-5.[54]	patate musalaṃ yatra hanyamāne viśeṣataḥ /
13.27.1-5.[55]	ulūkhalaṃ śūrpaṃ vā dhūyate svayam /
13.27.1-5.[56]	pāṣāṇaḥ kūpaṃ parvatāprasarpaṇe /
13.27.1-5.[57]	golāṅgalānāṃ saṃsarge vikāraścandrasūryayoḥ /
13.27.1-5.[58]	nārī vā dhayate nārīṃ jāyate taṇḍulaṃ bhayam /
13.27.1-5.[59]	pratyāhāraṃ visarpanti stambapāṣāṇapādapāḥ /
13.27.1-5.[60]	śakunānāṃ payasi tathaiva mṛgapakṣiṇām /
13.27.1-5.[61]	amānuṣāṇāṃ vyāhāre sthāvarāṇāṃ vyatikrame /
13.27.1-5.[62]	yonivyatikare vaidhā māṃsaśoṇitavarṣaṇe /
13.27.1-5.[63]	anagnijvalane caiva tathā nābhravarṣaṇe /
13.27.1-5.[64]	śastraprajvalane caiva caityaśuṣkāvarohaṇe /
13.27.1-5.[65]	liṅgāyatanacitrāṇāṃ rodane garjane tathā /
13.27.1-5.[66]	udadhāne taḍāgānāṃ jvalane garjite'pi vā /
13.27.1-5.[67]	matsyasarpadvijātīnāṃ rasānāṃ ca pravarṣaṇe /
13.27.1-5.[68]	gītavāditraśabdāstu yatra syuranimittataḥ /
13.27.1-5.[69]	ye cānye kiñcidutpātā jāyante vikṛtātmakāḥ /
13.27.1-5.[70]	teṣāṃ sarveṣāmutpātānāmeṣā śāntirvidhīyate /
13.27.1-5.[71]	candraprātipadike grahayuddhe grahasaṅgrahe rāhucāre ketucāre rāhuketulakṣaṇe kūmavibhāge maṇḍaleṣu digdāheṣu ulkāpataneṣu vidyutpataneṣu vidyuddarśaneṣu nirghātapataneṣu candrasūryayoḥ pariveṣe nakṣatragrahotpātalakṣaṇe utpātalakṣaṇe sadyovṛṣṭilakṣaṇe adbhutaśāntipaṭhiteṣu svapnādhyāyapaṭhiteṣu duḥsvapneṣu sarveṣu yadājñātā śāntiḥ /
13.27.1-5.[72]	atharvahṛdayeṣu adbhuteṣu paṭhiteṣu bhārgavīyeṣu paṭhiteṣu gārgyapaṭhiteṣu adbhuteṣu bārhaspatyagrantheṣu paṭhiteṣu uśanasagrantheṣu paṭhiteṣu mahādbhuteṣu paṭhiteṣu itihāsapurāṇe jyotiḥśāstre aśvavaidyake naravaidyakeṣu paṭhiteṣu adbhuteṣu sarvādbhuteṣu eṣā śāntiḥ /
13.27.1-5.[73]	athavā mahāśāntiramṛtā ghṛtakambalaṃ koṭihomaḥ sarvādbhuteṣu kauśikāpaṭhiteṣu eṣā śāntiḥ mahāśāntirvā vikalpāt iti bhāṣyakāraḥ //
13.27.1-5.[74]	saptaviṃśī kaṇḍikā //119 //
13.28.0.[1]	agniśaraṇe vā samajyāyāṃ vāvadaraṇe śāntirucyate
13.28.1-14.[1]	catasro dhenava upaklṛptā bhavanti śvetā kṛṣṇā rohiṇī surūpā caturthī /
13.28.1-14.[2]	tāsāmetad dvādaśarātraṃ sandugdhaṃ navanītaṃ nidadhāti /
13.28.1-14.[3]	dvādaśyāḥ prātaryatraivādo'vadīrṇaṃ bhavati tata uttarataḥ śāntyudakādi ājyabhāgāntaṃ kṛtvā śvetāyā ājyena odanaṃ sannīya tataḥ 'agnirbhūmyām' iti tisṛbhiranvālabhya gṛhaṃ tataḥ pūrvato juhoti /
13.28.1-14.[4]	tathā kṛṣṇāyā dakṣiṇārdhe tathā rohiṇyā dakṣiṇārdhe tathā surūpāyā dakṣiṇārdhe tasminnevāgnau odanamājyena sannīya tato vāstoṣpatyena gaṇenājyaṃ juhvannavadīrṇadeśaṃ sampātānānayati /
13.28.1-14.[5]	pārvaṇādyuttaratantram /
13.28.1-14.[6]	tato'vadīrṇaṃ śāntyudakena samprokṣya gāṃ dadāti /
13.28.1-14.[7]	sarvatra dhenvādīni ca /
13.28.1-14.[8]	gṛhe patite grāme vā śmaśāne vā agniśaraṇe vā kṣetrabhūmipātane bhūmicchidradarśane bhūmipāte gṛhapāte grāmādipatane eṣā śāntiḥ /
13.28.1-14.[9]	athavā caturdikṣu catvāri vā tantrāṇi yathāsaṅkhyam /
13.28.1-14.[10]	śvetākṛṣṇādi pratidiśaṃ juhoti /
13.28.1-14.[11]	pūrvārdhe juhoti /
13.28.1-14.[12]	pūrvatantre dakṣiṇā dhenuḥ sarvatra /
13.28.1-14.[13]	tantropaveśanakhim tantre vedyuttaraveditantram /
13.28.1-14.[14]	tataḥ śaṅkhādyāḥ sampātāḥ /
13.28.1-14.[15]	sarvasmin tantre bhavati dārilamatam /
13.28.1-14.[16]	pūrvaṃ samāpya tantraṃ tato dakṣiṇataḥ paścāduttarataḥ /
13.28.1-14.[17]	samāpya tantraṃ śāntyudakena samprokṣya tā gā brāhmaṇo dadyāt /
13.28.1-14.[18]	sīraṃ vaiśyo'śvaṃ prādeśiko grāmavaraṃ rājā /
13.28.1-14.[19]	varaṃ dhenvādi sarvatra dadyāt /
13.28.1-14.[20]	gṛhagrāmajanapade ca śāntiḥ samāptā /
13.28.1-14.[21]	aṣṭāviṃśī kaṇḍikā //120 //
13.29.0.[1]	atha yatraitadanudakadeśe udakātiśayo bhavati tatra śāntirucyate
13.29.1-2.[1]	śāntyudakādyājyabhāgāntaṃ kṛtvā 'hiraṇyavarṇāḥ' 'yadadaḥ' ityapāṃ sūktaiḥ sarvaiḥ ājyaṃ juhoti /
13.29.1-2.[2]	pārvaṇādyuttaratantram /
13.29.1-2.[3]	anudakadeśe yadyatiśayena udakaṃ dṛśyate /
13.29.1-2.[4]	udakonmīlanaśāntiḥ samāptā //
13.29.1-2.[5]	ūnatriṃśī kaṇḍikā //121 //
13.30.0.[1]	atha tilāḥ samatalā bhavanti tatra śāntirucyate
13.30.1-3.[1]	śāntyudakādi ājyabhāgāntaṃ kṛtvā 'anūnāya svāhā' ityetaiścaturbhirājyaṃ juhoti /
13.30.1-3.[2]	sa yaṃ dviṣyāt iti mantreṇa dakṣiṇāmukho bhūtvā śāntyudakena tilān siñcet /
13.30.1-3.[3]	pārvaṇādyuttaratantram /
13.30.1-3.[4]	yadā tailaṃ na bhavati tadā śāntiḥ /
13.30.1-3.[5]	tilāḥ samatailabhavane śāntiḥ samāptā //
13.30.1-3.[6]	triṃśī kaṇḍikā //122 //
13.31.0.[1]	atha vapāṃ vā havīṃṣi vā vayāṃsi dvipadacatuṣpadaṃ vābhimṛśyāvagaccheyus tatra śāntirucyate
13.31.1-2.[1]	śāntyudakādyājyabhāgāntaṃ kṛtvā 'ye agnayaḥ', 'namo devavadhebhyaḥ' ityetābhyāṃ sūktābhyāmājyaṃ juhuyāt /
13.31.1-2.[2]	pārvaṇādyuttaratantram /
13.31.1-2.[3]	vapādi gaccheyuḥ śāntiḥ //
13.31.1-2.[4]	ekatriṃśī kaṇḍikā //123 //
13.32.0.[1]	atha kumārasya kumāryā vā dvāvāvartau mūrdhanyau bhavataḥ savyāvṛdeko deśāvarte śāntirucyate
13.32.1-7.[1]	śāntyudakādyājyatantraṃ kṛtvā 'tvaṣṭā rūpāṇi bahudhā' iti sūktenājyaṃ juhuyāt /
13.32.1-7.[2]	'tvaṣṭā me daivyaṃ vacaḥ' ityetena sūktena juhuyāt /
13.32.1-7.[3]	pārvaṇādyuttaratantram //
13.32.1-7.[4]	dvātriṃśī kaṇḍikā //124 //
13.33.0.[1]	atha yūpo virohati śāntirucyate
13.33.1-4.[1]	śāntyudakādyājyabhāgāntaṃ kṛtvā 'yūpo virohañchataśākhaḥ' ityetenājyaṃ juhuyāt /
13.33.1-4.[2]	'vanaspatiḥ saha devairna' ityṛcā juhuyāt /
13.33.1-4.[3]	pārvaṇādyuttaratantram //
13.33.1-4.[4]	trayastriṃśī kaṇḍikā //125 //
13.34.0.[1]	atha divolkā patati tadayogakṣemāśaṅkaṃ bhavatyavṛṣṭyāśaṅkaṃ vā śāntirucyate
13.34.1-10.[1]	dvādaśyāḥ prātaryatraivāsau patitā bhavati tataḥ śāntyudakādi ājyabhāgāntaṃ kṛtvā amuṃ navanītaṃ sauvarṇe pātre vilāpya sauvarṇena sruveṇa homaṃ kuryāt /
13.34.1-10.[2]	'stuvānam ', 'idaṃ haviḥ ' ityādicātanagaṇena 'yāmāhustārakaiṣā vikeśī' iti sūktena /
13.34.1-10.[3]	sūktasamāptiṃ yāvad grahaṇam /
13.34.1-10.[4]	etairājyaṃ juhoti /
13.34.1-10.[5]	avapatite sampātānānīya /
13.34.1-10.[6]	ulkādeśe sampātāḥ /
13.34.1-10.[7]	pārvaṇādyuttaratantram //
13.34.11-14.[1]	sarvatra dhenvādīni ca kaṃsavasanaṃ ca /
13.34.11-14.[2]	ulkāpāte vā mahānakṣatrapāte ca divā ahani divā ulkāpātane śāntiḥ samāptā //
13.34.11-14.[3]	catustriṃśī kaṇḍikā //126 //
13.35.0.[1]	atha dhūmaketuśāntirucyate
13.35.1-13.[1]	ekatantre vā kuryāt pṛthaktantre vā kuryāt /
13.35.1-13.[2]	dvādaśarātravrataṃ śākamūlaphalabhakṣo navarātramaśnanti /
13.35.1-13.[3]	evaṃ dvādaśarātrau bhūtvā trayodaśe'hani karmaprayogaḥ /
13.35.1-13.[4]	pākatantramājyabhāgāntaṃ kṛtvā pañca paśavastāyante vāruṇaḥ kṛṣṇo'jaḥ vāyavo harito'jaḥ diśyo bahurūpo'jaḥ mārutī meṣī apāṃ naptre udraḥ jalavirālaḥ biḍālo vā āgneyaśca prājāpatyaśca kṣīraudanau /
13.35.1-13.[5]	mantramadhye śrapaṇam /
13.35.1-13.[6]	anvārabdhebhyaḥ śāntyudakaṃ karoti /
13.35.1-13.[7]	tatraitat sūktamanuyojayatītyuktam /
13.35.1-13.[8]	śāntyudakasya ca /
13.35.1-13.[9]	mahāśāntimuccairabhinigadantīti sakṛt evamādīni yojayitavyāni /
13.35.1-13.[10]	paśuviśasanādīni vapāgrahaṇaṃ ca sakṛt /
13.35.1-13.[11]	sarveṣāṃ samānatantrapakṣaḥ /
13.35.1-13.[12]	pūrvaprakṛtipakṣe ājyatantraṃ sarvatra vartate /
13.35.1-13.[13]	yaddevatyaḥ paśustaddevatyaścaruḥ śrapayitavyaḥ /
13.35.1-13.[14]	udasya paryagnikaraṇāntaṃ kuryāt /
13.35.1-13.[15]	vapāhomānte paśvitikartavyatā /
13.35.1-13.[16]	tato'vadānāni dadāti /
13.35.1-13.[17]	juhotītyarthaḥ /
13.35.1-13.[18]	'uteyaṃ bhūmiḥ' ityṛcāgniprayogaḥ /
13.35.1-13.[19]	varuṇaṃ manasā dhyāyet /
13.35.1-13.[20]	'apsu te rājan' iti catasṛbhiḥ vāruṇasya paśoravadānāni juhuyāt pratyṛcaṃ sthālīpākaṃ ca /
13.35.1-13.[21]	tathā 'vāyavā rundhi naḥ' iti vāyavyasya /
13.35.1-13.[22]	'āśānām' iti sūktena pratyṛcaṃ diśyasya paśoḥ sthālīpākaṃ caiva /
13.35.1-13.[23]	'prati tyaṃ cārumadhvaram' ityṛcā mārutasya paśoravadānaṃ carośca /
13.35.1-13.[24]	'apāmagniḥ' ityṛcāgneyapaśorāgneyaṃ kṣīraudanaṃ juhoti /
13.35.1-13.[25]	'prajāpatiḥ salilādā' ityṛcā prajāpatikṣīraudanaṃ juhoti dvitīyām /
13.35.1-13.[26]	'niḥsālābhityulmukena triḥ prasavyaṃ pariharati' iti /
13.35.1-13.[27]	tantraṃ kṛtvā tato'pāṃ sūktaiḥ sarvairhiraṇyaśakalena sahodramapsu praveśayet /
13.35.1-13.[28]	pāśukaṃ tantraṃ samāpayet /
13.35.1-13.[29]	yavaiḥ sviṣṭakṛtaṃ dadāti /
13.35.1-13.[30]	vyāpakaradāpadārtho bhedena ārādupakāratantreṇa bhavati /
13.35.1-13.[31]	evaṃ mīmāṃsā yojayitavyā /
13.35.1-13.[32]	śeṣaṃ samānam /
13.35.1-13.[33]	tantrapakṣe atideśo viśeṣātideśo yojayitavyaḥ /
13.35.1-13.[34]	ūhabādhābhyudayatantraṃ maṅgalalakṣaṇāni yojayitavyāni /
13.35.1-13.[35]	samāptā dhūmaketuśāntiḥ /
13.35.1-13.[36]	dhūmaketu re vā nānyo dhūmaketurvidyate /
13.35.1-13.[37]	tathā ketucāre /
13.35.1-13.[38]	utthānaṃ caiva ketūnāṃ vināśāyeti hi smṛtam /
13.35.1-13.[39]	tasmā tharvaṇairmantraiḥ śamanaṃ kārayed budhaḥ //
13.35.1-13.[40]	sarvasvaṃ tatra dakṣiṇā /
13.35.1-13.[41]	tasya niṣkrayo yathārhaṃ yathāsampadvā /
13.35.1-13.[42]	ketu re paṭhitā ketu /
13.35.1-13.[43]	pañcatriṃśī kaṇḍikā //127 //
13.36.0.[1]	atha nakṣatrāṇi patanti tatra śāntirucyate
13.36.1-6.[1]	śāntyudakādyājyabhāgāntaṃ kṛtvā 'yannakṣatraṃ patati jātavedaḥ' ityekā, 'somo rājā' iti sūktenājyaṃ juhoti /
13.36.1-6.[2]	pārvaṇādyuttaratantram /
13.36.1-6.[3]	rukmaṃ kartre dadyāt /
13.36.1-6.[4]	dhenvādīni ca /
13.36.1-6.[5]	nakṣatrapatane uparyuparipatane bahuśaḥpatane rātrau vā divā vā sandhyāyāṃ vā nakṣatrapatane śāntiḥ samāptā /
13.36.1-6.[6]	sarvatra pūrvaṃ śāntyudakaṃ kṛtvā tata uttaravedyādi karoti /
13.36.1-6.[7]	kecit pradhānahomaṃ kṛtvā tataḥ śāntyudakaṃ karoti /
13.36.1-6.[8]	tata uttaratantram //
13.36.1-6.[9]	ṣaṭtriṃśī kaṇḍikā //128 //
13.37.0.[1]	atha māṃsamukho nipatati tatra śāntirucyate
13.37.1-4.[1]	tāsāmetad dvādaśarātraṃ sandugdhaṃ navanītaṃ nidadhāti /
13.37.1-4.[2]	trayodaśe'hani śāntyudakādyājyabhāgāntaṃ kṛtvā yathāmuṃ navanītaṃ sauvarṇasthālyāṃ vilāpya sautraśāntirucyate /
13.37.1-4.[3]	śāntyudakādyājyabhāgāntaṃ kṛtvā 'ghoro vajraḥ' ityṛcā, 'bhavāśarvau mṛḍatam' iti sūktena cājyaṃ juhuyāt /
13.37.1-4.[4]	pārvaṇādyuttaratantram /
13.37.1-4.[5]	gṛdhrādiṣvāhipatati māṃsamukhaḥ māṃsaṃ cāgatagṛhe māṃsamukhe nipatanaśāntiḥ samāptā //
13.37.1-4.[6]	gṛhe grāme kṣetre vā nagare śirasi aṅge vā māṃsaṃ patati tatra śāntiḥ samāptā //
13.37.1-4.[7]	saptatriṃśī kaṇḍikā //129 //
13.38.0.[1]	atha yatra anagnideśe agnidarśanaṃ bhavati tatra śāntirucyate
13.38.1-3.[1]	'yā te'vadīptiḥ' ityekā 'agnī rakṣāṃsi' ityekā dvābhyāṃ juhuyāt /
13.38.1-3.[2]	pārvaṇādyuttaratantram /
13.38.1-3.[3]	śāntyudakādyājyabhāgāntaṃ kṛtvā /
13.38.1-3.[4]	anagnideśe gṛhe grāme kṣetre vā yadi śālāyāṃ pradṛśyate agnidarśanaṃ ca bhavati /
13.38.1-3.[5]	agnidarśanaṃ ca śāntiḥ samāptā //
13.38.1-3.[6]	aṣṭātriṃśī kaṇḍikā //130 //
13.39.0.[1]	athāgniśabdakaraṇe śāntirucyate
13.39.1-3.[1]	śāntyudakamājyabhāgāntaṃ kṛtvā 'śvetā kṛṣṇā' ityṛcā 'agnerivāsya' iti dvābhyāmājyaṃ juhoti /
13.39.1-3.[2]	pārvaṇādyuttaratantram /
13.39.1-3.[3]	agniśabdakaraṇe śāntiḥ samāptā //
13.39.1-3.[4]	ekonacatvāriṃśī kaṇḍikā //131 //
13.40.0.[1]	atha sarpirvā tailaṃ vā madhu vā viṣyandate tatra śāntirucyate
13.40.1-2.[1]	śāntyudakamājyabhāgāntaṃ kṛtvā 'yadyāmaṃ cakrurnikhanantaḥ' ityetābhiścatasṛbhirājyaṃ juhuyāt /
13.40.1-2.[2]	pārvaṇādyuttaratantram /
13.40.1-2.[3]	sarpistailamadhukṣaraṇaśāntiḥ samāptā //
13.40.1-2.[4]	catvāriṃśī kaṇḍikā //132 //
13.41.0.[1]	atha laukikāgniḥ śālāṃ dahati tatra śāntirucyate
13.41.1-8.[1]	śāntyudakamājyabhāgāntaṃ kṛtvā 'apamityamapratīttam' ityetaistribhiḥ sūktairmaiśradhānyasya pūrṇāñjaliṃ juhuyāt /
13.41.1-8.[2]	'mamobhā' iti kalpajaṃ sūktaṃ 'mahyamāpaḥ' iti sūktaṃ dvābhyāmājyaṃ juhoti /
13.41.1-8.[3]	pārvaṇādyuttaratantram /
13.41.1-8.[4]	tata araṇī pratāpya sthaṇḍilaṃ parimṛjya athāgniṃ manthati /
13.41.1-8.[5]	'ita eva prathamaṃ jajñe' ityṛcā manthanam /
13.41.1-8.[6]	tata ājyabhāgāntaṃ kṛtvā 'bhavataṃ naḥ samanasau' ityetena sūktenājyaṃ juhuyāt /
13.41.1-8.[7]	pārvaṇādyuttaratantram /
13.41.1-8.[8]	grāmadāghe gṛhadāghe agniśālāśāntimaṇḍapakuṭīgośālādāghe sarvāgnidāghe śāntiḥ samāptā /
13.41.1-8.[9]	śāntyudakena sarvatra kārayitrā vācamanaprokṣaṇe bhavataḥ /
13.41.1-8.[10]	sarvatrādbhutasthānaprokṣaṇaṃ gṛhagrāmādiprokṣaṇaṃ sarvaṃ kuryāt /
13.41.1-8.[11]	sarvatra mātaraṃ śrāddham /
13.41.1-8.[12]	'brāhmaṇān bhaktenopepsanti' iti vacanāt /
13.41.1-8.[13]	grāmyo'gnidāghaśāntiḥ /
13.41.1-8.[14]	ekacatvāriṃśī kaṇḍikā //133 //
13.42.0.[1]	atha svayamagnirutthite vidyute vā patite śāntirucyate
13.42.1-2.[1]	śāntyudakamājyabhāgāntaṃ kṛtvā 'apamityamapratīttam' ityetaistribhiḥ sūktairmaiśradhānyasya pūrṇāñjaliṃ hutvā 'mamobhā' iti sūktaṃ 'mahyamāpaḥ' iti sūktaṃ ca dvābhyāmājyaṃ juhuyāt /
13.42.1-2.[2]	pārvaṇādyuttaratantram /
13.42.1-2.[3]	tasminnagnau araṇipratāpanam /
13.42.1-2.[4]	sthaṇḍilaṃ gomayena parilipyāgnimanthanam /
13.42.1-2.[5]	'ita eva prathamaṃ jajñe' ityṛcā /
13.42.1-2.[6]	tata ājyabhāgāntaṃ kṛtvā 'bhavataṃ naḥ samanasau' ityetena sūktenājyaṃ juhoti /
13.42.1-2.[7]	pārvaṇādyuttaratantram /
13.42.1-2.[8]	vidyute dāghe gṛhe svayaṃ prakṛtidāghe śāntiḥ samāptā //
13.42.1-2.[9]	dvicatvāriṃśī kaṇḍikā //134 //
13.43.0.[1]	atha vaṃśabalaharaṇabhaṅge śāntirucyate
13.43.1-12.[1]	śāntyudakaṃ kṛtvā kapāle'gniṃ kṛtvā udapātraṃ barhirājyaṃ tadādāya śālāyāmupari gūḍhakarma karoti /
13.43.1-12.[2]	śālāyāḥ pṛṣṭhe gatvā tatra kapālāni vā upanidadhāti ā santapanāt /
13.43.1-12.[3]	prāñcamidhmamupasamādhāya parisamuhya paryukṣya paristīrya barhirityādi ājyabhāgāntaṃ kṛtvā 'asau vai nāma te mātā' iti sūktenājyaṃ juhoti /
13.43.1-12.[4]	'tvaṣṭā me daivyaṃ vacaḥ' iti sūktenājyaṃ juhuyāt /
13.43.1-12.[5]	pārvaṇādyuttaratantram /
13.43.1-12.[6]	udapātraṃ ninayati /
13.43.1-12.[7]	kapāle'gniṃ cādāyopasarpati /
13.43.1-12.[8]	gṛhavaṃśabhagne gṛhavaṃśadāghe ca śāntiḥ samāptā //
13.43.1-12.[9]	tricatvāriṃśī kaṇḍikā //135 //
13.44.1-2.[1]	atha kumbhe bhagne udadhāne saktudhānī vokhā vā vikasati tatra śāntyudakaṃ kṛtvā ājyabhāgāntaṃ kṛtvā 'bhūmirbhūmimagāt' ityṛcājyaṃ juhuyāt //
13.44.3.[1]	'sadasi sanme bhūyāt' iti mantreṇānyasyāṃ navatarāyāṃ saktudhānyāṃ saktūnāvapet //
13.44.4-5.[1]	atha cedodanasya 'annamasyannaṃ me dehyannaṃ mā mā hiṃsīḥ' iti mantreṇānyasyāṃ prakṣipyānumantrayate /
13.44.4-5.[2]	triḥ prāśya /
13.44.4-5.[3]	atha kartā na vā prāśayati //
13.44.6-8.[1]	atha cedudakakalaśaṃ bhajyate 'samudraṃ vaḥ pra hiṇomi' iti dvābhyāmṛgbhyāmabhimantryānyaṃ kṛtvā udakakalaśaṃ navaṃ kuryāt /
13.44.6-8.[2]	'ā tvāhārṣam' 'dhruvā dyauḥ' iti sūktābhyāmabhimantrya navamudakakalaśaṃ 'hiraṇyavarṇāḥ' iti sūktena udakamabhimantrya kalaśaṃ ninayet /
13.44.6-8.[3]	athāsmin sthāne kecit śāntyudakaṃ kurvanti /
13.44.6-8.[4]	pārvaṇādyuttaratantram /
13.44.6-8.[5]	udakasthālyāṃ bhagnāyāṃ vrīhyādi pūlye udakadhānyāṃ saktudhānyāṃ vā kumbha ukhāgnihotrasthālyādibhāṇḍe bhinne bhagne udakapūrṇakalaśe bhagne śāntiḥ samāptā /
13.44.6-8.[6]	śāntyudakaṃ kṛtvā vedyāditantraṃ karoti rudramatam /
13.44.6-8.[7]	pradhānahomānantaraṃ śāntyudakaṃ kuryāditi dārilamatam /
13.44.6-8.[8]	adbhutāni samāptāni //
13.44.9-13.[1]	śrāddhaṃ kuryāt /
13.44.9-13.[2]	adbhutamanteṣu yat patitaṃ tad 'agnaya indrāgnibhyām ādityāya uṣasyai svāhā' iti /
13.44.9-13.[3]	'samāyai svāhā' iti /
13.44.9-13.[4]	'bhadrāya svāhā' iti /
13.44.9-13.[5]	'indrāya svāhā' iti /
13.44.9-13.[6]	'abhayāyai svāhā' iti /
13.44.9-13.[7]	'kṣetre svāhā' iti /
13.44.9-13.[8]	vināyakasnapanaīśānayāgābhipaśyaite paṭhitāḥ /
13.44.9-13.[9]	tasyāni kartavyāni /
13.44.9-13.[10]	grahanakṣatrādipakṣaḥ sarvatra kāryaḥ /
13.44.9-13.[11]	tatra ślokaḥ /
13.44.9-13.[12]	yāni deśe kule vāpi adbhutaṃ yatra dṛśyate /
13.44.9-13.[13]	sa vinaśyati jānīyāt tasya śāntistrayodaśe //
13.44.9-13.[14]	catuścatvāriṃśī kaṇḍikā //136 //
14.1.1-8.[1]	yathāvitānaṃ yajñavāstvadhyavasyet /
14.1.1-8.[2]	sambhāralakṣaṇe uktaṃ yathāvitānaṃ ca maṇḍapaṃ kārayet //
14.1.9-10.[1]	'avyasaśca' iti /
14.1.9-10.[2]	barhirlavanaṃ kṛtvā 'grīṣmaste bhūme' ityṛcā upasthāya 'vi mimīṣva' ityṛcā śāntavṛkṣakāṣṭhaṃ mimānamanumantrayate /
14.1.9-10.[3]	ṣaṭśamīṃ prāṅāyatāṃ caturhastān śroṇyāṃ trīn madhye ardhacaturthānagrataḥ //
14.1.11.[1]	'bṛhaspate pari gṛhāṇa' ityṛcā vediṃ parigṛhṇāti /
14.1.11.[2]	trirmantrāvṛttiḥ //
14.1.12.[1]	'yatte bhūme' iti vediṃ khanati //
14.1.13.[1]	'yatta ūnam' ityardharcena vediṃ samīkaroti //
14.1.14.[1]	'tvamasyāvapanī janānām' ityardharcena vediṃ pāṃsunā pūrayati /
14.1.14.[2]	trayāṇāṃ purastāduttaravediṃ vidadhyāt /
14.1.14.[3]	dviḥśamīṃ prāṅāyatāmṛjvīmadhyardhaśamīṃ śroṇyām //
14.1.15.[1]	'bṛhaspate pari gṛhāṇa' ityuttaravedimopyamānāṃ parigṛhṇāti /
14.1.15.[2]	trirmantrāvṛttiḥ //
14.1.16.[1]	'asambādhaṃ badhyato mānavānām' ityṛcā prathayati //
14.1.17-18.[1]	'devasya tvā' iti mantreṇa lekhanamādāya yatrāgniṃ nidhāsyan bhavati tatra lakṣaṇaṃ karoti //
14.1.19-23.[1]	'varṣeṇa bhūmiḥ' ityardharcenādbhiḥ samprokṣya //
14.1.24.[1]	'yasyāmannaṃ vrīhiyavau' ityṛcā namaskṛtya //
14.1.25.[1]	athāgniṃ praṇayet /
14.1.25.[2]	'tvāmagne' ityṛcā vedyāmagnipraṇayanam //
14.1.26-27.[1]	athavā bhadraśreyaḥsvastyā vā /
14.1.26-27.[2]	agne prehi iti vā /
14.1.26-27.[3]	vedyagnau api nivāveṣu /
14.1.26-27.[4]	anayorṛcā praṇayanam //
14.1.28.[1]	'viśvambharā vasudhānī pratiṣṭhā' ityṛcā vedyā lakṣaṇe pratiṣṭhāpanam //
14.1.29.[1]	'mamāgne varcaḥ' ityṛcā samidha ādadhāti tisraḥ /
14.1.29.[2]	yatra sthaṇḍilakarma prayojanārthaṃ tatrāgnipratiṣṭhāpanam /
14.1.29.[3]	hastahomādi tantram /
14.1.29.[4]	sarvatra lakṣaṇam /
14.1.29.[5]	'ā dade' ityādyagnipratiṣṭhāpanāntaṃ samantrakaṃ bhavati sarvatra /
14.1.29.[6]	ayutahome lakṣahome koṭihome grahayajñasamitsu anyatra vrīhiyavatilasamitpuroḍāśādi tantravikalpāt tatra sarvatrāgnipratiṣṭhāpanamanena vidhānena kartavyam /
14.1.29.[7]	'yatrāgniṃ nidhāsyan bhavati tatra lakṣaṇaṃ karoti' iti vacanāt /
14.1.29.[8]	nāsti vacanasyātibhāraḥ prāpayataḥ /
14.1.29.[9]	vratagrahaṇam /
14.1.29.[10]	darbhāvapracchinnaprāntau prakṣālya pavitre kurute /
14.1.29.[11]	'viṣṇormanasā pūte sthaḥ' iti pavitrakaraṇam /
14.1.29.[12]	'agnaye tvā juṣṭaṃ prokṣāmi' iti pavitreṇedhmaprokṣaṇam //
14.1.30.[1]	'agnirbhūmyām' iti tisṛbhiḥ, 'etamidhmaṃ samāhitaṃ juṣāṇaḥ', 'asmai kṣatrāṇi dhārayantamagne' iti dvābhyām, etābhiḥ pañcabhirṛgbhiḥ pañcedhma ādadhāti /
14.1.30.[2]	kecid viṃśatisamidha ādadhāne manyante //
14.1.31-32.[1]	'tvaṃ bhūmim' ityṛcā barhiḥprokṣaṇam /
14.1.31-32.[2]	barhiḥ sambhāralakṣaṇe uktā //
14.1.33.[1]	brahmāsthāpanam /
14.1.33.[2]	'bhūpate' iti varaṇavidhānena varaṇam //
14.1.34-36.[1]	staraṇam /
14.1.34-36.[2]	stīrṇaprokṣaṇam //
14.1.37-41.[1]	'ahe daidhiṣavya' ityādyātmāsanasaṃskāraḥ //
14.1.42-43.[1]	udapātrasthāpanam uktam /
14.1.42-43.[2]	ājyasaṃskāra uktaḥ /
14.1.42-43.[3]	sruvagrahaṇam uktam /
14.1.42-43.[4]	sruvalakṣaṇe sruva uktaḥ /
14.1.42-43.[5]	srucaḥ pātralakṣaṇe uktāḥ /
14.1.42-43.[6]	grahagrahaṇaṃ pākayajñaṃ uktam /
14.1.42-43.[7]	purastāddhoma ājyabhāgau caitat sarvaṃ pākayajñe uktam /
14.1.42-43.[8]	sarvatra ājyatantre abhyātānāni juhoti /
14.1.42-43.[9]	yatra kutracit ājyatantreṇa prayojanaṃ tatra sarvatratat pūrvatantram /
14.1.42-43.[10]	sarvatra abhyātānāni bhavanti /
14.1.42-43.[11]	pākatantre abhyātānāni na bhavanti /
14.1.42-43.[12]	adbhuteṣu na bhavanti /
14.1.42-43.[13]	anyatra sarvatra bhavanti /
14.1.42-43.[14]	yatra bahūni pradhānakarmāṇi ekasmin tatra kriyante tatra antarā antarā abhyātānāni hutvā kriyante /
14.1.42-43.[15]	tantramekameva /
14.1.42-43.[16]	pākatantre'pi ājyatantrasya pradhānaṃ yadi kriyate ekatantre tadā tasmin tantre pradhānaṃ kṛtvā abhyātānāni hutvā ājyatantrapradhānaṃ kuryāditi /
14.1.42-43.[17]	yathā āśyabandhyāplavanādi /
14.1.42-43.[18]	tata abhyātānādyuttaratantram /
14.1.42-43.[19]	na darvihome na hastahome na pūrṇahome tantraṃ kuryāt /
14.1.42-43.[20]	athavā kuryāt /
14.1.42-43.[21]	yatra ājyaṃ juhoti tatra tantraṃ kuryāt etat sarvatra boddhavyam /
14.1.42-43.[22]	ājyatantraṃ samāptam //
14.1.42-43.[23]	caturdaśe'dhyāye prathamā kaṇḍikā //137 //
14.2.0.[1]	aṣṭakākarma ucyate
14.2.1-2.[1]	māghakṛṣṇāṣṭakā ekāṣṭakā iti vacanāt /
14.2.1-2.[2]	ājyatantramājyabhāgāntaṃ kṛtvā paścādagneḥ rohitaṃ carmāstīrya pavitre antardhāya havīṃṣi nirvapati tūṣṇīm /
14.2.1-2.[3]	dhānāḥ karambhaḥ śaṣkulyaḥ puroḍāśa udaudanaḥ kṣīraudanastilaudano yathopapādipaśuḥ /
14.2.1-2.[4]	dakṣiṇaṃ bāhuṃ nirlomaṃ sacarmaṃ sukharaṃ prakṣālyāsādya devasya tvā prabhṛti aṣṭakāyai juṣṭaṃ nirvapāmi /
14.2.1-2.[5]	aṣṭakāyai tvā juṣṭaṃ prokṣāmi /
14.2.1-2.[6]	pṛthak pṛthak dravyaṃ nirvapaṇam //
14.2.3.[1]	dhānādīni ekatra kṛtvā tato'dhiśrayaṇaparyagnikaraṇābhighāraṇodvāsanālaṅkaraṇotpavanaiḥ saṃskṛtya tataḥ ekatra kṛtvā viṃśatipiṇḍān kṛtvā ekaṃ dviguṇaṃ kṛtvābhyātānāni juhoti //
14.2.4.[1]	upastīryābhighāraṇam /
14.2.4.[2]	kartā pratyṛcaṃ piṇḍakāñjuhoti /
14.2.4.[3]	srucaḥ kāle darvyā grahaṇam /
14.2.4.[4]	tato darvyā juhoti /
14.2.4.[5]	darvī nekṣaṇamāplavanaṃ ca yajñapātralakṣaṇe uktāni /
14.2.4.[6]	'prathamā ha vyuvāsa' iti pañcabhiḥ //
14.2.5.[1]	'āyamagan saṃvatsaraḥ' iti dve, 'iḍayā juhvataḥ' iti dve etābhiḥ catasra āhutīḥ //
14.2.6.[1]	ṛtubhyaṣṭvā ityaṣṭau bhavanti /
14.2.6.[2]	'ṛtubhyaṣṭvā yaje svāhā /
14.2.6.[3]	ārtavebhyaṣṭvā yaje svāhā /
14.2.6.[4]	marudbhyastvā yaje svāhā /
14.2.6.[5]	saṃvatsarebhyastvā yaje svāhā /
14.2.6.[6]	dhātre tvā yaje svāhā /
14.2.6.[7]	vidhātre tvā yaja svāhā /
14.2.6.[8]	samṛdhe tvā yaje svāhā /
14.2.6.[9]	bhūtasya pataye tvā yaje svāhā.' etābhiraṣṭābhiraṣṭau //
14.2.7.[1]	'indraputre' ityṛcā aṣṭādaśīṃ piṇḍikāṃ juhoti //
14.2.8.[1]	'ahorātrābhyāṃ tvā yaje svāhā' iti mantreṇa ūnaviṃśīmāhutim //
14.2.9-10.[1]	yadi paśubāhuṃ sampadyate tadā bāhuṃ 'iḍāyāspadam' ityṛcā 'ā mā puṣṭe ca' ityekāvasānā dvābhyāmṛgbhyāṃ bāhuṃ viṃśīmāhutiṃ juhoti /
14.2.9-10.[2]	ekāvasānāt /
14.2.9-10.[3]	grahaṇamāgrahaṇe nyāyāt /
14.2.9-10.[4]	pañcapaṭalikāyā triyāvasānāt //
14.2.11.[1]	athavā ājyaṃ juhoti //
14.2.12.[1]	'pūrṇā darve' ityavasānābhyāṃ dvābhyāṃ sadarvīṃ pūrṇāmekaviṃśīṃ juhoti //
14.2.12.[2]	abhyātānādyuttaratantram //
14.2.13-16.[1]	ājyena sviṣṭakṛt pitṛśrāddhaṃ ca kuryāt /
14.2.13-16.[2]	kecid rātrau aṣṭakākarma manyante /
14.2.13-16.[3]	samāptamaṣṭakākarma /
14.2.13-16.[4]	'na darvihome' ityuktam /
14.2.13-16.[5]	hastahomo hastalakṣaṇavidhāne uktaḥ /
14.2.13-16.[6]	pūrṇahome tantraṃ kriyate ityeke /
14.2.13-16.[7]	aṣṭakāyāṃ kriyetetīṣuphālimāṭharau //
14.2.13-16.[8]	caturdaśe'dhyāye dvitīyā kaṇḍikā //138 //
14.3.0.[1]	athopākarma ucyate
14.3.1.[1]	śrāvaṇyāṃ paurṇamāsyāṃ vā proṣṭhapadyāṃ vā abhijiti nakṣatre śiṣyānupanīya ācāryasamīpa āgacchanti //
14.3.2-6.[1]	śāntyudakaṃ kṛtvā tato'bhyātānāntaṃ kṛtvā tataḥ paścādagnerdadhisaktūn juhoti /
14.3.2-6.[2]	catasra āhutayaḥ /
14.3.2-6.[3]	'agnaye svāhā, brahmaprajāpatibhyāṃ svāhā, bhṛgvaṅgirobhyaḥ svāhā /
14.3.2-6.[4]	uśanase kāvyāya svāhā' iti //
14.3.7.[1]	tata uttarairgaṇairājyaṃ juhvan dadhisaktuṣu sampātānānayati /
14.3.7.[2]	'abhayaṃ dyāvāpṛthivī' 'śyeno'si' iti abhayagaṇaḥ /
14.3.7.[3]	'vidmā śarasya' 'mā no vidan' 'adārasṛt' 'svastidā' 'ava manyuḥ' , 'nirhastaḥ' 'parivartmāni' /
14.3.7.[4]	'abhibhūḥ' 'indro jayāti' 'abhi tvendra' ityaparājitagaṇaḥ /
14.3.7.[5]	'sahṛdayam' , 'tadū ṣu' 'sañjānīdhvam' 'eha yātu' , 'saṃ vaḥ pṛcyantām' 'saṃ vo manāṃsi' 'sañjñānaṃ naḥ' iti gaṇakarmagaṇaḥ /
14.3.7.[6]	'ye triṣaptāḥ' iti viśvakarmagaṇaḥ /
14.3.7.[7]	'asmin vasu vasavo dhārayantu' , 'viśve devā vasavaḥ' 'ā yātu mitraḥ' 'amutra bhūyāt' 'antakāya mṛtyave' 'ā rabhasva' 'prāṇāya namaḥ' 'viṣāsahim' ityāyuṣyagaṇaḥ /
14.3.7.[8]	'tyamū ṣu' 'trātāraṃ' 'ā mandraiḥ' iti svastyayanagaṇaḥ //
14.3.8.[1]	'mā no devā ahirvadhīt' 'arasasya śarkoṭasya', 'indrasya prathamo rathaḥ', 'yaste sarpo vṛścikastṛṣṭadaṃśmā', 'namaste astu vidyute', 'āre'sāvasmadastu', 'yaste pṛthu stanayitnuḥ' ityupākarmagaṇaḥ /
14.3.8.[2]	etairgaṇairājyaṃ juhuyāt /
14.3.8.[3]	dadhisaktuṣu sampātānānayati /
14.3.8.[4]	tābhirabhimantraṇam /
14.3.8.[5]	abhyātānādyuttaratantram //
14.3.9.[1]	sruvapratiṣṭhāpanāntaṃ kṛtvā dadhisaktūn prāśya upādhyāyasahitāḥ śiṣyāḥ /
14.3.9.[2]	tata ācamya trirācamanaṃ vihitaṃ śāntyudakenācamanam /
14.3.9.[3]	ājyabhāgānte śāntyudakakriyā sarvatra //
14.3.10.[1]	atha 'avyasaśca' iti japitvā sāvitrīṃ 'brahma jajñānam' ityekāṃ japitvā 'ye triṣaptāḥ' iti sūktaṃ pādaṃ pādaṃ vācayati upādhyāyaḥ śiṣyān //
14.3.11.[1]	'vidmā śarasya' itiprabhṛti śeṣamanuvākasya japanti /
14.3.11.[2]	tataḥ tantraṃ samāpayet //
14.3.12.[1]	iti upākarma samāptam //
14.3.12.[2]	atha pauṣyāṃ paurṇamāsyāmutsarga ucyate
14.3.13-14.[1]	abhyātānāntaṃ kṛtvā dvayān rasānupasādayati /
14.3.13-14.[2]	uttarataḥ madhuvarjitān śiṣyāṇām //
14.3.15-16.[1]	'viśve devāḥ', 'ahaṃ rudrebhiḥ', 'siṃhe vyāghre', 'yaśo haviḥ', 'yaśasaṃ mendraḥ', 'girāvaragarāṭeṣu', 'yathā somaḥ prātaḥsavane', 'yac ca varco akṣeṣu' 'yena mahānaghnyā jaghanaṃ' ityetena gaṇenājyaṃ juhvan raseṣu sampātānānayati prathamaṃ madhusahiteṣu tato madhuvarjiteṣu /
14.3.15-16.[2]	pradhānahomān saṃsthāpya //
14.3.17.[1]	'tve kratum' ityṛcā rasaprāśanam /
14.3.17.[2]	abhyātānādyuttaratantram //
14.3.18-27.[1]	upākarma utsargaḥ samāptaḥ //
14.3.28.[1]	chandasārṣadevatāviniyogo kārayitvā visargaḥ //
14.3.28.[2]	caturdaśe'dhyāye tṛtīyā kaṇḍikā //139 //
14.4.1-3.[1]	bhādrapade śuklapakṣe'śvayuje vā māse indramahaḥ kāryaḥ /
14.4.1-3.[2]	aṣṭamyāmindragṛhe praveśya śravaṇenotthāpanaṃ samāpayet //
14.4.4.[1]	uttarataḥ //
14.4.5.[1]	śvo bhūte abhyātānāntaṃ kṛtvā 'śaṃ no devīḥ' ityṛcaḥ tribhiḥ pādaistrirācamanam 'śaṃ no devīḥ' ityardharcena ekamācamanam /
14.4.5.[2]	tataḥ 'śaṃ no devīḥ' ityṛcā dvirācamanam /
14.4.5.[3]	evaṃ brahmā rājā ṣaḍācamanaṃ karoti //
14.4.6.[1]	'arvāñcamindram' ityekā, 'trātāramindram' ityekā 'indraḥ sutrāmā' ityekā etābhirājyaṃ juhuyāt //
14.4.7-9.[1]	tataḥ 'ā tvāhārṣam' 'dhruvā dyauḥ' iti sūktābhyāṃ 'viśastvā sarvā vāñchantu' ityetairindramutthāpayati /
14.4.7-9.[2]	abhimantrya indraṃ śāntakāṣṭhamayam /
14.4.7-9.[3]	mahatkāṣṭhaṃ citritaṃ saśiraṃ sadhvajaṃ vastraparihitaṃ dīrghaṃ indraśabdenocyate /
14.4.7-9.[4]	lokaprasiddho vā grāhyaḥ /
14.4.7-9.[5]	sarvato'pramattā dhārayeran /
14.4.7-9.[6]	anyathādbhutaṃ bhavati /
14.4.7-9.[7]	tathā gopathabrāhmaṇe anājñātaprāyaścittaṃ bhavati /
14.4.7-9.[8]	'yadājñātamanāmnātam' iti /
14.4.7-9.[9]	tataḥ
14.4.10.[1]	tato'bhyātānādyuttaratantram /
14.4.10.[2]	saṃsthitahomavarjam /
14.4.10.[3]	pañcame divase saṃsthitahomāḥ kāryāḥ //
14.4.11-12.[1]	'abhibhūryajñaḥ' ityetaistribhiḥ sūktairvaśāvidhānena paśava ālabdhavyā indradevatyāḥ //
14.4.13-14.[1]	pratidinamindraṃ paśubhirhavirbhiśca yajante /
14.4.13-14.[2]	trirātraṃ pañcarātraṃ vā /
14.4.13-14.[3]	'abhibhūryajñaḥ' iti sarvatra prayogaḥ //
14.4.15-16.[1]	tataḥ rājā brahmā ca trikālaṃ 'abhibhūryajñaḥ' ityupatiṣṭhate /
14.4.15-16.[2]	evaṃ ca pākayajñavidhānena indraṃ yajante /
14.4.15-16.[3]	tata evaṃ brāhmaṇādīn pūjayet //
14.4.17-19.[1]	tataḥ pañcame divase 'indrakṣatram' ityṛcā pākayajñavidhānena haviṣo hutvā saṃsthitahomaṃ vihitaṃ ca saṃsthāpya tata indraṃ gṛhītvā avabhṛthāya vrajanti //
14.4.20.[1]	nadyāṃ gatvā indraṃ tatra saṃsthāpya tata apāṃ sūktaiḥ snātvā pradakṣiṇam āvṛtyāpa upaspṛśyānavekṣamāṇāḥ pratyudāvrajanti //
14.4.21.[1]	indramahaḥ samāptaḥ //
14.4.22.[1]	indramahaḥ prativarṣaṃ yo rājā karoti tasya phalaṃ bhavati /
14.4.22.[2]	eko'syāṃ pṛthivyāṃ rājā bhavati /
14.4.22.[3]	na purā jarasaḥ pramīyate ya evaṃ veda //
14.4.22.[4]	caturdaśe'dhyāye caturthī kaṇḍikā //140 //
14.5.1-5.[1]	pauṣyāṃ vyatītāyāṃ yaḥ punaḥ paṭhet kalpādhyayanaṃ kuryāt //
14.5.6-13.[1]	sūtake bhuktvā ahorātraṃ nādhīyīta /
14.5.6-13.[2]	utthāne dīkṣitānnabhojane prāk somakrayaṇānnādhīyīta /
14.5.6-13.[3]	chardane kṛte asnāto nādhīyīta /
14.5.6-13.[4]	astamite āditye nādhīyīta /
14.5.6-13.[5]	ācāryāstamite nādhīyīta /
14.5.6-13.[6]	vivāhapuṃsavanasīmantonnayanagarbhādhāneṣu gṛheṣu bhuktvā nādhīyīta /
14.5.6-13.[7]	homaṃ vā nādhīyīta /
14.5.6-13.[8]	sūtake śrāddhaṃ bhuktvā śeṣaṃ pratigṛhīte nādhīyīta /
14.5.6-13.[9]	ekoddiṣṭe bhuktvā nādhīyīta /
14.5.6-13.[10]	gavāśvādiprāṇipratigrahaṃ kṛtvā nādhīyīta /
14.5.6-13.[11]	ghṛtaguḍānnahiraṇyādipratigrahaṃ kṛtvā nādhīyīta /
14.5.6-13.[12]	ekarātram anuvartate sarvatra //
14.5.14.[1]	akṛte nādhīyīta //
14.5.15.[1]	asnāto nādhīyīta //
14.5.16.[1]	agniṣu prāduḥkṛteṣu nādhīyīta //
14.5.17.[1]	sandhyāyāṃ vidyute rātrau nādhīyīta /
14.5.17.[2]	madhyarātrau garjite śeṣaṃ nādhīyīta //
14.5.18.[1]	saptakṛtvaḥ garjite avṛṣṭe ahorātraṃ nādhīyīta //
14.5.19.[1]	prātaḥprabhṛti vṛṣṭe nādhyayanaṃ paṭhet /
14.5.19.[2]	ekarātraṃ nādhīyīta /
14.5.19.[3]	prātaḥprabhṛti garjite caikarātraṃ nādhīyīta /
14.5.19.[4]	sandhyāyāṃ garjite caikarātraṃ nādhīyīta //
14.5.20.[1]	nirghātapatane caikarātraṃ nādhīyīta //
14.5.21.[1]	caikarātraṃ nādhīyīta //
14.5.22-23.[1]	ādityagrahaṇe caikarātraṃ nādhīyīta /
14.5.22-23.[2]	trirātrameke /
14.5.22-23.[3]	anṛtāvabhāṣaṇe tāvatkālaṃ nādhīyīta /
14.5.22-23.[4]	ṛtāvapyativṛṣṭau tāvatkālaṃ nādhīyīta //
14.5.24-26.[1]	ulkāpāte ekarātraṃ nādhīyīta /
14.5.24-26.[2]	vidyutpatite ekarātraṃ nādhīyīta /
14.5.24-26.[3]	mārgaśīrṣapauṣamāghāparapakṣeṣu tisro'ṣṭakāḥ /
14.5.24-26.[4]	aparapakṣe bhādrapade /
14.5.24-26.[5]	amāvāsyāyāṃ paurṇamāsyāṃ ca /
14.5.24-26.[6]	phālgunāṣāḍhakārtikeṣu cāturmāsikam ekarātramanadhyāyaḥ //
14.5.27-29.[1]	mṛteṣu svayonimātrā gotriṇaḥ sūtake yasya sūtakaṃ sa daśarātraṃ nādhīyīta /
14.5.27-29.[2]	trirātramupādhyāyaṃ ca varjayet /
14.5.27-29.[3]	ācāryaputraṃ bhāryāṃ vā //
14.5.30-32.[1]	apradhānasevakamannādyaṃ vā caturṣu vedeṣu ye upādhyāyāsteṣāṃ mṛte ekarātraṃ nādhīyīta /
14.5.30-32.[2]	tathā brahmacāriṇaṃ ca rājānaṃ ca nādhīyīta /
14.5.30-32.[3]	anṛtau varṣe garjite vidyutkṛte ekarātraṃ nādhīyīta /
14.5.30-32.[4]	ṛtau upasadi nādhīyīta /
14.5.30-32.[5]	daivopahatau ekarātraṃ nādhīyīta /
14.5.30-32.[6]	ṛtau tu tāvatkālaṃ nādhīyīta //
14.5.33-41.[1]	nirghātabhūmikampolkāketudarśananakṣatrapātadigdāhavarṣakṛtlohitaindradhanuḥpratisūryagomāyūlūkakalahādīni adbhuteṣu sarveṣu trirātraṃ nādhīyīta /
14.5.33-41.[2]	kalpanāṃ yathā vedeṣu tathā kuryāt /
14.5.33-41.[3]	athavādbhuteṣu tāvatkālaṃ nādhīyīta /
14.5.33-41.[4]	athavā madhyāhna dārabhyānadhyāyaḥ /
14.5.33-41.[5]	rātrau vidyuddarśane anadhyāyaḥ /
14.5.33-41.[6]	rātrau garjite ca rātriśeṣe nādhīyīta /
14.5.33-41.[7]	atha tāvatkālaṃ bhuktvā pradoṣamadhyarātre nādhīyīta /
14.5.33-41.[8]	ubhe ca sandhye nādhīyīta /
14.5.33-41.[9]	apsumadhye nādhīyīta /
14.5.33-41.[10]	śmaśāne nādhīyīta /
14.5.33-41.[11]	abhiśaste pātakinaḥ saṃsarge sannidhāne nādhīyīta /
14.5.33-41.[12]	khile ūṣare nādhīyīta /
14.5.33-41.[13]	gṛhe śavapatite catuṣpādadvipadeṣu patite nādhīyīta /
14.5.33-41.[14]	adhvāyāṃ gacchannādhīyīta /
14.5.33-41.[15]	grāmamadhye nagaramadhye nādhīyīta /
14.5.33-41.[16]	cāṇḍālasannidhāne śabdaśravaṇe nādhīyīta /
14.5.33-41.[17]	durgandhapurīṣādigandhe nādhīyīta /
14.5.33-41.[18]	yatra bahavaḥ śūdrā militvā śṛṇvanti tatra nādhīyīta /
14.5.33-41.[19]	paiṅgaśabde yatra cāturvedyādiṣu ekarātraṃ militvā śabdaṃ kurvanti tatra nādhīyīta /
14.5.33-41.[20]	athavā dravyādināśe vā vaidhṛtyanagaragrāmādicaurarājādinarādyupadrave brāhmaṇādyupadrave nādhīyīta /
14.5.33-41.[21]	malinavāsasā parihito nādhīyīta /
14.5.33-41.[22]	yena vastreṇa parihitena maithunamācarati tena vastreṇa parihito nādhīyīta /
14.5.33-41.[23]	śayanakhaṭvāyāmārūḍho nādhīyīta /
14.5.33-41.[24]	prauḍhapādau pādopari pādaṃ kṛtvā nādhīyīta /
14.5.33-41.[25]	agre guroḥ prasārya pādaṃ śuktikāṃ vā baddhvā nādhīyīta /
14.5.33-41.[26]	viramya mārute śīghre nādhīyīta /
14.5.33-41.[27]	svādhyāyaṃ samāpya punarnādhīyīta /
14.5.33-41.[28]	athavā kāṇḍaṃ samāpya nādhīyīta /
14.5.33-41.[29]	ativāte nādhīyīta /
14.5.33-41.[30]	pratyārambhaṃ kṛtvā nādhīyīta /
14.5.33-41.[31]	eteṣu anadhyāyeṣu apararātri viramya nādhīyīta /
14.5.33-41.[32]	prabhāte adhyayanaṃ kuryāt //
14.5.42-43.[1]	pauṣīpramāṇaṃ prabhṛti abhreṣu /
14.5.42-43.[2]	varṣaṃ vidyutstanayitnurvā nādhīyīta //
14.5.44-45.[1]	anadhyāye paṭhite idaṃ prāyaścittaṃ kuryāt /
14.5.44-45.[2]	trirātraṃ divā ūrdhvas tiṣṭhet rātrau upaviśed etad eva prāyaścittam /
14.5.44-45.[3]	brahmacārī rasabhakṣaṇe etad eva prāyaścittam /
14.5.44-45.[4]	sā tatra prāyaścittiḥ sā tatra prāyaścittiḥ //
14.5.44-45.[5]	caturdaśe'dhyāye pañcamī kaṇḍikā //141 //
