#Text:Prakāśasaṃhitā
#Notes: A Pāñcarātrasaṃhitā
#Data entry:Members of the Sansknet Project


||atha prathamo 'dhyāyaḥ
sarvalokeśvaro viṣṇuḥ sṛṣṭyādyaṣṭakṛdīśvaraḥ /
yathā sasarja nikhilaṃ tanme brūhi jagadguro // 1,1.1  //
||śrīhaṃsa uvāca
nārāyaṇo 'nantaśaktiḥ pūrṇānando 'kṣaraḥ svarāṭ /
jñanānandātmakānantatanurāsīditi śrutiḥ // 1,1.2  //
tasya svatantrasya hareḥ sākalyena mahātmanaḥ /
svarūpaṃ naiva jānanti ramābrahmādayopi tu // 1,1.3  //
tathāpi te pravakṣyāmi yathā jānāsi tatvataḥ /
pūrṇakāmasya tasyāsya sṛṣṭyādyairna prayojanam // 1,1.4  //
svabhāvastādṛśastasya tadarthaṃ tatkarotyajaḥ /
sa eva bhagavānātmā carācaraniyāmakaḥ // 1,1.5  //
aṇḍamāvaraṇān sarvān prākṛtān puruṣottamaḥ /
saṅkarṣaṇo nṛsiṃhena rūpeṇāgrasadīśvaraḥ // 1,1.6  //
tataḥ sarvān pūrvakalpamuktān baddhāṃśca cetanān /
svodare sthāpya bhagavān svaprakāśo 'svapatsukhī // 1,1.7  //
daśāvaraṇasaṃyuktabramhāṇḍasya stithau mitiḥ /
yāvatpradeśastattulyarūpā śrīrudarūpiṇī // 1,1.8  //
tāvadrūpavatī bhūmiḥ vaṭapatrābhavatpurā /
durgā tāvatparimitā andhakārasvarūpiṇī // 1,1.9  //
tadā ramāvinā kaścinnānyadāsīdbahisthale /
śūnyanāmnaḥ śiśorgarbhe sarve jīvāstadāvasan // 1,1.10  //
tadūrdhvakukṣigā muktāḥ prabhavanti mahālaye /
muktiyogyā madhyakukṣau nityabaddhāstu nabhitaḥ // 1,1.11  //
adhosurāḥ kaṭitaṭe prāptaduḥkhāstadūrdhvagāḥ /
vasanti kḷptānandaste muktā bhuñjanti netarāḥ // 1,1.12  //
prāptavyān pralayenaiva teṣāṃ dāsyati mādhavaḥ /
hitvā prāptavyamānandaṃ kḷptānandaikabhojinām // 1,1.13  //
vaikuṇṭhādi vihārañca hitvā garbhasthitirhareḥ /
pralaye sarvamuktānāṃ nāśa ityucyatebjaja // 1,1.14  //
sukhaduḥkhādi bhogārhāḥ icchājñānasvarūpiṇaḥ /
dveṣadharmādharmayatnaniratā jīvarāśayaḥ // 1,1.15  //
liṅgabaddhāḥ samastāśca sṛṣṭau jīvāścaranti hi /
sāmyāvasthāmupagatāḥ liṅgadeha samanvitāḥ // 1,1.16  //
laye vasantīśagarbhe pūrvaśaktistadānahi /
tadāsarve gāḍhanidrāmupagacchanti tādṛśāḥ // 1,1.17  //
laya ityucyate sadbhiḥ na layosti svarūpataḥ /
sarvajīvasvarūpasthāḥ jñānavyañanaśaktayaḥ // 1,1.18  //
manovṛttijñānadānaśaktiryāśrutermatā /
layejīvādyabhāvena sā śaktiḥ kuṇṭhitā bhavet // 1,1.19  //
vyāpteśvaramatisthānāṃ śrutīnāṃ tādṛśo layaḥ /
aṇḍādijaḍajīvānāṃ vyomāvyākṛtasaṃjñakam // 1,1.20  //
āśrayaṃ sṛṣṭikāletatpralaye kuṇṭhitaṃ bhavet /
deśasyāvyākṛtasyāsya nāśa ityucyate laye // 1,1.21  //
samasta liṅgadehānāṃ tattatkarmānusārataḥ /
nānāyoni prāpikāsti śaktiḥ sṛṣṭau laye na tu // 1,1.22  //
sukhaduḥkhapradāśaktiḥ samastakṛtakarmaṇām /
sṛṣṭau laye na sā viṣṇorājñayā kuṇṭhitā bhavet // 1,1.23  //
tādṛśo hi layastasya na svarūpalayasmṛtaḥ /
varṇeṣu sarvabhāṣābhivyañjakā śaktiriṣyate // 1,1.24  //
sṛṣṭau na sāsti pralaye teṣāṃ nāśo hi tādṛśaḥ /
tamaḥ sthānāṃ pūrvakḷptaduḥkhabhogo layaḥ smṛtaḥ // 1,1.25  //
prakṛtyātmakaliṅgasya jaḍāyāḥ prakṛtestathā /
sūkṣmāṇāṃ sthūlakatvānāṃ triguṇasyāpi kṛtsnaśaḥ // 1,1.26  //
sraṣṭṛtvaśaktiḥ sṛṣṭau hi na laye syattato layaḥ /
hitvā jagatsarjanādyaṃ sarvadā śrīpatau ratiḥ // 1,1.27  //
atisāmīpyasevā hi layo lakṣmyāḥ prakīrtitaḥ /
anityasyācetanasya aṇḍāntarbahireva vā // 1,1.28  //
kramātsaṅkarṣaṇāgnestu dāho nāśa udahṛtaḥ /
deśataḥ kālato vyāptā varṇāsarvepi śāśvatāḥ // 1,1.29  //
jaḍā ca prakṛtirnityā jaḍarūpāṇureva ca /
deśataḥ kālato vyāptācidrūpāḥ śrīhareḥḥsadā // 1,1.30  //
anantaguṇato nīcā guṇato 'nantar iśvare /
laye samāśritāḥsarve vasanti kṣīṇaśaktayaḥ // 1,1.31  //
sampūrṇaśakte bhagavatyanante deśakālataḥ /
paramāṇumitānantānantarūpaḥ sadā hariḥ // 1,1.32  //
tadabhinnānantasūkṣmasthūlarūpo hariḥ paraḥ /
samastajīvarūporusūkṣmasthūlasvarūpakaḥ // 1,1.33  //
samastajaḍarūpānantānantarūpo jagadguruḥ /
anantānantarapairapyabhinno nirguṇo hariḥ // 1,1.34  //
sarvataḥ pāṇipādātmā sarvato 'kṣiśiromukhaḥ /
sarvatra sarvendriyāvān sarvamāvṛtya tiṣṭhati // 1,1.35  //
aprākṛtendriyānantarūpakaḥ paramādbhutaḥ /
asaṅgaḥ sarvaviccaiva nirguṇo guṇapūritaḥ // 1,1.36  //
bahirantaśca bhūtānām acaraścara eva ca /
avyaktovyaktarūpaśca sādhuḥsatsākṣigocaraḥ // 1,1.37  //
ekopyanekavadbhāti nityasatyo mahāsukhaḥ /
anantavedagamyaśca sṛṣṭyādyaṣṭakṛdīśvaraḥ // 1,1.38  //
svatantrovarṇanīyorurupānantastu cittanuḥ /
svānantānantacinmātradehamadhyaikadeśagaḥ // 1,1.39  //
yoganidrāmupagato vinidro 'svapadīśvaraḥ /
aṇḍasyāvaraṇasyopacayaṃ dagdhvā laye hariḥ // 1,1.40  //
upādānaṃ prakṛtyaikībhūtaṃ kṛtvā nṛkesarī /
aniruddhādi mukhagaṃ saṅkarṣaṇa nṛsiṃhataḥ // 1,1.41  //
sarvasūkṣmaśarīropacayaṃ dagdhvākhileśvaraḥ /
tadupādānabhūtāni liṅgairekīkarotyajaḥ // 1,1.42  //
tadāstaraṇarūpābhūḥ śrīrbhāryārūpiṇī parā /
durgā prāvaraṇākārā hareramitatejasaḥ // 1,1.43  //
svāneva suguṇān bhuñjan asuptābhūtsusuptavat /
muktābhuktodaro viṣṇuḥ anantānantabhānuruk // 1,1.44  //
svaprakāśosvapadyoganidrayāvaṭapatragaḥ /
sṛṣṭikāle sarvajīvāḥ nānāduḥkhasamākulāḥ // 1,1.45  //
bhramanti sarvajīvānāṃ tattacchramanivṛttaye /
laye svāpaṃ prāpayati liṅgabaddhān svadehagān // 1,1.46  //
anādiyogtākarmabhāvājñānākulān bahūn /
sṛjyān vilakṣaṇān tāratamyasthān trividhātmakān // 1,1.47  //
svalpanidrān mahānidrān gaḍhanidrāsamanvitān /
cinmātrānandabhuṅmuktān sadā duḥkhabhujo 'surān // 1,1.48  //
tamaḥsaṃsthān sadā baddhān jaṭhare sthāpya keśavaḥ /
vaṭapatre svapaddevo nidrāmācaratīva saḥ // 1,1.49  //
teṣu sṛjyān svayaṃ sṛṣṭvā yathāyogyaphalaṃ vibhuḥ /
sukhaṃ miśraṃ tathā duḥkhaṃ dātumaicchallayāntime // 1,1.50  //
layāsyaṣṭamo bhāgo layāntima udāhṛtaḥ /
laye samāliṅya hariṃ vinidrā parameśvarī // 1,1.51  //
nidrite vā sadānandavāridhiṃ samupāśritā /
layaṣṭamāṃśe śrīdevī asvatantrā svatantrataḥ // 1,1.52  //
prabuddhācājñayā viṣṇoḥ stotuṃ samupacakrame /
deśataḥ kālato 'nantā guṇānantyavivarjitā // 1,1.53  //
brahmavāyvoḥ koṭiguṇaiḥ adhikā viṣṇuvallabhā /
laye sṛṣṭau sarvanityapadārtheṣvabhimāninī // 1,1.54  //
sṛṣṭyādyaṣṭakarī viṣṇoḥ ājñayānantarūpiṇī /
chāyeva sūkṣmasthūloru rūpaṃ viṣṇuṃ samāśritā // 1,1.55  //
viṣṇoranantavedeṣu proktāntadadhikānapi /
guṇānsaṃjānatī sākṣātsarvavedābhimāninī // 1,1.56  //
avarṇaṇīyasaundaryā sarvajīvābhimāninī /
śubhreṣu muktiyogyeṣu śubhrā (muktā) śrīrabhimāninī // 1,1.57  //
rakteṣu sarvabaddheṣu raktābhūrabhimāninī /
nīleṣvayogyajīveṣu nīlā durgābhimāninī // 1,1.58  //
prakṛti prakṛtau sāmyavaiṣamyādi pravartakā /
achinnā bhagavadbhaktā jaḍeṣu jaḍarūpiṇī // 1,1.59  //
citsucidrūpiṇī strīṣu strīceṣṭādi pravartakā /
puruṣākṛtirutkṛṣṭā puṃbhāvaparivarjitā // 1,1.60  //
avyaktatatkāryamaya dehaśūnyā tathāvidhā /
svayaṃ śrīḥ viṣṇubhāvajñā vedaistuṣṭāva vedavit // 1,1.61  //
te vedāḥ ṛgyajuḥsāmātharvaṇāḥ śrīharervaśāḥ /
catvāropi pṛthagjātyā anantā doṣavarjitāḥ // 1,1.62  //
udāttādi svarārthādi varṇakramasamāgamāḥ /
visargabindupūrvoruśabdayogyaguṇoccayaiḥ // 1,1.63  //
anantakālamarabhyar iṣadvetyāsavarjitāḥ /
sāṃśā samastadeśeṣu vyāptāḥ śuddhajaḍāḥ sadā // 1,1.64  //
guṇākhyānaparā viṣṇoḥ śabdadoṣavivarjitāḥ /
jñatajñāpakatā teṣu viparītārthavaktṛtā // 1,1.65  //
aspaṣṭatvādayasteṣu vādadoṣānasantyalam /
dhvanirūpā sṛṣṭikāle vāksthā vāgdevatāvaśāḥ // 1,1.66  //
laye lakṣmīvaśāḥ sṛṣṭau brahmādyairabhimānibhiḥ /
rakṣitāḥ pralaye sṛṣṭāvekarūpā bhavanti hi // 1,1.67  //
anantānantasaṃkhyātāḥ viṣṇoḥ jñāne ca sādhakāḥ /
sarvadeśagatānantā kaṇṭhasthāstasya śārṅgiṇaḥ // 1,1.68  //
kaṇṭhenodgīyamanāste jīvānāṃ yogyatāvaśāt /
tattatsvarūpavijñānavyañjakāḥ śrīharīcchayā // 1,1.69  //
vṛttijñānotpādaśauṇḍāḥ a(yogyā)thājñānāmamabodhakāḥ /
śabdarūpāḥsākṣiyuktamanaḥ śrotraikagocarāḥ // 1,1.70  //
sarvaśabdātmakahareḥ bimbasya pratibimbakāḥ /
śabdarūpā vedagatā durgā sānantarūpiṇī // 1,1.71  //
puruṣodbodhituṃ jñātvā tuṣṭāva puruṣaṃ param /
anantātmānantaśaktiḥ oṃ(ā)kārādi śrutivrajān // 1,1.72  //
nityān savyañjayan teṣāṃ sṛṣṭau durgāmupādiśat /
pralayasyāṣṭame bhāge vedasraṣṭurjagatpateḥ // 1,1.73  //
oṃ(a)kāraḥ prathamo vyakto babhūva bhagavanmayaḥ /
aumānādabindū ca ghoṣaśāntātiśāntakāḥ // 1,1.74  //
yatsvarūpāśca viśvādyāḥ yadvācyā yadgatāḥ parāḥ /
oṅkāravācyaḥ puruṣaḥ putrāste nityacinmayāḥ // 1,1.75  //
te viśvataijasaprājñaturyātmāntarātmanām /
paramātmajñānātmakānāṃ rūpāṇāṃ vācakā hareḥ // 1,1.76  //
tārapraṇavaśabdābhyāṃ vācya oṅkārar iritaḥ /
nārāyaṇāṣṭākṣarākhyaḥ taragarbhākṣarairabhūt // 1,1.77  //
abhivyaktotha viśvādirvyaktaviśvādayokhilāḥ /
nārāyaṇamanorvācyāḥ devatāḥ parikīrtitāḥ // 1,1.78  //
tāragarbhākṣarairādyaiścaturbhirabhavanmanuḥ /
vyāhṛtyākhyo 'niruddhādyāḥ viśvādyutthā tadīritāḥ // 1,1.79  //
tāragarbhākṣarairvyaktāḥ varṇāḥ pañcāśadīritāḥ /
akaucaṭautapau tadvadyaśau aṣṭā udāhṛtāḥ // 1,1.80  //
aṣṭavarṇāḥ akārotthāḥ acaḥ ṣoḍaśasaṃmatāḥ /
pañcavarṇāḥ kavargasya ukārotthāḥ prakīrtitāḥ // 1,1.81  //
makārotthāścavargasya pañcavarṇāḥ prakīrtitāḥ /
ṭavargapañcavarṇāstu nādotthā iti saṃmatāḥ // 1,1.82  //
pañcavarṇāstavargasya binduvyaktā udāhṛtāḥ /
pavargapañcavarṇāstu ghoṣataḥ sambhavanti hi // 1,1.83  //
yavargasya caturvarṇāḥ vyaktiṃ yāsyanti śāntitaḥ /
atiśāntācchavargasya pañcavarṇāḥsamutthitāḥ // 1,1.84  //
kaṣayogādabhivyaktaḥ kṣopyanyokṣara ucyate /
pañcāśatāntuvarṇānāṃ tāravarṇāṣṭa daivataiḥ // 1,1.85  //
viśvādibhiḥ kramādvyaktāḥ ajādyā devatāmatāḥ /
aja ānanda indreśa ugra ūrja ṛtambharaḥ // 1,1.86  //
ṝghaḥḷśau lṝjirekātmaira ojobhṛdaurasaḥ /
antordhagarbhaḥ kapilaḥ khapatirgaruḍāsanaḥ // 1,1.87  //
gharmoṅgasāraścārvaṅgaśchandogamyo janārdanaḥ /
jhaḍitāriñamaṣṭaṅkī ṭhalako ḍarako ḍharī // 1,1.88  //
ṇātmātārasthapodaṇḍī dhanvī namyaḥ paraḥ phalī /
balirbhagomanuryajño rāmo lakṣīpatirvaraḥ // 1,1.89  //
śāntasaṃvit ṣaḍguṇaśca sārātmā haṃsalālukau /
akārādyaiḥsarvavarṇairvācyā ete prakīrtitāḥ // 1,1.90  //
kṣavācyo nṛsiṃhastu sarvajīvaniyāmakaḥ /
ekapañcāśadvarṇātmā matṛkāmantrar iritaḥ // 1,1.91  //
nārāyaṇāṣṭavarṇāśca caturvyāhṛtibhiḥ kramāt /
vāsudevadvādaśārṇamantrobhūnmahadātmakaḥ // 1,1.92  //
keśavādyāḥ dvādaśaiva tanmantrākṣara devatāḥ /
trivāraṃ viṣṇunaivoktān mantrān nārāyaṇādabhūt // 1,1.93  //
gayatrī brahmaḥṛṣikā dviguṇādvādaśākṣarāt /
keśavādyāścaturviṃśat gāyatrīvarṇadevatāḥ // 1,1.94  //
gāyatryāḥ pauruṣaṃ sūktaṃ sūktānmantrāstu vaiṣṇavāḥ /
puṃsūktapratipādyastu puruṣo harirīritaḥ // 1,1.95  //
viṣṇumantrodito viṣṇuḥ sarvātmā parikīrtitaḥ /
praṇavoṣṭau vyāhṛtayo mātrṛkādvādaśākṣarau // 1,1.96  //
gāyatrī brahmaḥṛṣikā puṃsūktaṃ vaiṣṇavaṃ tathā /
aṣṭāvete mahāmantrāḥ vaidikāḥsarvasiddhidāḥ // 1,1.97  //
puṃsūktātsarvavedānāṃ vyaktirāsīditi śrutiḥ /
durgayānantarūpiṇyānanta vedodito hariḥ // 1,1.98  //
tayārthito 'khilādhyakṣaḥ svātmāsṛṣṭimacīkḷpat // 1,1.99  //
||iti śrī paratattavanirṇaye prakāśasaṃhitāyāṃ prathamaparicchede prathamo 'dhyāyaḥ 
||śrīhaṃsa uvāca
saṃstuto bhagavānevaṃ tadaivotthāya keśavaḥ /
śūnyanāmātha jagṛhe paruṣākhyāṃ tanuṃ hariḥ // 1,2.1  //
puruṣaḥ sarvarūpāṇāṃ vyaktābīja ivasthitaḥ /
sonantātmā vyāptatanuḥ viśvakukṣiritīritaḥ // 1,2.2  //
puruṣādvāsudevādyāścatvāro hyabhavaṃstataḥ /
vāsudevaḥ saṅkarṣaṇaḥ pradyumnaścāniruddhakaḥ // 1,2.3  //
śvetaraktapītanīlāḥ vāsudevādayaḥ kramāt /
muktyaihṛtyai tathā guptai sṛṣṭyai svecchātanurhariḥ // 1,2.4  //
śūnyanāmnī ramādevī śrīrbhūtvā puruṣaṃśritā /
saivamāyājayābhūtvā kṛtiḥśāntiritīritā // 1,2.5  //
vāsudevādi bhāryāsīt sarvadā sānapāyinī /
caturmukho vāsudevaḥ brahmaṇo bimbarūpakaḥ // 1,2.6  //
saṅkarṣaṇaḥ sahasrāsyaḥ phaṇirāḍbimbarūpakaḥ /
pradyumno mārabimbātmā hyatisundaravigrahaḥ // 1,2.7  //
bimbātmā kāmaputrasyāniruddhāsyāniruddhakaḥ /
sakṛddholkādi pañcātmā viśvādyaṣṭatanurhariḥ // 1,2.8  //
vimalādinavātmābhūt samatsyādi daśākṛtiḥ /
śaktyādi dvādaśātmābhūdvārakādi ṣoḍaśarūpavān // 1,2.9  //
ānandādi trayoviṃśadrūpa āsītparātparaḥ /
keśavādi caturviṃśadrūpavānabhavaddhariḥ // 1,2.10  //
ajādi pañcāśadrūpaḥ tatobhūt puruṣottamaḥ /
kālākhyaṣaṣṭhirūpobhūt saṃvatsaraniyāmakaḥ // 1,2.11  //
nārāyaṇādi śatakaḥ sa viśvādi sahasrakaḥ /
parādyanantarūpobhūdātmabheda vivarjitaḥ // 1,2.12  //
tadājñayaiva devī sā ramāpi bahurūpiṇī /
sa tayānantarūpiṇyā anantarūpo ramāpatiḥ // 1,2.13  //
svarato 'pi tayā devyā tatprītyarthaṃ dayānidhiḥ /
layakālāṣṭamāṃśantu nītvā puruṣapuṅgavaḥ // 1,2.14  //
prārambhe sṛṣṭikālasya ajādīnsraṣṭumārabhat // 1,2.15  //
||iti śrī paratatvanirṇaye prakāśasaṃhitāyāṃ prathamaparicchede dvitīyodhyāyaḥ 
||śrīhaṃsa uvāca
jālarandhrāt grahāviṣṭā sūryaraśmiprabhā bhuvi /
yadā bhavanti tasyāḥ samīpe tirgāsthitaḥ // 1,3.1  //
keśaṃ yadodgamayato so martyānāṃ paramāṇukaḥ /
martyottamo bhaktipākāt maharādiṣu saṃsthitaḥ // 1,3.2  //
yaṃ kālaṃ sūkṣmadṛgveda sa kālaḥ paramāṇukaḥ /
tacchatāṃśo hi devānāṃ tacchatāṃśobjajasya tu // 1,3.3  //
bhūmau sthitānāṃ martyānāṃ yaḥ kālaḥ paramāṇukaḥ /
tacchatāṃśo devaloke sthitasya paramāṇukaḥ // 1,3.4  //
tatkoṭyaṃśo ramāyāśca tadanantāṃśako hareḥ /
paramāṇuriti proktaḥ tadanyairnyaiva budhyate // 1,3.5  //
paramāṇudvayātmātu kālo dvyaṇukar iritaḥ /
paramāṇutrayātmasya tryaṇukaḥ parikīrtitaḥ // 1,3.6  //
truṭiḥ tribhiśca tryaṇukaiḥ vedhaḥ syāttatrayeṇa tu /
lavovedhatrayātmāsyāt nimeṣastu tribhirlavaiḥ // 1,3.7  //
kṣaṇastrinamiṣaḥ proktaḥ kāṣṭhākhyā kṣaṇapañcakāt /
kāṣṭhābhiḥ pañcadaśabhiḥ laghukālaḥ prakīrtitaḥ // 1,3.8  //
laghubhiḥ pañcadaśabhiḥ vināḍikā prakīrtitā /
vināḍikā ṣaṣṭhibhiryā nāḍikaikā bhaviṣyati // 1,3.9  //
tābhyāṃ muhūrtatriṃśadbhiḥ ahorātramitīritam /
aṣṭamāṃśānnyūnasaptaghaṭikābhiśca saptabhiḥ // 1,3.10  //
sapādasaptabhirvāpi sārdhasaptabhireva vā /
yāmaḥ kāloṣṭabhirvāpi kālabhedena coditaḥ // 1,3.11  //
yāmaiścaturbhiḥ ahaḥ syāt tāvadbhiryāminīmatā /
ahorātratriṃśatā ca māsaḥ pakṣadvayātmakaḥ // 1,3.12  //
tābhyāṃ ṛtustatrayeṇaivā ayanaṃ parikīrtitam /
karkādi kārmukānteṣu yadā carati bhaskaraḥ // 1,3.13  //
dakṣiṇāyanamuddhiṣṭaṃ devānāṃ rātrisaṃjñakam /
yāvannakrādike bhānau mithunānteṣu tiṣṭhati // 1,3.14  //
uttarāyaṇamuddhiṣṭaṃ tāvatkālaṃ vicakṣaṇaiḥ /
ayanābhyāṃ vatsarastu dviṣaṇmāsātmakaḥ smṛtaḥ // 1,3.15  //
ṣaṣṭhyuttaratriśatakaiḥ ahorātraiśca vatsaraḥ /
aṣṭāviṃśatsahasraistu lakṣasaptadaśābdataḥ // 1,3.16  //
kḷptaḥ kṛtayugastasmāt tretāpādonamucyate /
sahasraṣaṇṇavatyetalakṣadvādaśa saṃmitaḥ // 1,3.17  //
tretāyugastataḥ pādanyūno dvāparar iritaḥ /
catuḥṣaṣṭhisahasreta aṣṭalakṣamitismṛtaḥ // 1,3.18  //
dvāpararāttu kalistasmādardhapādamitismṛtaḥ /
dviṣoḍaśasahasretāccaturlakṣātmakaḥ kaliḥ // 1,3.19  //
kṛtatretādvāparaśca kaliśceti caturyugāḥ /
caturyugātmakaḥ kālo mahāyuga itīryate // 1,3.20  //
viṃśatsahasretalakṣatricatvāriṃśadabdakaiḥ /
kḷptaḥ kālaḥ kāladṛgbhiḥ mahāyuga itīryate // 1,3.21  //
ṣaṣṭhyuttarābdatriṃśatāddevānāmabdar iritaḥ /
tādṛgabdasahasrāṇāṃ catuṣkoṇaḥ kṛtāhvayaḥ // 1,3.22  //
tretā tu trisahasrābdā dvisahasrābdasaṃmitaḥ /
dvāparastu tato nyūnasahasrābdamitaḥ kaliḥ // 1,3.23  //
kṛtasyādau kṛtānte ca pṛthagabdaścatuḥśatam /
sandhistretāyugādyante pṛthagabdaśatatrayam // 1,3.24  //
sandhistu dvāparādyante pṛthagabdaśatadvayam /
śatābdaḥsaṃmitaḥ kālaḥ sandhirādyantayoḥ kaleḥ // 1,3.25  //
evaṃ daivena mānena dvadaśābdāḥsahasrataḥ /
kḷptaḥ kālaḥ kālavidbhiḥ mahāyuga itīryate // 1,3.26  //
sārdhāṣṭādaśalakṣābde yugānām ekasaptati /
milito manusandhātabhogakāla udīritaḥ // 1,3.27  //
dviṣaṭśatābdasamito layaḥ svāyambhuvottaraḥ /
svārociṣādikānāntu ṣaṇṇāmapyantare layaḥ // 1,3.28  //
pañcādaśaśatābdātmā layaḥ kāla udīritaḥ /
caturdaśaśatābdātmā layaḥ kāla udāhṛtaḥ // 1,3.29  //
tadanya manvantareṣu niyamātsarvadaiva tu /
caturyugasahasrantu brahmaṇo dina u(divamu)cyate // 1,3.30  //
rītriśca tāvatī tasya ahorātrā tu tādṛśā /
ṣaṣṭhyuttaratriśatakādvatsaro 'jasya kīrtitaḥ // 1,3.31  //
evaṃ vidhaśatābdātmā kālo 'jasyāyuṣo mataḥ /
vāsudevātsūkṣmatanuṃ svaśatābdādime kṣaṇe // 1,3.32  //
yaḥ prāpa saśatābdāyuḥ tadrūpāṇītarāṇi tu /
māsatrayādhikādabdaṣaṭkāt pūrvatanādabhūt // 1,3.33  //
sṛjyānāṃ sūkṣmasāṃśānāṃ sūkṣmasṛṣṭiścatustanoḥ /
sṛṣṭānāṃ sūkṣmataḥ pūrvaṃ sthūladehastato 'bhavat // 1,3.34  //
nārāyaṇādajādrudrāt kramāt kālānusārataḥ /
yāvatāṃ sūkṣmataḥ sṛṣṭiḥ sthūlasṛṣṭistu tāvatā // 1,3.35  //
aṇḍādūrdhvaṃ cāvṛtayaḥ sthūladehāśca tanmayāḥ /
ādyasya brahmaṇaḥ pūrvaṃ pañcāśadvatsarānti me // 1,3.36  //
dine vyatīte tadrātrāvaṇḍasṛṣṭirathābhavat /
tadantaḥ svapato viṣṇorjalamadhyagatasya tu // 1,3.37  //
nābhyutthitāllokamayāt prākṛtāt padmakośataḥ /
pādmaḥ brahmotthitaḥsārdhaṃ saptatriṃśaccatanmaye // 1,3.38  //
dināntime niśāyāṃ ca nāśo 'ṇḍasya jagatpateḥ /
vyutkramātpūrvamānena sthūlasūkṣmasya nāśanam // 1,3.39  //
evaṃ śatāyuṣaḥ pūrṇedviparārdhātmakāyuṣī /
svayaṃ cātmasvarūpāṇām ekībhāvaṃ karotyajaḥ // 1,3.40  //
yāvatkālenātmasṛṣṭirekībhāvastu tāvatā /
ekībhūtepi ramati tathaikībhūtamāyayā // 1,3.41  //
tāvatkālaṃ tataḥ paścāt suptavat svāpayatyajaḥ /
sārdhadviṣaḍbrahmavarṣamiti śiṣṭe niśānti me // 1,3.42  //
bhāge punaḥ pūrvavacca ātmasṛṣṭyādimīśvaraḥ /
karoti puruṣastasya nāyurmānaṃ vidhīyate // 1,3.43  //
evaṃ vidhāparimitānantānantaparātmake /
kāle bhāvinyapi hariḥ sṛṣṭyādīśaḥ kariṣyati // 1,3.44  //
svantantrasyāsya maryādā asvatantrairna śakyate /
laṅghituṃ pūrṇaśakterhi vaśe sarvaṃ carācaram // 1,3.45  //
ye 'nantakālatastasya mṛtijanmajarādayaḥ /
āyāsaduḥkhadaurbhāgyacintāsantāpapūrvakāḥ // 1,3.46  //
ajñānerṣyāsūyapīḍā kāmakrodhabhayādayaḥ /
kṛśatārogaduritapuṇyalepādayastathā // 1,3.47  //
āśāhāniśca vṛddhiśca kṣuttṛṭkampādayastathā /
nāsan doṣāḥ nottaratra bhaviṣyantyakhileśvare // 1,3.48  //
tattaddurjanasaṅghaiśca ye kalpyāḥ doṣasañcayāḥ /
tattadvirodhi suguṇānantyapūrṇasya mīluṣaḥ // 1,3.49  //
taddoṣaleśagandhopi na viṣṇoriti niścayaḥ /
yaḥ kālaḥ paramāṇvādi dviparārdhāvasānakaḥ // 1,3.50  //
teṣu sarveṣu kāleṣu tattannāmnā ramāpatiḥ /
tatsāmarthyavyañjakaśca sthitvā rakṣatyajaḥ prabhuḥ // 1,3.51  //
nityaḥ kālapravāhoyamanityāstu kṣaṇādayaḥ /
naṣṭeṣu satsukāleṣu vartamāneṣu vai kramāt // 1,3.52  //
avināśya svarūposau tatpravāhasya rakṣakaḥ /
śatābdaḥsaṃmitaḥ kālo brahmaṇaḥ parasaṃjñakaḥ // 1,3.53  //
sakālastu nimeṣākhyaḥ ahaśca parameśituḥ /
ityajñajanabuddhīnāṃ śuddhyarthamupacaryate // 1,3.54  //
ata āhurmahāprājñāḥ kālatonantamīśvaram /
athāpi parakālāntaṃ brahmāṇaṃ janayanvibhuḥ // 1,3.55  //
aṅgīkaroti taṃ kālamahoyadakhileśvaraḥ /
rātrimānādi śūnyopi tāvantaṃ kālamīśvaraḥ // 1,3.56  //
rātritvena caratyevaṃ brahmādīnsvāpayatyajaḥ /
niśāyāścarame bhāge ātmasṛṣṭyādimīśvaraḥ // 1,3.57  //
karoti puruṣastasya āyurmānaṃ vidhīyate /
evaṃ vidhāparimitānantānantaparātmakaḥ // 1,3.58  //
kālāvyatītā sṛṣṭyādi karturviṣṇoḥ parātmanaḥ /
svarūpendriyavadyosau kālorūpādivarjitaḥ // 1,3.59  //
pūrvapūrvasu kāleṣu naṣṭeṣvanye bhavanti hi /
uttaratrāyāsyamānaparamāṇupravāhataḥ // 1,3.60  //
saṃyojyaghaṭikādyāstu kālojñeyaḥ samānataḥ /
ghaṭikāyāmamāsādyā naikadā sambhavanti hi // 1,3.61  //
āyurmānavihīnasyānantānantaparātmakaiḥ /
viṣṇoḥ kālānantyamitau kālajñāna(naṃ)prayojakam // 1,3.62  //
vedānāmakṣarāṇāñca deśanyāvyākṛtasya ca /
ramāyāḥ sarvajīvānāṃ muktānāṃ liṅgasaṃyujām // 1,3.63  //
samastaliṅgadehānāṃ jaḍāyāḥ prakṛtestathā /
eteṣāmasvatantrāṇāṃ svatantravaśavartinām // 1,3.64  //
kālānantyamitau nityaṃ kālajñāna(naṃ)prayojakam /
anityā(anantā)nāṃ jaḍānāṃ ca sūkṣmasthūlaśarīriṇām // 1,3.65  //
āyurmāne śarīrāṇāṃ kālajñanaṃ prayojakam /
evaṃ kālagatiṃ jānan kālabhītiṃ tariṣyati // 1,3.66  //
ekasminparakāletu ekamaṇḍaṃ jagadguruḥ /
daśāvaraṇasaṃyuktaṃ sṛjatyavati hantyajaḥ // 1,3.67  //
naikadājāṇḍabahulaṃ sraṣṭumicchati keśavaḥ /
brahmāṇaṃ garuḍaṃ śeṣam idraṃ prāṇaṃ raviṃ surān // 1,3.68  //
ekamekaṃ harirmuktaṃ(kta)parakāle karotyajaḥ /
tathāpyajāṇḍānantānāṃ niyantājāṇḍarūpavān // 1,3.69  //
hariḥ tādṛṅmahārūpānantānantāni vai hareḥ /
romāṅkureṣvananteṣu saṃvasantīti hi śrutiḥ // 1,3.70  //
tādṛśānantarūpāṇām anantyānantyayogataḥ /
adhaścordhvaṃ cāṣṭadikṣu saṃyuktānāmanantaśaḥ // 1,3.71  //
rūpānantyairapūrṇoru deśe pūrṇatanurhariḥ /
atyabhinnorucitsaukhyabalādi guṇavigrahaḥ // 1,3.72  //
nirviśeṣaḥ sarvagataḥ sūkṣmasthūlādirūpakaḥ /
samaśaktiḥ samajñānabalādiśubhasadguṇaḥ // 1,3.73  //
samādhikavihīnaśca ramayānantarupayā /
sahasvādhīnayā satyāśeṣacijjaḍabhṛddhariḥ // 1,3.74  //
svabhinnāyāḥ śriyāḥ bhinnāḥ muktāmaktāsucidguṇaiḥ /
bhinnairnityajaḍaiḥsatyaiḥ bhinnaiḥ jīveśvaraiḥ sadā // 1,3.75  //
vibhinno viśvato viṣṇuḥ deśato guṇato vibhuḥ /
anantānantarūpeṇa abhinnobhinnavaddhariḥ // 1,3.76  //
pūrṇopi jaḍacidrūpaṃ sṛjatyavati hantyajaḥ // 1,3.77  //
||iti śrī paratattavanarṇaye prakāśasaṃhitāyāṃ prathamaparicchede tṛtīyo 'dhyāyaḥ 
||śrīhaṃsa uvāca
sūkṣmaṃ sarvajagadbījaṃ mitaṃ trātaṃ ca viṣṇunā /
pradhānamavyaktamiti yadvadanti manīṣiṇaḥ // 1,4.1  //
mahāmāyetyavidyeti prakṛtirmohinīti ca /
triguṇātmakamavyaktaṃ trirūpaṃ tattriśaktimat // 1,4.2  //
avidyākāmakarmādi bījamityapi tāṃ viduḥ /
rakṣitaṃ pralaye sṛṣṭā(vevā)vaṇvanantasvarūpavān // 1,4.3  //
anādikarmagranthīti bandhobandhakamityapi /
ajāmananyavaśagāṃ kalāṣoḍaśasaṃyutām // 1,4.4  //
tīvraduḥkhātmakāṃ nānāyoniprāpakamīritam /
nārikelasamākāraṃ paricchedatrayātmakam // 1,4.5  //
mūrdhnicchidrayutaṃ divyaṃ ratnavadbhāsvaraṃ sadā /
viṣṇunā ramayācchannācchidragarbhāvakāśavat // 1,4.5  //
sṛṣṭau laye ramā tasya māninī ca nirantaram /
sṛṣṭāveva brahmavāyū sabhāryāvabhimāninau // 1,4.7  //
rajaḥsattvatamaḥsaṃjñabhāgatrayasamanvitam /
satvabhāgaḥ śuklavarṇaḥ raktavarṇastu rājasaḥ // 1,4.8  //
nīlavarṇastamobhāga iti bhāgatrayātmakaḥ /
jñānakarmendriyakalāḥ rajobhāge vyavasthitāḥ // 1,4.9  //
tamobhāgagatāḥ pañcatanmātrāsaṃjñitāḥ kalāḥ /
manaḥ kalā satvabhāgagatā sarvapradhānikā // 1,4.10  //
manobuddhirahaṅkāraścittaṃ ceti caturvidham /
kāmakrodhamahālobhamadamātsaryamohakāḥ // 1,4.11  //
dveṣāhaṅkāramamakārerṣyasūyābhayādayaḥ /
manodoṣāstadvihīnaṃ manojñānāya sādhanam // 1,4.12  //
manaścaturvidhaṃ nityaṃ jaḍaprakṛtigaṃ matam /
tajjanyamapyanityaṃ syāttatra cittaṃ na doṣayuk // 1,4.13  //
manaḥ svarṇādyanekārthamapekṣāṃ janayiṣyati /
buddhirniṣiddhabhogcchāṃ sadāsaṃkalpayiṣyati // 1,4.14  //
ahaṅkāraḥ pumarthānāṃ ghātakaḥḥ sottamaiḥ saha /
spardhāṃ viṣṇusuradveṣaṃ kalpayatyapi sarvaśaḥ // 1,4.15  //
cittaṃ satsādhanagataṃ karoti puruṣaṃ sadā /
satsādhanamahaṅkārakalitaṃ pāpamevahi // 1,4.16  //
ahaṅkāravihīnaṃ taccittaṃ vijñānasādhanam /
racite bhārate varṣe yathā mānuṣasattanum // 1,4.17  //
labdhvā gurukulāvāsaṃ kṛtvānekasujanmabhiḥ /
kṛtvātmayogyasatkarma labdhasadgurusevayā // 1,4.18  //
prasannairupadiṣṭoru sacchāstraśravaṇādibhiḥ /
vṛttijñānapradaṃ tacca vṛttibhaktyādi sādhakam // 1,4.19  //
tābhyāṃ svārūpikajñānabhaktirvyaktirbhaviṣyati /
svārūpikaṃ mano nityaṃ tataḥ svārūpikī matiḥ // 1,4.20  //
vyaktā bhavati nityā sā bhaktiḥ svārūpikī tathā /
saivānandasvarūpeṇa nityā mukteṣu tiṣṭhati // 1,4.21  //
indriyāṇāṃ golakāni dṛśyānyāhuḥ samagraśaḥ /
atīndriyāṇīndriyāṇi jñānakarmamayāni ca // 1,4.22  //
śrotratvaṅnetrarasanaghrāṇādyā jñānaśaktayaḥ /
vākpāṇipādapāyūpasthāḥ sarve karmaśaktayaḥ // 1,4.23  //
śrotraṃ śabdagrāhiśabdo dvividhaḥ parikīrtitaḥ /
śabdo dhvanyātmako varṇātmakaśceti tadādimaḥ // 1,4.24  //
ahaṅkārātsamudbhūtaḥ ākāśotpattikāraṇaḥ /
dhvanyātmakastu śabdastu prathamaḥ parikīrtitaḥ // 1,4.25  //
jñānakarmendriyamanomātrāḥ sūkṣmāhyanādayaḥ /
nityāśca pralaye sṛṣṭāvanityāste prakīrtitāḥ // 1,4.26  //
varṇātmakastu yaḥśabdo nityaḥ sarvagato vibhuḥ /
dravyamityeva sarveṣāṃ na guṇaḥ kasyacinmate // 1,4.27  //
vedāḥ padādvarṇataśca śabdataḥ svaratastathā /
anādinityāste sarvepyapauruṣeyaguṇotkarāḥ // 1,4.28  //
viṣṇormāhātmyavijñaptau satprameye ca sādhakāḥ /
śāstrāṇica purāṇāni pauruṣeyāṇi kṛtsnaśaḥ // 1,4.29  //
yathārthāni praṇītāni hariṇātha surarṣibhiḥ /
nityānyevārthato varṇakramayogādanityakāḥ // 1,4.30  //
sātvikāni purāṇāni manvādi smṛtayastathā /
yathārtha eva tatroktaṃ grāhyaṃ śrīharitatparaiḥ // 1,4.31  //
vārāhaṃ vaiṣṇavaṃ pādmaṃ vāyuproktaṃ ca gāruḍam /
śrīmadbhāgavataṃ caiva sātvikānīti hi śrutiḥ // 1,4.32  //
brahmāṇḍaṃ brahmavaivartaṃ mārkaṇḍeyaṃ ca vāmanam /
bhaviṣyaṃ nārasiṃhaṃ ca rājasāni ṣaḍaiva hi // 1,4.33  //
mātsyaṃ kaurmyaṃ tathā laiṅgyaṃ śaivaṃ skāndaṃ tathaiva ca /
pāśupatasaṃjñikaṃ ceti tāmasāni vido viduḥ // 1,4.34  //
grāhyaṃ sarvaṃ sātvikoktaṃ yojanā bhedatothavā /
vedavedānusāreṣu virodhe 'nyārthakalpanā // 1,4.35  //
itarāṇi viruddhāni pralambhabhramajānyapi /
vyāsoktāni purāṇāni sātvikānyapi kṛtsnaśaḥ // 1,4.36  //
kvacit kvacit purāṇāni prāyojñānakarāṇyapi /
āsurāveśavaśataḥ tadanyoktānyanantaśaḥ // 1,4.37  //
śrotrāgrāhyāṇi santyeva apramāṇāni tānyalam /
paraśuklatrayoktāni nityaṃ viṣṇvājñayaiva tu // 1,4.38  //
atipramāṇāni daityāveśājñānādi varjanāt /
badhiratvādayaḥ śrotrṛdoṣāstadvarjitendriyaiḥ(yāḥ) // 1,4.39  //
etāni viṣayāṇyāhuḥ śrotavyāni sahasraśaḥ /
śabdadoṣavihīnāni grāhyāṇi manasā saha // 1,4.40  //
tatroktānantasuguṇaṃ nirdeṣaṃ jñeyamīśvaram /
gamyaṃ satyaṃ ca sukhacinmayaṃ viṣṇuṃ sanātanam // 1,4.41  //
ātmeśvaraṃ hariṃ bhaktyopā(styā)syamuktā bhavanti hi /
kuśāstreṣūktadurmārge heyatā buddhisaṃyutam // 1,4.42  //
||iti śrī prakāśasaṃhitāyāṃ prathamaparicchede caturtho 'dhyāyaḥ
||śrīhaṃsa uvāca
jñānendriyāṇi pañcāni pañcakarmendriyāṇi ca /
rajobhāgagatānyeṣu śrotramā(traṃ)dyaṃ viśiṣyate // 1,5.1  //
śrāvaṇāsyādyabhaktestu sādhakatvādguṇādhikam /
tvakcarmagolake sarvadehage samu(pāśritā)pasthitā // 1,5.2  //
kuṣṭhabhaṅurapāmādyāḥ tvakdoṣāḥ parikīrtitāḥ /
avyaktādi sparśadoṣaśūnyāḥ śītoṣṇapūrvakāḥ // 1,5.3  //
sparśāstadviṣayāḥ proktāḥ vāyutejombubhūmayaḥ /
padārthāḥ kecanaguṇāḥ satvagindriyagocarāḥ // 1,5.4  //
tvaksparśau prakṛtisthau dvau nityau sthūlāvanityakau /
tajjanyau prākṛtau vāyusaṃśrayau naśvarau matau // 1,5.5  //
indriyāṇāntu viṣayāḥ guṇāmātrāḥ prakīrtitāḥ /
jñānātmakānāṃ te sarve dvividhāḥ parikīrtitāḥ // 1,5.6  //
viṣṇuvaiṣṇavasevāyai anukūlāḥśubhā matāḥ /
aśubhāḥ pratikūlāśca punaste trividhā matāḥ // 1,5.7  //
muktiyogyāśritā nityāḥ nityasṛtiṣu madhyamāḥ /
tamoyogyāśritā nīcāstattadyogyasusādhanaiḥ // 1,5.8  //
nīcamadhyottamasthānaprāpakāḥ kramayogataḥ /
jīvasvarūpabhūtāni manomātrendriyāṇi ca // 1,5.9  //
tatsvarūpāṇi nityāni uttameṣu śubhānyapi /
uttamā muktiyogyāstu nityabaddhāstu madhyamāḥ // 1,5.10  //
adhamāstu tamoyogyāḥ manomātrādayastathā /
svārūpikāścaliṅgasthāḥ anityāḥ sthūladehagāḥ // 1,5.11  //
viṣṇoramāyābrahmādi muktānāṃ kramayogataḥ /
manomātrendriyajñānasukhadhairyabalādayaḥ // 1,5.12  //
svarūpāṇyevaviṣṇostu nityavyāptāni kṛtsnaśaḥ /
svatantrāṇi svatantrasya (karmāṇi tu)puruṣasya mahātmanaḥ // 1,5.13  //
svasvarūpasthitau yasya jñānekarmaṇyapi sphuṭam /
sarvasvarūpaceṣṭāsu parāpekṣā na yasya hi // 1,5.14  //
sa svantantra iti proktaḥ sa viṣṇurnetaraḥ kvacit /
avyaktatatkāryamaya dehaśūnyāramāpi hi // 1,5.15  //
taccittendriyamātrāstu nityā vyāptā svarūpakā(kāḥ) /
viṣṇvaikavaśagāstasyāḥ haryapekṣāsadasti hi // 1,5.16  //
parāpekṣayutatvātsā asvatantrā prakīrtitā /
brahmādimuktāmuktānām asvatantryamanāditaḥ // 1,5.17  //
siddhameva svarūpe ca jñāne karmaṇyapi sphuṭam /
nīcānīcasvarūpāṇām uttamottamacetasām // 1,5.18  //
prasādataḥ pravṛttirhi jñānabhaktyādi cākhilam /
jñānājñānatamomokṣāḥ nityānityajaḍasya ca // 1,5.19  //
notpattināśau jīvānāṃ trividhānāṃ samastaśaḥ /
svarūpaduḥkhadveṣerṣyā cintāsantāpapūrvakāḥ // 1,5.20  //
na muktānāṃ dehayogo yāvatteṣāṃ bhayādikam /
bhayādīni ca yogyebhyaḥ uttameṣvalpameva ca // 1,5.21  //
jñānaṃ muktirayogyasya na ca svapnepi dṛśyate /
svarūpājñānatamasī yogyānāṃ na kadācana // 1,5.22  //
sṛṣṭiṃ sthitiṃ saṃhṛtiṃ ca niyatiṃ jagatosya tu /
jñānājñāne tamomokṣau viṣṇunaiva vido viduḥ // 1,5.23  //
brahmādīnāṃ svarūpantu atyantāṇutamaṃ matam /
tadindriyāṇi sūkṣmāṇi sūkṣmāṇyeva sthirāṇi tu // 1,5.24  //
cakṣurgolakagaṃ netraṃ rūpagrāhyamatīndriyam /
nityamavyaktagaṃ sthūlamanityaṃ janyamakṣi ca // 1,5.25  //
svarūpanetrakalitaṃ nityānitye akṣiṇī ubhe /
jñānaprade sākṣisaṃjñe sarvasvārūpakendriyam // 1,5.26  //
uktānāṃ vakṣyamāṇānām indriyāṇāṃ samagraśaḥ /
svārūpendriyasāhāyyaṃ vinā śaktirnavidyate // 1,5.27  //
vṛddhiṃ hāniṃ ca labhate guṇairdeṣaiḥ svarūpataḥ /
sākṣīndriyantu yogyānāṃ svottamadrohatāṃ vinā // 1,5.28  //
tatrāpīṣatkutaścittu tatsarvaṃ kuṇṭhitaṃ bhavet /
paṭalaṃ kāmilā kācaḥ pratidīdhiti saṅgatiḥ // 1,5.29  //
netrarogaṃ vraṇādyāśca paityapratihatāstathā /
akṣibhramaṇaśaityādyāḥ netradoṣāḥ prakīrtitāḥ // 1,5.30  //
ārasthatvaṃ dūragatvaṃ saukṣmaṃ ca vyavadhānataḥ /
sthitiḥ samānābhighātaḥ arthadoṣāḥ prakīrtitāḥ // 1,5.31  //
nirdeṣaviṣayā ye ca nirdeṣekṣaṇagocarāḥ /
śuklaṃ raktaṃ śvetapītaharitādīni kṛtsnaśaḥ // 1,5.32  //
citrādīni svarūpāṇi cakṣuṣo viṣayāṇi ca /
udbhūtarūpasaṃyuktāḥ tejovārbhūmayātmakā // 1,5.33  //
cakṣuṣo viṣayāḥ proktāḥ kecitsūryodayo 'marāḥ /
jihvā golakagaṃ prāhuḥ rasanendriyamuttamam // 1,5.34  //
atīndriyamarucyādyāstaddhoṣāsphoṭakādayaḥ /
kaṣāyaśca kaṭustiktaḥ lavaṇo madhurāmlakau // 1,5.35  //
tathā citrarasaśceti rasanendriyagocarāḥ /
doṣahīnasya ca rasajñānaṃ janayati sphuṭam // 1,5.36  //
jñānaṃ janayati kṣipraṃ prākṛtaṃprakṛtisthitam /
duṣṭā paryuṣitā yāmahīnā pūtiyutā rasāḥ // 1,5.37  //
sadoṣā rasasambandhe rasanā jñānadā na hi /
bhūmayāṃmayā arthāḥ rasanendriyagocarāḥ // 1,5.38  //
ghrāṇagolakagaṃ proktaṃ nāsikendriyamūrjitam /
pīnasādyāḥ ghrāṇadoṣāḥ gandhagrāhendriyaṃ matam // 1,5.39  //
vyāmiśrādyāḥ doṣabhāgāḥ gandhadoṣāḥ prakīrtitāḥ /
vaktragolakagaṃ proktaṃ vāgindriyamatīndriyam // 1,5.40  //
nityānityavacāṃstasya satyāsatyavacāṃsi ca /
vacāṃsi yuktāyuktāni gīrvāṇaprākṛtāni ca // 1,5.41  //
mūkatvādi mahādoṣahīnavāggocarāṇi ca /
gadgadatvāspaṣṭatādyāḥ vāgdoṣāḥ parikīrtitāḥ // 1,5.42  //
hastagolakagaṃ prāhuḥ pāṇīndriyamatīndriyam /
vyaṅgulatvādayastasya doṣāḥ nirdeṣāmindriyam // 1,5.43  //
gṛhṇātī(va)ha paratrāpi yaddhitaḥ svātmanaḥ sadā /
bhūmayāratnahemādyā bahvarthā viṣayāmatāḥ // 1,5.44  //
aśmayāśca tathābhāvāḥ hastayorviṣayāmatāḥ /
kaṇṭakocchiṣṭapāṣāṇavṛścikādyā aniṣṭadāḥ // 1,5.45  //
heyā arthāśca hastābhyāṃ parityājyāḥ sadā matāḥ /
sāniṣṭadaṃ hitakaraṃ hastayorhitadaṃ matam // 1,5.46  //
aṅghrigolakagaṃ prāhuḥ pādendriyamalaṃ budhāḥ /
paṅgutvādyāḥ aṅghridoṣāḥ nirdeṣagatisādhanam // 1,5.47  //
svārūpigaṃ prakṛtigaṃ prākṛtaṃ trividhaṃ matam /
yenendriyeṇa yatkarmakriyate sādhubhiḥsadā // 1,5.48  //
tattasya viṣayaḥ proktaḥ tannāmendriya gocaram /
pakvāpakvaṃ ca bhuktaṃ ca vātaṃ jīrṇaṃ ca kukṣigam // 1,5.49  //
kālena viparītantu śakṛdityucyate budhaiḥ /
tādṛgarthotsargasaṃjño pāyorviṣayamīritam // 1,5.50  //
bhagandharādayo mūlavraṇādyāḥ pāyusaṃsthitāḥ /
doṣāḥ nirodhātisārāḥ pāyorna yadi kāryakṛt // 1,5.51  //
strīpuṃsorbhagameḍhrādi golakasthaṃ hyatīndriyam /
upasthaśiśnasaṃjñe dve indriye doṣavarjite // 1,5.52  //
ratyutsṛtau prabhavataḥ asṛkśuklāśrayau matau /
mehavraṇādyāḥ taddhoṣāḥ nirdeṣaṃ svārthasādhakam // 1,5.53  //
prakṛtaṃ prākṛtaṃ caiva svarūpendriya saṃyutam /
arthakriyākāri taddhi nānyathā bhavati dhruvam // 1,5.54  //
jñānendriyāṇi pañcāpi pañcakarmendriyāṇi ca /
rajaḥ paricchedagāni bhinnaśaktiyutāni ca // 1,5.55  //
jñānendriyāṇāṃ viṣayāḥ kramācchabdādayomatāḥ /
śabdasparśārūparasagandhāste ca guṇāmatāḥ // 1,5.56  //
mātrātamaḥ pariccheda pañcabhūtāntarāmatāḥ /
bhūtāni mātrā garbheṣu līnāhurmanīṣiṇaḥ // 1,5.57  //
bhāvarūpājñānagataṃ pañcakaṃ guṇagarbhakam /
mātrāsu līnabhūteṣu saṃsthitaṃ bhāvapañcakam // 1,5.58  //
tamomohamahāmohatāmiśrāndhatāmisrakāḥ /
tamaḥ śabdagataṃ prāhuḥ mohaḥ sparśagato mataḥ // 1,5.59  //
mahāmoho rūpagataḥ tāmiśro rasagomataḥ /
gandhe andhatāmisrākhyasta ete bhāvarūpakāḥ // 1,5.60  //
etāni prakṛtisthāni nityāṇyaṇutarāṇi ca /
sthūlāni bhūtavyaktāni anityānyāmananti hi // 1,5.61  //
jīvasvarūpaṃ naivate tadvibhinnaṃ liṅgadehagam /
jīvasvarūpavijñānācchādakaṃ parikīrtitam // 1,5.62  //
tatsādhanādvyañjamānasvarūpajñānabādhakam /
tamaḥ svarūpajñānasya viparītapravartakam // 1,5.63  //
yo mohaḥ sa upadeśepi mahāmoho 'nivartayet /
vidveṣakāraṇaṃ prāhuḥ tāmiśramupadeṣṭṛṣu // 1,5.64  //
kuyuktibhiḥ kvāgamyaiśca gāḍhājñānaikasādhanam /
andhatāmiśrasaṃjñākhyam anādyajñānamīritam // 1,5.65  //
anādikālamārabhyānantānantāṇumātrakāḥ /
keśādyāyutatulyālpasvarūpāhyātmagocarāḥ // 1,5.66  //
tattatsvarūpakākāra hariṇābimbarūpiṇā /
rakṣitāḥ pralaye sṛṣṭā nityaṃ tadanapāyinā // 1,5.67  //
etatkalpādibhāvīnāṃ tattakalpeṣu vai kramāt /
sṛjyāḥ vilakṣaṇāstulyāḥ atulyāstrividhātmakāḥ // 1,5.68  //
jīvāḥ anāditaḥ sarvepyasvatantrā ramāvaśāḥ /
prakṛtyātmakaliṅgena baddhāḥ śrīharikukṣigāḥ // 1,5.69  //
laye sṛṣṭau hariḥsṛṣṭāḥ aṇḍādbahirathāntare /
sātvikānīcamadhyāśca antaḥ sṛjyā atātvikāḥ // 1,5.70  //
niraṃśāmartyagandharvapūrvāḥ sarve tṛṇāntikāḥ /
yogyā nityasṛtisthāśca tamo yogyāśca kṛtsnaśaḥ // 1,5.71  //
sarvepi liṅgasambaddhā ye te jīvā na cānyathā /
tepi pūrvānantakālpeṣvevaṃ svocita sādhanaiḥ // 1,5.72  //
muktāḥ madhyāstamaḥ prāptāḥ santi śrīharigarbhagāḥ /
naiṣāṃ kvāpi kvacitpūrtirbhavitā niyamāddhareḥ // 1,5.73  //
||iti śrī prakāśasaṃhitāyāṃ prathamaparicchede pañcamo 'dhyāyaḥ
||śrīhaṃsa uvāca
niḥśeṣato rātrimāne vyatītetvaharāga(di)me /
kṣaṇe taṃ viśvasṛksraṣṭumicchāṃ cakre 'khila(svayaṃ)prabhuḥ // 1,6.1  //
tataḥ svagarbhagān jīvān liṅgamuktān vineśvaraḥ /
prakṛtyātmakaliṅgena śarīreṇāvṛtāstridhā // 1,6.2  //
vibhinnānāṃ stamasān śuddharājasān sātvikān prabhuḥ /
svodarasthān samudhṛtyasṛjyān puruṣanāmakaḥ // 1,6.3  //
prādāt savāsudevākhyo sarvān jīvān jagatprabhuḥ /
naiva sṛṣṭistu muktānāṃ baddhānāṃ na hi sarvaśaḥ // 1,6.4  //
sṛṣṭiruktāyuktaḥ saṃkhyā niyamāt sṛṣṭirucyate /
sṛṣṭiḥ saṃkhyā niyamataḥ tātvikātātvikeṣu ca // 1,6.5  //
niraṃśeṣu na saṃkhyāsti bahutvātvādbahudhaiva sā /
brahmatvayogyā ṛjavo nāmato 'nantaśo gaṇāḥ // 1,6.6  //
teṣu pūrvānantakalpaiḥ muktāḥ santi hyanantaśaḥ /
liṅgabaddhā apyanantānantaśaḥ santi garbhagāḥ // 1,6.7  //
haresteṣāṃ sarvaśopi teṣu sṛjyāstu kecana /
ṛjvādi tātvikāḥsarve anādito hyaparokṣiṇaḥ // 1,6.8  //
sāmānyato viśeṣeṇa svasvayogyāparokṣiṇaḥ /
kḷptakālocitamahāsādhanena bhavanti hi // 1,6.9  //
yatanti hyaparokṣārtham ṛjavo śatasaṃmitāḥ /
pūrvāparokṣiṇaste ca śatasaṃkhyāmitāḥ sadā // 1,6.10  //
anantavedoktaguṇopāsanāyāṃ hareḥ sadā /
yatanti tepi kramaśo hyupāsītaguṇoccayāḥ // 1,6.11  //
bhavanti vedhāḥ sampūrṇasadguṇopāstimāniha /
kāle mukto bhavatyeva mucyate naikadaiva hi // 1,6.12  //
evañca brahmamānena kalpadviśatakena ca /
pūrṇaśaktiḥ pūrṇaguṇopāstiḥ muktā bhavatyalam // 1,6.13  //
mukteḥ pūrvakṣaṇe bhogyasuprārabdhakṣayepi ca /
evamevottaratrāpi saṃkhyā niyamataḥ surāḥ // 1,6.14  //
mucyante tātvikā vakṣyamāṇaiḥ kalpairajasya tu /
dvipañcāśatkalpamitāḥ śeṣādyāstu sabhāryakāḥ // 1,6.15  //
viṃśatkalpamitāstvindrajīvāḥ dvinavakalpakāḥ /
ahaṃprāṇapadārhaśca gurvādyādvyaṣṭakalpakāḥ // 1,6.16  //
pravāhastu dviṣaṭkalpaiḥ sūryādyāḥ daśakalpakāḥ /
mitrādīnāṃ ca navabhistūkta śeṣagaṇasya tu // 1,6.17  //
aṣṭabhiḥ saptabhiḥ kalpaiḥ sanakādi gaṇasya tu /
ṣaḍbhiḥ parjanyamārabhya puṣkarāntagaṇasya vai // 1,6.18  //
aparokṣataḥ karmadevāḥ pañcakalpāparokṣiṇaḥ /
caturbhirājānajānāntu sārdhakalpatrayeṇa tu // 1,6.19  //
kṛṣṇāṅgasaṅgagopīnāṃ tribhiḥ pitṛgaṇasya tu /
gandharvāṇāntu kalpābhyāṃ martyānāṃ tu tathaikataḥ // 1,6.20  //
ardhakalpaṃ tṛṇāntānāṃ yogyānāṃ haridarśane /
niyamo 'yaṃsarvakalpeṣvevameva na cānyathā // 1,6.21  //
klpasaṃkhyā brahmamānādvijñeyā yogyacetanaiḥ /
asurāṇāṃ tamaḥprāptiḥ brahmaṇo dinakalpataḥ // 1,6.22  //
bhavatyeva jagaddhāturājñayetthaṃ sadaiva tu /
indrādipuṣkarāntānāṃ guṇopāsanayocitaiḥ // 1,6.23  //
proktaiḥ kalpairvimucyante tāvatkalpaistu sādhanam /
tatpūrvamaparokṣasya kartavyamiti niścayaḥ // 1,6.24  //
aṇḍāntarāle padmotthabrahmā yāvaddhi tiṣṭhati /
tāvatsaṃvatsaragatapratipratidineṣvapi // 1,6.25  //
sāṃśā atātvikāḥ sarve saṃkhyayā vakṣyamāṇayā /
mitāstu pratikalpe 'pi padasthā hyaparokṣiṇaḥ // 1,6.26  //
urvaśyādyāpsarasaḥ śatāntāṃś cāṣṭasaṃkhyayā /
mitā ājānajaistulyāḥ karmadevaiḥ samāḥ parāḥ // 1,6.27  //
śataṃ pitṝṇāṃ saptaiva teṣūrvaśyādibhiḥ samāḥ /
anye ājānajebhyastu nyūnāstebhyo 'varāḥ kramāt // 1,6.28  //
gandharvāstu śataṃ teṣu aṣṭau tulyāstu karmajaiḥ /
śatakoṭimitāḥ sarve ṛṣayo viṃśaduttamāḥ // 1,6.29  //
ṛṣīṇāṃ ca śataṃ karmadevaistalyamudīritam /
haryāveśāśca tanmadhye viṃśadīṣadguṇottamāḥ // 1,6.30  //
teṣveva tātvikāścāṣṭau śatakaṃ karmajaiḥ samam /
tadanye 'jānajebhyastu tulyā agnisutā api // 1,6.31  //
dvyaṣṭausahasrāṇiśatantriṃśaccāraṇarakṣasām /
sādhyasiddhāstathānyāstu saptatiḥ sarvajātiṣu // 1,6.32  //
ājānajāstesvanyūnaṃ pitṛgandharvasaṃyutāḥ /
pratīkālambanāḥ sāṃśāḥ niraṃśāstu tato 'varāḥ // 1,6.33  //
pratīkālambanasteṣu śreṣṭhāḥ mānuṣagāyakāḥ /
tato nyūnāstu rājāno martyoccāstu tato 'dhamāḥ // 1,6.34  //
martyagandharvarāśyādi sarvajīvagaṇeṣvapi /
ye muktiyogyāste sarve pratīkasthāvalambinaḥ // 1,6.35  //
niraṃśā aparokṣātprāk ūrdhvamapyaṇḍa eva hi /
sṛjyānūrdhvaṃ yathā sāṃśāḥ aparokṣavivarjitāḥ // 1,6.36  //
aparokṣiṇāntu sāṃśānāṃ tātvikairbhinnacetasām/ atātvikānāṃ karmādi suragandharvamānuṣām // 1,6.37  //
etāvadantajīvānāṃ sūkṣmāptiraniruddhataḥ /
ajotpatteḥ purājāṇḍe sthūlāptiriti niścayaḥ // 1,6.38  //
tātvikānāṃ bahiścāṇḍāt sūkṣmasthūlāptiriṣyate /
asaṃsṛṣṭaśarīrāste 'ṇḍotpatteḥ purāḥsurāḥ // 1,6.39  //
aṇḍāntarāle sarve 'pi saṃsṛṣṭāḥ sthūladehakāḥ /
laye sarve liṅgabaddhāḥ śūnyakukṣā vasanti hi // 1,6.40  //
teṣu muktetare saṃkhyā niyamātsṛṣṭisaṃmatāḥ /
ye ca tānnikhilānvāsudevaḥ sraṣṭumupākramat // 1,6.41  //
jaḍākhyā prakṛtiḥ sarvajīvānāṃ liṅgarūpiṇī /
prakṛtergarbhagā jīvāḥ liṅgadehayutā matāḥ // 1,6.42  //
anādikālamārabhya jīvāḥ saṃsṛtibandhagāḥ /
tatra pūrvānantakalpe jīvāḥ satsādhanena ca // 1,6.43  //
miśreṇa viparītena jñānenātyaktabandhanāḥ /
jīvāśca trividhā āsan śatakoṭisahasraśaḥ // 1,6.44  //
sṛjyeṣu liṅgabaddheṣu pūrvasṛjyaścaturmukhaḥ /
na caikakāle sarveṣāṃ sṛṣṭiḥ sā kālabhedataḥ // 1,6.45  //
bhavatyataḥ pūrvajātāḥ uttamānye tato 'varāḥ /
layākhya parakālānte vyatīte sṛṣṭisaṃmate // 1,6.46  //
parakālādime 'jasya sṛṣṭiranyasya kālataḥ /
brahmaṇaḥ sṛṣṭitaḥ paścādvāyoḥ sṛṣṭiḥ śatābdataḥ // 1,6.47  //
tataḥ śatābdato vāṇyāḥ bhāratyāstacchatābdataḥ /
tataḥ sahasrābdataśca sṛṣṭistu vipaśeṣayoḥ // 1,6.48  //
nīlādīnāṃ sahasraśca vatsaraistāvatā punaḥ /
vāruṇyāderdaśasāhasrābdatastu tataḥ param // 1,6.49  //
sṛṣṭirindrasya kāmasyāpyayutābdāstathāpare /
sṛṣṭāsyurhariṇā ye ca nīcāste 'nuttamottamaiḥ // 1,6.50  //
puṣkarāntāstātvikāśca tathaivātātvikāḥ pare /
niraṃśā nityabaddhāśca tamoyogyāśca rākṣasāḥ // 1,6.51  //
ayutābdāddhevamānāt pūrvapūrvavyavasthayā /
sṛṣṭirbhavati sā sūkṣmasthūlabhedādvidhā matā // 1,6.52  //
tātvikānāṃ padasthānāṃ sarveṣāmaparokṣiṇām /
aṇḍātpūrvaiva bhavati tadanyeṣāṃ tadantare // 1,6.53  //
aṇḍādbahirathāṇḍāntarjāyamānajanasya tu /
pūrvoktakālaniyamātsṛṣṭiḥ jñeyā yathākramam // 1,6.54  //
liṅgabaddhasya tu yadā sūkṣmadehāptiriṣyate /
tataḥ pūrvakṣaṇe liṅge guṇavaiṣamyamiṣyate // 1,6.55  //
liṅgadehasya madhyastho rajobhāgaḥ prakīrtitaḥ /
bhūrnāmakendirā tatra ceṣṭakā tasya māninī // 1,6.56  //
satvabhāgaspṛṣṭarajaḥ pārśvagā rājasāṇavaḥ /
daśapralayakāle tu bhūmyā satvasya pārśvagāḥ // 1,6.57  //
bhavanti layakālānte tatra tiṣṭhanti sarvaśaḥ /
rājasāṇuḥ sātvikāṃśagatastvekaikaśaḥ pṛthak // 1,6.58  //
daśaiva tādṛśā ete militā dvādaśāṇavaḥ /
sātvikeṣu śatamitān raktavarṇān karotyalam // 1,6.59  //
svabhāvataḥsatvabhāgāḥ śuklāste satvasaṃsthitāḥ /
raktāsahasrasaṃkhyākāḥ daśabhīrājasāṇubhiḥ // 1,6.60  //
bhavanti ca rajaḥ spṛṣṭāḥ satvapārśvagatā laye /
evameko rājasāṇuḥ rājasāṃśāpasavyagam // 1,6.61  //
tāmasāṃśa bhuvānītaḥ svaśatāṃśantu tāmasam /
atyalpaṃ nīlavarṇaṃ te raktoraktī karotyalam // 1,6.62  //
ekaḥ śuddho rājasāṃśaḥ paricchede tu rājase /
madhye tiṣṭhantyapi laye rājasāṇu samā ime // 1,6.63  //
tamaḥ paricchedagatāḥ tāmasāṇustu yādṛśāḥ /
laye satvaparicchedapārśvagā rājasāṇavaḥ // 1,6.64  //
tāmasāstādṛśā ete militā dvādaśāṇavaḥ /
rājasā tāmasātyalpa paramāṇu pramāṇataḥ // 1,6.65  //
adhikaṃ guṇitāstatra śatadvādaśasaṃmitāḥ /
daśarājasasaṃyukta sahasrasātvikāṇavaḥ // 1,6.66  //
lakṣābhavanti kāryopayuktā ete bhavanti hi /
tāmasāttu paricchedādviguṇo rājasasmṛtaḥ // 1,6.67  //
rājasāttu paricchedā dviguṇaḥsātvikaḥ smṛtaḥ /
ekaikasmanparicchedepyanantāḥ paramāṇavaḥ // 1,6.68  //
santi tatra niyantājo viṣṇubrahmaśivātmakaḥ /
nārāyaṇonantaguṇaḥ śrī strīrūpābhimāninī // 1,6.69  //
jaḍāyāṃ prakṛtau cāpi liṅgadehe tathaiva ca /
santyānantāṇavasteṣu pūrvoktāḥ kāryasādhakāḥ // 1,6.70  //
satvaṅgatā rājasāṃśāḥ laye rājasasātvikān /
vadanti tāmasagataṃ rajorājasatāmasam // 1,6.71  //
rajaḥ paricchedagataṃ santo rājasatāmasam /
vadantyeva laye yogo bhavati śrīharīcchayā // 1,6.72  //
sāmyāvasthāṃ budhāḥ prāhuḥ etāṃ prakṛtiliṅgayoḥ // 1,6.73  //
||iti śrī prakāśasaṃhitāyāṃ prathamaparicchede ṣaṣṭho 'dhyāyaḥ 
||śrīhaṃsa uvāca
nārīkelaphalākāro liṅgadehastrivṛnmataḥ /
mūrdhnicchidrayuto garbhāvakāśakalitaḥ sadā // 1,7.1  //
antarnibaddhā jīvāste trividhā api mocane /
na śaktaḥ ramayāścanna mūrdhnicchidrāvasantyalam // 1,7.2  //
duḥkhaspṛṣṭā liṅgabaddhāḥ duḥkhāspṛṣṭā ramaiva hi /
yasmannakāle yasya sūkṣmaḥ nāśo bhavati viṣṇunā // 1,7.3  //
aniruddhena tannīca kramatonḍāntare bahiḥ /
taduttarakṣaṇe liṅgadehe ca guṇasāmyatā // 1,7.4  //
bhūmyākṛtā bhavati sā (svarūpajñānarūpiṇī)jīvānāṃ jñānarodhinī /
svārūpikajñānasukhe prayatnecchāḥ satāṃ laye // 1,7.5  //
ruddhā bhavanti sāmye tu vaiṣamye vyaktimañjasā /
yāntyavasthādvayaṃ liṅge laye sṛṣṭau kramātkila // 1,7.6  //
kṣaṇakṣaṇena bhramatāṃ sa tāṃ savyena cānyathā /
bhramatāṃ liṅgadehasthaguṇatrayasuyogataḥ // 1,7.7  //
sṛṣṭikāle tridhābhinnā jīvānāṃ buddhiriṣyate /
sātvikī rājasī ceti tāmasīti samastaśaḥ // 1,7.8  //
yogyānāṃ sātvikībuddhiḥ bahulā anye 'lpake mate /
madhyamānāntu jīvānāṃ rājasī tāmasī matiḥ // 1,7.9  //
kramātbahutare 'nyetu svalpamātre bhaviṣyataḥ /
pañcamātrāgatājñānapañcakaṃ liṅgadehagam // 1,7.10  //
anādyajñānamuddiṣṭaṃ bāhyamasvārūpikaṃ tu tat /
sākṣīndriyāṇāṃ (tamasā)manasā yoge taddhi bhaviṣyati // 1,7.11  //
sākṣīndriyāṇāṃ satvasthamanasā saṅgamo yadi /
bāhyā svārūpikañjñānaṃ trividhānāṃ citāmiha // 1,7.12  //
sākṣīndriyāṇāṃ rajasā manasā saṅgamo yadi /
bāhyamasvārūpikaṃ ca kāmakrodhādikaṃ ca yat // 1,7.13  //
anādikāmo jīvānāṃ trividhānāṃ bhaviṣyati /
rajaḥ paricchedagatāḥ jñānendriyakalāḥ yadi // 1,7.14  //
sākṣīndriyayutābāhyaśabdādīcchā bhaviṣyati /
anādikāmaḥsā proktā trividhānāṃ citāmiha // 1,7.15  //
rajaḥ paricchedagatāḥ karmendriyakalāḥ yadi /
sākṣīndriyutāḥ karmajanayantyapyanādikam // 1,7.16  //
bāhyaliṅgagataṃ karma na tu svārūpikaṃ matam /
anādyavidyākāmau cānādi karma ca liṅgagam // 1,7.17  //
madīyamitimatvā tu baddho bhavati cetanaḥ /
kālena bhārate varṣe labdhajanmāpi mānuṣam // 1,7.18  //
brāhmaṇyaṃ sadguroḥ saṅgaṃ bhaktijñānedhigamya ca /
prasādāt śrīhareḥ karma devatānāmathāntare // 1,7.19  //
aṇḍādbahistātvikānāṃ vaikuṇṭhaparighālaye /
aṇḍakharparasaṃspṛṣṭa śrībhāgevā harīcchayā // 1,7.20  //
parāntyavṛttiparitaḥ sthitevāri nimajya ca /
abhivyaktasvarūpāṇāṃ satāṃ liṅgaviparyaye // 1,7.21  //
harīramāsurādveṣādbhārate martyajanmani /
duḥsaṅgavṛddhāt aṇḍāntarliṅgadehasya nāśane // 1,7.22  //
sativāyorgadāghātādasatāṃ kālayogataḥ /
anādyavidyākāmau cānādikarmāpi naśyati // 1,7.23  //
ato bāhyaṃ na svarūpā avidyādyāḥ prakīrtitāḥ /
jñānājñāne svarūpasthe nitye naiva ca naśvare // 1,7.24  //
anādyavidyākāmādyāḥ sāmyāvasthā yadā bhavet/ tadā jīvasya sarvasya na bhavanti kadācana // 1,7.25  //
rājasāṇuśatāṃśābhāḥ dviṣaṭkāstāmasāṇavaḥ /
laye teṣu rajasyekaḥ satvapārśvagatādaśa // 1,7.26  //
bhavantyekastamo madhye saṃsthito bhavati dhruvam /
rajogatoṇustamasaḥ sato dviguṇarājasam // 1,7.27  //
rājasāṇuśatāṃśābhāḥ satvagāstāmasāṇavaḥ /
daśāpidaśatotkṛṣṭānsātvikāṇūn laye dhruvam // 1,7.28  //
nīlīkurvantyevameṣā sāmyāvasthā prakīrtitā /
tāmasī rājasī ceti sāmyāvasthā dvidhā matā // 1,7.29  //
sāmyāvasthā sātvike tu na kvāpi kila vidyate /
dvābhyāntu sāmyavasthābhyāṃ liṅgastābhyāṃ janasya tu // 1,7.30  //
laye sarvasya tāṃ nidrāṃ nāśaṃ prāhurmanīṣiṇaḥ /
yadā yogecchoparamaḥ tadā jñāpayati prabhuḥ // 1,7.31  //
ayogyecchā prayatnādi karturāśāṃ chinatti ca /
vaiṣamye sati liṅge tu jananecchā hi jāyate // 1,7.32  //
yadecchā jāyate jantostadā sṛjati taṃ prabhuḥ /
sṛjyānāṃ sarvajīvānāṃ aṇḍādbahi rathāntare // 1,7.33  //
naikadā viṣamāvasthā hyajādīnāṃ kramādbhavet /
vyutkramātpūrvamānena aṇḍāntarbahireva ca // 1,7.34  //
sāmyāvasthā ca nīcānāṃ prākpaścāduttamasya ca /
laye satvapraviṣṭā ye daśate rājasāṇavaḥ // 1,7.35  //
svaśatādhikasatvasthaparamāṇu samanvitāḥ /
sṛṣṭikāle śriyānunnā rajo bhāgaṃ viśanti hi // 1,7.36  //
tamaḥ paricchedagata rājasāṇurlaye tu yaḥ /
svaśatāṃśaṃ tāmasāṇuṃ gṛhītvā durgayeritaḥ // 1,7.37  //
rajobhāgaṃ praviśanti sṛṣṭikāle samāgate /
laye rajobhāgamadhyagatoṇū rājasasya yaḥ // 1,7.38  //
rajo madhye vyaktimeti sṛṣṭikāla upāgate /
prakṛtau liṅgadeho 'pi evaṃ yadi guṇasthitiḥ // 1,7.39  //
sāmyāvasthāṃ jaguḥ prājñāḥ tayā sṛṣṭirbhaviṣyati /
laye satvapraviṣṭhā ye daśaitattāmasāṇavaḥ // 1,7.40  //
rājasāṇu śatāṃśābhāḥ sātvikaiḥ svasamāṇubhiḥ /
yuktāstāmasa bhāgaṃ hi viśanti śrīsamīritāḥ // 1,7.41  //
rajoviṣṭastāmasāṇuḥ pūrvāṇu(satveṇa)tulitaḥ svayam /
svato(satvācca) dviguṇenaiva saṃyukto rājasāṇunā // 1,7.42  //
tatra sthitvā laye bhūyaḥ sṛṣṭikāla upāgate /
bhuvānunnaḥ tamobhāgaṃ viśanti śrīharīcchayā // 1,7.43  //
ekaśuddhastāmasāṇuḥ pūrvaistāmasasātvikaiḥ /
daśābhiścaikatamasā tathā rājasatāmasam // 1,7.44  //
prāpyasaṃmilitāḥsarve tamo vaiṣamyanāmakam /
sahasrasātvikāṇubhyaḥ daśarājasakāṇubhiḥ // 1,7.45  //
śuddhena rajasaikena rajasāyukta tāmasaḥ /
aṇuryadaikībhavati rajo vaiṣamya ucyate // 1,7.46  //
rajo vaiṣamyataḥ sṛṣṭiḥ tamo vaiṣamyato layaḥ // 1,7.47  //
||iti śrī prakāśasaṃhitāyāṃ prathamaparicchede saptamo 'dhyāyaḥ
||śrīhaṃsa uvāca
vyatīte layakāle tu sṛṣṭikāla upāgate /
parakālādimādau tu puruṣaḥ sarvacetanān // 1,8.1  //
vāsudeverpayalliṅgabaddhān jīvān (sṛjyān)vilakṣaṇān /
tāratamyayutān svayogyatāṃ kalitāṃśca saḥ // 1,8.2  //
svasvocitamahāyatnābhimukhān svasvakarmaṇā /
janmalābhocitān vāsudevasthān vīkṣya cintayan // 1,8.3  //
sṛṣṭikālādyanimiṣasūkṣmadehocitaṃ hyajām /
liṅgabaddhantu tatpūrvakṣaṇavaiṣamyasaṃgataḥ // 1,8.4  //
ekaṃ gṛhītvānyajīvān prādāt saṅkarṣaṇo vibhuḥ /
sa vāyumekaṃ liṅge taṃ gṛhītvānyān sucetanān // 1,8.5  //
pradyumro 'dāttayorbhārye sa gṛhītvā saliṅgake /
tadanyāntātvikān sarvapadasthān bhāvitātvikān // 1,8.6  //
vyaktāparokṣiṇaḥ saṃkhyā niyamāt sūkṣmayogataḥ /
sraṣṭuṃ prādāt sacarame aniruddho 'khileśvaraḥ // 1,8.7  //
vāsudevo viriñcasya liṅgadehaṃ vyacālayat /
tattaliṅgadehasthatriguṇebhyastribindavaḥ // 1,8.8  //
nyapatan tatra yobinduḥ sātvikaḥ sa tu nirmalaḥ / / rajo vaiṣamyasaṃyukta rajobindustathāpatat // 1,8.9  //
tamo vaiṣamyakalitastamobindurabhūttataḥ /
rajobindugato viṣṇūrajovaiṣamyamūrjitam // 1,8.10  //
pṛthaksthāpya rajobinduṃ śuddhaṃ cakre jagadguruḥ /
tamobindugatodevaḥ tamovaiṣamyamutkaṭam // 1,8.11  //
samudhṛtya pṛthaksthāpya taṃ binduṃ śuddhamātanot /
tato māyā prārthitaḥ san vāsudevastadādimaḥ // 1,8.12  //
tadrajoguṇavaiṣamyaliṅgabaddhamajaṃ vibhuḥ /
ajasya sūkṣmadehāptyai rajovaiṣamyamūrjitam // 1,8.13  //
nikṣipya ca nigīryeśomāyāyāṃ mahadāhvayam /
sūkṣmarūpaṃ tu tadvīryaṃ prākṛtaṃ prākṣipaddhariḥ // 1,8.14  //
tatra sā suṣuve sūkṣmadehavantamajaṃ vibhum /
guṇatrayāṇavaḥ pūrvaṃ sāṃkhyā niyamataḥ sthitāḥ // 1,8.15  //
yāvantaste sadā nityāḥ teṣāṃ nāśo na vidyate /
tatra satvāṇavaḥ sarve daśadhopacitāḥ sadā // 1,8.16  //
bhavanti rājasāstāmasāṇavaḥ pādamātrataḥ /
bhavantyupacitā vāyusarasvatyādi sūkṣmagāḥ // 1,8.17  //
satvādayastu daśadhā ūrjitāḥsambhavanti hi /
trṛṇādīnāṃ sūkṣmagatānadhikāḥ prabhavanti hi // 1,8.18  //
satvāṇavo rājasāśca tāmasāhyaṇavaśca ye /
ṛjūnāṃ sūkṣmagāḥ pādopacitāḥ prabhavanti hi // 1,8.19  //
sāṃśāḥsarveṣu sāṃśeṣu sūkṣmadeheṣu kṛtsnaśaḥ /
satvāṇavo daśādhikyaṃ yāntyevopacitau satām // 1,8.20  //
rajastamāṇavastūcceṣvalpanīceṣu cādhikāḥ /
tadrajoguṇavaiṣamyamādāyādyānujaḥ svayam // 1,8.21  //
sarveṣāṃ sūkṣmadehānāṃ ante vasati nāśakṛt /
satvaṃrajastamaḥ sṛṣṭaṃ viṣṇubrahmaśivātmakam // 1,8.22  //
śrībhūdurgāpatirviśvataijasaprājñanāmakāḥ /
śuklaraktātmikānīlā ādāyānantarūpakaḥ // 1,8.23  //
tattatsūkṣmaśarīrasthasthānatrayagato hariḥ /
tadā hyavasthā tritayaṃ tadviśeṣādime sukham // 1,8.24  //
ekonaviṃśatimukhau viśvataijasanāmakau /
savyāpasavyagānyevaṃ puruṣāsyānimadhyagam // 1,8.25  //
gajābhaṃ tu tayorasyāḥ mukhānāṃ kṛtyamapyuta /
dakṣiṇākṣisthito viśvaḥ satvasthaḥ satvabhāgataḥ // 1,8.26  //
uttamānāṃ madhyamānāṃ nīcānāṃ tatvamāninām /
tribhirmukhaiḥ satvagataiḥ avasthāṃ jāgradāhvayām // 1,8.27  //
karotyayaṃ madhyagākhya tritayena sa eva hi /
uccamadhyāvarāmartyadāsānāṃ jāgradāhvayām // 1,8.28  //
karotyavasthāmantasthaiḥ tribhirāsyaiḥ sa eva hi /
niraṃśānāṃ ca jīvānāṃ jāgratāṃ sampravartakaḥ // 1,8.29  //
puṃsāmevaṃ vāmagāsyaiḥ strīṇāmevaṃ kariṣyati /
anantānantajanmoru martyadehaiḥ kṛtāni tu // 1,8.30  //
jāgraddhaśāyāṃ manasā vācakā yena cendriyaiḥ /
kṛtāni sātvikādīni karmāṇyucyāvacāni ca // 1,8.31  //
yāni yānyapi sarvāṇi saṃcintānyapi teṣvalam /
naṣṭeṣu tadadṛṣṭāni liṅgāni nivasantyalam // 1,8.32  //
teṣu bhogāya dattāni bhuktvā nāśaṃ prayānti hi /
bhogāya ca pradattāni ardhabhuktāni sarvaśaḥ // 1,8.33  //
prārabdhāni ca teṣveva kānicidbhogataḥ kṣayam /
yānti prārabdhaśiṣṭāni aparokṣe satisphuṭam // 1,8.34  //
na nayānti ca sarvāṇi bhogayogyānya saṃśayaḥ /
tatra duṣprārabdhajātaṃ bahvalpaṃ karotyajaḥ // 1,8.35  //
bhagavadbhakti yogena harericchā hi tādṛśī /
hariṇā jīvabhogāya na dattāni hyanantaśaḥ // 1,8.36  //
rāśīkṛtāni liṅgasthakarmādṛṣṭāni koṭiśaḥ /
sañcitānyapi tānīha aparokṣe sati sphuṭam // 1,8.37  //
dagdhānyapi vinaṣṭāni bhavantyeva na saṃśayaḥ /
martyo jīvanbhāratesmin nityaṃ koṭisahasraśaḥ // 1,8.38  //
karoti vivaśo baddhaḥ prakṛtyātānyanantaśaḥ /
ananta janmanānantānantāyuḥ parimāṇataḥ // 1,8.39  //
kṛtānyabhuṅktasvakṛtakarmaṇāṃ bhogato layaḥ /
sañcitānāmanantoru brahmakālairapi kvacit // 1,8.40  //
kvāpi no ghaṭate bhoktuṃ kintu śrīviṣṇudarśane /
naiṣāṃ phalaṃ hi jīvānāṃ bhavedityājñayā hareḥ // 1,8.41  //
likhitānyapi patreṣu citraguptaiḥ punaḥ punaḥ /
ramābrahmādayo devāḥ sarvakarmābhimāninaḥ // 1,8.42  //
yacchanti na phalaṃ puṇyaṃ pāpaṃ vā tasya karhicit /
cchitvā likhitapatrāṇi yamadūtairhariḥ priyaiḥ // 1,8.43  //
bodhayantyapi he jīva na te sañcitato bhayam /
iti kāraṇato nāśaṃ sañcitasya vadanti hi // 1,8.44  //
ghaṭādināśavannāśaḥ karmaṇāṃ naiva śasyate /
suprārabdhasya sarvasya bhogādeva parikṣayaḥ // 1,8.45  //
aparokṣānantarantu kṛtaṃ karma śubhāśubham /
āgāmītyuditaḥ sadbhirnatalopo bhaviṣyati // 1,8.46  //
na likhanti paṭe citraguptāstāni surottamāḥ /
yacchanti na phalaṃ teṣāmato na śliṣyate janaḥ // 1,8.47  //
āgāmikarmabhistaccāniṣṭaṃ kāmyaṃ hi rāja(kṣa)sāḥ /
gṛhṇantīṣṭaṃ kāmyapuṇyaṃ tadiṣṭāḥ prāpnuvanti hi // 1,8.48  //
āgāmi viṣṇudveṣādi kalirgṛhṇāti netaraḥ /
āgāmi bhaktito mukto prāptavyānandamaśnute // 1,8.49  //
vedoktamapyavedoktaṃ jñānājñānādibhiḥ kṛtam /
bālyayauvanavārdhikaiḥ kṛtaṃ vākkāyamānasaiḥ // 1,8.50  //
bhītyā prītyā āveśato vā kṛtaṃ karma śubhāśubham /
jñāyanneva karotyeṣaḥ bhuṅkte jāgṛddhi tatphalam // 1,8.51  //
samasta bhūtale vāpi vivareṣvantarikṣake /
svargādi sarvalokeṣu brahmāṇḍādbahirantare // 1,8.52  //
niraye vā tamasi vā vaikuṇṭhādiṣu vā janaḥ /
jāgradbhuṅkte karmaphalaṃ viśvādhīnaḥ sadaiva hi // 1,8.53  //
ānantāsanavaikuṇṭhaśvetadvīpeṣu saṃsthitāḥ /
maharādiṣu satyāntalokeṣvaṇḍādbahistathā // 1,8.54  //
tātvikāḥ svādhikāreṣu niyatā netare janāḥ /
svaprārabdhaphalaṃ yānti te sarve hyaparokṣiṇaḥ // 1,8.55  //
atātvikā niraṃśānāṃ yogyānāṃ kvāpi karhicit /
nādhikārastvayogyānāṃ kiṃ vācyaṃ duḥkhabhoginām // 1,8.56  //
riyuḥ trīn karmaṇā lokān jñānenaiva taduttarān /
tatra makhyā hariṃ yānti tadanye vāyumeva tu // 1,8.57  //
apakvā ye na te yānti vāyuṃ vā harimeva vā /
sthānamātrāśritāste tu punarjani vivarjitāḥ // 1,8.58  //
jñānagamyeṣu lokeṣu aṇḍāntarmaharādiṣu /
atātvikaniraṃśānāṃ muktāntānāṃ kramonnatām // 1,8.59  //
vāsaḥ prārabdhapuṇyena niṣkāmo na bhaviṣyati /
ātātvikaniraṃśānāṃ sargamartyādhameṣvapi // 1,8.60  //
sa tātvikānāṃ prarabdhāt puṇyātpāpācca saṃcitāt /
bhogadattāt puṇyapāpāt sukhaduḥkhādi śasyate // 1,8.61  //
tiryagyoniṣu garbheṣu vāsebhyeṣāṃ prakalpyate /
niraṃśanīcasāṃśānāṃ narake vāsa iṣyate // 1,8.62  //
prārabdhataḥ sañcitādvā na yogyānāṃ tamogatiḥ /
ayogyānāṃ dveṣapākāt tamaḥ prāptirbhaviṣyati // 1,8.63  //
devagandharvaparyantāḥ devaśabdoditāḥ kramāt /
devānāṃ nirayo naiva tamaścāpi kathañcana // 1,8.64  //
nā surāṇāṃ tathā muktiḥ kadācit kenacit kvacit /
bhāratādyaṣṭavarṣeṣu saptadvīpeṣu cādriṣu // 1,8.65  //
sarveṣāṃ pāpapuṇyaiśca mukhyaprārabdhasañcayaiḥ /
tamo mithyājñānayogāt jñānenaiva hareḥ padam // 1,8.66  //
teṣāṃ prāgukta karmottha phalaṃ vai jāgratā bhavet /
jāgratpravartako viśvaḥ so 'ja dakṣākṣigo bhavet // 1,8.67  //
liṅgottha satvamādāya tatsūkṣmastha tathā caran /
na dhātuḥ sañcitaṃ kāmyaṃ na dṛṣṭaṃ pātakādikam // 1,8.68  //
na dainyāveśaduḥkhādi na saṃśayaviparyayau /
na duricchānānyaratiḥ na bhogecchā kusaṅgatiḥ // 1,8.69  //
na dehābhimatirnāsatpathe dehendriyodgatiḥ /
niṣkāmyakarmasajñānasadbhaktiṣu sadāratiḥ // 1,8.70  //
brahmaṇo hi parasyāsya prasādāt sarvadāsukham /
svapnanidrāvyādhipūrvaṃ tacca duḥkhaphalaṃ tyajet // 1,8.71  //
sontaraṅgo hareḥ sākṣāt sarvotkṛṣṭa priyo mataḥ /
pakvaśeṣādibhirdṛśyamāparokṣeṇa keśavam // 1,8.72  //
anādikālamārabhya ajajīvagaṇāḥ sadā /
paśyantyātmocitahareraparokṣāya janmabhiḥ // 1,8.73  //
yatanteśatakalpāntyaiḥ dṛṣṭveśaṃ śatakalpakaiḥ /
kṛtayānantavedokta guṇopāsanayā padam // 1,8.74  //
prāpnoti tasya sūkṣmāpirvāsudevāttadābhavat /
taddhehaliṅgajaṃ śuddhaṃ raja ādāya tejasaḥ // 1,8.75  //
tatsūkṣmakaṇṭhe vasati svapnakṛdbhagavān hariḥ /
ekādaśendriyaiḥ karmakartavyamiti vāsanā // 1,8.76  //
manasyutpadyate tacca na karoti prayatnataḥ /
nidrājñānonmādabhayarogāyāsā vidunmataiḥ // 1,8.77  //
anukūlā bhāvatāva(bhavatyeva) janmajanmāntareṣvapi /
akṛtānāṃ karmaṇāntu svapnaḥ(pna)syeśaphalapradaḥ // 1,8.78  //
svapnadṛṣṭā anantārthāstatkāla sukhaduḥkhadāḥ /
na jāgradṛṣṭipathagāḥ kintu tatkāla kalpitāḥ // 1,8.79  //
svapne svasthasya jīvasya vāsanānantyamīśvaraḥ /
upādānīkṛtyamukhyaiḥ pūrvoktaireva taijasaḥ // 1,8.80  //
kalpayitvā bahūnarthān darśayatyakhileśvaraḥ /
svapnaḥ satyastato yasmāt bhāvīnaphalasūcakaḥ // 1,8.81  //
śeṣādisarvajīvānāṃ yogyakāle tathā caran /
taijasaḥ svapnakṛcceti janasya svapnakṛdbhavet // 1,8.82  //
tattamoguṇamādāya prājñastasūkṣmahṛdgataḥ /
jīvasya liṅgabaddhasya pādasthasya jagadguroḥ // 1,8.83  //
dhyānāvasthāṃ dadātyevamekāsyo dehvayonitaḥ /
liṅgabaddhaṃ grasannardhaṃ mūrchāvasthāṃ prayacchati // 1,8.84  //
liṅgabaddhaṃ mukhesthāpya prājñotyalponyarūpataḥ /
yadāśliṣyati taṃ devaḥ tadā nidrāṃ prayacchati // 1,8.85  //
prājño jīveśvarastaṃ vai vinā jīvokṣamaḥ smṛtaḥ /
prājñaḥ kaṇṭhasthitaṃ prāpya jīvānāṃ svapnado bhavet // 1,8.86  //
jīvaṃ gṛhītvā dakṣākṣigatosau jaga(jāgṛ)dīśvaraḥ /
na prājñatejasau dhātuḥ svapnanidrā pravartakau(kā ?) // 1,8.87  //
dhyānāvasthāṃ vinā tasya tattadduṣkarma varjanāt /
prājñaṃ jīveśvaraṃ prāhuḥ sa sarvahṛdisaṅgataḥ // 1,8.88  //
sāṃśajīvaṃ sa vai prājño rūpaiṇyaikena pādayoḥ /
hṛdisaṃsthāpya sūkṣmānyarūpeṇādāya cetanam // 1,8.89  //
saliṅgaṃ sa yadā viśve naikībhūto bhaviṣyati /
soṇuḥ prājñohṛdisthena ekībhūto bhavedyadi // 1,8.90  //
dhyānāvasthāṃ sañjanayatyapi jīvapatiprabhuḥ /
viśvādayo niraṃśānāṃ avasthā tritayapradāḥ // 1,8.91  //
vinā ṛjūn sarvasurān bhuvijātān jagadguruḥ /
avasthātrayasaṃyuktān kurvanti prājñapūrvakāḥ // 1,8.92  //
ūrdhvalokasthitānāntu sadā jāgṛtpravartakaḥ /
evaṃ sūkṣmaśarīreṇa brahmāṇamasṛjadvibhuḥ // 1,8.93  //
evaṃ saṅkarṣaṇo vāyoḥ jayāyāṃ sūkṣmadehakṛt /
vāsudevaḥ sarasvatyāḥ brahmāṇamakarotpatim // 1,8.94  //
saṅkarṣaṇastu bhāratyāḥ mukhyaprāṇaṃ vyadhātpatim /
sarasvatyāśca bhāratyāḥ pradyumnaḥ sūkṣmadehakṛt // 1,8.95  //
tayostābhyāṃ sūkṣmatanū vipaśeṣau babhūvatuḥ /
sūtranāmā tadāvāyuḥ brahmā puruṣanāmakaḥ // 1,8.96  //
vedādi sarvanityānām arthānāṃ jīvasantateḥ /
nityānāmapi sṛṣṭau hi tāvubhāvābhimāninau // 1,8.97  //
te bhārye tau vinākaścanārthopi sthitimarhati /
brahmā nirabhimānitvāt śarīryapyaśarīravān // 1,8.98  //
aśarīro vāyurabhraṃ vidyudityādi nāmabhiḥ /
paraśuklatrayaṃ vācyaṃ yogātte sarvamāninaḥ // 1,8.99  //
athāniruddhaḥ kālena brahmavāyvoḥ sabhāryayoḥ /
tricatustvekaviṃśatyavāraṃ sūkṣmaśarīrakṛt // 1,8.100  //
trivāramekaviṃśatsavāraṃ sūkṣma(tanupradaḥ)tanuṃ pradāt /
aniruddho vipādīnāṃ nīlādīnāṃ tathaiva ca // 1,8.101  //
sauparṇyādi trayāṇāñca kāladeśakrameṇa ca /
indrādi puṣkarāntānāṃ tātvikānām aśeṣataḥ // 1,8.102  //
ekaviṃśativārantu aniruddhastu sūkṣmakṛt /
yadā yasya ca sūkṣmāptistatpūrvakṣaṇa eva ca // 1,8.103  //
tattajjīvagaṇasyāsu liṅgavaiṣamyamityapi /
pañcasaptabhirmāsairbāhyamānena sarvaśaḥ // 1,8.104  //
tātvikānāṃ tu devānāṃ sūkṣmasṛṣṭirabhūddhareḥ /
tato sa satvatamasaḥ vaiṣamyāvasthayāyutām // 1,8.105  //
jaḍākhyāṃ prakṛtiṃ samyak ceṣṭayāmāsa viśvasṛṭ /
tato bindutrayaṃ jātaṃ satvaṃ ceti rajastamaḥ // 1,8.106  //
ūrdhvadeśe satvabinduḥ rajobindustatopyadhaḥ /
tadadhobhūttamo binduḥ sthūlaścādyāstribindavaḥ // 1,8.107  //
śrībhūdurgeti rūpā mā kramātriguṇamāninī /
viṣṇubrahmāśivaśceti bindukramaniyāmakāḥ // 1,8.108  //
brahmavāyū sabhāryau dvau trirūpāvabhimāninau /
satvādibinduṣu śrīśca śritā naśvareṣu vai // 1,8.109  //
rajastamo bindugatavaiṣamye jagadīśvaraḥ /
brahmā saṅkarṣaṇātmā tu samudhṛtya rarakṣatuḥ // 1,8.110  //
tato viṣṇuḥ satvabindugataḥ saṃvardhayatyajaḥ /
satvāvaraṇamādyaṃ ca cakre tatra vṛtodyamam // 1,8.111  //
rajovindugato brahmanāmakastadadhastane /
deśe dvitīyāvaraṇaṃ rājasasyaiva nāmakam // 1,8.112  //
tamobindusthito rudrastāmasāvaraṇaṃ vyadhāt /
taddhi dvitīyāvaraṇaṃ rajasasyaiva garbhagam // 1,8.113  //
viṣṇubrahmaśivau dvau dvau brahmavāyū sabhāryakau /
śrībhūdurgāsvādyamādya tṛtīyāvaraṇeṣu hi // 1,8.114  //
tattadātmasthūladehatriguṇeṣvabhimāninau /
ādyaṃ śuklaṃ dvitīyaṃ tu raktaṃ nīlaṃ tṛtīyakam // 1,8.115  //
rajoguṇasyavaiṣamyā triguṇāvaraṇāntare /
mahadāvaraṇaṃ cakre brahmanāmā sa bhūpatiḥ // 1,8.116  //
caturthāvaraṇaṃ tatra viṣṇubrahmaśivātmakaḥ /
jātābhyāṃ brahmavāyubhyāṃ jatau dvau dvau trirūpakau // 1,8.117  //
sabhāryau brahmavāyū ca mahattatvābhimāninau /
mahattatvaniyanteśaḥ ānandākhyo hariḥ svayam // 1,8.118  //
ānandanāmnastanayau brahmavāyū mahadgatau /
rajoguṇasya vaiṣamyāt sarvāṃśena mataḥ kalāḥ // 1,8.119  //
rājasāṃśenendriyāṇāṃ daśānāṃ ca kalāstathā /
tāmasāṃśena tanmātrāḥ kalāḥ pañcamahadgatāḥ // 1,8.120  //
abhavantāḥ kalā nityaṃ ṣoḍaśāpi sadātanaḥ /
mahattatvādvikurvāṇādbrahmaṇaḥ sthūladehataḥ // 1,8.121  //
ānandavaśagājjātastvahaṅkārastrivṛnmataḥ /
vaikārikastaijasaśca tāmasaścetyahaṃ tridhā // 1,8.122  //
udyadraviprabhāvatvān mahatāhaṃ trivarṇakaḥ /
vaikārikastu satvāṃśajātaḥ śukla udahṛtaḥ // 1,8.123  //
taijaso rājasāṃśotthaḥ raktavarṇaḥ prakīrtitaḥ /
mano hṛṣīkāṇi mātrāḥ pūrvaṃ sūkṣmasvarūpataḥ // 1,8.124  //
mahattatvagatāhyetā ahaṅkārāśritāḥ kramāt /
gāyatrīśo vidhiḥ satve viriñcastu rajoguṇe // 1,8.125  //
sāvitrīśo bhavatyaddhā tamasi brahmanāmakaḥ /
sarasvatīśo vasati tādṛgrūpatrayotthitau // 1,8.126  //
trirūpau vai brahmavāyū tannāmānau mahadgatau /
vidyādibhistribhistāsu gāyatryādiṣu tisṛṣu // 1,8.127  //
kramādbrahmā ca vāyuśca śeṣaścāsan harīcchayā /
vipaśeṣau sabhāryā ca mahadrāje rajotridhār // 1,8.128  //
haryājñayaivatrividhāhaṃreṣvabhimāninaḥ /
vidyādyutthairbrahmapūrvaistribhiḥ rudrastrirūpakaḥ // 1,8.129  //
sabhāryastrividhāhaṅkṛnmānītusthūladehakaḥ /
mahattatvasya garbhasthamahadāvaraṇaṃ matam // 1,8.130  //
lakṣmīnārāyaṇo brahmavāyū bhāryāsamanvitau /
ukteṣu vakṣyamāṇeṣu sarvatatveṣu sarvadā // 1,8.131  //
vasanti tānvinā śeṣavīśādyā nakṣamā kvacit /
vaikārikāddhi kurvāṇān manastatvaṃ jagadguruḥ // 1,8.132  //
sṛṣṭvāhaṅkāragarbhasthaṃ cakāra puruṣarṣabhaḥ /
taijasāttu vikurvāṇāt hariṇā cendriyāṇi ca // 1,8.133  //
jñānaśaktīni pañcāpi karmaśaktīni pañca ca /
sṛṣṭā bhāvīni kāle tu sṛjyaṃ vai bhūtapañcakam // 1,8.134  //
yatra yatra sthāpyamīśastatratāni kramādvyadhāt /
ākāśaṃ tu vikurvāṇāt sparśamātramabhūddhareḥ // 1,8.135  //
tato vāyuṃ samutpādya vāyvāvaraṇamātanot /
vāyoścaiva vikurvāṇādrūpamātraṃ hyabhūttataḥ // 1,8.136  //
tato vahniṃ samutpādya vahnyāvaraṇamātanot /
vahnerapi vikurvāṇājjalamātraṃ vyadhāddhariḥ // 1,8.137  //
tataḥ salilamutpādya jalāvaraṇamācarat /
jalāvṛtte vikurvāṇāttu gandhamātrābhavadvibhoḥ // 1,8.138  //
tataḥ pṛthvīṃ sanirmāya cakre bhūmyāvṛtiṃ hariḥ // 1,8.139  //
||iti śrī prakāśasaṃhitāyāṃ prathamaparicchede aṣṭamo 'dhyāyaḥ
||śrībhagavānuvāca
bhūmyāvaraṇamadhye tu brahmāṇḍotpādanocitam /
yojanānāṃ pañcaviṃśatkoṭidviguṇasaṃmitam // 1,9.1  //
deśamurvaritaṃ cakre bhagavān deśakālavit /
asaṃsṛṣṭāni tatvāni brahmāṇḍordhvagatāni ca // 1,9.2  //
aṇḍaṃ tadantarnikhilaṃ saṃsṛṣṭaṃ parikīrtitam /
vijñānanāmako viṣṇuḥ ahaṅkārasya rakṣakaḥ // 1,9.3  //
mano hṛṣīkāmātrāsu tattannāmā ramāpatiḥ /
ākāśavāyutejastu prāṇanāmākhileśvaraḥ // 1,9.4  //
annanāmā pṛthivyāṃ saḥ jalāvaraṇagopi ca /
viśeṣapṛthivī cāṇḍadviguṇāvṛttirūpikā // 1,9.5  //
abagnīranabhohaṅkṛnmahattatva guṇā ime /
satvādyāvṛttayoṇḍordhvaṃ sthitāḥ kṣmāvaraṇāḥ kramāt // 1,9.6  //
daśottarāḥ pravijñeyā tamaso dviguṇaṃ rajaḥ /
rajaso dviguṇaṃ satvaṃ tato na prākṛtaṃ kvacit // 1,9.7  //
paścādūrdhvapradeśe tu aniruddhātmako hariḥ /
tasmāddhaśādhikatanuḥ sopyāvaraṇarūpakaḥ // 1,9.8  //
tato daśādhikau pradyumnasaṅkarṣaṇanāmakau /
vāsudevastadūrdhvasthastaddhaśāṃśādhiko mataḥ // 1,9.9  //
tatopyanantaguṇikānantānanta pradeśake /
lakṣmīnārāyaṇau vyāptau maryādā na tayoḥ kvacit // 1,9.10  //
śrīrdeśakālatonantāguṇānantā na hi kvacit /
aniruddhāt prathamato ṛjubhistvaparokṣibhiḥ // 1,9.11  //
saha pūrvoktakālena jātau dvau bhāryayāyutau /
trirūpakau brahmavāyū triguṇāvṛttigau kramat // 1,9.12  //
teṣāṃ satvādyā vṛttayaḥ sthūladehāḥ prakīrtitāḥ /
tatonirūddhasūkṣmadehājjātau vidhīraṇau // 1,9.13  //
sa ṛjūkau caturvāraṃ mahattatvagatau matau /
teṣāṃ mahattatvameva sthūladehaṃ vadanti hi // 1,9.14  //
tata strirūpau sa ṛjū tau dvau śāntīśajau kramāt /
trividhāhaṅkṛtigatau sa bhāryau sa ṛjū ubhau // 1,9.15  //
ekaviṃśadvārajātau manastatvāditatvagau /
aparokṣiṇām ṛjūnāṃ ca śatasyāṇḍādbahirjaniḥ // 1,9.16  //
evaṃ rudrādi tatveśāḥ svasaṃkhyā niyamocitāḥ /
aṇḍādbahiḥ sṛṣṭiyogyāḥ dṛṣṭeśāḥ netare kvacit // 1,9.17  //
evaṃ trirūpato jātāḥ prākśāntīśena kālataḥ /
sūkṣmeṇa ṛjujanmānantaraṃ śeṣādayastrayaḥ // 1,9.18  //
ṣaṇṇīlādyāḥ kālayogāt sāparṇyādyāḥ krameṇa tu /
ajeśājeraśeṣyaistu ajerābhyāṃ stribhiḥ stribhiḥ // 1,9.19  //
rūpairahaṅkāratatvātmakasthūlaśarīriṇaḥ /
babhūvuritareṣāṃ tu padayogyāparokṣiṇaḥ // 1,9.20  //
te tathaiva mahattatvādyekaviṃśati tatvake /
tāvadrūpaiḥsūkṣmatatvājātau prāganirūddhataḥ // 1,9.21  //
mana ādīni tatvāni sthūladehāni bhejire /
indrādi puṣkarāntāśca sūkṣmatatvāniruddhajāḥ // 1,9.22  //
ekaviṃśadvārataste āsan cittādi tatvagāḥ (āsa śritādita tatvagāḥ)/
tāni sthūlādi tatvāni(dehāni) teṣām āsan krameṇa hi // 1,9.23  //
prākśāntīśotthitendrādyāḥ manasthūlaśarīriṇaḥ /
dvitryabdipañcaṣaḍvāraṃ jātāḥ śrotrāditatvagāḥ // 1,9.24  //
saptāṣaṭanavadigrudravārajātāḥ krameṇa tu /
indrādayaḥ puṣkarāntāḥ vāgādi sthūladehakāḥ // 1,9.25  //
tataśca pañcavārotthāḥ prākśāntīśena kālayogataḥ /
śabdādi sthūladehetāḥ tato jātāstu dvādigāḥ // 1,9.26  //
atroktānāṃ surāṇāntu yādṛśasthūladehataḥ /
bhāvīnāṃ ca padasthānāṃ tadvaśe sthitiriṣyate // 1,9.27  //
aniruddhaḥ sūkṣmakartā prāgeṣāmucitasthalam /
prāpyaiva sṛṣṭimakaroddheśakālārthatatvavit // 1,9.28  //
sarvatatvasthitānāntu ṛjūnāṃ sūkṣmadehagāḥ /
satvāṇavo daśaguṇādhikā yānti ca sarvaśaḥ // 1,9.29  //
rajastamoṇavaḥ pādamātrato yānti connatim /
bahuvārajātarudrendrādi sūkṣmaśarīragāḥ // 1,9.30  //
satvāṇavaḥsamāścopāścopacitāstathā /
rajastamoṇavo rudraśakrādisurasūkṣmagāḥ // 1,9.31  //
dvitryabdhipañcaṣaṭsaptāṣṭa dharmaśivārkakaiḥ /
bhāgatoviṃśadantairvṛddhiṃ yāsyanti vai kramāt // 1,9.32  //
tenaiva tatkāraṇena pūrvapūrvokta kāraṇaiḥ /
uttarottararūpeṣu buddhimāndyādi ceṣyate // 1,9.33  //
mahadādiṣu cāṇḍordhvaṃ daityāveśādi neṣyate /
yathā sūkṣmaśarīreṣu abhivṛddhaṃ rajastamaḥ // 1,9.34  //
bhavatteṣāṃ tathā proktaṃ sthūladeheṣvapi sphuṭam /
rajastamoṇavo vyaktiṃ yāsyantyeva tataḥ kramāt // 1,9.35  //
tatvāni pūrvarūpāṇi santyanantāni tāni tu /
ṛjavaḥ sarvatatveṣu pratibhātaparāvarāḥ // 1,9.36  //
sabhāryā nīcoccasarvatatveṣu saṃsthitāḥ /
rajastamoṇūpacayādhikyādbuddhiviparyayam // 1,9.37  //
naiva yāsyanti te sarve hareḥ priyatamāḥsadā /
brahmāsarasvatīviṣṇoḥ sarvāṅgaiḥ sambhavanti hi // 1,9.38  //
vāmanāḍyutthitau śeṣavipau viṣṇoḥ śivastathā /
nīlādyāvāruṇī pūrvāḥ indrakāmau manobhavau // 1,9.39  //
sabhāryau ca gururbuddheḥ manurādyohyupasthataḥ /
dakṣoṅguṣṭāt kāmaputraḥ manavaḥ kāmapūrvakāḥ // 1,9.40  //
marutaḥ śvāsataḥ sūryaḥ cakṣuṣaḥ candramā śruteḥ /
dharmo hṛdaḥ sabhāryaśca varuṇo rasanotthitaḥ // 1,9.41  //
bhṛgustvacognirmukhataḥ jātān meḍhrān manurgateḥ /
viśvāmitramarīcyādyāḥ mitropānāccanairutaḥ // 1,9.42  //
skandādbhavagaṇapatiḥ śambhujayantau nābhipādayoḥ /
nāsatyau nāsikābhyantu viśvakseno mukhādabhūt // 1,9.43  //
padbhyāntu ṛbhavaḥ(rutavaḥ)(rubhavaḥ) kaṇṭhāddhigdevāstu karmajāḥ /
rudrāḥ kapolāllalāṭācca vasavatsvicchayā vibhoḥ // 1,9.44  //
ādityāstu prakāśotthā dantapaṅktisthitā api /
sanakādyā manojātā jayādyānābhi pārśvataḥ // 1,9.45  //
gaṅgādi nadyo nāḍibhyaḥ pādāṅguṣṭādibhiḥ prabhoḥ /
anuktatātvikāḥsarve kaṭākṣotthā budhāmatāḥ // 1,9.46  //
śaniḥ śarīrataḥ puṣkarādyā karmendriyodbhavāḥ /
anuktadevatābhāryāḥ bhartṛbhiḥ sahasambhavāḥ // 1,9.47  //
ete hyaśeṣatatveṣu tatvasthita harīrayoḥ /
proktyairaṅgaiḥ kramājjātaḥ vasanti hyabhimāninaḥ // 1,9.48  //
sṛṣṭāvevaṃ bahiścāṇḍān muktāvevaṃ harervaśaḥ /
jātau jātau hi yastasmāt kāmastudgatiḥsutaḥ // 1,9.49  //
caṇḍo jayādyā dvārasthāḥ śaśāṅko dhanapastathā /
gandharvapatayaḥsarve jātiṣvapi ca tātvikāḥ // 1,9.50  //
puṣkaroccā budhoccāstu anuktāste prakīrtitāḥ /
evaṃ śeṣasya bhāgotthā(mārgottha) bahiraṇḍātsamastaśaḥ // 1,9.51  //
navakoṭyo hi devānāṃ satvatatvābhimāninaḥ /
ajo vipastato nīlādviṣaṭkavipavallabhā // 1,9.52  //
tata indraḥśaśī tasmāt prāṇādyā mārutokhilāḥ /
indrāddakṣastato devarṣayo vai nāradādayaḥ // 1,9.53  //
indrādgurustato sūryaḥ jayau vighnaprabhustataḥ /
abhavaṃśca smṛtāsūryādagniragnestu rudrakāḥ // 1,9.54  //
ādityāvasavo viśvāpyāśvanau rakṣasādhipaḥ /
parjanya budhaśanyādyāḥ puṣkarāntāḥ samutthitāḥ // 1,9.55  //
vasanti sarvatatveṣu garutmān mārgadevatāḥ /
uttamānāṃ ca guravaḥ nīcā uttamasevakāḥ // 1,9.56  //
||iti śrī prakāśasaṃhitāyāṃ prathamaparicchede navamo 'dhyāyaḥ
||śrīhaṃsa uvāca
sarvatra bhāviḥṛjavo viṣṇorvāyorbhavanti hi /
aṇḍāntarbahisthā vā nānairjanma labhanti te // 1,10.1  //
vyāmohāyāsurāṇāntu anyajā iva bhānti te /
brahmāparokṣiṇaḥsarve rudrādyāḥ bhāvitātvikāḥ // 1,10.2  //
ahaṅkāreśvarairvāyujātairjatā bhavanti hi /
uttamaiḥsarvanīcānāṃ sṛṣṭiraṅgerdhadeśataḥ // 1,10.3  //
evaṃ kramātsṛṣṭiruktā vyutkrameṇa layaḥ smṛtaḥ /
aṇḍordhvadeśatatveśā atra pūrvoktarītitaḥ // 1,10.4  //
suprārabdhā bahuvidhā doṣasambandhavarjitāḥ /
ye ye yathā yathā jātāḥ sṛṣṭikāle bhavanti hi // 1,10.5  //
guṇasṛṣṭyuttaraṃ jātāḥ sarvesthūlaśarīriṇaḥ /
aṃśānandabalajñānadeśakālāparokṣakāḥ // 1,10.6  //
layasṛṣṭipadāveśa guṇalakṣaṇakāntayaḥ /
evaṃ caturdaśamahātāratamyāḥ prakīrtitāḥ // 1,10.7  //
vedeṣu deśakāleṣu liṅgadeheṣu cākṣare /
prakṛtau sarvajīvānāṃ mahattatvaguṇatraye // 1,10.8  //
aṃśā ṛjūnāṃ santyeva vipādyaṃśā na teṣu hi /
ahaṅkāre vipādyaṃśā na tatrendrādikāṃśakāḥ // 1,10.9  //
nīcanīcāmaramano dehādiṣu surottamāḥ /
vasantyaṃśairnanīcāstu svottameṣu viśanti hi // 1,10.10  //
aṇḍādantarbahistvevamaṃśotthā tāratamyadhīḥ /
vidheḥ sarvāṅgasāyujyaṃ vāṇyāḥ vācimanasyapi // 1,10.11  //
svotpatyaṅgeṣu devānāṃ sāyujyaṃ diśatīśvaraḥ /
uttamānāṃ mahānandā nīcanīceṣu saṅgatāḥ // 1,10.12  //
śatāṃśādavarā nīcānandāduttamagāmi tat /
śatāṃśāduttamā muktau śvetadvīpādiṣu sphuṭam // 1,10.13  //
triṣu sthāneṣu śrībhāge cinmātrānandamūrjitam /
bhūdurgābhāgayoḥ prāptavyānanda(daṃ śuddha) sātvikaiḥ // 1,10.14  //
dehairbhogocitānanta śuddhasātvikavastubhiḥ /
bhūdurgābhyāṃ kalpitaistairbhagavān bhaktasantateḥ // 1,10.15  //
uttamānāṃ sa bahulaṃ nīcānāmalpameva ca /
tattadyogya nijānandaṃ dadāti puruṣaḥ svarāṭ // 1,10.16  //
muktau svottama bhogyoru mudapekṣālpikasya tu /
na vidyate hi svānandapūrṇasya na punarjaniḥ // 1,10.17  //
duḥkhājñānānādikaṃ bhūyo bhagnaliṅgasya neṣyate /
śataśabdo daśasahasraparaṃ prāptaṃ vadanti hi // 1,10.18  //
uttamānāṃ balaṃ bhūrinīcānāmalpameva tu /
garbhodakāgataḥ śeṣaḥ mūrdhnaikenākhilaṃ bhuvam // 1,10.19  //
sa dvīpābdhisaricchailāṃ dhatte sarṣapavatsadā /
taṃ vai śeṣaṃ sahasrāsyaṃ vāyukūrmo mahābalaḥ // 1,10.20  //
dhatte pucchāgrataḥ śakrapūrvāḥ śeṣādbalāvarāḥ /
bahavo gomahiṣyādyā eka kuñjara bhojane // 1,10.21  //
yāvattāvatkūrmahastitopyete hi koṭiśaḥ /
militā api nāgena yoddhumarhati na kvacitu // 1,10.22  //
tathottamasurairnīcasurāḥ koṭisahasraśaḥ /
militāḥ prathaneneśāḥ kimumartyāstu rākṣasāḥ // 1,10.23  //
ato balena sarveṣāṃ tāratamyaṃ vivecitam /
anālocyānantakalpeṣvaṇḍāntarbahirāsthitam // 1,10.24  //
atītaṃ vartamānaṃ cānāgataṃ vastu sañcayam /
sadā karatalāmalakavadvetti viṣṇvanugrahāt // 1,10.25  //
anādi nityānadhikān nirviśeṣādanantarān /
sopi nārāyaṇaguṇānālocyāpyatikālataḥ // 1,10.26  //
anantakalyāṇaguṇapūrṇasyānantabhāgataḥ /
vibhaktānantabhāgaikabhāga jñaptau na hi kṣamaḥ // 1,10.27  //
vineśvaraguṇajñānejñānam ṛjugaṇasya hi /
atītānāgatajagadviṣayīkaraṇe kṣamam // 1,10.28  //
ālocya vaiṣṇavajñānepyadhikaṃ sarvajīvataḥ /
vipaśeṣādikajñānaṃ sarvadālocanādapi // 1,10.29  //
svottamairbhinnajagataḥ viṣayīkaraṇe kṣamam /
na bhavedekadeśena jānantyete na cānyathā // 1,10.30  //
jaḍañcācetanaṃ vāpi śivādyāḥ puṣkarāntimāḥ /
liṅgabaddhāḥ padasthāśca bhāvinaścāparokṣiṇaḥ // 1,10.31  //
aṇḍāntare bahiścāpi tātvikā bahurūpataḥ /
sthitā api na jānanti sākalyena jagadgatam // 1,10.32  //
anādisarvajīvānāṃ jñānaṃ tadvividhaṃ matam /
svārūpikaṃ ca bāhyañca nityaṃ svārūpikaṃ matam // 1,10.33  //
ajanyaṃ śāśvataṃ viṣṇoḥ bandhasya vaśagaṃ sadā /
jīvaṅgeśādhīnamāyāvaśagaṃ kramayogataḥ // 1,10.34  //
sādhanena vyañjyamānamāmuktyantaṃ tataḥ param /
ekaprakāramajñānaṃ rahitaṃ svottamāśritāt // 1,10.35  //
jñānācchataguṇanyūnarm iśvare vā jagatyalam /
anantavedoktaguṇān viṣṇerjānāti padmabhūḥ // 1,10.36  //
padastho vā vimukto vā tadanye tadguṇasthitāḥ /
krameṇaiva śataṃnyūnajñānaṃ viṣṇorupāsakāḥ // 1,10.37  //
prākṛtoprākṛtaśarīrāśritasya ṛjoḥsadā /
manasyanityaṃ yajjanyaṃ punaḥ punarapi sphuṭam // 1,10.38  //
tadbāhyevṛttirupaṃ ca yathārthaṃ sarvadāpi ca /
teṣāṃ pañcavidhajñānaṃ kvacideva na sarvadā // 1,10.39  //
daityāveśādi śūnyāste sadā durviṣayojjhitāḥ /
sākṣīndriyaiḥ sahāpyetalliṅgasūkṣmendriyāvṛtaiḥ // 1,10.40  //
sthūlendriyaiḥ suviṣayāsaktaiḥ prātyakṣakī matiḥ /
yadārthaiva tayā doṣaśūnyā sadyuktijā matiḥ // 1,10.41  //
yuktijanyaṃ tu yajñānamānumānikamīritaḥ /
pratyakṣamanumānañca āgamastasya sādhanam // 1,10.42  //
yathārthaiva tathā vedaśāstrārthaśravaṇādapi /
manojātaṃ svāgamajaṃ yathārthajñānameva hi // 1,10.43  //
deśādavaradeśetu kramāttatveṣu saṃśritāḥ /
tatvavyāpārakāle tu svarūpocitaśaktayaḥ // 1,10.44  //
yathāgamasamudbhūtaṃ trividhaṃ parikīrtitam /
jñānaṃ manaḥsamudbhūtaṃ bāhyakāryamitīritam // 1,10.45  //
yatpratyakṣānumānaṃ ca āgamastasya sādhanam /
jīvaḥ pramātāviṣayā arthāste kāraṇāmatāḥ // 1,10.46  //
rūdrādīnāntu yajjhānaṃ bāhyaṃ manasi sambhavam /
pratyakṣādyaistrabhiḥ sadbhiḥ sādhanairapyanityakam // 1,10.47  //
kvacidyathārthaṃ tajñānamayathārthaṃ kvacidbhavet /
karmadevājānajādyāḥ devadāsāḥ kramāvarāḥ // 1,10.48  //
devagandharvaparyantāḥ sāṃśāḥ sarve prakīrtitāḥ /
niraṃśāste sadāmartyagandharvādyā stṛṇāntimāḥ // 1,10.49  //
jīvā eṣāṃ svarūpantu jñanaṃ nityaṃ yathārthakam /
uttamottamato nyūnam ayathārthādikaṃ kramāt // 1,10.50  //
bāhyaṃ janyamanityaṃ ca yathārthaṃ prāyaśaḥ sadā /
riśvare vā jagati vā kramādalpāvagāhi ca // 1,10.51  //
iti jñāne tāratamyaṃ deveṣūccāvaceṣvalam /
mahadgaṇatrayeṣvaṃśāḥ ṛjūnāṃ santi connate // 1,10.52  //
deśe tatra na rudrādi devāṃśāstadadhastane /
deśehaṅkṛtirudrādi devāṃśāḥsanti sarvadā // 1,10.53  //
tatrendrādyā na tiṣṭhanti tatopyavaradeśagāḥ /
bhūtāvyatīnāṃ maryādā yaddeśe yādṛśīritā // 1,10.54  //
kalāṣoḍaśatadgāśca tattadā vṛttisantatāḥ /
manaḥ śabdaḥ śrotravācāṃ kalāstvākāśasantatāḥ // 1,10.55  //
tvaksparśapāṇisaṃjñāstu kalāvāyusamāśritāḥ /
netrarūpāṅghrisaṃjñāstu kalāstejaḥ śarīragāḥ // 1,10.56  //
rasanārasaguhyānāṃ kalāvārisamāśritāḥ /
gandhaghrāṇopasthakalā pṛthivyāvaraṇāśritā // 1,10.57  //
manomātrendriyakalā bhūteṣu kramayogataḥ /
tadādhikārā hariṇā śakrādyāḥ puṣkarāntimāḥ // 1,10.58  //
sūkṣmasthūlotpattikāle uttamāstūrdhvadeśagāḥ /
nīcanīcāstūccadeśasthitoccoccasurāśrayāt // 1,10.59  //
deśādavaradeśe tu kramāttatveṣu saṃsthitāḥ /
tatvavyāpārakāle tu svarūpocitaśaktayaḥ // 1,10.60  //
iti deśocita mahātāratamyaṃ vadanti hi /
devamānenābdaśataṃ paurvāparyavyavasthayā // 1,10.61  //
ṛjūnāṃ ca janiḥ proktā sahasrābdāntarāmatāḥ /
vipādyāstu tathendrādyā daśasāhasravatsaraiḥ // 1,10.62  //
kramātpaurvāparyajātāḥ kālānnīcoccabhāvinaḥ /
atha sarvasyāparokṣatāratamyaṃ vivicyate // 1,10.63  //
tṛṇādisarvajīvānāṃ svarūpoddhāra āgate /
kāle tattadyogyajīvasādhanocitakālake // 1,10.64  //
hariśca śrībrahmavāyū sabhāryau ca tadājñayā /
etadanyadvīpavarṣajāyāmānān hi sarvaśaḥ // 1,10.65  //
svakarmavaśagān svargāntarikṣadharān caran /
nānāyonigatān jīvān atalādyādharasthitān // 1,10.66  //
uddhartukāmo bhagavān bhārate janayiṣyati /
tatra mānuṣayonyutthāṃstatrāpi brāhmaṇottamān // 1,10.67  //
tatra sarvasvarūporuvyaktikārakakarmaṇā /
saṃyojya sarvasadyogyajñānadānagurūttamān // 1,10.68  //
bhinnadeśe bhinnakāle yojayatyakhilaṃ hariḥ /
tṛṇādimartyaparyantagandharvāste hyanantaśaḥ // 1,10.69  //
niraṃśāste pratīkālambanāste karmayoginaḥ /
devagandharvapūrvāstvājānajāntā samastaśaḥ // 1,10.70  //
apratīkālambanā sāṃśāḥ kramocca jñānayoginaḥ /
pratīkasthaṃ śarīrasthaṃ paśyantīti tathāhvayāḥ // 1,10.71  //
pratīkādbahirīśasya darśānāt karmadevatāḥ /
apratīkālambanāśca prāyovijñānayoginaḥ // 1,10.72  //
eṣāmaṇḍāntare janmāparokṣādi praśasyate /
niraṃśāḥ pakvakāle tu utkrāmyaiva maharādigāḥ // 1,10.73  //
eṣāṃ laye svottameṣu praveśo naiva vidyate /
devagandharvapūrvāṇāṃ bhūmāvutkramaṇāllayaḥ // 1,10.74  //
mahālaye svottameṣu praveśaḥ lūkṣmadehataḥ /
utkramānutkramānyoginohyatatveśvaravaśān jaguḥ // 1,10.75  //
puṣkarāntā tātvikāśca kvāpi notkramaṇāllayāḥ /
yānti sthūlaśarīraiste svottameṣu viśanti hi // 1,10.76  //
tānanukramaṇānyāhuḥ yogino bhaktiyoginaḥ /
satkarmajñānabhaktī ca sarveṣāṃ sarvadāpi hi // 1,10.77  //
avaśyakāste sarvepi tattatprācuryatastathā /
niraṃśāḥsatsādhanāyocitajanmasahasrataḥ // 1,10.78  //
jñānantu daśabhiḥ prāpya sadbhaktiṃ tribhirāpya ca /
dṛṣṭvā hṛdisthaṃ mucyante hyataste karmayoginaḥ // 1,10.79  //
satkarmakṛtvā niṣkāmyaṃ labhanti gurusantatī /
atātvikā devadāsāḥ satkarmaśatajanmabhiḥ // 1,10.80  //
kṛtvā daśasahasrorujanmabhirjñānamāpya ca /
bhaktiṃ triśatakairāpya mucyante jñānayoginaḥ // 1,10.81  //
ataste karmadevatāstadūrdhvaṃ bhaktiyoginaḥ /
tṛṇādyāḥ svahṛdisthaṃ taṃ paśyantyucitajanmabhiḥ // 1,10.82  //
dīpakāntiviśiṣṭeśaṃ na devān naiva martyagam /
ghaṭikārdhaṃ śarīre vā muktau śaktistu tādṛśī // 1,10.83  //
cinmātropāsanāśaktiḥ naivādhikaguṇottare /
teṣārm idṛśa evaṃ syāt apararokṣo hi nādhikaḥ // 1,10.84  //
rāmakṛṣṇādi rūpāṇi bahiḥ paśyantyapi kvacit /
mānuṣatvena paśyanti aparokṣena saṃsmṛtaḥ // 1,10.85  //
sthūlahṛdgāparokṣāstu bāhyastādaparokṣakāḥ /
svasvarūpasthajīvābhasvatantrasya ca darśanam // 1,10.86  //
svarūpābhyāparokṣastu sarveṣāmevameva hi /
pādonaghaṭikāmātraṃ svarūpe prākṛte hṛdi // 1,10.87  //
paśyanti krimikīṭādyāḥ pradīpaprabhayā harim /
svarūpacakṣuṣādṛṣṭiḥ aparokṣa itīryate // 1,10.88  //
veda deśākṣarokālo jīveśau prākṛtendriyaiḥ /
na vedyā hi svarūpeṇa vedyā eva prakīrtitāḥ // 1,10.89  //
bhaktyā hariprasādena naṣṭetvajñānapañcake /
ratnavadbhāsure liṅge sūkṣmadehesthitasya tu // 1,10.90  //
jīvasya cakṣuṣī vyakto bhavataḥ svena paśyati /
tejomayasvarūpasthaṃ sthūlahṛdgaṃ krameṇa tu // 1,10.91  //
yavamātraṃ harintārṇāḥ kīṭādyāḥ badarīmitam /
aṅguṣṭāgramitaṃ vṛṣāḥ pradīpadaśasannibham // 1,10.92  //
hariṃ paśyanti ghaṭikāmitaṃ kālaṃ ramāpatim /
samaṃ dīpaṃ cidānandaṃ cidānandātmakaṃ mṛgāḥ // 1,10.93  //
khagāśca paśavo gāvaḥ hṛdgaṃ jīvagataṃ harim /
pradīpaśatabhāyuktaṃ ghaṭikārdhatadardhakam // 1,10.94  //
saccidānda ātmeti mānuṣyairdhyaiyar iśvaraḥ /
vidyudvanmānuṣā vidyurdaśavidyunmitaṃ nṛpāḥ // 1,10.95  //
rājānastadviguṇābhaṃ sūryamaṇḍalavatsurāḥ /
gandharvāḥ pitaraḥsūryaśatasannibhamīśvaram // 1,10.96  //
gopyaḥ kṛṣṇāṅgasaṅgārhāḥ pañcasāhasrasūryabham /
ājānajādaśasāhasasrārkābhaṃ tvagnijā api // 1,10.97  //
caturlakṣādhikāśītilakṣajīvagaṇeṣvapi /
daśaiva puruṣāḥ proktāstātvikāsteṣu pañca ca // 1,10.98  //
parjanyādavarāḥ pañca puṣkarāduttamā matāḥ /
sastrīkāḥsomahīnā aṇḍādantarbahisthitāḥ // 1,10.99  //
triṃśaccāraṇarakṣāṃsi saptatiḥ sarvajātiṣu /
antarāletu padmotthā brahmāyāvaddhitiṣṭhati // 1,10.100  //
tāvatsaṃvatsaragata pratipratidineṣvapi /
sāṃśā atātvikāḥ sarvesaṃkhyayā vakṣyamāṇayā // 1,10.101  //
mitāstu pratikalpepi padasthā hyaparokṣiṇaḥ /
urvaśyādyāhyapsarasaḥ śataṃśā sva(svaṣṭa)saṃkhyayā // 1,10.102  //
mitā ajānajaistulyāḥ karmadevasamāparāḥ /
śataṃ pitṝṇāṃ saptaiva teṣūrvaśyādibhiḥ samāḥ // 1,10.103  //
anye ājānajebhyastu nyūnāstebhyovarāḥ kramāt /
gandharvāstu śataṃ teṣu aṣṭau tulyāśca karmajaiḥ // 1,10.104  //
śatakoṭimitāḥ sarve ṛṣayo viṃśaduttamāḥ /
teṣveva tāvatviṣṭābhiḥ śatakaṃ karmajaiḥ samam // 1,10.105  //
tadanye ājānajebhyastulyā agnisutā api /
dvyaṣṭausahasrāṇi śatantriṃśaccāraṇarakṣasām // 1,10.106  //
sādhyasiddhāstathānyāstu saptatiḥ sarvajātiṣu /
śataṃ siddhājānajākhyā paśyanti hṛdi jīvagam // 1,10.107  //
koṭisūryaprabhaṃ karmadevā hṛdgaṃ bahisthitam /
dvisaptalokasamitaṃ te pratīkāvalambanāḥ // 1,10.108  //
martyāḥ dvighaṭikāmātraṃ trināḍyantaṃ nṛpottamāḥ /
tathā mānuṣagandharvāścaturnāḍyantamīśvaram // 1,10.109  //
ṣaṇṇāḍyantaṃ sugandharvā gopyāyāmāntamañjasā /
śatonaśatakoṭyastu ṛṣayognisutā api // 1,10.110  //
sājānajādaśaghaṭikāmitaṃ kālaṃ jagadgurum /
paśyanti karmadevāstu madhyāhnāntaṃ pareśvaram // 1,10.111  //
svottamaspardhayāhīnāḥ duṣprārabdhavivarjitāḥ /
bhāvarūpājñānaśūnyāḥ daityāveśavivarjitāḥ // 1,10.112  //
pūrvoktakāntyākāle taṃ paśyanti jagadīśvaram /
pūrvoktadoṣarahitāstātvikāḥsarvadā harim // 1,10.113  //
paśyantidivaparyantā doṣā ete hi nīcakaiḥ /
uttameṣūttameṣvalpāstathā cānyatarāmatāḥ // 1,10.114  //
brahmaṇo doṣa sambandho na kvāpi kva cad dṛśyate /
rājāno martyagandharvapūrvā ṣaṭdaśapūrvakān // 1,10.115  //
śataṃ daśasahasrāṃśca lakṣakoṭimitān guṇān /
viṣṇorguṇānarbudāṃśca sarvānapi tatodhikān // 1,10.116  //
anantavedoktaguṇān brahmopāsyati netaraḥ /
martyoccā hṛdi devāṃśca padasthā pīṭhadevatāḥ // 1,10.117  //
tathāvaraṇagān devān paśyantyapi ca maṇḍalam /
suṣumnāṃ saptakamalānyapi tadgaharīśvare // 1,10.118  //
sthāneśaṃ caiva mūleśaṃ rājāno martyagāyakāḥ /
iḍāpiṅgalanāḍisthān kramoccān sarvadehagān // 1,10.119  //
tatveśāṃ stadgatahareḥ rūpāṇi a(ni)khilānyapi /
dhyātvopāsya vimucyante devā ājānajāhvayāḥ // 1,10.120  //
ime te ca pratīkastha haripādāvalambinaḥ /
karmadevā atatveśā api rūpāṇi sarvaśaḥ // 1,10.121  //
upāsyāpi virāḍrūpaṃ mucyante samupāsya ca /
apratīkālambanāste tu karmadevāḥ surā api // 1,10.122  //
tyaktaliṅgasya muktasya tṛṇakīṭādikasya ca /
svarūpadeha te sarve daśayojanasantatā // 1,10.123  //
vṛkṣādīnāṃ mṛgādīnāṃ tato dviguṇarugbhavet /
vimuktānāntu martyānāṃ śūdrādīnāmataḥ param // 1,10.124  //
ekadvitricatuṣpādādhikaruksantatāḥ sadā /
rājanyāmartyagandharvāstatodvitryādhikaprabhāḥ // 1,10.125  //
parito merutulyātviṭ devagandharvasantateḥ /
cirānto pitaro muktā bhuvarlokāntakāntayaḥ // 1,10.126  //
gopyaḥ kṛṣṇāṅghrisaṅgārhāḥ upasantati dīptayaḥ /
ājanājātatsamāśca svargāntā tatprakāśinaḥ // 1,10.127  //
yasya yasya ca jīvasya prakāśo yatra ceritaḥ /
daivādbahirdṛṣṭigato bhāti martyoccavaddhariḥ // 1,10.128  //
na saccidānandatanurbāhyadṛggocaro bhavet /
dṛṣṭvopāsya vimucyante karmadevā virāṭtanum // 1,10.129  //
tādṛjjotistāvadantaṃ viṣṇuṃ paśyati cakṣuṣā /
svārūpikeṇa bādhyena naiva paśyanti ceśvaram // 1,10.130  //
paśyanti naivopāsyanti brahmāṇḍe vyāptamīśvaram /
puṣkarādyāstu śakrāntāḥ pūrvoktākhilarūpiṇam // 1,10.131  //
aṇḍādbahiḥ pṛthivyādi manastatvādi santateḥ /
dṛṣṭvādhyātvopāsya sarve muktiṃ yāsyanti kālataḥ // 1,10.132  //
ahaṅkāragataṃ draṣṭumīśānopāsane kṣamāḥ /
puṣkarādyā mahendrāntāḥ kramādadhikakāntayaḥ // 1,10.133  //
koṭyarbudārkābhaṃ devaṃ vāmadevādayo harim /
upāsyāhaṅkāratatvavyāptasattanumīśvaram // 1,10.134  //
mucyate ca mahattatve tamasyapi tataṃ harim /
paśyantīvāruṇīpūrvā neṣyanti tamasisthitam // 1,10.135  //
anantārkarucā satvāvṛtyantaṃ vyāptamavyayam /
upāsya gīrmuktimeti tatopyadhikaruk tataḥ // 1,10.136  //
vāsudevāvaraṇagaṃ brahmā paśyati netaraḥ /
yāvatpaśyanti taṃ jīvaṃ tāvatsāmānyaruk sa hi // 1,10.137  //
yāvanupāsyo vai viṣṇustāvatteṣāṃ viśeṣabhā /
brahmaṇo naiva sāmānyarugviśeṣaprabho hi saḥ // 1,10.138  //
atyalpasukharūpāṃśā jīvānāṃ yogyatāvasan /
yādṛśī bhāramāyāstu vyāptāyāḥ sarvadeśagā // 1,10.139  //
bhānuprabhāgatā dīpaprabhā yadvanna rocate /
tathā viṣṇuprabhānunnāmāprabhā naiva rocate // 1,10.140  //
evaṃ nīcaprabhāsvoccaprabhāsu pravilīyate /
tathāpi ca yathārthajñā muktāptai tatvavettamāḥ // 1,10.141  //
yo yāvatīṃ harau kāntiṃ vetyasau tacchatāṃśabhāk /
prabhātyeva prakāśasya tāratamyaṃ viduttamāḥ // 1,10.142  //
||iti śrī prakāśasaṃhitāyāṃ prathamaparicchede daśamo 'dhyāyaḥ
||śrīhaṃsa uvāca
puruṣeṣu brahmavāyū vipādiṣu ramāpatiḥ /
puṃ rūpeṇa viśeṣāveśādikaṃ sarvadā hariḥ // 1,11.1  //
karoti strīṣu mā vāgīrvāyustrī(ṣu)svarūpataḥ /
viśeṣāveśakṛdviṣṇuḥ yogyatāyānuyogataḥ // 1,11.2  //
āviṣṭastūttameṣvekaḥ viśeṣātmā tu taiḥ suraiḥ(svakaiḥ) /
jīvairasādhya sumahatkarmakāra yatīśvaraḥ // 1,11.3  //
uttamottamajīveṣu āve(de)śo yādṛgiṣyate /
na tathā nīcajīveṣu tasmāt te hyalpaśaktayaḥ // 1,11.4  //
padastheṣu sureṣvevamāveśo naiva muktigaḥ /
na niraṃśeṣu cāveśāḥ sāṃśeṣvājānajeṣvapi // 1,11.5  //
vāyoḥ sarvāvatāreṣu viśeṣāveśa eva hi /
svarūpaliṅgasūkṣmeṣu sthūladeheṣu sarvadā // 1,11.6  //
rakṣārthaṃ sarvatatveṣu sarvadā vasatīśvaraḥ /
āveśo(tha) na tathā viṣṇorviśeṣākhyaḥ sureṣvapi // 1,11.7  //
kvacidvyaktiṃ kvacidrāsaṃ saptāveśoṇḍajeṣvapi /
aṇḍādūrdhvaṃ sadāde(se)veṣvantaḥ ṛjuṣu ceṣyate // 1,11.8  //
nīceṣūttamadevānām āveśaḥ kvacidiṣyate /
balārthamasureṣveva(ṣvīraḥ) āveśaṃ kurvati prabhuḥ // 1,11.9  //
ādādājñā tena dṛptā surairnaṣṭā harīcchayā /
bhavanti nityadā viṣṇuḥ sureṣvantarhito hi saḥ // 1,11.10  //
jñānānandabalādyāye guṇāḥ sādhāraṇā matāḥ /
tṛṇādi brahmaparyanteṣvapi māyā harāvapi // 1,11.11  //
tathāpi nīcanīceṣu guṇādīpaupamāśritāḥ /
sādharaṇāḥ sajātīyāḥ vijātīyā vilakṣaṇāḥ // 1,11.12  //
svantantratvaṃ svaramaṇatvaṃ suguṇavyāptitā tathā /
parāpekṣādi śūnyatvaṃ(rāhityaṃ) niyantṛtvaṃ jagadgurau // 1,11.13  //
sṛṣṭyādi kartṛtādyāstu vijātīyā harau matāḥ /
akṣa(ra)tvādayo māyāṃ naiva te brahmaṇi sphuṭam // 1,11.14  //
ṛjutvaṃ prākṛtoccatvaṃ nityārtheṣvabhimānitā /
sarvādhipatyatā liṅgadehe kāryavaśītvatā // 1,11.15  //
niṣkāmyayogyatāpūrvāḥ vijātīyā itismṛtāḥ /
ete harīrayoḥ proktāḥ naiva te vipaśeṣayoḥ // 1,11.16  //
evameṣūttameṣūktāḥ vijātīyā na nīcagāḥ /
satyanantatvatastveṣāmuktirnaiva hi śakyate // 1,11.17  //
karmadevān samārabhya brahmā teṣu śarīriṣu /
cakraśaṅkhādayorekhāḥ śaraśaktyaṅkuśādayaḥ // 1,11.18  //
prāsatomaratiryaṅkahalabhāgyomṛtādayaḥ /
govindyātilagodhūmachatracāmaratoraṇāḥ // 1,11.19  //
dhvajordhvavyajanākārā āndolāgatavāninaḥ /
macchakacchapasiṃhādyāḥ vṛṣaratnadharādayaḥ // 1,11.20  //
garutmaccheṣamukharā rekhā dakṣake pade /
puṃsāntu dakṣiṇepāde strīṇāṃ vāme vasanti hi // 1,11.21  //
dhenuśaṅkhagadārekhāḥ vāme puṃsāṃ śubhā matāḥ /
nīceṣvaṅganyūnarūpāḥ uttameṣūccarūpakāḥ // 1,11.22  //
sampūrṇāḥ sarvadārekhāḥ prāṇe māyāṃ harāvapi /
tatrāpyuccakramoccāsti rekhāḥ coccatvahetavaḥ // 1,11.23  //
ṣaṇṇavatyaṅgulo yastu nyagrodhaparimaṇḍalaḥ /
saptapāda caturhasto dvātriṃśallakṣaṇairyutaḥ // 1,11.24  //
śarīrāṅgeṣu sādhūnāṃ pañcasthāneṣu dīrghatām /
hṛsvatvaṃ pañcasu tathā saptasthāneṣu raktimā // 1,11.25  //
ṣaḍaunnatyaṃ yasya samyak pṛthutā triṣu yasya tu /
gambhīratā ca laghutā triṣu sthāneṣu bhāti vai // 1,11.26  //
sa sulakṣaṇasampannaḥ sa tu jñānaprado gurūḥ /
martyottameṣu vai viṃśallakṣaṇāni bhavanti hi // 1,11.27  //
krameṇaikaikaśo vṛddhānyapi salakṣaṇāni ca /
sarvāṇi paripūrṇāni lakṣaṇāni vidhīrayoḥ // 1,11.28  //
śarīre ca svarūpe ca sarvasatsādhaneṣvalam /
ati(bhi)vyaktāni (co)vocceṣu avyaktānītareṣu ca // 1,11.29  //
atha sṛṣṭau tāratamyaṃ śṛṇuṣva prāgathottare /
ātmasūkṣmaguṇasthūlasṛṣṭayaḥ prāgudīritāḥ // 1,11.30  //
pañcamātrāvyaktabhūtā vṛttipañcakataḥ kramāt /
prāgukta bhāvarūpājñānapañcakamabhūttataḥ // 1,11.31  //
bhrāntirbhautikadehānāṃ vyaktāyoniṣvapi kvacit /
aṇḍādūrdhvamiyaṃ sṛṣṭi rasaṃ sṛṣṭeti kīrtyate // 1,11.32  //
mahadādyaṇḍaparyantaḥ sarga ityabhidhīyate /
saṃsṛṣṭamaṇḍaṃ tadgañca samastaṃ samprakīrtitam // 1,11.33  //
anusargaṃ janāḥ prāhuḥ aṇḍāntaryadajotthitam /
mahadādyāḥ surāḥ sarvepyaṇḍasṛṣṭāvaśaktayaḥ // 1,11.34  //
astuvanpuruṣaṃ sārdhaṃ saptatriṃśaccharanmayam /
kālaṃ tato hariḥ sarvatatvajātaṃ tadantakaiḥ // 1,11.35  //
bhāgyairādāya saṃyojyairekībhūtaṃ karotyajaḥ /
tacca tredhā vibhajyeśaḥ teṣvādyaṃ bhāgamīśvaraḥ // 1,11.36  //
gṛhītvā viṣṇunāmeśastannigīrya śriyaṃ svayam /
vīryaṃ tadātmakaṃ tasyāmādhatta puruṣeśvaraḥ // 1,11.37  //
pṛthivyāvṛttimadhye tu suṣuveṇḍaṃ vidhestanum /
pañcāśatkoṭivistāramaṇḍaṃsṛṣṭvā jagadguruḥ // 1,11.38  //
sarvaciccaityasahito vīrāṇāmaṇḍamāviśat /
brahmāṇḍe jalasampūrṇe sarvalokāśrayo bhavet // 1,11.39  //
sa viṣṇuḥ padmanābhākhyo bhūdaṇḍasalile śubhe /
prākṛteḥ svasvarūpeṇātyabhinno hīśvaro hariḥ // 1,11.40  //
sarvābharaṇasampannaḥ sahasrāṅghryakṣibāhukaḥ /
prāk(pratyak)śirāstūrdhvamukhaḥ śiśye pītāmbaraḥ samaḥ // 1,11.41  //
aṇḍasṛṣṭyādimekāle tatvajātāttridhā kṛtāt /
adyādaṇḍamabhūdanyaṃ padmanābhograsadvibhuḥ // 1,11.42  //
tatsṛṣṭaṃ bhūpradānaṃ nābhau sthāpya hiraṇmayam /
padmaṃ vyajanayattasya kandāt bhūmirathobhavat // 1,11.43  //
saptadvīpasamudrādi tamoghanajalānvitā /
pañcāśatkoṭivistīrṇāpyaṇḍamadhyapradeśagā // 1,11.44  //
lakṣayojanasaṃkhyākapṛthulātidhṛḍhāśrayā /
pañcaviṃśatkoṭimitalakṣonaṃ garbhavāryadhaḥ // 1,11.45  //
yojanānāṃ tadupari sthāpitābhūrabhūddhareḥ /
bhūnāmā bhūmigo viṣṇugarbhavāryestadāhvayaḥ // 1,11.46  //
vakṣyamāṇeṣu cokteṣu jaḍacitsu tadāhvayaḥ /
ādhāro rakṣakaḥ sarvanāmā sarvabhṛdīśvaraḥ // 1,11.47  //
merustanmadhyago bhūmeścaturasro hiraṇmayaḥ /
yojanānāṃ lakṣamitaḥ ucchrāyādratnasānukaḥ // 1,11.48  //
atha ṣoḍaśasāhasrayojanāyāmar iritaḥ /
tāvatā bhūrimānaḥsahamekaḥsarvasurālayaḥ // 1,11.49  //
ūrdhaṃ tadviguṇāyāmaḥ sahasrāśītiyojanaiḥ /
caturbhiradhikairbhūmerucchritaḥ sarvataḥ śubham // 1,11.50  //
meroḥ pūrvādyaṣṭadikṣu lokapāla sadāṃsyalam /
santyevasarvabhadrāṇi sārdhatādvisahasrakaiḥ // 1,11.51  //
caturasrāṇi tanmadhye taccaturguṇavistaram /
brahmaṇastu sadasyāni ratnahemamayāni ca // 1,11.52  //
teṣvindrogniryamaḥ kravyāt varuṇāni layakṣapaḥ /
śivaśceti sabhāryāste sāṅgāḥ saparivārakāḥ // 1,11.53  //
tanmadadhye maṇṭapastasya vidherājñākarāstathā /
tatra vāṇīśvaronanta bhujagasya suśiraskakaḥ // 1,11.54  //
lokapālasado madhye vindhyodikṣu catusruṣu /
samanāḥ sarvatobhadrā tārasārdhāṣṭasahasrakāḥ // 1,11.55  //
mandārapārijātādyāḥ divyapuṣpaphalaścadāḥ /
saritsarovarāṇyatra kañjādisumavantyapi // 1,11.56  //
nānānārīsevitāni haṃsādi dvijavantyapi /
ājānajasamānaikajātīyaparicārakaiḥ // 1,11.57  //
sevitodrivarobhāsvaddīpya divyadrigocaraḥ /
divyābharaṇavastrādyaiḥ alaṅkṛtasurāda(la)yaḥ // 1,11.58  //
tasya pūrvādyaṣṭadikṣu mandaro merumandaraḥ /
supārśvaḥ kumudaśceti avaṣaṭambhanagāḥ kramāt // 1,11.59  //
te sahasrastrikā yāmāḥ sahasradaśakocchritāḥ /
cūtajambūkadambāścanyagrodhasteṣu bhūruhāḥ // 1,11.60  //
ekādaśaśatoccāste gajopamaphalānvitāḥ /
suvarṇaratnasaṃkāśāḥ śataśākhā samāvṛtāḥ // 1,11.61  //
tatra nānā pakṣigaṇāḥ sagandhakusumachadāḥ /
teṣāṃ tūparitaḥ svarṇaratnamandārabhūmiṣu // 1,11.62  //
nandanaṃ caitrarathakaṃ vaibhrājakamitīritam /
vanānyavarṇanīyāni sarvatobhadrasaṃjñakam // 1,11.63  //
teṣu vai kāmikāḥ siddhāḥ caranti lalanānvitāḥ /
teṣu sañcaratāṃ saukhyam adhikaṃ na śramādayaḥ // 1,11.64  //
eṣāṃ phalairnipatitaiḥ viśīrṇaiḥ śubhrasadrasaiḥ /
niryadrasamudbhūtāścatasraśca catasṛṣu // 1,11.65  //
dvilakṣavṛtta dīrghasthāḥ jarā durgandha duḥsahāḥ /
nīlaḥ śvetaḥ śṛṅgavāṃśca meroruttarato nagāḥ // 1,11.66  //
yojanānāṃ navasahasrāyāmākṣmātalasya ca /
maryādāgirayaḥsarve pratyaksāgaradīrghakāḥ // 1,11.67  //
uścrayāddhaśasāhasrāḥ pṛthulā dvisahasrakāḥ /
niṣadho hemakūṭaśca himavāniti dakṣiṇe // 1,11.68  //
pūrvamānenoktabhuvaḥ maryādā girayomatāḥ /
vistārāducchrayāddhairghyānnīlādīnāṃ samāḥ kramāt // 1,11.69  //
nānāsiddhagaṇaiḥ sevyāḥ sarvaratna samākulāḥ /
pūrvasyāṃ diśi merostu gandhamādanaparvataḥ // 1,11.70  //
pratīcyāṃ diśi merostu mālyavānnāma bhūdharaḥ /
ānīlaniṣadhāyāmau parvatau devapūjitau // 1,11.71  //
tau pūrvasamitau divau sarvasadvṛkṣaśobhitau /
caturdikṣvapi merostu navasāhasrayojanaiḥ // 1,11.72  //
vistṛtaṃ bhūtalaṃ celāvṛtavarṣaṃ vadanti hi /
ramyako hiraṇmayaścaiva kuruvarṣādayastrayaḥ // 1,11.73  //
varṣānīlādyadribhiste vibhaktā svarṇabhūmayaḥ /
gandhamādanataḥ pūrvabhūmau bhadrāścavarṣake // 1,11.74  //
mālyavatpaścimeketumālyavarṣaḥ prakīrtitaḥ /
harikiṃpuruṣa bhāratavarṣāstu kramayogataḥ // 1,11.75  //
dakṣiṇe niṣadhādyadrivibhaktabhūmayaḥ kramāt /
vaivasvato manurmartyopāsako ramyakeśvaraḥ // 1,11.76  //
aryamāḥ pitṛpaḥ kūrmopāsakastu hiraṇmaye /
bhūmirādivarāhasya bhāryā vai kuruvarṣagā // 1,11.77  //
hayāsyopāsako bhadraśravāḥ bhadrāśca varṣake /
ratyākāmenārcitau dvau kṛtipradyumnasaṃjñakau // 1,11.78  //
ketumālye strījanārcyo na jīvaṃ bhadrake khalu /
prahlādopāsito nārasiṃhmopi harivarṣagaḥ // 1,11.79  //
hanumatpūjito rāmaḥ nāthaḥ kiṃpuruṣasya tu /
bhadrāśvāddakṣiṇe varṣe bhāratākhyo guṇādhikaḥ // 1,11.80  //
narābhimāni śeṣāṃśa bhāratasyāsya cānujaḥ /
nārāyaṇo dakṣaputryāḥ(tryāṃ) mūrtyādharmasamutthitau // 1,11.81  //
tau nāradasya ca ṛṣeḥ jñānadau lokapūjitaḥ /
ilāvṛtte merupūrvadiśi savyāpasavyagau // 1,11.82  //
jaṭharo devakūṭaśca merupṛṣṭhe ca pūrvataḥ /
gandhamādana saṃspṛṣṭau svarṇaratnamayau samau // 1,11.83  //
vistārāttūcchrayācca yojanā dvisahasrakau /
navasāhasrasadbhūmimadhye jaṭharanīlayoḥ // 1,11.84  //
bhūrdevakūṭaniṣadhamadhyasthāttāvatī matā /
ṣaṭsahasrāntarabhuvau gandhamādanamandarau // 1,11.85  //
tiryak tadviguṇā bhūmiḥ merupūrvasthagotrayoḥ /
kailāsakaravīrau dvāvevaṃ merostu dakṣiṇe // 1,11.86  //
pavanaḥ pariyātraśca dvau meroḥ paścimāśrayau /
śṛṅgaśca makaraścaiva meroruttaratastathā // 1,11.87  //
niṣadhāntau dakṣiṇavuttarau nīlasaṃmitau /
pāścātyau mālyavatsṛṣṭau pūrvagādrīvamānataḥ // 1,11.88  //
etairakhilāvṛtovarṣo vibhaktaścāṣvadhāmalaḥ /
sukumāraṃ vanaṃ ramyaṃ sarvatryaiṇyaiva teṣvalam // 1,11.89  //
teṣu cevāstriyaḥ pṛṣṭāpūrvādhyaṣṭaṃ digunmukhāḥ /
aṣaṭarūpairādiśeṣaḥ sahasravadanaḥ prabhuḥ // 1,11.90  //
vasatyasya mahārudraḥ sāṃbaścāṣṭatanuḥ svayam /
sadopāsta iti śeṣaṃ tadgaṃ saṅkarṣaṇaṃ param // 1,11.91  //
panaraṣṭatanuḥ śambhuḥ bhavānyābhasmago bhavaḥ /
teṣvaṣṭabhavaneṣveva sadāramati śaṅkaraḥ // 1,11.92  //
prārabdhakarmaṇā sāpi patiṃ ramayati sphuṭam // 1,11.93  //
||iti śrī prakāśasaṃhitāyāṃ prathamaparicchede ekādaśo 'dhyāyaḥ 
||śrībhagavānuvāca
trivikramanakhodbhinnājāṇḍakharpararandhrataḥ /
antaḥ praviṣaṭabāhyāmbu vaikuṇṭhaśikharāttataḥ(dadhaḥ) // 1,12.1  //
patatkamaṇaḍule dhātā dadhāreśa padāmbuje /
prakṣālyataccheṣajalādgaṅāgānāmanadī vyadhāt // 1,12.2  //
aranāmnīṇyanāmnī sā bhūdurgābhāgayordvayoḥ /
pṛthak saptāvarṇagā parighā rūpiṇī matā // 1,12.3  //
nandinī satyaloke sā nalinī ca tapomaye /
janoloke mālinīti maharloke tu bhoginī // 1,12.4  //
svardhunī sā svargaloke viyadgaṅgā dhruvālaye /
madāpagā sāntarikṣe merorbrahmasadordhvataḥ // 1,12.5  //
nipatantī ca pūrvādi caturdikṣu krameṇa sā /
sītācā(?a)lakālakanandā ca cakṣurbhadrāhvayā śubhā // 1,12.6  //
sītākhyātiravodvegāt sarvatrelāvṛtādbahiḥ /
nipātyamānā hariṇā pūrvamabdhiṅgamiṣyati // 1,12.7  //
saivadakṣiṇabhāgasthā kālena mahatā kila /
sagarātmajaśuddhyarthaṃ bhagīrathasamarcitā // 1,12.8  //
bhāgīrathīti gaditā sarvalokaikapāvinī /
jahnunā rājaḥṛṣiṇā pītātyaktā ca vākyataḥ // 1,12.9  //
sā jāhnavī merunagasyottarādhaḥsthalasthitāt /
mārgādatalapūrveṣu saptalokeṣu saṃsthitā // 1,12.10  //
saiva tripathagā devī bhāti nārāyaṇāśrayā /
saiṣā ramyaka(?ta)pūrveṣu harivarṣādiṣu triṣu // 1,12.11  //
bhadrāśvaketumāle tu carantī sāgarapriyā /
bhāratesmin mahāvarṣe nadyaḥ santi sahasraśaḥ // 1,12.12  //
śrīraṅgo veṅkaṭeśākhyo totādriḥ puṣkarāhvayaḥ /
śrīmaṣṇanaimiṣāraṇye gaṇḍakī badarīsthalam // 1,12.13  //
aṣṭāvete svayaṃvyaktāḥ bhārate sarvasiddhidāḥ /
svāmipuṣkaraṇīpūrvāḥ puṣkariṇyaḥ sahasraśaḥ // 1,12.14  //
manavaḥ pitaraḥ siddhāḥ sarvasādhanatatparāḥ /
surāsurā bhāratesmin svasādhanaparāyaṇāḥ // 1,12.15  //
atra satkarmaṇā svargaṃ nirayaṃ pāpakarmaṇā /
miththā jñānena ca tamo jñānenaiva padaṃ hareḥ // 1,12.16  //
prāpnoti puruṣo hyatra padasthāstatvadevatāḥ /
kecit sarvāvatāreṣu bhūmau bhūtvā bhavantyalam // 1,12.17  //
sarvesurāḥ padasthāśca rāmakṛṣṇāvatārayoḥ /
jātā bhūmāvupāsyeśaṃ punarmūlasvarūpakaiḥ // 1,12.18  //
ekī bhavantyapi surāḥ bhāvinaḥ prāyaśotra tu /
svasādhanaikaniratāḥ devadāsādayopi ca // 1,12.19  //
sāṃśāḥ niraṃśāśca tathā svasvasādhanatatparāḥ /
vidhayaśca niṣedhādyāḥ atratyānāṃ bhavanti hi // 1,12.20  //
lakṣayojanavistīrṇalavaṇāmbudhiveṣṭitaḥ /
dvīpoyaṃ jambvākhyo hi merustasyaiva madhyamaḥ // 1,12.21  //
sumeroparitaścelāvṛtaṃ tadgavanaṃ śubham /
sukumārābhidhaṃ rudraśāpāttatragataḥ pumān // 1,12.22  //
nārībhavati pārvatyārantukāmastathākarot /
etasmādviguṇaḥ plakṣastvikṣūdāmbudhiveṣṭhitaḥ // 1,12.23  //
sthūlāśca parvatāḥ santi tatra śrīharisaṃmitāḥ /
tāste kṣīrābdhimārabhya ikṣusāgarasaṃspṛśāḥ // 1,12.24  //
bhāratādyaṣṭavarṣeṣu ṣaḍdvīpā aparā api /
madhyastatkāmyapuṇyānāṃ bhogārthaṃ harinirmitāḥ // 1,12.25  //
pāpādatra janīnaiva puṇyādeva hi kāmyataḥ /
na tatra cāyurnayamo yāvatpuṇyantu jīvanam // 1,12.26  //
narānāryaḥ sundarāṅgāḥ santi bhogocitārthadāḥ /
vṛkṣāśca puṇyaratnāni gṛhāśca svarṇabhūmayaḥ // 1,12.27  //
vinaiva kālamaraṇaṃ tatra duḥkhādikaṃ na hi /
icchāmātreṇa sarvāthasiddhistatreśanirmitaḥ // 1,12.28  //
sūryātmakaṃ hariṃ tatra pūjayanti vicakṣaṇāḥ /
tato hi dviguṇodvīpaḥ śālmalaḥ sarvavartulaḥ // 1,12.29  //
yojanānāṃ caturlakṣaṃ madhvabdhi samaveṣṭitaḥ /
jāmbavaṃ puṣkaraṃ tyaktvā madhyadvīpeṣu pañcasu // 1,12.30  //
sarveṣu saptanadyaḥ syuḥ parvatāḥ saptakīrtitāḥ /
saptadvīpagatā nadyaḥ dadbāhyāmbudhigāminaḥ // 1,12.31  //
bhogopayuktā nikhilāḥ padārthajanasaṅkulāḥ /
tatratyāḥ parvatāḥ pūrvottarasāgarasaṃspṛśaḥ // 1,12.32  //
tairvibhaktāḥsaptavarṣāstattanmanusutrāśrayāḥ /
candrāntaryāmiṇaṃ viṣṇuṃ śālmalasthā bhajanti hi // 1,12.33  //
krauñcadvīpastadviguṇodvyaṣṭalakṣārṇave na tu /
pavyambunā veṣṭitolaṃ sūryakāntādi sanmaṇiḥ // 1,12.34  //
varuṇāntargataṃ viṣṇuṃ bhajanti hi tatotra hi /
tato hi dviguṇāḥ śākadvīpaḥ kṣīrābdhiveṣṭhitaḥ // 1,12.35  //
dvātriṃśallakṣavistāraḥ samīropāsakoditaḥ /
śākadvīpasya madhyetu anantarūpī harisvayam // 1,12.36  //
ardhalakṣasthalatanuḥ saptalakṣonnataḥ prabhuḥ /
merulokālokanagābhimukhānantalasanmukhaḥ // 1,12.37  //
cakraprākārarūpātmā tadvīpe paritaḥ sadā /
lakṣonnatastheṣu jagaccakṣuḥsūryaścaratyasau // 1,12.38  //
meruṃ pradakṣiṇī kurvan rūkṣacakronuvegataḥ /
dinedinetvekavāraṃ sahasrāṃśuḥ prakāśakṛt // 1,12.39  //
sūryasyākṣottarāgrantu tailayantramivolitaḥ /
luptamanyaccakrayutaṃ mānasottaraparvate // 1,12.40  //
paribhramanti tanmadhye 'nasi bhūmeḥ samonnate /
catvāriṃśadyojanordhvapradeśaspraśimadhyataḥ // 1,12.41  //
tāvatparimitānyakṣasambandho tāvadantarāḥ /
stambhāḥ ṣaṣṭhisahasrāśca catvāraḥ santi sadṛḍhāḥ // 1,12.42  //
śatayojanakā sthūlā dīpyadhvajramayāḥ śubhāḥ /
tadūrdhvamaṇṭape pādalakṣoccamaṇi dīpite // 1,12.43  //
yojanāyuta dedīpyamaṇḍale bhānurājatiḥ(rūrjitaḥ) /
ahaḥkaraḥ sarva satsādhanakṛtphaladoryamā // 1,12.44  //
meroḥ pūrvasthito bhāratasthānāmudayaṅkaraḥ /
merordakṣiṇagomadhya(dhyaṃ)dinakṛtsaptasandhayaḥ // 1,12.45  //
meroḥ paścimago bhāratatsthānāmastamānakṛt /
meroruttaragaścārdharātrikṛdbhārate nṝṇām // 1,12.46  //
evameva caturdikṣuvidyamānajanasya tu /
prātarmadhyandinaniśīthārdharātrapravartakaḥ // 1,12.47  //
nārāyaṇa viśeṣāveśaidhitātmagatiḥ svayam /
ekameva pṛthaṅnāmabhedena śrīharīcchayā // 1,12.48  //
saptadvīpeṣu yobhānuvaripohastabādhipaḥ /
savyena bhramatāṃ bhānāṃ trilakṣonnatavartinām // 1,12.49  //
tiryagūrdhvaṃ ca ṣaṭpañcāśallakṣādhikakoṭitaḥ /
dīrghābhiśca śalākābhiḥ nirmite rūkṣacakrake // 1,12.50  //
śatayojanavistīrṇaṃ śalākāgreṣu bhāntyalam /
vasanti tanmārgagatāḥ sañcaranti navagrahāḥ // 1,12.51  //
te śalākā vajramayāḥ aṣṭottaraśatātmakaiḥ /
chidraiśca kalitāpāśaiḥ dhravādhīnaiśca vāruṇaiḥ // 1,12.52  //
sambandhāgrābhiraṃśena kḷpyaikaikenabhāśrayāḥ /
catuścidrayutāḥ sarvaśalākāsteṣu vāruṇāḥ // 1,12.53  //
pāśāścāntaḥ praviṣṭāśca bhūmerlakṣonnatāntare /
sthitasya sūryarathāgretāḥ akṣakoṭyastathāgrataḥ // 1,12.54  //
dhurāgrākṣāgrayorbaddhapāśāgreṇasamanvitāḥ /
pāśādhruvasya nakṣatrapādairevāpasavyataḥ // 1,12.55  //
saṃvatsareṇaikavāraṃ bhramantaṃ bhrāmayatyalam /
dhruvastasya hayāḥsaptaharidvarṇā mahājavāḥ // 1,12.56  //
anuktastātvikaistulyāstadyantā garuḍāgrajaḥ /
so 'nūrurustvaruṇaḥsarpapāśaistānyojayatyalam // 1,12.57  //
mānasottarameroḥ tu saṃspraṣṭākṣa sumadhyage /
aneharmyakalitavajrasambhāvyagramaṇṭape // 1,12.58  //
carato bhāskarasyāsyatvādhāraḥ śākamadhyagaḥ /
harirmeroḥsārdhasaptottarasaptatilakṣakaḥ // 1,12.59  //
tāvattaduttaragata mānasottaraparvate /
yojanānāṃ ṣaṣṭhisahasronnataṃ cakramūrjitam // 1,12.60  //
madhyachidrānvitaṃ vajramayaṃ bhramati viṣṇunā /
dvādaśāraṃ hi ṣaṇṇemi trināḍyantarbahisthale // 1,12.61  //
yugakūbarākṣatrayasya rekhāsu tithivārapāḥ /
apareṣu māsāstiṣṭhanti ṛtavastasya nemigāḥ // 1,12.62  //
caturmāsyāstrinemisthāḥ dvipariścedageyane /
vatsaraḥ sarvacakrasthastvekacakrorathasya tu // 1,12.63  //
sa karkaṭādiṣu caran ekohnā(hnāṃ)kṣayakṛdraviḥ /
ṣaṭsurātradīrghyamānaḥ kārayan dakṣiṇāyanam // 1,12.64  //
karoti nakrādiṣu ṣaṭsucaran rātrikṣaya(yaṃ)karaḥ /
ahnānyabhyedhayannekaścottarāyaṇakārakaḥ // 1,12.65  //
vināḍikānāṃ pañcāśanmāsimāsyedheyetyasau /
ahānyuttarāṇenyatra rātrikālardhikṛttathā // 1,12.66  //
yadā tu meṣatulayoḥ caratyeṣa samāniśā /
dyasrāśca vṛścikādyeṣu pañcasvapi niśārdhikṛt // 1,12.67  //
vṛṣādi pañcasu caran divākālasamardhikṛt /
trilakṣonnatanakṣatraśalākāgrāṣṭaviṃśake // 1,12.68  //
udagdakṣiṇakoṇādyāḥ kṛttikādyāḥ samāśritāḥ /
tiryagūrdhvaṃ saptasaptaśalakābhirvinirmitam // 1,12.69  //
dvābhyāṃ dvābhyāṃ koṇayostu rekhābhyāmupakalpitam /
nakṣatramaṇḍalaṃ bhūmerūrdhvaṃ lakṣatrayeṇa hi // 1,12.70  //
ekaikasyāṃ śalākāyāṃ chidrāṇi ca pṛthak pṛthak /
catvāri tāni daṃsrakṣādyādikāni vanāni ca // 1,12.71  //
meṣāṅkāni vṛṣāṅkāni nṛyugmakāni vai nava /
karkasiṃhāṅgakanyāni tulakā vṛścikāni vai // 1,12.72  //
dhanurnakṣatraśaṅkhāni mīnāṅkāni ca vai nava /
teṣu teṣu praviṣṭāśca pādadyaṣṭottaraṃ śatam // 1,12.73  //
pādairdhuvaḥsasūryastu apasavyakrameṇa vai /
sarvanakṣatrapādeṣu kramādvṛddhau bhaviṣyati // 1,12.74  //
dhruvāntarhariṇā viṃśadghaṭikāntadinatrayam /
ekaika nakṣatrapāde baddho bhavati vai kramāt // 1,12.75  //
sārdhatrayodaśādinairekanakṣatrago raviḥ /
māsena navapādāni bhuñjan dvādaśa rāśiṣu // 1,12.76  //
saṃvatsareṇa carati hyapradakṣiṇato raviḥ /
meṣādhyaṅkitarandhrāṇi meṣādyāḥ rāśayasmṛtāḥ // 1,12.77  //
lakṣonnatapradeśestha dhruvapādāgrago raviḥ /
dvilakṣonnatadeśastha dhruvapādāgrataḥ śaśī // 1,12.78  //
candrasūryau ṛkṣacakrādadhau deśagatau matau /
kujādayaśca pañcāpi ṛkṣacakrordhvavartinaḥ // 1,12.79  //
dhruvapāśaiḥ sadābaddhāḥ sañcaratyapasavyataḥ /
jñaḥ pañcalakṣonnatagataḥ saptalakṣonnataḥ kujaḥ // 1,12.80  //
navalakṣonnataḥ śukraḥ lakṣaikādaśako guruḥ /
trayodaśaṃ tu sūryasyamaṇḍalaṃ parikīrtitam // 1,12.81  //
lakṣapañcādaśādūrdhvaṃ śanimaṇḍalamasti hi /
ṣaḍviṃśati sulakṣāṇām ūrdhvaṃ saptarṣimaṇḍalam // 1,12.82  //
lakṣaikādaśatastatmāt dhruvaḥsaṃstho haripriyaḥ /
sa viṣṇoḥ śiṃśumārasya mahācakrapadāsthitāḥ // 1,12.83  //
dhruvādīn grahān viṣṇuḥ cakre sarvān suvāruṇaiḥ /
pārśaiyorjayati śrīmān śalākārandhrasaṅgatāḥ // 1,12.84  //
sarvehyete bhānusamāpradeśeṣūttarottaram /
caranti ṛkṣapādasthapāśairevatu tanmitaiḥ // 1,12.85  //
eteṣāṃ rāśisañcāraiḥ kālaṃ yojayatīśvaraḥ /
candrorāśidvādaśakaṃ māsenaikena vartate // 1,12.86  //
kujo māsārdhato rāśiṃ bhuktvā rāśiṃ sameṣyati /
gururdvādaśabhirmāsaiḥ triṃśanmāsaiḥśanaiścaraḥ // 1,12.87  //
māsenaiva budhaḥ śukraḥ pratirāśiṃ bhajatyalam /
sadā samagatī vakraśūnyau dvau śaśibhāskarau // 1,12.88  //
bhānumaṇḍalagaścandro darśecāstaṅgato bhavet /
evaṃ kujādayaḥ pañca astaṃ yāsyanti bhānugāḥ // 1,12.89  //
prākdiśyastaṅgatau śukragurū dvau paścimodayau /
pratyagastaṅgatau tau dvau tu pūrvadiśyuditau matau // 1,12.90  //
evamanyepi sūryasya nāstamānaṃ svabhāvataḥ /
meruchāyāgataṃ cāstaṅgataṃ sūryaṃ vadanti hi // 1,12.91  //
candrārka kavyastamaye laukike tu śubhaṃ tyajet /
pūrvasyāṃ diśi śukrostaṅgato māsadvayotthitaḥ // 1,12.92  //
pratyagastaṅgataḥ kāvyaḥ saptāhobhirudetyalam /
gururmāsenobhayatra hyudito bhavati dhruvam // 1,12.93  //
kujādīnāṃ vakramādyāstambha ṛjvoti śīghrataḥ /
gatayo vividhāḥsanti kālasyāśubhasūcakāḥ // 1,12.94  //
na samā hi gatisteṣāṃ kvacideva samāgatiḥ /
lakṣadīrghayugadvandva purasthāṃ rajayojitāḥ // 1,12.95  //
tadvādaśāṃśadhuragāḥ saptāśvā bhaskarasya hi /
mānasottarasyaparito navakoṭisuvistaram // 1,12.96  //
sārdhaṃ pradakṣiṇaṃ kartuṃ yojayanti mahājavāḥ /
itthaṃ navagrahaiḥ kālacakraṃ paramaḥ pumān // 1,12.97  //
sūryasya gatyā meṣādīn māsān saureṇa mānataḥ /
kalpayatyapi candrasyagatyā caitrādīkān hariḥ // 1,12.98  //
cāndramāsān kalpayanti nakṣatraṃ ṛkṣasantateḥ /
āvṛtyaṃ caturorāptiṃ cārān mānaṃ bṛhaspateḥ // 1,12.99  //
sārasvatantu gāndharvāḥ pakṣāhorātrayo matāḥ /
sārasvatantu gāndharvamānamāhurvicakṣaṇāḥ // 1,12.100  //
māsena syādahorātraṃ maitraṃ mānaṃ vidurbudhāḥ /
daivamānaṃ vatsarāhorātrikālena tāvatā // 1,12.101  //
manurmānaṃ mānavākhyaṃ brāhmamānamajasya hi /
mānāśca navamānānāṃ viṣṇurekaḥ pravartakaḥ // 1,12.102  //
dvātriṃśallakṣavistīrṇakṣīrābdhermadhyadeśataḥ /
tadardhavistaroccakramaprākārarūpakaḥ // 1,12.103  //
daśalakṣonnato bhūmeḥ śvetadvīpo ramātmakaḥ /
vedāvarṇā deśakālau nityavyāptā jaḍāmatāḥ // 1,12.104  //
vāyvākāśaḥsauradīptiranityāstu jaḍāmatāḥ /
dravyānyapratighātāni tenyonyasyāśrayāṇi ca // 1,12.105  //
lakṣmīnārāyaṇau śuddhacidrūpau vyāptavigrahau /
sarvārthapratighātā ca śvetadvīpādayastrayaḥ // 1,12.106  //
lokāstvapratighātāśca stambhādhyairlokarūpakāḥ /
durgābhāgastadupari bhūbhāgastu tadūrdhvataḥ // 1,12.107  //
śrībhāgastu tatastūrdhvaṃ śikharantu tadūrdhvagaḥ /
bhāgatrayepi bhūkandāḥ pañcalakṣonnatāyutāḥ // 1,12.108  //
triṣubhāgeṣvapi ramā deśaharmyasvarūpiṇī /
harmyaṃ pradeśa bhūbhāgāḥ lakṣayojanakandakāḥ // 1,12.109  //
uparyāvarttayo bhāgastrayo bhūkandasaṃmitāḥ /
bhāgatrayepi ca stambhāmaṇimadbhūmitalāśrayāḥ // 1,12.110  //
sārdhadvilakṣasamitā nānāmaṇivirājitā /
śrībhāgamadhyavedisthaḥ lakṣmīśonantabhānuruk // 1,12.111  //
cinmātrānantamukteḍyaḥ svargādupari vartate /
sthānaṃ traye tripādviṣṇoḥ divisvargonnatasthale // 1,12.112  //
śvetadvīpodvyaṣṭalakṣa durgābhāgastu tanmitaḥ /
bhūbhāgastu tadardhetaḥ śrībhāgastu tadardhataḥ // 1,12.113  //
maṇisvarṇojvalatsatvaprākārāntātmabhāgakāḥ /
anekatoraṇāṭṭālavedīcatvāraśobhitāḥ // 1,12.114  //
maṇimatnanadyadrisarovāpyādisaṃkulāḥ /
nānāyādogaṇopetasvarṇakañjābu bhāsvarāḥ // 1,12.115  //
sarvartukālapuṣpāḍhya pallavasvarṇabhūruhāḥ /
haṃsakokilabarhādi śukasvanasamākulāḥ // 1,12.116  //
atisundara siṃhādi nānāmṛgasamākulāḥ /
avarṇanīyaratneru racitānekamaṇṭapāḥ // 1,12.117  //
nānāsvādusvanopeta naranārīgaṇauryutāḥ /
siddhacāraṇagandharvāpsaro gānamaṇitāḥ // 1,12.118  //
nānāvādyamahāvīṇāśaṅkhadundubhinisvanāḥ /
gajāśvarathapādātidhvajachatrādi lāñchanāḥ // 1,12.119  //
sarvābharaṇavastrāḍhyā vimānāvalisaṅkulāḥ /
nānākrīḍāsādhanetāḥ nānāḥ gandhopabṛṃhitāḥ // 1,12.120  //
anekahaṃsatūle tu maṇiśayyā samāvṛtāḥ /
bhogastrībhiḥ samākīrṇāḥ maṇivyajanadarpaṇāḥ // 1,12.121  //
maṇisvarṇātmakāneka bhittibhāṇḍādi sādhanaiḥ /
anuktānantasarvopaskaraṇairupaśobhitāḥ // 1,12.122  //
cāmarāndolikāḍolā pādapīṭhādi saṃyutāḥ /
tulasīpuṣpasadratnamuktāmālopaśobhitāḥ // 1,12.123  //
bhānukoṭiprabhādīptā pātranaivedyarūpiṇī /
ghṛtadadhyamburūpā sā pūrvoktārthasvarūpiṇī // 1,12.124  //
dāsīdāsasamākīrṇabhāryārūpākhileśvarī /
durgābhūḥśrīsvabhāgeṣu anantānantarūpiṇī // 1,12.125  //
anantarūpiṇaṃ viṣṇuṃ sadārādhayatīśvaram /
svabhāvādeva nāsyārthaḥ prāptavyaḥ kaścideṣyate // 1,12.126  //
pūrṇakāmo hariḥ prītyā tatpūjāṃ svīkarotyajaḥ /
sthānatrayepi sā devī hyanantoktārtharūpiṇī // 1,12.127  //
sarvadeśeṣu kāleṣu sarvarūpāśritā ramā // 1,12.128  //
||iti śrī prakāśasaṃhitāyāṃ prathamaparicchede dvādaśo 'dhyāyaḥ
||śrīhaṃsa uvāca
ye proktā devagandharvakarmajñānāstvatātvikāḥ /
pakvādhikāriṇo bhūmerutkrāntā maharādiṣu // 1,13.1  //
sthitā vipaśeṣoktamārgeṇa svottameṣu te /
bhogadehapratiṣaṭhāstu aṇḍāntadvirajātale // 1,13.2  //
(yu)tyaktaliṅgāsturyavaśā aṇḍanāśa upāgate /
parāṣṭamāṃśāvaśiṣṭakāle śraharigarbhagāḥ // 1,13.3  //
muktā api na muktākhyāḥ punarbrahmāṇḍasambhave /
viṣṇorbahirgatāḥ kukṣeḥ śuddhasātvakadehakaiḥ // 1,13.4  //
ramādattairbhogayogyapūrvoktānantasātvikaiḥ /
arthairabhyunnatāśvetadvīpasthā harimañjasā // 1,13.5  //
dṛṣṭvā natvā prasādyeśaṃ muktākhyāṃ prāpyacājñayā /
avyāhateṣṭagatayo vaikuṇṭhe śuddhasātvikaiḥ // 1,13.6  //
dehairmodanti bhūdurgābhāgayoḥ śrīśalālitāḥ /
cinmātradehaiḥ śrībhāge na cātra jaḍasaṃsthitāḥ // 1,13.7  //
vṛkṣapakṣimṛgā hyabdhinadyopi navakoṭayaḥ /
sarāṃsi nānāvidhabaddhā api lokeṣu vai hareḥ // 1,13.8  //
śrībhūdurgābhāga ete sevante harimañjasā /
svādhikyasya sidhyarthaṃ svānandādhikyakāṅkṣiṇaḥ // 1,13.9  //
kevalaṃ liṅgadehena bhogabhāge vasanti hi /
(bhūbhāge saṃvasanti hi) niraṃśānāṃ sūkṣmadehāḥ aṇḍāntaḥsatyalokagā tu // 1,13.10  //
aniruddhādalpakālavyatyayātprabhavanti hi /
layeṇḍanāśātpurataḥ natatsū(nāśaḥ sū)kṣmatanorbhavet // 1,13.11  //
tṛṇādārabhya sanmartyagandharvāsta(nta)sya kṛtsnaśaḥ /
eṣāṃ sūkṣmatanuḥ sṛṣṭiḥ kramādyuktamatolayaḥ // 1,13.12  //
sraṣṭvaiṣvevāmartyagandharvādikarmyante(nta) devatāḥ /
durgābhāgasthāniruddhātsūkṣmayuktā bhavanti hi // 1,13.13  //
sṛṣṭikramādvyutkrameṇa nāśastatragatāddhareḥ /
aṇḍanāśātpuraivete kevalaṃ liṅgamātragāḥ // 1,13.14  //
tṛṇādyāśacātātvikāśca bhūbhāge saṃvasanti hi /
eṣāṃ śrībhāgaparikhābhūta śrīvirajā jale // 1,13.15  //
aṇḍanāśātpurābhagnaliṅgānāṃ turyasaṃśrayam /
prāptānāṃ śrīharergabhe tadāvāso bhaviṣyati // 1,13.16  //
bhūmāvutkramamāṇāstu dehantyaktvā maharjanāḥ /
tapaḥ satyeṣu durgākhyabhāge nīcoccakāḥ kramāt // 1,13.17  //
vasanti dehabhogaiste(bhogadehaiḥ) niraṃśānāntu bhogataḥ /
śīrṇā bhavanti hi aniruddhena ye cate // 1,13.18  //
praviṣṭāni bhavanti hi aniruddhena ye cate /
aniruddhe praviṣṭāni saṅkarṣaṇajayāya te // 1,13.19  //
sṛṣṭānyato liṅgamuktāḥ prabhavanti hyatātvikāḥ /
bhogedehaiḥ svottameṣu praviṣṭāḥ prabhavanti hi // 1,13.20  //
gandharvāṇāṃ kuberantu pitṝṇāṃ yama eva hi /
kṛṣṭāṅgasaṅga gopīnāṃ sarvajātiṣu saptateḥ // 1,13.21  //
mitānāmājānajānāṃ sastrīkāṇāṃ dhanādhipe /
tatsamānāstu ṛṣayaḥ śatonaśatakoṭayaḥ // 1,13.22  //
eteṣāṃ tulayodakṣe hyagniputragaṇasya tu /
vahnau karmajadevānāṃ layaḥ svāyambhuve mataḥ // 1,13.23  //
tasminnekādaśamitāmanavovidhyatātvikāḥ /
tātvikau dvau saptamādyau yau tau manupadeśvarau // 1,13.24  //
nārāyaṇaḥ svayaṃ viṣṇuḥ tāpasomanurīritaḥ /
vinā tān strīn manūn svāyambhuve laya udīritaḥ // 1,13.25  //
ādya indro hariryajñaḥ vāyudharmośvinau kramāt /
ṣaṣṭastu mandradyumnanāmā saptamastu purandaraḥ // 1,13.26  //
dvau śacīramaṇāṃśau tau ṣaḍaite tātvikāḥ smṛtāḥ /
bhāvīndrāḥ karmajābhāste teṣāmādyamanau layaḥ // 1,13.27  //
saptakānāṃ ṛṣīṇāntu śatasya ca layaḥ smṛtaḥ /
dakṣe dharme ca tattulyapitṝṇāṃ saptakasya tu // 1,13.28  //
tatsamāstvaṣṭagandharvāstvaṣṭona śatayoṣitaḥ /
urvaśyādyāstatsamāhi kuberaṃ praviśanti hi // 1,13.29  //
ato niraṃśāstūtkrānti yoginastu ta(nasta)duttamāḥ /
atātvikāstu bhūlokādutkrānta maharādigāḥ // 1,13.30  //
bhogadehairuttamaistu bhakṣitāḥ prabhavanti hi /
utkramāṇutkrameṇa gāyan yoginastānatho jaguḥ // 1,13.31  //
nityasaṃsāriṇaḥ pṛthvyāṃ tyaktvā sthūlantu sūkṣmataḥ /
dharme praviśyasantyaktānādyavidyā bhavanti hi // 1,13.32  //
kecidatraiva mucyante kecidvaimerumūrdhani /
vaiśvānare dyunadyāṃ vā sūrye vā deha eva vā // 1,13.33  //
tyaktvāvidyāṃ miśrapākālaye nābhau harergatāḥ /
svargabhūmyādiṣu sṛṣṭau bhramanti śrīharīcchayā // 1,13.34  //
laye 'yogyā garbhodagatasaṅkarṣaṇāgninā /
pātāle nityanarake bhagnasūkṣmakalevarāḥ // 1,13.35  //
vāyorgadāprahāreṇa bhagnaliṅgāstamonugāḥ /
laye sṛṣṭau tamasyandhe patanti śrī harīcchayā // 1,13.36  //
tatvābhimānino devāḥ hyaṇaḍāntarbahirūpataḥ /
anutkramāḥ svottameṣu vipaśeṣādi mārgataḥ // 1,13.37  //
tyaktadehāḥ sūkṣmadehaiḥ satyaloke vasanti hi /
naṣṭe satye brahmadehe naṣṭe taiḥ saha padmajāḥ // 1,13.38  //
aṇḍanāśa upāvṛtte viśeṣaṃ yātitaiḥ saha /
atrasthitaiḥsūkṣmadaihaiḥ sarvatatrasthasūkṣmakaiḥ // 1,13.39  //
ekībhavantyevamekaviṃśattatvagaṇā(tā) api /
vyutkrameṇa tu bhūmyādi tatvopādāna sañcaye // 1,13.40  //
sthale tathā nābhimānivaśage sati viṣṇunā /
annādi nāmnādevaistadūrdhvamūrdhvagatakramāt // 1,13.41  //
tyaktānyāvaraṇānyete pūrvamānena nāśanam /
yanti pūrvoktamānena aniruddhādivatkramāt // 1,13.42  //
saṅkarṣaṇādvinaṣṭe(ṣu) tu sūkṣmadeheṣu kṛtsnaśaḥ / tadā satvārdha śrībhāgasthalakṣmyālakṣmyātmake jale// 43 //
||(pradhānavirajā nadyāmityarthaḥ)
nīcakramāt bhagnaliṅgāḥ viśanti jaṭhare hareḥ /
punaraṇḍe samutpanne śvetadvīpe samāpya ca // 1,13.44  //
muktau bhavatyasau lokaḥ kṣīrasāgaramadhyagaḥ /
lakṣmyaiścatuṣaṣṭhimitaiḥ vistṛtaṃ(visṛjaḥ) puṣkarāhvayaḥ // 1,13.45  //
dvīpaḥ kṣīrābdhiparito maṇivajramayadyutiḥ /
tanmadhyadeśaparito vartulo mānasottaraḥ // 1,13.46  //
mahīdharoyutonnahaḥ dvisahasrasuvistaraḥ /
dhṛḍho vajramayaḥ saptarathacakraṃ raveḥ sthitam // 1,13.47  //
tadantarmartyasaṃsāraḥ tadvāhyomartyagocaraḥ /
dvīpāyāmasamaśuddhavārisāgaraveṣṭitaḥ // 1,13.48  //
tasyāpi parito vajralepikāsvarṇabhūḥ śubhā /
caturlakṣanyūnakoṭivistarāttadgato nagaḥ // 1,13.49  //
lokālokābhidhovartulākāro parito giriḥ /
maṇisvarṇamayaḥ prākārākāro nirmalo mahān // 1,13.50  //
sa pañcāśatsahasretatpañcāśallakṣavistṛtiḥ /
tāvataivocchritastasmāt ardhalakṣādhikonnataḥ // 1,13.51  //
nānāvṛkṣāśrayo yatra bhāti pūrvoditaṃ jagat /
tadaṣṭadikṣu śikharāṇyapi chidrānvitāni ca // 1,13.52  //
śatonnatāni digdantigaṇāstaduparisthitāḥ /
tacchidraveṣṭitaḥ śuṇḍādaṇḍairūttaṃbhayanti te(taiḥ) // 1,13.53  //
gotrante cāntarikṣasthāḥ haryāveśayutāḥ śubhāḥ /
te ca pūrvādyaṣṭadikṣu garbhodasthāgataṃ(tā) bhuvam // 1,13.54  //
ūrdhvościtrairātmahastairdharanti śrīharīcchayā /
te mānasottare merau svarge rūpāntarasthitāḥ // 1,13.55  //
kurvanti śrī harerājñāṃ dikpālānāṃ ca vāhanāḥ /
anantarūpairbhagavān uparistaṃnnagordhvagaḥ // 1,13.56  //
ūrdhvādhaḥ śikharaspṛṣṭānantamūrdhvoti yo hariḥ /
lokālokāntarāle tu sūryendvṛkṣagrahaprabhāḥ // 1,13.57  //
vasiṣṭhanāradātryādyānantagaṃ svarṇabhūmigam /
vadanti pūrvadvīpeṣu yathā sūryo(pūrvo)dayāntare // 1,13.58  //
yathā tathaiva giriśṛṅge maitreyapūrvakāḥ /
svarṇabhūmimatītyaivasthitamāhurnagottamam // 1,13.59  //
taduktamāhuḥ paiṅgyādyāḥ tannetyāhurmṛ(ka)kuṇḍajaḥ /
merulokālokamadhyapradeśastu trikoṭikaḥ // 1,13.60  //
yojanānāṃ sārthakoṭisaṃmitaḥ parikīrtitaḥ /
lokālokadha(ra)bhūmyāsahitaḥ parimāṇataḥ // 1,13.61  //
andhantamastannagasya paritaḥ saptakoṭikaḥ /
yatra mithyājñānayuktāḥ patanti śatakoṭiśaḥ // 1,13.61  //
harīrasuragurvāyarviṣṇuvaiṣṇavavidviṣaḥ /
niṣkāraṇaṃ sādhuyoṣidvedaśāstra vidūṣakāḥ // 1,13.62  //
bhaktileśavihīnāśca nityanaimittikojjitāḥ /
anantapāpakaraṇe bhayaleśavivarjitāḥ // 1,13.63  //
jīvābhedo nirguṇatvamapūrṇaguṇatā tathā /
sāmyādhikye tadanyeṣāṃ bhedastadgata eva ca // 1,13.64  //
prādurbhāvaviparyāsaḥ tadbhaktadveṣa eva ca /
tatpramāṇasya nindā ca dveṣā etekhilā matāḥ // 1,13.65  //
samprāpya bhārate janma viṣṇudveṣādi pākataḥ /
yathā yogyaṃ vaiparītyā parokṣaguruvidviṣaḥ // 1,13.66  //
pakvasvarūpavidveṣād vyudasyātmīya sañcitam /
bhuktvā duṣprārabdhaphalaṃ pūrṇaṃ pramādikā gatam // 1,13.67  //
suprārabdhaphalaṃ viṣṇudveṣādalpīkṛtaṃ hareḥ /
bhuktvāgāmi vyudasyaiva hyāgāmi dveṣayākṛtaḥ(pākataḥ) // 1,13.68  //
prāptavyaduḥkhamicchanti sthūladehān viṣāgnibhiḥ /
śastratyaktvā yātanādyaiḥ nityatāmiśranāmakaḥ(rakāḥ) // 1,13.69  //
aṇḍanāśātpurā sūkṣmadehān tatra visṛjya ca /
vāyorgadāghātataśca liṅgabhaṅgo bhaviṣyati // 1,13.70  //
ciraṃ śrīharyūrudeśe kḷptaduḥkhabhujaḥ khalāḥ /
punaraṇḍe samutpanne tamasyandhe patatyalam // 1,13.71  //
martyādhamā niraṃśāśca piśācāḥ svalpatāmasāḥ /
teṣu kecittatvadevābhāsarūpāstvadhastane // 1,13.72  //
svargādiṣu carantaste pāpakarmābhimāninaḥ /
daityāścarākṣasāścaiva sāṃśāste bahurūpiṇaḥ // 1,13.73  //
rasātalasthāniruddhāt prāk sūkṣmaṃ dehamāśritāḥ /
karmānuvaśataḥ sthūladehān prāpya mahāsuraiḥ // 1,13.74  //
svayaṃ naṣṭā parān sādhūn nāśayanti kusādhanaiḥ /
tamasyandhe lakṣanimnodhyuparyasthale sthitāḥ // 1,13.75  //
prāptavyaduḥkhaṃ bhuñjanti śuddhaṃ tāmasavigrahaiḥ /
pūyāsṛṅmūtraviṣṭādyaiḥ taptatailāstraśastrakaiḥ // 1,13.76  //
adṛṣṭāśrutaduḥkhāpti sādhanocitavastubhiḥ /
durgayākalpitaiḥ ghoraiḥ nirghātādyairanekaśaḥ // 1,13.77  //
siṃhavyāghrādirūpiṇyā saha tādṛk svarūpavān /
avarṇanīyaduḥkhaughaṃ vāyurdāsyati tān prati // 1,13.78  //
tatprāptavyamiti prāhuḥ kḷptaṃ duḥkhaṃ tatopyadhaḥ /
bhuñjanti svasvarūpasthaṃ sarvarogavraṇādikam // 1,13.79  //
sarvakṣatādikaṃ nityaṃ pūrṇaduḥkhaṃ vrajantyalam /
tato dvisaptakoṭibhyāṃ(kyāṃ) ghanodaḥ paritaḥ sthitam // 1,13.80  //
yatra nārāyaṇonantatanurūpātmakaśriyā /
sadā viharati śrīśo brahmādyairapi sevitaḥ // 1,13.81  //
tatordhakoṭisamitamanantāsanamīśituḥ /
dhāmaṇḍakharparaspṛṣṭa viṃśallakṣocca vedimat // 1,13.82  //
catvāriṃśallakṣāmito bhūbhāgaḥ parikīrtitaḥ /
triṃśallakṣamitastūccaḥ śrībhāgaḥ sarvataḥ śubhaḥ // 1,13.83  //
tadanyānantaguṇitaḥ śvetadvīpasamaḥ smṛtaḥ // 1,13.84  //
||iti śrī prakāśasaṃhitāyāṃ prathamaparicchede trayodaśo 'dhyāyaḥ
||śrīhaṃsa uvāca
bhūmeradhastādatalo vitalaḥ sutalastataḥ /
ayutonnāhavistārastalātalamahātalau // 1,14.1  //
rasātalaśca pātālahyetasmādyuttarohyadhaḥ /
dvisahasroru bhūkandāstvantarantarbhilopamāḥ // 1,14.2  //
mahāmaṇiprakāśetā sūryādigrahavarjitāḥ /
meruruttarasteṣāṃ mārgaḥ sarvatra saṃmataḥ // 1,14.3  //
teṣu sarveṣu kalparūhatulyāśca pādapāḥ /
kāmadhenusamāgāvaḥ cintāmaṇi samāḥ śilāḥ // 1,14.4  //
tatratyānāṃ yathāyogyaṃ satāmapyasatāṃ phalam /
yacchanti svacchasalilaṃ cāpi tattadgataṃ śubham // 1,14.5  //
na tatrāyāsataḥ saukhyam anāyāsāt sukhāvahaḥ /
bhujyopayuktānantoru vastujālasamākulaḥ // 1,14.6  //
yāvatkāmya śubhantāvadāyuṣaṣyamasatāmadhaḥ /
bhūmau bhāratagā ye ca kṛte lakṣāyuṣaḥ smṛtāḥ // 1,14.7  //
tretādiṣu triṣu daśāṃśanyūnāyurmitānarāḥ /
ādhivyādhijarāvārdhikyāyāsetyabhidhādayaḥ // 1,14.8  //
yugāyurniyamāt kālamṛtyavastatra naiva hi /
tatrasthayoḥ sadasatorbhaktidveṣau vinā kvacit // 1,14.9  //
tathā vidhiniṣedhau ca na ca varṇāśramādayaḥ /
na tatra karmajñānādiḥ pūrvakarmabhujo '(jau)khilāḥ // 1,14.10  //
prāyasyāṃśāstadutpannāḥ bhūmau jātā vidhīśayoḥ /
varaiḥsuradviṣo viṣṇuvāyubhyāmavatārakaiḥ // 1,14.11  //
tayormṛtāḥ punaḥ pūrvasthāne prārabdhakāmyake /
śubhaṃ bhuñjanti niṣkāmyaśubhaṃ teṣāṃ na vai kvacit // 1,14.12  //
kāmyapāpānnārakino niṣkāmāśubhatastanūḥ /
icchantontaścarādaityāniraṃśābhāratārjitān // 1,14.13  //
kāmyātteṣu vasanti sma dānavāśrayabhūtayaḥ /
sadā śeṣādikastatra vasanti sati kāraṇe // 1,14.14  //
harīcchayā surāstatra vasantaḥ karmato na hi /
ete hi lakṣabhūkandamadhye lokāstatohyadhaḥ // 1,14.15  //
pātāle narakāścāṣṭāviṃśatsaṃkhyā hareḥ kṛtāḥ /
tadadhastāt pañcaviṃśatkoṭigarbhāmbunirmalam // 1,14.16  //
lakṣonaṃ yatra lakṣmīśo yādorūpī virājate /
sahasramūrdhnaḥ phaṇinastvekasmin mastake tadā // 1,14.17  //
sarṣapāyati vai viśvaṃ nikhilaṃ vāruṇīpateḥ /
dharākhileyaṃ sadvīpā sa sāgarakulācalā // 1,14.18  //
tasyāśrayovāyukūrmaḥ tasya kūrmākṛtirhariḥ //
taṃ dhatte jalamadhyasthā śaktirādhārarūpiṇī // 1,14.19  //
saṅkarṣaṇanṛsiṃhātmā sahasrā(saṃhartā)nanta nāmakaḥ /
tadadhastāccamaṇḍūko varāhastadadhastaṭī // 1,14.20  //
tamaṇḍakharparaspṛṣṭā pādamāhuradhastale /
teṣāmupari bhūlokastanmadhye merubhūdharaḥ // 1,14.21  //
sa kañjanābhanābhyuttha padmanābhabisākṛtiḥ /
merumadhyotthanāloyamūrdhvaṣaṭkañjasaṃśrayaḥ // 1,14.22  //
śatayojanavistīrṇaṃ satyalokāntadīrghavān /
vajrātisudhṛḍho garbhachidraṃ tene prakāśavān // 1,14.23  //
lakṣonnatasthalo bhūmyāḥ bhuvarlokastadāśrayaḥ /
maṇihemāmayo lakṣabhūkanando lokasundaraḥ // 1,14.24  //
saptaprākārakalitaḥ nānā bhogoruyogibhiḥ /
jaḍairartheḥsatvaguṇaprācuryaiḥ viśadālayaiḥ // 1,14.25  //
bhūmeḥ koṭyunnatasvargalokoramyo 'tivartulaḥ /
koṭiyojanavistāre bhuvarlokavadeva saḥ // 1,14.26  //
dvilakṣabhūkandayukto merunālamupāgataḥ /
maṇihemamayottuṅga saptaprākārabhāsuraḥ // 1,14.27  //
daśayojanavistārāḥ caturasrāsuvīthayaḥ /
yatrānekapatākāśca darpaṇānekasaṅkulāḥ // 1,14.28  //
maṇiśayyāsanānantasātvikocitasādhanaiḥ /
pūrvapuṇyasuvarṇaśrīrāja(nma)mandiramaṇḍitāḥ // 1,14.29  //
nānodyānāṣṭadikpālanilayāṣṭakabhāsurāḥ /
madhyemaṇigaṇabhrājadviṣṇumandiramaṇḍapaḥ // 1,14.30  //
sarvāyudharathākīrṇacintāmaṇyādi saṅkulaiḥ /
muktāmaṇisṛjopeta sarvābharaṇasantatāḥ // 1,14.31  //
divyavastrānnadānekapārijātādi saṅkulāḥ /
aṣṭāviṃśatpuradvāratoraṇāṭṭālagopurāḥ // 1,14.32  //
harmyāyutavṛtānekagṛhadvaryāśritāpagāḥ / / mandākinī maṇimayā(tkalpa)tulyarūpāmbujāśrayā // 1,14.33  //
parighārūpato yatra bhāti yādogaṇānvitā /
suśabdasparśarūpetaḥ suraso(sye)ti sugandhavān // 1,14.34  //
martyadevāsurairbhogya pṛthagartha samākulāḥ /
bhuvarlokastvadholokaḥ guṇaiḥśatagaṇottaraḥ // 1,14.35  //
tataḥ daśaguṇodriktāḥ lokāḥ svargādayaḥ kramāt /
tathā ca tattalokasthaṃ suropasurasantataḥ // 1,14.36  //
adhikārikasanmartyagandharvādyalpacetasām /
yathāyogya phalaṃ teṣām ādhārā(mādhāsyadvi)viṣṇuravyayaḥ // 1,14.37  //
tataśca sārdhakoṭyucco maharlokastvakarmakaḥ /
tataḥ koṭidvayoccastha janolokaḥ supūjitaḥ // 1,14.38  //
tato sārdhadvikoṭyuccastapolokaḥ sucidgamaḥ /
tataḥ koṭyunnatoyaṃ satyalokoti bhāsuraḥ // 1,14.39  //
tricatuḥ pañcaṣallakṣabhūkandājñānagocaraḥ /
nābhyutthita mahānālasyāgrasthe satyalokage(ke) // 1,14.40  //
brahmā caturmukho jāto viṣṇunā sarvalokasṛṭ /
svarlokasaviśeṣārthāḥ maharādiṣu santatāḥ // 1,14.41  //
ajarotpatsamānoru nānāmartyagaṇāśrayāḥ /
etādṛśaṃ lokapadamādhyājārdhāyuṣontime // 1,14.42  //
dine sṛjaddharistatra prākṛtenābhimāninī /
loko 'jasya bhuvaḥ koṭitrayodaśamito mataḥ // 1,14.43  //
||iti śrī prakāśasaṃhitāyāṃ prathamaparicchede caturdaśo 'dhyāyaḥ
||śrīhaṃsaḥ
satyāt koṭirdvādaśordhvaḥ loko vaikuṇṭhanāmakaḥ /
durgābhāgastvadhodeśaḥ bhūkando daśalakṣakaḥ // 1,15.1  //
tasyopariṣṭādbhūbhāgaḥ śrībhāgastu tadūrdhvataḥ /
bhūkandena trayastulyā triṃśallakṣonnataṃ mitam // 1,15.2  //
śikharaṃ tatribhāgeṣu mahāharmyāṇyanekaśaḥ /
maṇyātmakāni vaidvyaṣṭasaṃkhyāni ca śubhāni ca // 1,15.3  //
madhye vajramayāneko paryāvaraṇamāni ca /
maharādīni catvāri hayajataṃ vistarāṇi ca // 1,15.4  //
bhuvanāni yathā bhāgatraye vaikuṇṭhabhūmayaḥ /
ajāṇḍakharparaspṛṣṭāḥ madhye prākārasaptakāḥ // 1,15.5  //
yuktā pūrvādidikdvārā saptasapta hiraṇmayaḥ /
puṣkarāgāvarṇayuktapadmarāgakavāṭakāḥ // 1,15.6  //
indranīlaniroḍhoruvajrapaṭṭasabhāsurāḥ /
savyāpasavyo dedipyanmaṇi vedī taṭonnatāḥ // 1,15.7  //
dvāri dvāri kṛtodāra ratnakañjāsanā sabhāḥ /
anantasūryabhādīptalokamaṇḍanabhūṣaṇāḥ // 1,15.8  //
teṣu teṣu tribhāgeṣu ramānantānantādhirūpiṇī /
vipeśānāṃ samastānāṃ brahmaṇā saha karhicit // 1,15.9  //
vaikuṇṭhādi tribhāgānāṃ darśanaṃ bhavati dhruvam /
na tatra saṃsthitisteṣāṃ maharādiṣu saṃsthitiḥ // 1,15.10  //
tṛṇādayo maharloke mānuṣādyāstadūrdhvataḥ /
rājānastu tapoloke satyaloke nṛgāyakāḥ // 1,15.11  //
muktānāmeva baddhānāmutkrāntā(muktā)nāmihasthitiḥ /
nṛgandharvājānajāntā utkrāntāstu tapasthitāḥ // 1,15.12  //
karmadevāḥsamutkramya satyaloke vasanti hi /
atātvikā liṅgamuktā sthānatrayagatā api // 1,15.13  //
bhāgatrayeṣvapi na hi prākārasaṃsthitā bhavat /
tasyopariṣṭāt prākārāḥ śrībhāgasya bahisthitāḥ // 1,15.14  //
catuṣkoṭyātmakastasyaparitaḥ parighātmikā /
dviṣaṭkoṭyā yāmayuktā bāhyaprākārar iritaḥ // 1,15.15  //
ṣaṭprākārāstadantasthā koṭyantaravakāśakāḥ /
aṣṭakoṭyātmakastasya (u)pariṣṭādbahirāvṛtiḥ // 1,15.16  //
śrīḥ koṭiyojanamitā virajākhyā nadīśubhā /
yadambhaḥsparśanālliṅgamuktāḥ sadyo bhavanti hi // 1,15.17  //
janāstatra harirnityaṃ jalakrīḍārataḥ śritāḥ /
bhūbhārordhvāvaraṇagā bhūrevāvarāṇātmikā // 1,15.18  //
tanmadhye tu tato lakṣonnata śrībhāgabhūtale /
virajā tatra dvau bhāgau muktāmuktāśrayau śubhau // 1,15.19  //
evaṃ durgābhāgagato paryāvaraṇasaṅgatā /
bhūbhāgadurgā bhāgau dvau madhyo bhūrunnatākṛti // 1,15.20  //
tayorūrdhvāvaraṇatatsandhigeraṇyanāmake /
nadyau durgābhūmayāmbusamite śrīharipriye // 1,15.21  //
na tatra liṅgabhaṅgādi hariṇā cintitaṃ kvacit /
pradhānaparamovyomnorantarā virajā nadī // 1,15.22  //
pradhānātmakadehau tau brahmavāyū sabhāryakau /
bhūbhāgordhvāvaraṇago laye sarvasuraiḥ saha // 1,15.23  //
surān vināvatārāṇām ārambhe ca samāptike /
kāle bhūbhāgordhvagatau syātāṃ kvāpi harīcchayā // 1,15.24  //
ato bhūbhāgordhvadeśaḥ pradhānamiti kīrtitam /
yadadhīnā yasya sattā tattadityeva bhaṇyate // 1,15.25  //
tādṛkpradhāna saṃsṛṣṭaḥ śrībhāgaḥ paramāmbaram /
ataḥ pradhānaparamo vyomagetyabhidhīyate // 1,15.26  //
niraṃśatātvikānāṃ ca hyaṇḍāntastannimajjanam /
tātvikānāṃ tu sarveṣām aniruddhāvṛti sthite // 1,15.27  //
satvāraṇatastūcca pradeśe saṃsthite male /
śvetadvīpasvadhāmabhyo ekībhūteti(tvānti)(tvānte) śobhane // 1,15.28  //
śrīdurgābhyāṃ ca bhūmyā ca ekībhūte vilakṣake /
śrībhāge tatrage tasya parighā virajā nadī // 1,15.29  //
tajjale tu tataḥ snātvā liṅgabhaṅgaḥ pradṛśyate /
laye pṛthivyāvaraṇaṃ vyutkrāmadgacchatāṃ satām // 1,15.30  //
prathamāvaraṇaṃ proktaṃ satvāvaraṇamantimam /
taduccāvyākṛtākāśo vyomaśabdena bhaṇyate // 1,15.31  //
anantā(antimā)varaṇavyomnorantarā virajetyataḥ /
sotpatyaṅgeṣu devānām aṅgasāyujyamiṣyate // 1,15.32  //
śrībhāgavaikuṇṭhatadgavāsudevasya cakriṇaḥ /
anantarūpe sarvāṅgasāyujyaṃ brahmaṇo bhavet // 1,15.33  //
muktasya ca svarūpeṇa hyaṇorvṛddhirna yujyate /
nohāniḥ punarāvṛttiduḥkhājñānabhayādayaḥ // 1,15.34  //
nīcanīcālpamuktānāṃ pūrtiḥ svānandamātrataḥ /
naivottamamudākāṅkṣā sevādhyānādikaṃ(ka) phalam // 1,15.35  //
na harernaparasyāpi mudbhujaste svamudbhujaḥ /
pralayatvaṃ kvacitsṛṣṭiḥ kāle śrībhāga eva hi // 1,15.36  //
brahmā cinmātradehena hyantaprākārago mataḥ /
rudrādayaḥ ṣaṣṭamagāḥ indrādyāḥ pañcamasthitāḥ // 1,15.37  //
caturthasthāḥ sūryādyā tṛtīyasthāḥ marudgaṇāḥ /
dvitīyaprākārasaṃsthāḥ parjanyādyāḥ surottamāḥ // 1,15.38  //
cinmātradehaiḥ śrībhāge ādye karmajapūrvakāḥ /
ete muktāstu bhūbhāge durgābhāge tathaiva ca // 1,15.39  //
śuddhasātvikadehaistu prāptāstu sukhino hareḥ /
caturlakṣādhikāśītilakṣajīvagaṇasya tu // 1,15.40  //
bimbātmā tattādākāro sadā tadgaḥ prarakṣati /
sarvajīvagaṇāmuktāḥ santi vaikuṇṭhamandire // 1,15.41  //
jīvā(na)nāṃ pātya(pāyo)pi hariḥ sa hi rūpāntaraivibhuḥ /
sarvajīvasamātyalparūpaiḥ sthūlaiścatādṛśaiḥ // 1,15.42  //
anantakoṭikalpīyamuktopāsyaḥ tribhāgagaḥ /
tādṛgrūpānantayuktaśriyā saha caratyasau // 1,15.43  //
tau tatra pūjopayogyānantānantārtharū(pikā)pakau /
tatra svārūpikakirīṭādi śaṅkhacakrādi sādhanaiḥ // 1,15.44  //
sudarśanādyāyudhyaiśca gandhamālyādikārhaṇaiḥ /
naivedyavastrā(saṅgādyaiḥ)śayyādyaiḥ rūpaiḥ svaiḥ svayamarcitaḥ // 1,15.45  //
śriyāsadaikyamāpannaḥ modarūpyanumodate /
śrīḥ deva(vi)makhilākārā tairviṣṇuṃ pūjayatyalam // 1,15.46  //
tairnnimālyaiḥ viṣṇudattaiḥ ramaikī bhavati sphuṭam /
bhūdurgabhāgayorevaṃ śuddhasātvikasādhanaiḥ // 1,15.47  //
tanmāninī śrīḥsampūjya tannirmālyairajādikān /
muktāstoṣayati prājñāḥ gandhamālyādibhiḥ śubhaiḥ // 1,15.48  //
te vimānarathāṇḍolā ḍolālola viśeṣakaiḥ /
śayyābharaṇavastrādyaiḥ kariharyādibhiḥ kvacit // 1,15.49  //
samānairuttamajanaiḥ phalapuṣpākṣatādibhiḥ /
svasvyeṣṭataruṇībhiśca jalakrīḍādibhistathā // 1,15.50  //
avyāhṛteṣṭagatayaḥ pūjāyā satkathādibhiḥ /
punarāvṛttirahitā namanti nikhilā api // 1,15.51  //
navakoṭyo hi devānāṃ padasthā devatāgaṇāḥ /
liṅgasūkṣmasthūladehayuktāḥsarve sabhāryakāḥ // 1,15.52  //
sevārthaṃ śrīharerdurgābhāge samyagvasanti hi /
te kāmadhukkalpavṛkṣacintāmaṇisamutthitaiḥ // 1,15.53  //
pūjyopa(yuktā)yogānantārthaiḥ jalena śrīkarārpitaiḥ /
tayā sampūjitaharinirmālyaiḥ punarārpitaiḥ // 1,15.54  //
pavitritāṅgāparitaḥ sañcarantyapi modinaḥ /
sāyujyamapi sālokyaṃ sāmīpyaṃ sarvadā hareḥ // 1,15.55  //
sārūpyamapi muktirhi caturthā kila bhaṇyate /
viṣṇurmuktān svadehasthān svasvānandaikabhojinaḥ // 1,15.56  //
karoti taddhi sāyujyaṃ tatsurāṇāṃ ca nīcagam /
sāmīpyādi trayaṃ karmadevānāṃ yujyate kvacit // 1,15.57  //
tadbhinnadevadāsānāṃ sārūpyādi dvayaṃ matam /
ekalokanivāsākhyaṃ sālokyamitarasya tu // 1,15.58  //
śuddhasātvikadeheṣu caturbhujasamanvitāḥ /
darāripītāmbariṇo yadi sārūpyamīritam // 1,15.59  //
jayaśca vijayaścaiva balaśca prabalastathā /
caṇḍaḥ pracaṇḍaśca tathā nandaścāpi sunandakaḥ // 1,15.60  //
kumudaḥ kumudākṣaśca tathā bhadrasubhadrakau /
sudhāmadāmanāmānau viṣvaksenavaśe sthitau // 1,15.61  //
rūpaiścaturbhisarvepi caturdikṣvapi saptasu /
antaḥ prākāragadvāramārabhyadvārapālakāḥ // 1,15.62  //
nandinī haripādotthā durgābhāgaśubhodakā /
parighā sa tu vaikuṇṭhaścaturasraḥ prakīrtitaḥ // 1,15.63  //
bāhyaṇḍavyāpino viṣṇorloke vaikuṇṭhanāmakaḥ /
koṭyucchritānantamūrdhnaḥ mukhe mūrdhni sucityate // 1,15.64  //
garbhodakāntardehasthakharparāspṛṣṭapādukaḥ /
svaratasyānantāsanākhyaḥ kaṭiḥ pītāmbarātmakaḥ // 1,15.65  //
ghanodakaṃ kaṭitaṭī merustannābhimadhyage /
yojanānāṃ pañcaviṃśatkoṭigaṃ meruparvatāt // 1,15.66  //
ajāṇḍakharparaṃ dikṣuvidikṣūrdhvamadhaḥ smṛtam /
mahyādibhirāvaraṇyairdaśabhistu daśādikaiḥ // 1,15.67  //
dattaṃ cāvaraṇānyetyanyūrdhvaśiṣṭāni sarvaśaḥ /
adhaḥ pādāni tadviṣṇoḥ sthalānyāhurmanīṣiṇaḥ // 1,15.68  //
śilāvatpratimā viṣṇorajāderabhimānataḥ /
aṇḍaṃlokāśca devānāṃ kramāddhehāstu māninaḥ // 1,15.69  //
evaṃ vidhājāṇḍakoṭyanantātmakarūpakaiḥ /
sāvakāśaṃ sañcaradbhiḥ vilāsadromakūpataḥ // 1,15.70  //
harerevaṃ jagattasya vaśejñātvā viśeṣataḥ /
virāḍrūpasya ca hareḥ satyalokaḥ śirasyalam // 1,15.71  //
lokālokastasya hareḥ kaṭisūtre vicintyate /
pītāmbaraḥ svarṇabhūmiḥ śuddhodābdhiḥ kaṭistale // 1,15.72  //
kaṭipradhānasthigaṇe cintayenmānasottaram /
mūlādhāre jāmbavākhyaṃ kesareṣu ilāvṛtam // 1,15.73  //
jaṭharādyāstu tadrekhā merustannābhimadhyagaḥ /
merūparisthalokeśa bhavanāni ca sarvaśaḥ // 1,15.74  //
bījakośeṣu sañcintya mucyate puruṣarṣabhaḥ /
bhuvarlokaṃ tasya nābhau svarlokaṃ hṛdi cintayet // 1,15.75  //
maharlokamuraḥsthāne janalokaṃ gale hareḥ /
tapolokaṃ mukhe dhyātvā satyalokaṃ tu mastake // 1,15.76  //
ṣaḍaṣṭadvādaśādvyaṣṭadvisahasradalānyapi /
nābhyādikāni padmāni bhuvarādīni vai hareḥ // 1,15.77  //
pātālaṃ tasya pāde tu prapadeṣu rasātalam /
mahātalantu jaghane jaṅghayośca talātalam // 1,15.78  //
sutalaṃ jānudeśe tu ūrvo(pi tu)stu vitalātale /
virāḍrūpasya cāṅgeṣu lokāścintyā sucetanaiḥ // 1,15.79  //
padmanābhasya nābhyutthaṃ prākṛtaṃ padmamūrjitam /
saṃsṛṣṭatatvasañjātaṃ bhūtatvādikasaṅgatam // 1,15.80  //
sarvalokātmakaṃ tasya śikhāgre satyanāmake /
ādyaḥ brahmāṃśato jāto viṣṇunaiva caturmukhaḥ // 1,15.81  //
sṛṣṭaḥ svayaṃ draṣṭumicchan caturdikṣuvidhirharim /
mukhāni lebhe catvāri nāpaśyaddhikṣu vai svayam // 1,15.82  //
tatastannālamadhyaṃ tacchidrādantargataṃ harim /
paśyāmīti tapaścakre na tatrāvidadīśvaram // 1,15.83  //
satyabhāgadhosaṃspṛṣṭa saṃspṛṣṭāmbusthayā śriyā /
vāyurūpasthayā dhātā bhītā viṣṇorvibhīrabhūt // 1,15.84  //
||iti śrī prakāśasaṃhitāyāṃ prathamaparicchede pañcadaśo 'dhyāyaḥ sampūrṇaḥ
||śrī kṛṣṇārpaṇamastu
||===============================================================================
||dvitīyaparicchedaḥ
||atha prathamo 'dhyāyaḥ
||śrīhaṃsa uvāca
kañjasthitaḥ svayaṃ brahmā nāpaśyat sarvagaṃ harim /
yatnavānapi tatpūrvamanasītthamacintayat // 2,1.1  //
bhāvarūpājñānamāninyapi durgājagadguroḥ /
nityānugrahapātratvāt putra(ucca)tvācca ramā mama // 2,1.2  //
svopāsanāratatvācca nājñānaṃ bhāvarūpakam /
icchatisma saliṅgasyānādyavidyāyutasya ca // 2,1.3  //
svakīyasyendireṣanme hyabhiprāyaṃ śivādayaḥ /
aviditvānyathābrūyuḥ durgājñānapradaiva sā // 2,1.4  //
na samarthājñānadāne vidherityasurāśrayāḥ /
ityajñāvākyairmā(turme 'yaśasaḥ kāraṇaṃ vacaḥ // 2,1.5  //
||mehyayaśaḥ kāraṇaṃ na ca
tatrāhaṃ saṃmato mātuḥ kīrtyarthaṃ prārthayāmi tām /
durgāmiti tathā cakre tenādātsasya saṃśayam // 2,1.6  //
datvājñānaṃ kṣaṇārdhantu svabharturbhaktimātanot /
bhayaśokau ca tenāsāvajñobhīto babhūva hā // 2,1.7  //
tadajñanaṃ bhāvarūpaṃ caturvāraṃ harerbhayam /
śoko dvivāraṃ ramayā prārthito jagadīśvaraḥ // 2,1.8  //
dadāvalocanābhāva daśāyāṃ niyamaḥ kṛtaḥ /
vṛtyajñānasya bahuśaḥ sambhavādbrahmaṇopi tu // 2,1.9  //
saṃkhyāviśeṣasyoktatvāt bhāvājñānaṃ vadanti tat /
tatastvitthaṃ saṃśayobhūt trivāraṃ padmajanmanaḥ // 2,1.10  //
svataḥ padmamidaṃ jātaṃ kiṃpuṃsānyena kenacit /
iti sañcintya puṃsyaiva jātaṃ naiva jaḍasya tat // 2,1.11  //
svataḥ pravṛttirghaṭate jñānecchāderabhāvataḥ /
ahaṃ padmena vā jātaḥ matsṛṣṭiḥ puruṣeṇa vā // 2,1.12  //
iti saṃścitya matsṛṣṭiḥ puruṣeṇai no vā /
iti niścitya sa pumān svatantro vāsvatantrakaḥ // 2,1.13  //
iti sañcintyāsvatantraḥ kathaṃ māṃ sraṣṭumarhati /
tasmāt svatantrājjātohaṃ taṃ pasyāṃ punarutthitaḥ (paśyeyaṃ) // 2,1.14  //
iti nālaṃ praviśyāntaḥ nāpaśyat punarutthitaḥ /
kañjastha āsa tajjñānaṃ viparītamajasya hi // 2,1.15  //
bahirnadṛṣṭaḥ sa kathamantardṛṣṭi pa(ka)thaṃ vrajet /
tataḥ pracaṇḍavātotthādbhūmirmajjalakampitāt // 2,1.16  //
padmāt patanniva mahābhayagrastho babhūva ha /
tadā kṣaṇārdhaṃ śokobhūdbrahmaṇaḥ parameṣṭhinaḥ // 2,1.17  //
sṛṣṭvā kālaṃ mahākālaṃ māninaṃ vidhimātanot /
kālāvāsāne tvāsanne taṅgraniṣyati cādadat // 2,1.18  //
āsyaṃ nṛsihmastu tadā bhayaśokānvito bhavat /
atraiva tatkāraṇena bhāvājñānayuto bhavet // 2,1.19  //
nānyatra duḥkhājñānādyaṃ ya(ma)duktaṃ tanmṛṣaiva hi /
tatastapatapa iti viṣṇoreva vaco śṛṇot // 2,1.20  //
tato dhyānaṃ jagaddhātuḥ kṛtvā paśyat sasarvagam /
brahmā dadarśa vaikuṇṭhaṃ harerlokaṃ mahādbhutam // 2,1.21  //
pūrvoktāśeṣasumahāviśeṣārthaguṇonnatam /
dṛṣṭvā tuṣṭāva natveśaṃ kṛtārthobhūt sakañjajaḥ // 2,1.22  //
sarvādhipatyaṃ tasyādāt sarvajñatvaṃ vikuṇṭhapaḥ /
tadvaśobhūt svatantropi bhagavān bhaktavatsalaḥ // 2,1.23  //
dvisaptamanubhogārhakālaṃ dhāturaho vyadhāt /
yathā tathā rātrikālaṃ vyabhajadbhagavān vibhuḥ // 2,1.24  //
tatrādyarātribhāge tu sāṅgaṃbrahmāṇḍamātanot /
tatrāṇḍanāmako viṣṇuḥ praviśyāntaḥ samedhayat // 2,1.25  //
rātridvitīyabhāge tu padmanābhasya nābhitaḥ /
saṃsṛṣṭasyānyabhāgena lokapadmaṃ vyadhāddhariḥ // 2,1.26  //
padmāgragaṃ ca brahmāṇaṃ tadajñānabhayādikam /
tacchāntiṃ tasya tadbhaktyudrekaṃ tasya tapasthitim // 2,1.27  //
tasminpūrṇānugrahaṃ ca kṛtavān harirūrjitam /
rātri tṛtīyabhāge tu vaikuṇṭhamatisundaram // 2,1.28  //
sasarja tallokapatirajasyādarśayaddhariḥ /
sa dṛṣṭvā taṃ vidadhyau muktāmukteśvaraṃ harim // 2,1.29  //
caturthāṃśe niśāyāṃśca virāṭsṛṣṭiṃ dadarśa ha /
dṛṣṭvā dvisaptalokeṣu virāṭdehasthitān surān // 2,1.30  //
sūkṣmadehasthān pūrvamanirūddhāt sasūkṣmakān /
tathājastatra tatraiva sthūladehayutān vyadhāt // 2,1.31  //
aṇḍanirmāṇakāle tu hyasaṃsṛṣṭāni sarvaśaḥ /
tatvānyādāya saṃyojya tatridhāvyabhajaddhariḥ // 2,1.32  //
aṇḍaṃ tadāditaścakre dvītīyenābjamātanot /
tṛtīyaṃ tu tridhābhitvā punarekaikaśāstridhā // 2,1.33  //
devopadevamartyānāṃ sthūlānyādaistribhirvyadhāt /
dvitīyāṃśaistribhisthūlānyāsurāṇāṃ śrī harīcchayā // 2,1.34  //
||iti śrī prakāśasaṃhitāyāṃ dvatīyaparicchede prathamo 'dhyāyaḥ 
||śrīhaṃsaḥ
cakresthūlaśarīrāṇi yaddheśesthāpyayānvirāṭ /
teṣāṃ tadupayuktārthān jaḍāni vividhāni ca // 2,2.1  //
sarvasthūlaśarīrāṇi upādānānyajaḥ svayam /
virāṭdattāni saṅgṛhya kramāt kālānusārataḥ // 2,2.2  //
tattadguṇakriyājātirūpalakṣaṇasampadaḥ /
vyavahārāśrayācāraveṣabhāṣāsvarūpakān // 2,2.3  //
dānamānā(nnapānārha)śanāyāśanārhapūrvānantārthasañcayān /
caturlakṣādhīkāśītilakṣajīvaguṇocitān // 2,2.4  //
virāḍuktān virāḍḍantān stadbhāvajñastathākarot /
yathottaratra sthūlopi na dṛṣṭastena tacchrutam // 2,2.5  //
tatpūrvaṃ padmanābhottha trivikramapadāmbujāt /
dakṣiṇādyudhṛtā gaṅgā tasyāṅguṣṭhanakhāgrataḥ // 2,2.6  //
viśīrṇājāṇḍamadhyordhvarandhrāt kṣmāvaruṇordhvagam /
ambhaḥ prāgagnitatvasthā(sthaṃ) prākṛtāṅghrabhirakṣitam // 2,2.7  //
viṣṇoḥ pādāt samudbhūtaṃ tadvāryāṇḍāntarāviśat /
(e)tatmaṇḍulugaṃ kṛtvā brahmā viṣṇvaṅghrimajjanam // 2,2.8  //
cakāra tena tadvāri gaṅgākhyā susaradvarā /
ato viṣṇvaṅghrijāṃ brahmakamaṇḍalusamudbhavam // 2,2.9  //
vadanti sā suṣumnā hi brahmāṇḍavyāpino hareḥ /
niśāyāḥ pañcamāṃśe tu brahmeśādyākhilāmarān // 2,2.10  //
sṛṣṭvā vaikuṇṭhalokasthadurgābhāgagatān vyadhāt /
sevārthaṃ tadgatānantarūpasya śrīhareḥ śriyaḥ // 2,2.11  //
teṣāmucitavijñānaṃ hareḥ sevām upādiśat /
ṣaṣṭamāṃśe niśāyāśca punaḥ sarvān surottamān // 2,2.12  //
ajo sṛjatsvasevārthaṃ tāṃśca(te ca) pūrvoktarītitaḥ /
saptaprākāra(ke)gān saptalokeśaṃ toṣayatyalam // 2,2.13  //
tāvatsatyādhasthalaspṛgvāryaṇḍaparipūritam /
mahogravāyunā śuṣyan maharlokādadhoviśat // 2,2.14  //
saptamāṃśe niśīthinyāḥ punardevānajosṛjat /
teṣu pradhānān sarvān manaso dehato 'sṛjat // 2,2.15  //
teṣu pradhānān śeṣādīṃ tapolokevyadhādajaḥ /
tatra lokapatiḥ sākṣāt saṅkarṣaṇamanāmayam // 2,2.16  //
ārādhayato 'nya surān manasā dehato sṛjat /
indrakāmau janoloke tṛtīyotāvajo vyadhāt // 2,2.17  //
pradyumnantāvabhajatāṃ sṛṣṭvā tau svāvarāmarān /
aniruddhādikān dhātā maharlokagatān vyadhāt // 2,2.18  //
aniruddhaṃ bhajantastevṛsṛjan svāvarāmarān /
aṣṭamāṃśetriyāmāyā sanakādīn pitāmahaḥ // 2,2.19  //
sṛṣṭvā sṛṣṭvaitanniyuktāstadājñānācaran drutam /
tataḥ prakupitāddhātuḥ rudro ekādaśātmakaḥ // 2,2.20  //
jātobhūtsapatnī(kṣī)kaḥ sasṛṣṭyarthamajoditaḥ /
tapastaptvāthakālena pīte svargāntavāriṇī(ṇā) // 2,2.21  //
ajenāvāpyasasvargabhūtān pretāṃśca rākṣasān /
nandinaṃ mātṛkāḥsapta piśācān lokabhīkarān // 2,2.22  //
bhaktān surāṃśānapi durbhāvayuktān digambarān /
krūrasṛṣṭiṃ tato jñātvā brahmā taṃ pratyaṣedhata // 2,2.23  //
tatojaḥ svākaṃ deśena nāradaṃ tvasṛjadṛṣīm /
dakṣaṃ dakṣāṅguṣṭatojastanvā bhṛgumacīkḷpat // 2,2.24  //
marīcīṃ manasā netreṇātrimāṅgirasaṃ mukhāt /
karṇarandhrāt pulastyaṃ ca pulahaṃ nābhideśataḥ // 2,2.25  //
karāt kratuṃ vasiṣṭhaṃ ca prāṇāt kāmāccagādhijam /
chāyayā kardamaṃ budhyāruciṃ vyajanayadvibhuḥ // 2,2.26  //
ṛgādi devān padmotthaḥ pūrvādyāsyaiḥ kramādvyadhāt /
bhārataṃ pañcarātrāṇi purāṇāni smṛtistathā // 2,2.27  //
pūrvādibhirvyadhādāsyaistathā varṇāśramādikān /
bhṛguṃ manuṃ budhaśanī caturvarṇapravartakān // 2,2.28  //
cakāra(rā) kālāvayavān diśastadabhimāninaḥ /
yajñān hṛdāpuṇyadharmo pṛṣṭenādharmavistṛtim // 2,2.29  //
tathā pañcavi(dhā)jñānaṃ durgāṃ tadabhimāninīm /
ahorātre pakṣayośca lajjāṃ mūrdhoṣṭatosṛjat // 2,2.30  //
adharoṣṭāttato lobhaṃ nāḍibhyo vyasṛjannadīḥ /
asthibhyaḥ parvatān kukṣeḥ sarvasāgaramāninaḥ // 2,2.31  //
meghān keśairlomajātairvṛkṣā(ścaiva latādikān)n gulmān latānvitān /
caturlakṣādhikāśītilakṣayoniṣu tātvikān // 2,2.32  //
daśasaṃkhyāmitān dhātā vyasṛjaccānya cetanān /
karmadevādikān devāḥ kramājjātāstu kālataḥ // 2,2.33  //
śataṃ gandharvāpsarasāṃ triṃśaccāraṇarakṣasām /
śataṃ siddhāstathānyāsu saptatiḥsarvajātiṣu // 2,2.34  //
ājānajāḥ kuberotthāstebhya eva niraṃśakāḥ /
devadāsā niraṃśāśca padmakalpādanantaram // 2,2.35  //
svayambhuventare bhūmau jātāḥ sarvatra saṅgatāḥ /
kṣaṇadānavame bhāge mahīdāsahayānanau // 2,2.36  //
sanatkumāramachākhyāvādiśetāṃ manuṃ vidheḥ /
avatīryākhilān vedān sāraṃ caiva(veda sāraṃ) purāṇakam // 2,2.37  //
pañcarātraṃ mahāśāstraṃ śrīmadbhāgavataṃ śubham /
daśame tu niśābhāge padmanābhasya karṇayoḥ // 2,2.38  //
kalpitāttāmasādbhūri kīkasādāsatūripū /
tadā kusumanābhasya niśāṃśadaśame śubhe // 2,2.39  //
kalpitāttamasādbhūri kīkasādāsatūripū /
madhuśca kaiṭabhaścaiva rākṣasau durmadoddhatau // 2,2.40  //
kadāmerurūrdhvadeśasthaṃ pītvā tāvajjalaṃ sthitam /
rūpāntareṇābjabhavaṃ prāpya yuddhāya rākṣasau // 2,2.41  //
āhvayāmāsa tu brahmā tāvāhāhaṃ hi durbalaḥ /
ityuktvā sa hariṃ dadhyau hayagrīvāhvayaṃ hariḥ // 2,2.42  //
vyakto bhūdbrahmahṛdāsatābhyāṃ ciramayodhanam /
kṛtvā hatvācchādyakuntaṃ medhasā medinīṃ vyadhāt // 2,2.43  //
kṣaṇadaikādaśāṃśe tu brahmā merusthitaḥ svayam /
piśācān dānavān daityān niraṃśān sāṃśarūpakān // 2,2.44  //
etān viṣṇudviṣo yogyān rākṣasāṃśca kaliṃstathā /
vyasṛjattānadholokavāsinaḥ kālatokarot // 2,2.45  //
ajeyatvamavadhyatvavaraṃ teṣāmadādvidhiḥ /
kālena bhārate janma pratimanvantareṣvapi // 2,2.46  //
yathāyogyaṃ janmalabdhvā tapastaptvā śivādvaram /
prāpya viprāryagurvādigosuradveṣiṇaḥ sadā // 2,2.47  //
bhaviṣyatheti teṣāṃ tu varaṃ prādādathābjajaḥ /
paraśuklatrayaṃ hitvā chinnabhāgavateṣvalam // 2,2.48  //
praviśya buddhivyāmohaṃ kalpayitvā kvacit kvacit /
yogyatātikramodbhūtapuṇyaṃ nāśayatheti ca // 2,2.49  //
śarīratatvopādānasthitasarvottamān surān /
sarver(va)tattvo(tvā)pacayagā bhavanto bhīṣayantyatha // 2,2.50  //
pāpaduḥkhādi sambandho bhavatāṃ ca bhavediti /
viṣṇuvismṛtiyuktānāṃ śarīreṣu sātāmapi // 2,2.51  //
asatāṃ miśrabuddhīnām abhimānitvamastuvaḥ /
mithyābhimānino daityāḥ devāstatvābhimāninaḥ // 2,2.52  //
sarvatatveṣvatha kalirjīvamānī durāgrahāt /
dehastha devatāḥ pūr(ṇar)vapuṇya(bhujaḥ)saukhyabhujaḥ kramāt // 2,2.53  //
pāpaduḥkhabhujaścānye dehamānyubhayātmakāḥ /
antarbahisthajīvānāṃ kiñciduḥkhaṃ bhavatyapi // 2,2.54  //
daityāveśānna vāyorhi daityāveśaḥ kadācana /
jīvamānyuttamo brahmā dehastho madhyamaḥ svayam // 2,2.55  //
adhamastu kalirjīvamānyeva hi surāsurāḥ /
iti tatvārthavitteṣāṃ brahmādāducitaṃ varam // 2,2.56  //
śuddhodasāgarabahirmaharloke tadūrdhvataḥ /
garbhodake tu(ca) daityānām āveśo nāsti sarvathā // 2,2.57  //
etadanyatra daityānāṃ sthityai prādādvaraṃ vibhuḥ(dhiḥ) /
dvādaśāṃśe tu(sa)tāmasyāḥ brahmāṇḍasthāmbunirgame // 2,2.58  //
cintyatojasya vai ghrāṇāt ghroṇī rūpī babhūva ha /
ghroṇī rūpī varāhātmā haristvavatatāra ca // 2,2.59  //
sa tu śvetavarāhākhyaḥ brahmaṇā saṃ(yu)stuto 'sṛjat /
yajñābhimānino yajñān mantratantrārtvigoṣadhīḥ // 2,2.60  //
tiladarbhāśvapaśvājyahavīṃṣisamidhaḥ kramāt /
satrāṇi somasadanaṃ rā(ra)mbhabhaiśyādikān vyadhāt // 2,2.61  //
yupāgnīn spṛṣadājyaṃ ca phalānyapyasṛjatkiṭiḥ /
tadā hayagrīvanāmā rākṣaso ghoradarśanaḥ // 2,2.62  //
ajasya mukha(khya)tovyaktaṃ guruṃ vedābhimāninam /
nigṛhyāgātradā vedāḥ apapāṭhatirohitāḥ // 2,2.63  //
tadā prārthito maccharūpī jalamupāviśat /
hatvā hayaśiraskantaṃ vedānuddharadīśvaraḥ // 2,2.64  //
tadā dhātrārthitaścādisūkaroṇḍagataṃ jalam /
aśāmayadbhuvamadholokāṃśca vimalān vyadhāt // 2,2.65  //
sūryādayo grahāḥ sarve tadādyāḥ saprakāśakāḥ /
tadādi kalpaṃ taṃ prāhuḥ vārāhamiti sajjanāḥ // 2,2.66  //
rātrau trayodaśāṃśe tu purīṃ barhiṣmatīṃ vyadhāt /
varāhātmāhyādimanorāvāsārthamaśeṣavit // 2,2.67  //
tadaivāṣṭasvayaṃvyaktāḥ purāṇi vividhāni ca /
nadyaśca devakhā(ghā)tāśca vanānyupavanāni ca // 2,2.68  //
tadā sarvopayuktāni sarvatra vyasṛjadvidhiḥ /
caturdaśāṃśe rātrestu dikpālān sarvalokagān // 2,2.69  //
sarvatrājñāpayaddhikṣu vidikṣu ca yathākramam /
tatprāgeva samutpannā brahmaṇā lokapālakāḥ // 2,2.70  //
virāḍdehagatasturyo hyaniruddhā(kṣigo vibhuḥ)bhidho hariḥ /
atalādiṣvayogyānāṃ sūkṣmāṇya(pya)jamadarśayat // 2,2.71  //
(saṃ)sa tān padmajasambhūtaḥ(to) merumadhyasthakañjajaḥ /
ūrdhvamudhṛtya ca sthūladehayuktāṃścatān punaḥ // 2,2.72  //
tattallokeṣu saṃsthāpya mukhyaprāṇavaśān vyadhāt /
tadā brahmavarodbhūto hiraṇyākṣo hi rākṣasaḥ // 2,2.73  //
pañcabhūtāvarāṃ bhūmiṃ gṛhītvātha rasātalam /
viveśa tanmocanāya varāhātmāṇḍajārthitaḥ // 2,2.74  //
rasātalaṃ praviśyaiva mocayitvā bhuvaṃ tvaran /
taṃ gadāpāṇinā(mā) kruddhaṃ prāpayitvaiva bhārata // 2,2.75  //
yudhvā svaṃ daṃṣṭrāgrahataṃ kṛtvā taṃ narake vyadhāt /
tato merugato dhātā savyātsvāyaṃbhuvaṃ vyadhāt // 2,2.76  //
dehāpasavyatastasya śatarūpāṃ satīṃ vyadhāt /
bhugudakṣamarīcyādīn tapase(sa)manumādimam // 2,2.77  //
āhūyājaḥ prāhasṛṣṭiṃ bṛṃhaṇāya satāṃ gatiḥ /
śatarūpā patiḥ prāha tapastaptvā sudāruṇam // 2,2.78  //
varāhoddhāraṇāptaśca kiyatkālaṃ vicakṣaṇaḥ /
varāddhareśca strīpuṃso yogātsyaiṣvividhīritām // 2,2.79  //
stripuṃsayogādbhāvyaṃ ca sṛṣṭimetāṃ vidhīritām /
sṛtvā tasyāmajanayat putrau dvau lokaviśrutau // 2,2.80  //
priyavratottānapādau tisraḥ kanyāśca sattamaḥ /
ākūtirdevahūtiśca prasūtiriti viśrutāḥ // 2,2.81  //
tatrādyāyāmṛcerjajñe yajñanāmā ramāpatiḥ /
tenaiva saha sambhūtā dakṣiṇā nāmikā ramā // 2,2.82  //
ajāvayonijau dvāvaprākṛtadehayutau parau /
putrikāputradharmeṇa yajñamātmasutaṃ manuḥ // 2,2.83  //
cakāra dakṣiṇā yajñe dakṣiṇāmāninī ca sā /
tuṣitā nāma tatputrāḥ sambabhūvuḥ surottamāḥ // 2,2.84  //
tattvābhimāninaḥ(tairnīcātātvikāḥ) sarve babhūvuḥ navakoṭayaḥ /
ākūterdevahūteśca prasūtiranujātuyā // 2,2.85  //
dakṣasyā sasatī tasmātasyāṃ ṣoḍaśakanyakāḥ /
abhavannarkaputrasya dharmasyaiva trayodaśa // 2,2.86  //
putryastvekāgnaye dattā tasyāṃ tretā(tatrā)gnayobhavan /
āhvanīyogarhapatyo dakṣiṇāgniriti trayaḥ // 2,2.87  //
teṣāmekā dakṣasutā bhāryā(dattā) tasyāṃ tribhiḥ kramāt /
pṛthak pṛthak pañcadaśaputrā agnisvarūpakāḥ // 2,2.88  //
āsannādyā yajñabhujo madhyamā havyabhojinaḥ /
antyāḥ kavyabhujaḥ pūrvai pañcāśatsaṃmitāgnayaḥ // 2,2.89  //
ekanyūnā dakṣasutā jyeṣṭhā dattā śivasya tu /
dharmān varūtvatī putrān pañcāśanmaruto 'sṛjat // 2,2.90  //
viśvedaśāsan viśvāyāṃ vasavauṣṭau vasūdbhavāḥ /
rudrā asaṃsmarudrāṇyāṃ bhūtāyāṃ bhūtanā(ya)makāḥ // 2,2.91  //
upadevāśca sādhyāyām anyāsvapi ca dharmataḥ /
upadevāśca devāśca babhūvurhi bahuprajāḥ // 2,2.92  //
dharmasya te padasthāśca sarve(sarga)vāsocitā matāḥ /
tadutthitāśca bhāvīnāḥ prāyaśo hyaparokṣiṇaḥ // 2,2.93  //
prāguktāstātvikāścaikarūpeṇa bhuvi bhārate /
uṣitvā bhāvisatkarmajñānabhaktyādi kāṅkṣiṇaḥ // 2,2.94  //
śubhāśubhaṃ ca prārabdhaṃ bhoktuṃ yogyāstato bhavat /
te ca dvīpādri varṣeṣu bhārate(tā)nyeṣu sarvaśaḥ // 2,2.95  //
suprārabdhyaika bhogārhāḥ dharmādharmotthasambhavāḥ /
āsan devāśca pūrvoktā hyaparokṣya naparokṣiṇaḥ // 2,2.96  //
satsādhanaṃ bhāratesmin kartumarhāḥ surottamaiḥ /
(tya)vyaktāparokṣibhirjātāḥ sadaivāsan harīcchayā // 2,2.97  //
priyavratotthānapādau tayo(po) niṣṭhau babhūvatuḥ /
niśā caturdaśāṃśe tu sṛṣṭireṣā sumerugāḥ // 2,2.98  //
||iti śrī prakāśasaṃhitāyāṃ dvitīyaparicchede dvitīyo 'dhyāyaḥ
||hariḥ oṃ
tadā merau tu sujyeṣṭhaḥ kāmadhukkalpavṛkṣakau /
cintāmaṇiṃ rūpabhedaiḥ svargopasvargagān vyadhāt // 2,3.1  //
tadāvidhiḥ sarvajīvabimbarūpāṇyacintayat /
svayaṃ tathā tathābhūtvā sṛjattā(vacha)dṛkśarīriṇaḥ // 2,3.2  //
svargasthānāṃ padasthānāṃ sarvamanvantareṣvapi /
bhūmau haryāvatāre tu tadājñāmakarodvidhiḥ // 2,3.3  //
duṣprārabdhasya bhogāyāgāmi satsādhanāya ca /
surāṇāṃ harisevārtham avatārāṇyanukramāt // 2,3.4  //
punastattanmūlarūpairekībhāvaṃ sa sarvadā /
bhuvaṃ spṛśantviti tathā te ca kurvantyajājñayā // 2,3.5  //
edhamānadviḍeṣāṃ hi sarvadā bhāratāsthitim /
nājñāpayadharistena tathā cakre satāṃ(tān) vidhiḥ // 2,3.6  //
tato dhātātmadehasthatatvānyuccāvacāni ca /
saṃsṛṣṭāni tadīśāṃśca merusthaḥ savyacintayat // 2,3.7  //
dehamadhyetvadhonābhermūlādhāraṃ sa puṣkaram /
caturdalaṃ(śaṃ) svarṇanibhaṃ māyādyādaladevatāḥ // 2,3.8  //
aniruddhamudānaṃ ca suṣumnā (di)hi trikāśrayam /
tanmadhyasambhavā nāḍī suṣumnā sūkṣmarūpiṇī // 2,3.9  //
ekā śākhādirahitā svarṇavarṇā parāśrayā /
bhūmyā svāyambhavenāpi rakṣitebje samutthitā // 2,3.10  //
cchidrānvitā ca sā saptaprāṇādi marudāśrayā /
madhye jvalantī tatpārśvajātayoḥ piṅgalela(ḍa)yoḥ // 2,3.11  //
mūrdhāṃ tā nābhikañjādi ṣaṭpadmānāṃ samāśrayā /
ṣaṭdalaṃ nābhikamalaṃ nīlādyāstaddalādhipāḥ // 2,3.12  //
iṣannīlopetabhāge gorikāraktimānvite /
sthitaṃ pradyumnanāmānaṃ nāgākhyaprāṇasevitam // 2,3.r13  //
marutaḥ pravahādīṃśca saptatadgān vyacintayet /
te dve ūrdhvamukhe hṛdgakañjamāharadhomukham // 2,3.14  //
nābhe dvyaṣṭāṅgulordhvastha suṣumnāṣṭadigutthitaiḥ /
dalairadhomukhairudyadbhānuvarṇaisthāṣṭabhiḥ // 2,3.15  //
daśāṅgulimitāntar(ga)dgar(bhā)bhāvakośāvahaiḥ śubhaiḥ /
parasparaṃ dṛḍhāśliṣṭasaṃyuktāgrāṅgulaṃ bhavet // 2,3.16  //
hṛtkajaṃ tatragīrdevī bhāratyā sahamāninī /
prāṇāḥ kūrmātmakastatra vasavo daladevatāḥ // 2,3.17  //
sthāneśo hi tadantastho daśāṅgulamito hariḥ /
tadīya hṛdayākāśamaṇṭapaṃ śrīsvarūpakam // 2,3.18  //
durgābhūśrībhāgabhedairbhāgatrayasamanvitā /
durgākandātmikā caiva bhūrmadhye nālarūpiṇī // 2,3.19  //
tadūrdhvage tu śrībhāge ramākañjasvarūpiṇī /
vedikā tu tribhāgasthā sārdhāṅguli dṛḍhā matā // 2,3.20  //
tanmaṇṭapaṃ maṇimayaṃ caturdvāraṃ śubhāspadam /
sugandhairmaṇidīpaiśca rambhāstambhairmanoramam // 2,3.21  //
toraṇaiḥ pūrṇakumbhaiśca patākachatramaṇḍitam /
maṇistambhaimauktahāraiḥ nānā śvetāṅkurairapi // 2,3.22  //
śrībhāgaṃ kañjasaṃmānaḥ mūleśākhyo harisvayam /
kañjoparīndusūryāgnimaṇḍalānyuparisphuṭam // 2,3.23  //
ramyaiva divyaśayyābhūtkamanīyopabarhaṇā /
tasmin svarūpaśeṣābha harirūrdhvaphaṇonnataḥ // 2,3.24  //
tasyopari ramācitrāsanarūpā tadūrdhvagā /
prājñātmā sa tu jīveśo jīvoyadvaśagaḥ sadā // 2,3.25  //
cakraśaṅkhagadāpadmahastaḥ sa tu caturbhujaḥ /
kirīṭakuṇḍalalasan nūpurāṅgadabhūṣaṇaḥ // 2,3.26  //
hāraśrīvatsakaṇṭhastha kaustubhādairalaṅkṛtaḥ /
ratnāṅgulīyakaṭakakaṭisūtrādi satkṛtaḥ // 2,3.27  //
pitāmbaroti sarvāṅgasaundaryasubhagocitaḥ /
sa viśvatomukhopyekamukhavadbhāti nīladṛk // 2,3.28  //
sthāneśa mūleśayuktaḥ samupāsyo niraṃśakaiḥ /
maṇṭapādhaḥ pradeśasthaśaktirādhārarūpiṇī // 2,3.29  //
kūrmaśeṣaśca bhūḥ kṣauravārdhipādvīparūpiṇī /
śvetāṃ ramāṃ saṃvicintya niraṃśairityacintayat // 2,3.30  //
urustālvorbhruvormadhye śirasyūrdhvamukhāni ca /
kañjāni śvetavarṇāni dviṣaḍvyaṣṭadalaistathā // 2,3.31  //
dvābhyāṃ sahasradalakairyuktāni daladevatāḥ /
ādityāḥ prathame padme indrādyāstatradevatāḥ // 2,3.32  //
devatāstu trṛtīyebje bhāratī ca sarasvatī /
mūrdhnaiko bahurūpeṇa vāyuḥ sarvadalādhipaḥ // 2,3.33  //
nārāyaṇo hariḥ kṛṣṇo vāsudevastadīśvaraḥ /
kṛkalo devadattākhyaḥ sūtranāmā marutpatiḥ // 2,3.34  //
marutaḥ saptasaptāpi pañcasvapi hadāriṣu /
suṣumnā nālajātāni padmānyetāni sapta ca // 2,3.35  //
guṇatrayātmikānāḍī suṣumnā vedapāragaiḥ /
syaikā śākhādi rahitā garbhechidrānvatāpi ca // 2,3.36  //
sarasvatī tadantargā nadī vārisvarūpiṇī /
hairaṇmayī vaidhyutīti vajrikā bhāsvatīti sā // 2,3.37  //
nāmabhiḥ saṃyutālokāḥ bhūrādyāḥ tatrasaṃsthitāḥ /
bhūrbhuvasvargalokeśā maharādīśvaraḥ(ścarāḥ) kramāt // 2,3.38  //
bhūvighneśendrāniruddhakāmaśeṣābjajā matāḥ /
kaṭyūrudvitaye jānujaṅghagulpo bhayāṅghriṣu // 2,3.39  //
atalādyāśritādevā dehe deveśa sevakāḥ /
mitrāgnyastrapavārīśamayamandayamāḥ kramāt // 2,3.40  //
dehepyevaṃ virāḍdehadhāriṇaṃ tanmitovati /
suṣumnā mūladeśotthe gaṅgāyāmunavārdhare // 2,3.41  //
piṅgalele raktanīlavarṇe savyāpasavyage /
garbhachidrānvite ṣaṭtriṃśatsahasraprabhedinī // 2,3.42  //
pṛthak pṛthak savyanāḍyo mahattatvātmikā matāḥ /
tridhā vibhaktāḥ pādāntaṃ dviṣaṭsāhasrasaṃmitāḥ // 2,3.43  //
dakṣiṇe dakṣapādāntaṃ nāḍyastāvanmitāḥ kramāt /
piṅgalā ūrdhvadeheṣu vyāptāstāvanmitāḥ śubhāḥ // 2,3.44  //
adhomadhyordhvagāstāstu saptāsya pathamāśritāḥ /
saptasantyeva vivarāḥ ghrāṇāsya śruti netragāḥ // 2,3.45  //
saptāsyapathanāmāno golakāḥ saptakīrtitāḥ /
saptordhvanāḍyo hṛtkañjādhasthalādvāmapārśvagāḥ // 2,3.46  //
punarhṛtkaṃ cordhvadeśāt savyamāvṛtya piṅgalāḥ /
saptāsya pathagāḥ tatra(sūryo) vahnyādyā vatsareśvarāḥ // 2,3.47  //
uttarāyaṇamāseśāḥ dineśāḥ śuklapakṣapāḥ /
paraśuklatrayaṃ hyasmin hyeta evābhimāninaḥ // 2,3.48  //
sūryādi sarvadevānāṃ nāmavācyāstu piṅgalāḥ /
tasyāṃ brahmābhimānī gī ṛjavastvaparokṣiṇaḥ // 2,3.49  //
prāṇāpānā vilāyāṃ ca piṅgalāyāṃ ca vartataḥ /
rūpaiḥ ṣaḍviṃśatsahasraistāsu tau bhāratīyutau // 2,3.50  //
tathāniruddhapradyumnau dakṣiṇe puṃ svarūpataḥ /
strīsvarūpeṇa vāme tu tāvadrūpaiśca tāsvalam // 2,3.51  //
tādṛkpāṇasvarūpasthau brahmarudrādyupāsitau /
dakṣiṇāyanamāseśāḥ rātrīśāścaiva devatāḥ // 2,3.52  //
kṛṣṇapakṣeśvarārudravipaśeṣāḥ sabhāryakāḥ /
ahaṅkārātmakelāyāṃ devāḥ sarvebhimāninaḥ // 2,3.53  //
ānandavijñānamayau piṅgalelādhipau kramāt /
vyānātmā sarvasandhisthaḥ udānobrahmanāḍigaḥ // 2,3.54  //
suṣumnā brahmanāḍīti samānaḥsarvadehagaḥ /
adho madhyordhvagāḥ saptasaptelānāḍikā kramāt // 2,3.55  //
saptāśvamārgapathagāḥ ūrdhvelāḥ piṅgalā yathā /
hṛtkañjādhobhāgatastāḥ savyaṃ prāpya tadūrdhvataḥ // 2,3.56  //
apasavyaṃ punaḥ prāpyasaptāśvapathagāḥ kramāt /
bhūmyā(dhūmā)di devatāśabdairilāvācyāsamastaśaḥ // 2,3.57  //
ṛgvedasūktabhāgeṣu bṛhatīḥṛksahasrayuk /
sūtradvyaṣṭādaśaikonaiḥ pūrṇaruk prabhaviṣyati // 2,3.58  //
pādastu navavarṇātmā tādṛkpādacatuṣṭayaiḥ /
ruktatsaṃyuktākṣaretāvarṇādvāsaptatīritāḥ // 2,3.59  //
dvāsaptatisahasrāṇi varṇāḥ sarvarugāśritāḥ /
dvāsaptatisahasreṣu piṅgalelāhvayāsu ca // 2,3.60  //
nāḍīṣu tattadvargeṣu vācyarūpāṇyacintayet /
suṣumnāyāścaturdikṣu hṛtkañjādhaḥ samāśritam // 2,3.61  //
manobuddhirahaṅkāraścittañceti caturvidham /
tatrendrakāmau bhāryau tau tadviśeṣābhimāninau // 2,3.62  //
śrotre digdevatāścandrastvakcāhaṃ prāṇanāmakaḥ /
netrayorbhāskaro jihvāmānī varuṇar iritaḥ // 2,3.63  //
daśrau ghrāṇāśritāvete tadviśeṣābhimāninaḥ /
vaktre(vāci) vahniḥ karedakṣo jayantaḥ pādayordhvayoḥ // 2,3.64  //
mitraḥ svāyaṃbhuvau pāyūpasthayorabhimāninau /
ghrā(prā)ṇo marucchabdamānītvapānaḥ sparśagastataḥ // 2,3.65  //
vyānorūpaḥ rasamānī hyudāno gandhasaṃsthitaḥ /
samāna ete mātrāsu viśeṣādabhimāninaḥ // 2,3.66  //
bhūdevī māninī pṛthvīḥ abātmā varuṇaḥ smṛtaḥ /
agnistejomayo vāyau pravahaḥ prabhurīśvaraḥ // 2,3.67  //
ākāśamānī vighneśaḥ bhūteṣvete viśeṣapāḥ /
keśāli(sthi)tvaṅmāṃsanakharūpā bhūrdehagā matāḥ // 2,3.68  //
vāriraktātmakaṃ deha jaṭharāgnistu taijasam /
vāyuḥ śvāsātmakaḥ kāye hyavakāśo nabhastanau // 2,3.69  //
pratyakṣasiddhasarveṣāṃ satvaṃ bā(bo)dhyaṃ na hi kvacit /
sudurgandhau ghrāṇavedyau dehe jihvendriyapriyaḥ // 2,3.70  //
śubhāśubharaso rūpaṃ cakṣurvedyaṃ kalevare /
śītoṣṇādiḥ tvacāvedyaḥ sparśaḥ śabde(bdaḥ) śrutipriye(yaḥ) // 2,3.71  //
mātrādhṛṣīkaviṣayāḥ satyābādhyāna hīritāḥ /
vacanādānagamanotsargabhogādisādhanam // 2,3.72  //
karmendriyapañcacārthakriyākāreti(riṇa) (bā)badhyate /
satyaṃ śṛṇotispṛśatipaśyatyatti ca jighrati // 2,3.73  //
śretratvaṅnetrarasanāghrāṇastatvāni tānyataḥ /
arthakriyākarāṇyeva vibodhyānīhavedagam // 2,3.74  //
manaśca śrutihetutvāt saptaṃ(tyaṃ) ca śarīragāḥ /
ahaṅkārāpādakatvāt piṅgalā mamatāspadā // 2,3.75  //
nāḍyo daurbalyasamaye bhāntisavyāpasavyayoḥ /
puṃsāṃstrīṇāmāyādivyañjakāḥ prabhavanti hi // 2,3.76  //
ataḥ satyācca(śca) bahuṣu jñānājñānapravartakāḥ /
guṇāḥ satvādi dehasthāḥ satyāstadabhimāninaḥ // 2,3.77  //
devāḥ satyāḥ kevalasya jaḍasyasthityayogataḥ /
dehānāṃ ca sadehānāṃ dehabandhamatikṛtām // 2,3.78  //
duḥkhāsvadatvāddehāptikāraṇaṃ satyameva hi /
karmāṇi dvividhaṃ vedeṣūktānukramasaccasat // 2,3.79  //
sukhaduḥkhapradaṃ tena satyāvedāḥsamastaśaḥ /
deśe kāle kṛtaṅkarma phaladattvena tau vṛtau // 2,3.80  //
tatkarmaphalabhoktāro jīvāḥ satyāḥ saliṅgakāḥ /
bhagnaliṅgā vimuktāśca śrutyuktāśca kṛtāḥ smṛtāḥ // 2,3.81  //
ihānyatrālpa bahulajñānājñānādi yogibhiḥ /
sadasattāratamyaṃ ca sapta(tya)mete svatantrakāḥ // 2,3.82  //
ciccetyarūpā eteṣāṃ dehayogavivarjitāḥ /
niyantā puruṣaśreṣṭhaḥ na ca etat prayujyate // 2,3.83  //
tasmāllakṣmīpatirvyāptaḥ svatantraḥ śruticoditaḥ /
nirdeṣo nityasuguṇaḥ sadā nārāyaṇo hariḥ // 2,3.84  //
evamādhyātmikaṃ satyam(ptam) adhibhūtaṃ bahisthitam /
sarvāṅkurotpādakatvāt bhūḥsatvā(tyā)khilakāraṇāt // 2,3.85  //
abhasmaranādi yogyatvāt pālakaddāhādi sādhanam /
vahniśca śoṣako vāyuravakāśapradāniyat // 2,3.86  //
tatkāraṇāni mātrāśca tadgatānīndriyāṇi ca /
satyā(ptā)nyevaṃ samastāni saṃsṛṣṭānyaṇḍagāni ca // 2,3.87  //
etanmūlānyasaṃsṛṣṭānyapi satyāni sarvaśaḥ /
saṅgṛhyetadvinirmāyā yāti satyaḥ sahatyajaḥ // 2,3.88  //
kecinniraṅgā nirdehā jñānādi guṇavarjitāḥ /
niraṃśo khaṇḍarūpaśca sarvādṛśyonirūpitāḥ // 2,3.89  //
anāmarūpo phaladastvanupāsyo vicāritaḥ /
brahmaikantu jaḍaṃ sarve brahmaṇyāropitaṃ mṛṣā // 2,3.90  //
śuktau rajatavadrajjau sarpavatpratibhāti ca /
ajñānaṃ kalpitaṃ taddhi śuktijñānāddhi bādhyate // 2,3.91  //
vicārite sati hi sā śuktirnarajataṃ bhavet /
ato bodhyaṃ mṛṣābhūtaṃ mithyā tadrajataṃ yathā // 2,3.92  //
vastusvarūpaṃ jñānena kalpitatvāccatattathā /
ajñānakalpitaṃ brahmaṇyetadviśvaṃ prakalpitam // 2,3.93  //
brahmaṇyāropakṛjjīvo brahmānyo naiva vartate /
niraṃśamapi tadbrahmatvajñānāvṛtamañjasā // 2,3.94  //
anantarūpakaṃ bhuṅkte nānāyonisamudbhavam /
tasyajñānamupādhyutthaṃ satyopādhirna vidyate // 2,3.95  //
mithyā sājñānajatatvānnājñānaṃ satya(tva)mucyate /
tadājñānena jīvasthaṃ jīvasyābhāvataḥ svataḥ // 2,3.96  //
nirviśeṣabrahmaṇi tu jñānājñānena vartataḥ /
ato na brahmaniṣṭaṃ tattajñānatadupādhijam // 2,3.97  //
evaṃ mithyābhūtakālakarmadeśāgamādibhiḥ /
bhramadbrahma ca kalpānte brahmamūla svarūpakam // 2,3.98  //
jñātvā tatraikyamāpanno na punarjāyate bhuvi /
muktasyāpi na cājñānaṃ nendriyāṇi na kvacit // 2,3.99  //
nirviśeṣe parebrahmaṇyaikyametādṛśaṃ khalu /
tadajñānaṃ na sannāsatsadasanna ca tarhikam // 2,3.100  //
anirvācyaṃ tannivṛttirmuktirityabhidhīyate /
pūrvāpareṣu kāleṣu sṛṣṭinmetyapi te jaguḥ // 2,3.101  //
etaddhi durmataṃ santo nāṅgīkurvantitātvikāḥ // 2,3.102  //
||iti śrī prakāśasaṃhitāyāṃ dvitīyaparicchede tṛtīyodhyāyaḥ
||śrīhaṃsa uvāca
sāṅgajñānātmakatanumanantaguṇapūritam /
sāṅgāsadbhīṣayantvīśaṃ vedyaiḥ śāstrairnirūpitam // 2,4.1  //
anantanāmarūpāḍhyaṃ sva sva yogyaphalapradam /
vicāritamupāsyaṃ ca ramā brahmādibhiḥ sadā // 2,4.2  //
svabhinnasvāvarānantamuktāmuktāṇujīvakaiḥ /
sevitaṃ śrīpatiṃ vyāptaṃ cetanācetanasya tu // 2,4.3  //
satyasya sṛṣṭikartāraṃ hariṃ duḥkhādi bhoginam /
jānanti tasya cājñānaṃ kvacit kvāpi na yujyate // 2,4.4  //
mithyābhūtājñānamastītyatra mānaṃ na vidyate /
ajñānā bhavitāstaṣṭhopādhirnivaha yujyate // 2,4.5  //
siddhau jñāne tu tajjopādhiḥ siddhai tadanvaye /
sarvasyājñānayogastadabhāvāttadevana // 2,4.6  //
ajñānābhāvatojñāsī adhikādhi na vidyate /
ajñānābhāvatastannivṛttirūpaṃ na hi kvacit // 2,4.7  //
ajñānakalpitaṃ śāstraṃ naivājñānanikṛntanam /
iti heyaṃ tanmataṃ hi baddhasyeśo vimuktidaḥ // 2,4.8  //
viśvaṃ satyaṃ naiva mithyā na bādhyaṃ satyakāraṇam /
pratyakṣādipramāṇyaistu siddhaṃ nāropitaṃ jagat // 2,4.9  //
nārthakriyākāri śuktau pratītaṃ rajataṃ jagat /
arthakriyākāri tena taddṛṣṭānto na yujyate // 2,4.10  //
dṛṣṭāntarahito yattu jaganmithyātvakāraṇam /
na bhavet tanmate brahma dṛśyatvācca tathā bhavet // 2,4.11  //
mitākāśādi vedoktaṃ viṣṇuneti natanmṛṣā /
na ca nyāyoktamithyātve mānaṃ tanmatāpi na // 2,4.12  //
śrutirnityāpauruṣeyā durvākyairna ca dūṣyate /
iti jñātvā vidhirviṣṇormāhātmyaṃ jñānabodhayat // 2,4.13  //
satyāśeṣajagannāthaḥ satyasatsādhanena ca /
satyairjīvaiḥsadopāsyaḥ satyasatyavimuktidaḥ // 2,4.14  //
iti merusthito brahmā niśānte yajñamīśvaram /
abhiṣicya sapatnīkaṃ sarge sampārthya yojayat // 2,4.15  //
apīpaladhariḥ svargaṃ sarvadevagaṇeḍitaḥ /
tataḥ svāyaṃbhuvamanuṃ śatarūpā samanvitam // 2,4.16  //
abhiṣicya vidhirbhūmau barhiṣmatyāmavāsayat /
bhāvīnaśca padasthāśca upadevāḥ sahasraśaḥ // 2,4.17  //
manuṃ paryacaran prītyā te niraṃśāstato bhavan /
vidhistato maya(sū)sutamana(ta)vedhādvalāhvayam // 2,4.18  //
sa tu ṣaṇṇavatī (prā)māyāḥ svavijṛmbhaṇatosṛjat /
svairiṇyaścaiva kāminyaḥ puṃścalya iti tridhā // 2,4.19  //
tajjātābhisamudbhūtāḥ bhoginyo bahuśo matāḥ /
kṛtvākāmyaṃ bhāratesmin martyādhama purogamāḥ // 2,4.20  //
adho lokeṣu viharaḥ etābhiḥ saha durmadāḥ /
anekāḥ dānavopetāḥ balastadadhināyakaḥ // 2,4.21  //
tadadhastācca vitale trivṛdbhūtagaṇāvṛtaḥ /
kaiścidrakṣau (gu)gaṇairyuktāḥ bha(vā)vantyāste bhavaḥ kila // 2,4.22  //
tayā sadā ramati saḥ tadvīryādhāṭakādibhiḥ /
ḥ nadī tadantagā tatra śuṣmatyapyagnivāyubhiḥ // 2,4.23  //
yannadīvāripānena adholokeṣu saṃsthitāḥ /
madoddhatā narānāryaḥ krīḍanti suciraṃ sadā // 2,4.24  //
tadadhastācca sutale pratimanvantareṣvapi /
nāmarūpavibhedena prahlādaḥ sānugo 'vasat // 2,4.25  //
vaivasvatāntare viṣṇorvāmanāya padatrayam /
yācamānāya putrāya kaśyapasya mahātmanaḥ // 2,4.26  //
balirvirocanasuto dadau lokatrayaṃ vibhuḥ /
sopīndrāya padasthāya tasmādādāya dattavān // 2,4.27  //
lokatrayaṃ hi devānāmanujo vaṭurūpadṛk /
payovrataprabhāvenyaivāvirbhūtaḥ sa kaśyapāt // 2,4.28  //
indra pravāsataḥ khinnamātṛtuṣṭyai jagatpatiḥ /
baliṃ virocanasutaṃ mahābhāgavatottamam // 2,4.29  //
sthāpayāmāsa talloke svayaṃ tadvārapālakaḥ /
babhūva vāmanaḥ sarve svarūpāmarasevitaḥ // 2,4.30  //
tasya trikoṭilomabhyo vāyustāvatsvarūpakaḥ /
vāṇyā tāvadrūpavatyā vāmanasyārcako(kā) bhavat // 2,4.31  //
vindhyāvalī patistatra balistiṣṭhati sānugaḥ /
tadadhasta(tpri)nmayo viṣṇuḥ bhaktopyakhiladānavaiḥ // 2,4.32  //
arthito dānavakule jātastakṣā bhavatpurā //
tallokapaḥ sadaityānāṃ tripurāṇi vyacīklapat // 2,4.33  //
abhedābhedyarūpāṇi svarṇaraupyāyasāni ca /
sa nirmame purāstisraḥ svarṇaraupyāyasīmayaḥ // 2,4.34  //
kāmayā teṣu teṣvete saṃsthitā tripuraukasaḥ /
vihārāntare hyasmin sarvān jantūnapīḍayan // 2,4.35  //
surāstatpīḍayā rudraśaraṇaṃ yayurūrjitāḥ /
rudraḥ pṛthvīrathaṃ kṛtvā rathāṅgaṃ śaśibhaskarau // 2,4.36  //
devān kṛtvā hayānabjabhavaṃ kṛtvaiva sārathim /
śeṣaṃ maurvyāṃ vidhāyeśo patatraṃ(taṃ) ca khageśvaram // 2,4.37  //
kṛtvā viṣṇuṃ bāṇarūpaṃ svayamekakṣaṇe haraḥ /
tripurāṇi dadāheśaḥ sarvalokasya śaṅkaraḥ // 2,4.38  //
tripurāsuraputrādyaiḥ sahā vasati tatra hi /
vaivasvatentare dakṣapatnyāḥ kaśyapabhāryakāḥ // 2,4.39  //
trayodaśāsaṃ(śāḥ)stapasā tāsu putrānavāpa saḥ /
vivasvān śakravaruṇamitrāḥ pūṣāryamābhagaḥ // 2,4.40  //
savitā tvaṣṭrṛparjanyo dhātāyāṃ vāmano vaṭuḥ /
aditestanayādityāṃ hiraṇyākṣahiraṇyakau // 2,4.41  //
danau tu dānavā gāvo mahiṣyaḥ surabhīsutāḥ /
tānmāyā pakṣiṇoriṣṭā yātudhānāśca nirṛtiḥ // 2,4.42  //
ilāyāṃ bhūsurā āsan śvādayaḥ paramāsutāḥ /
poṣṭāyā caiva betālāḥ kārdraveyā mahāhayaḥ // 2,4.43  //
etanmanvantare ṣaṣṭhisahasrāṇi bhujaṅgamāḥ /
kardrujāsteṣu kecittu tātvikāḥ śeṣasevakāḥ // 2,4.44  //
apare karmajājāna stulyāstatputrapautrakāḥ /
sastrīkā maṇibhūdhanyāḥ mahātala nivāsinaḥ // 2,4.45  //
mahāviṣāḥ mahāgho(dhā)rāḥ kāmarūpadharāḥ khalāḥ /
sarasvatyāṃ sapatnīkaḥ kaśyapastapa ācarat // 2,4.46  //
tasyā vidūre patnīnāṃ bhavanāni vyacīkḷpat /
upayuktanatadyuktaṃ tadbhṛtyāsteṣu cāvasan // 2,4.47  //
kadācidmahimavatpārśvaṃ viyāhi(vipāhi)pati mātarau /
gatvā dṛṣṭvoccaiśravasaṃ nīlavālamahīprasūḥ // 2,4.48  //
prāhasvacchanda vinatākadrute vacanaṃ yadi /
satyaṃ dāsī tavāhaṃsyāmanyathātvaṃ mameti ca // 2,4.49  //
adyā sarātriśca prātariti te gṛhamīyatuḥ /
tadbālanailyavarṇye tu sutānāha ca sādhavaḥ // 2,4.50  //
naiścantānalapadvaihvau kālānnā śobhavettava /
krūrāhayāstathākṛtvā tā cakrurmātṛ kiṃ karīm // 2,4.51  //
śaptāhayaḥ śeṣavākyātsvarucyā(tsvastryākṣa)kṣamamātmanaḥ /
jñātvā dadurjaratkāroḥ sanāmnīṃ bhaginīṃ muneḥ // 2,4.52  //
sa viraktopi santaptaiḥ nirāśyairnarakāsthitaiḥ /
pitṛbhiḥ prārthito gṛhṇaṃstadgarbhe tvāstikaṃ vyadhāt // 2,4.53  //
tāṃ tyaktumūrau suṣṭāpa sā sandhyārthevyabodhayat /
nidrābhaṅgakarā gacchetyāhu tatyāja tāṃ muniḥ // 2,4.54  //
sāgrajaṃ prāpya suṣuve śikhāyajñopavītinam /
sa āpadi smṛto yāmītyuktogānmātulaṃ prati // 2,4.55  //
naimiśaṃ vāsukiḥ prāpya sudhāmamṛtamanthane(te) /
śaptā hīnā tātvikāno tenātyanvipa saṃmatāḥ // 2,4.56  //
takṣakaḥ śṛṅgiśāpena vyadaśacca parīkṣitam /
śaśāsa pṛthivīṃ tasya sutaḥ sa janamejayaḥ // 2,4.57  //
tadodaṅko gālavasya śiṣyaḥ sevā sukhātmanaḥ /
dakṣiṇāmapi dāsyāmītyuktaḥ sa kupito 'diśat // 2,4.58  //
asādhya pauṣyabhāryāyāḥ rājñā dehi sukuṇḍale /
ityuktogāt puraṃ tasya mārge gomayabhakṣaṇam // 2,4.59  //
kṛtvānācāmya rājānaṃ dṛṣṭvā yācatsva bhāminīm /
yācayetyāha tāṃ gehe henāyasya śaptumārabhat // 2,4.60  //
nṛpaṃ na śapa māṃ brahman śuddhaḥ paśyasi bhāminīm /
tata ācamya gatvā tāṃ dṛṣṭvā tāṃ prāpa saṅkuṇḍale // 2,4.61  //
sāha pūrve takṣakāyemādāmāyā ca tepi ca /
pativratānasaṃdṛśyā(dhṛṣyā)hantu(ntuṃ)śakrohamādṛ(gamadrṛ)tam // 2,4.62  //
yato bhaveti taṃ prāhagurubhaktaṃ na mā spṛśet /
ityuktau yācitaḥ pauṣyādbhuñjan śrāddhānnagaṃ kacam // 2,4.63  //
dṛṣṭvā śatbhavāndha(śapadbhāndha)vastvam iti sopyaśapan munim /
apatnī kosīti rājye lokasyāndhopi paśyasi // 2,4.64  //
iti datvā varaṃ vipro yayau mārgetha takṣakaḥ /
śiṣyo bhūtvā granthivāhaḥ soviśacca rasātalam // 2,4.65  //
muniśca yogasāmarthyāttatrāgānnāgamāyayā /
adhostuvadhi(veści)vantasya gomūtraṃ netrayorvyadhāt // 2,4.66  //
tato paśyannāgarājo bhiyādāt kuṇḍaladvayam /
tadādāya gurordatvā kruddhogājjanamejayam // 2,4.67  //
taṃ prāhatvaṃ vṛthājāto pitṛmṛtyuṃ na cāvadhīḥ /
ahaṃ mantrapravaktāsmi sambhārān chaṭayāścalam // 2,4.68  //
vinā śeṣaṃ sarvalokān nirbhujaṅgān karomyaham /
ityuktvā sarpayāgena bhujaṅgān śatakoṭiśaḥ // 2,4.69  //
vyahanacchakramagamaṃstakṣakādyā nacāpatan /
tato ṛṣiḥ sahendrotra takṣakaḥ patatāmiti // 2,4.70  //
takṣakāyasahendrāya svāhetyajuhadāhutim /
tadākampatsvarāṇṇāgāḥ asmarannāstikaṃ munim // 2,4.71  //
sobhītyā pūjito rājñā hyudakenāpi cāstikaḥ /
svābhipretaṃ tadodakamāyā ca janamejayam // 2,4.72  //
dāsyerthitamiti prokte dehi mātulajīvanam /
iti takṣakapūrvān saḥ kālamṛtyorvyamūmucat // 2,4.73  //
sācodakaṃ samādhā(dhyā)ya takṣakādīn vadhorvyadhāt /
yajñaprāpya phalaṃ rājñe datvā sarpān athāśapat // 2,4.74  //
anāgasaṃ mādaśadhvaṃ nāgasaṃsmaraṇān mama /
anyathā vaḥ śiraḥ śīrṇaṃ bhavediti yayau muniḥ // 2,4.75  //
vinatā sevayākhinnā garbhaṃ garbhiṇyatāḍayat /
urupṛṣṭhepurājātānūrupādavivarjitān // 2,4.76  //
svāśaktiṃ kālato dāsya prājñāṃrabhagarbhavipam /
proktvā māturyayau yāntā sūryasyāsarathasthitaḥ // 2,4.77  //
saudāminyāṃ sutau tasya dvau sampātijaṭāyuṣau /
kālena garuḍo jāto viṣṇorvāho babhūva ha // 2,4.78  //
piturvākyādbalaprāptyai babhakṣa gajakacchapau /
gandhamādanago pūrvaṃ gandharvau śāpasambhavau // 2,4.79  //
kadrūtamāhātmasutān prati pīyūṣadosicet /
dāsyānmokṣe mātaraṃ ca ityepāstu na cādhikam // 2,4.80  //
ityukto 'mṛtamādāya prādāttargādvyamocayat /
dāsyāt svamātaraṃ svargagatavaccaṃ sureśvarāḥ // 2,4.81  //
prākṣipatṛṇavataṃ ca vidhūya ca sudhāṃ punaḥ /
śakroyadāpa ca svargaṃ(śakrāyadādāpasakhya) tasya kardrumathāvadat // 2,4.82  //
kutomṛtaṃ hṛtamiti pṛṣṭe hi vinatāsutaḥ /
mātā tvayā vañcitā me mayā tvaṃ tena vañcitaḥ // 2,4.83  //
dehītyuktā sudhāṃ pāyayeti noktamato(hṛ)dhṛtam /
tadādi garuḍaḥ sarpān vañcakān hantumārabhat // 2,4.84  //
kardurhisvottamādrohāt putraśokāturābhavat /
vañcakāste patan yajñe tadanye garuḍāśinaḥ // 2,4.85  //
tadutthitāstasya karaṃ datvā jīvanti kṛtsnaśaḥ /
kovā nirāgasānusardhūgṛdhyajīvitumutsahe // 2,4.86  //
ihāmutrāpi duḥkhaṃ te yogyā api bhavanti hi /
kimayogyā rākṣasāstu viśanti tama ūrjitam // 2,4.87  //
evaṃ śeṣasya sāmīpyasevāyāmṛtapānataḥ /
sakhyāt garutmataḥ śrīśabhaktito gurubhaktitaḥ // 2,4.88  //
niṣkāpaṭyādāstikasya varataḥ śakradāsataḥ /
mātuḥ śāpaṃ tṛṇīkṛtya sukhamāpuḥ sa pannagāḥ // 2,4.89  //
kimalabhyaṃ jagatyasti viṣṇuvaiṣṇavasevayā /
mahātale tu(ku) sarpāṇāṃ sthānaṃ vipati bibhratam // 2,4.90  //
śivasya varatonyeṣu caranto yānti dur(gar)matiḥ // 2,4.91  //
||iti śrī prakāśasaṃhitāyāṃ dvitīyaparicchede caturtho 'dhyāyaḥ 
||śrībhagavānuvāca
rasātaledhasthāddānavāḥ śatakoṭiśaḥ /
daityāśca yātudhānāśca paulomāḥ kālakeyakāḥ // 2,5.1  //
nivātākavacādhīrāḥ rākṣasāśca surāṇakāḥ /
piśācā antyajāsṛkyāḥ mahākumati(mudi)no jarāḥ // 2,5.2  //
vasanti cakrabhayato hareḥ sarvabhayādapi /
ye kecittātvikāstatra saṃvasanti surarṣabhāḥ // 2,5.3  //
pratimanvantareṣvete varṣesmin bhāratekhilāḥ /
harīrasurasadvipragoyoṣidaparāśramān // 2,5.4  //
dūṣayitvā pātayitvā kecit pūrṇānyathādhiyaḥ /
nitye vasanti narake hatā haryādi daiḥdvagddha // 2,5.5  //
nityaduḥsādhanābhūyo rasātalamupāśritāḥ /
bhūmau bhūtvā brahmarudravarairloko(kā)pakāriṇaḥ // 2,5.6  //
sarvāvatārai rāmeṇa kṛṣṇenāpi hatāḥ khilāḥ /
vasanti nityanarake kālādyāsyanti vai tamaḥ // 2,5.7  //
tasmin hi saramānāmnī śunī brahmavarodbhavā /
sadārtān bhīṣayanti daityān yamasya vaśavartinī // 2,5.8  //
kṣīṇāyuṣastatradaityāḥ svapne dṛṣṭvā sudarśanam /
mṛtāyāsyanti narakaṃ tadvaṃśyā(syā)nāṃ sa āśrayaḥ(maḥ) // 2,5.9  //
tadadhastāttu pātāle uttare diśi bhāsure /
sahasravadanaḥ śeṣaḥ sarvaistātvikapannagaiḥ // 2,5.10  //
samasta nāgakanyābhiḥ pūjito ratnamaṇḍape /
dhyāyannārāyaṇaṃ devaṃ sadāvasati sāmaraḥ // 2,5.11  //
sahasrabhānubhādīpyatkirīṭāvalimaṇḍitaḥ /
sampūrṇaśāradaśaśichavikoṭyadhikadyutiḥ // 2,5.12  //
nityāmṛtasravacchubhraphaṇāmaṇḍalamaṇḍitaḥ /
sadaikakuṇḍalo bhāsvan musalaḥ sahalaḥ prabhuḥ // 2,5.13  //
bhānuprabhāmuṇmūrdhanyamaṇiśrīhṛtasarvaruk /
hāranūpuravalayakaṅkaṇāṅgulikādibhiḥ // 2,5.14  //
anekamaṇisadbhāsva(tkaṭi)tkirīṭasūtrādikaḥ prabhuḥ /
surāsurakirīṭastharatnāchāditapādukaḥ // 2,5.15  //
gandhamālyādisurabhidhyāyannāste virāṭsvayam /
pātāladakṣiṇe bhāge saṃya(mya)minyāṃ puraḥ prabhuḥ // 2,5.16  //
śyāmalāvallabho daṇḍadharo mahiṣavāhanaḥ /
samavartī yamaḥ pretapatiḥ nīlāñjanādriruk // 2,5.17  //
sarvābharaṇasampannaḥ dharmarāṭ rāmacintakaḥ /
bhānuputroścātracitracitraguptau sulekhakau // 2,5.18  //
yasyājñāyā bhāratotthapuṇyapāpacayasya tu /
tatra dharmaḥ pravaktāraḥ tattanmanvantarasthitāḥ // 2,5.19  //
ṛṣayaḥ sarvadevopadevāstatparicārakāḥ /
ūrdhvakeśā virūpākṣāḥ nīlavarṇabhayaṅkarāḥ // 2,5.20  //
tadājñākāriṇāstasya kiṅkarāḥ pāśapāṇayaḥ /
niṣṭhurāḥ nirghṛṇāḥ krūrāḥ mahāparighapāṇayaḥ // 2,5.21  //
bhāratāt pāpino badhvāhyānīyante yamāntikam /
daśalakṣamatāste tu ghorāstāḍanabharjanaiḥ // 2,5.22  //
ghorādhvāne kṛṣantyete nitarāṃ kṛtapāpinaḥ /
sa tānabhyagatān dṛṣṭvā yamadaṇḍaṃ paretarāṭ // 2,5.23  //
teṣāṃ mūrdhni sthāpayati yātanā dehināṃ tadā /
puṇyapāpāni te sarve kīrtayanti kṛtāni ca // 2,5.24  //
tatra tatvātmikāḥsarve satyamityavadan sthitāḥ /
patreṣu tāni(ḷḥi) likhitānyapi te prapaṭhanti ca // 2,5.25  //
sukhaduḥkhātmakaphalaṃ vadanti ṛṣisattamāḥ /
daśalakṣamitāsteṣāṃ yamadūtāstu nārake // 2,5.26  //
pātayitvā tāḍayanti yathā pāpānusārataḥ /
viṃśallakṣamitāstatra(sya) sadā rogābhimāninaḥ // 2,5.27  //
te vātapittaśleṣmādyāḥ sannipātajvarādayaḥ /
bhagandarātisārāśca vamanārucidurvraṇāḥ // 2,5.28  //
hemapīnasabādharyaddhṛ(hṛ)drogādyāstadantike /
vasanti pāpaphaladāḥ kvaciddehakṣayaṅkarāḥ // 2,5.29  //
śvāhivṛścikadaṃśāṃśī viṣadurvṛkarūpakāḥ /
viṃśallakṣāstu narake patitānāṃ prabādhakāḥ // 2,5.30  //
pātāle saṃvasantyete narakā bahurūpakāḥ /
durgatirnirayaścaiva mahārauravarauravau // 2,5.31  //
saṃghātakālasūtrākhyovarcākhyāmanirodhanam /
tailayantrastaptatailo giripātāyasālayau // 2,5.32  //
sūcyagnibhūrinirghātau vakrakaṇṭakadānavau /
śvabhojanavratapanau karkaśālimukholbaṇau // 2,5.33  //
pūyāsṛṅmūtraviṣṭāśāḥ taptāstroparirambhaṇāḥ /
kālakūṭāgniśakalau sarvaśastrāstrapātanau // 2,5.34  //
prāṇarodhamahābhārau krūrāśīviṣavṛścikau /
sarvāṅgachedātmamāṃsau taptavṛkṣābhipātanau // 2,5.35  //
śūlārohāpakarṣā dvau durgandhā rākṣasādanaḥ /
bāṇāghāto vaitaraṇī śaṅkamūlakarālakau // 2,5.36  //
pipīlikā jalūkādau gṛdhrakaṅkādi bhojane /
āvartanāsphālanau dvau śilāyantraśilādanau // 2,5.37  //
karṇavastu pupūrṇār(ṇo) ca dvāra(prakṣe)kṣepaṇabandhanau /
śṛṅkalā taptasikatā sphuliṅgāścāvadhūlayaḥ // 2,5.38  //
śiramarmagranthikūṭajalanīrodhanādayaḥ /
santyevāṣṭottaraśatanarakāḥ pātakālayāḥ // 2,5.39  //
anityanarakā ete tāmiśrandhatāmiśrakau /
nityau dvau narakau tatra gatāyānti tamaḥ kramāt // 2,5.40  //
adho lokeṣu ye devāḥ sarvamanvantareṣvapi /
proktavyāpāraniratāḥ nāmāntaravivarjitāḥ // 2,5.41  //
ayogyānāmihaproktanāmarūpāṇi sarvaśaḥ /
ihaiva pūrvamanuṣu(ṣṭu) data evājña(mya)nāmakāḥ // 2,5.42  //
ete manulaye sarvetyaktvā sthūlāni sūkṣmataḥ /
svaprājñavaśagā yānti maharlokaṃ tadatyaye // 2,5.43  //
prāpyasthūlāni ṛṣibhiḥ svapūrvaṃ pātike(prāntike) kramāt // 2,5.44  //
||iti śrī prakāśasaṃhitāyāṃ dvitīyaparicchede pañcamo 'dhyāyaḥ
||śrībhagavānuvāca
atalādyā saptalokāḥ bile svargāḥ prakīrtitāḥ /
meroradhastātte sarve prāyaśo jñāni saṅkulāḥ // 2,6.1  //
eṣāmupari bhūlokaḥ sarvalokatamo mataḥ /
tasmin hi bhārate varṣe barhiṣmattākhyapattane // 2,6.2  //
śatarūpāpatiḥ pūrvaṃ manuḥ svāyaṃbhuvo 'bhavat /
devadāsānekakoṭisevitāṅghrisaroruhaḥ // 2,6.3  //
śaśāsa medinīm etāṃ prajāḍyorasavatsadā /
devahūtistu tatputrī kvaciddharmyagatā bhavat // 2,6.4  //
tāṃ dṛṣṭvā saṃganobhūmau gandharvādhīśvaro 'patat(bhavat) /
rūpayauvanasampannāṃ tāmāropya rathe svayam // 2,6.5  //
bhāryayā saha tatrāgāt sarasvatyāṃ taṭaṃ prati /
tatra bindusarastīre tapataḥ kardamasyatām // 2,6.6  //
puṇyāśramaṃ pradatvāttu manuḥ kṛchrāt svakaṃ puram /
gate rājani sā devī vastrābharaṇasañcayam // 2,6.7  //
nadyāṃ prāsya viraktasya cīrṇaveṇājināmbarā /
vratakṣāmāparyacaratpatiṃ bhaktyā jaṭādharā // 2,6.8  //
itthaṃ tayā sevitāṅghrī rājaputrīmabhāṣata /
hitaṃ vadeti sā devī(vavre) taṃ tu yogaprabhāvataḥ // 2,6.9  //
saṃyojanāyāmumudyadravirakta(tna)prabhānvitam /
sarvopaskaraṇopetaṃ pakṣivṛkṣajalā(samā)kulam // 2,6.10  //
sauvarṇaṃ kālagamataṃ sugandhi sumanoharam /
svayaṃ tadāhṛde snātvā babhau sarvamanoharaḥ // 2,6.11  //
sāpi śrīriva saundaryavastrābharaṇabhūṣaṇaiḥ /
tuṣṭvā sa satayā sārdhaṃ remebdaśatakaṃ ṛṣiḥ // 2,6.12  //
mervādiṣu caran divyavimānasthaḥ samuktavat /
suśabdasparśasurasarūpagandhamanoharaḥ // 2,6.13  //
ninye kālaṃ kṣaṇamiva kusumākaravāyubhiḥ /
ityenaṃ(ratyeta)bindusarasastīra āsannavāṅganāḥ // 2,6.14  //
tatputrikānāṃ nāmāni śruṇu me vadataḥ sadā /
kalānasūyā śraddhā ca havirbhūśca gatiḥ kriyā // 2,6.15  //
arundhatī ca cittiśca khyātiḥ kardamaputrikāḥ /
kalāṃ marīcaye prādādanusūyāmathā trayī // 2,6.16  //
śraddhāmaṅgirase prādāt pulastyāya havirbhuvam(bhuvi) /
pulahāya gatiṃ prādāt kratave sakriyāṃ sutām // 2,6.17  //
arundhatīṃ vasiṣṭhāya cittiṃ ca bhṛgaverpayat /
atharvaṇāya ca khyātiṃ datvā hṛṣṭo babhūva ha // 2,6.18  //
tataḥ śatābdaṃ cikrīḍya tatosyāṃ kapilaṃ vyadhāt /
sa kardama tapoyogāt sākṣānnārāyaṇo bhavat // 2,6.19  //
tyaktvā vimānaṃ bhāryāṃ ca kardamastapase yayau /
autpattibrahmacārī tu tasmin bindusarastaṭe // 2,6.20  //
svamātre kapilastatvamuktvāmuktiṃ dadau muniḥ /
tattatvaṃ kapilopākhyaṃ karmagranthinikṛntanam // 2,6.21  //
marīceḥ kaśyapo jajñe iha vaivasvatāntare /
punarjātasya dakṣasya trayodaśasutāsu saḥ // 2,6.22  //
kaśyapāya pradattāsu dityādityādikāsu ca /
pūrvoktāstanayā āsan pūrvamanvantareṣu saḥ // 2,6.23  //
kaśyapo nāma bhedeṣu marīcestanayo bhavat /
anyasyāmapi bhāryāyāṃ dakṣajāḥ ṣaṣṭhikanyakāḥ // 2,6.24  //
pratimanvantereṣvāsuḥ kaśyapāya trayodaśa /
dattāsyāsurnāmabhedena tā jātāḥ surāsurāḥ // 2,6.25  //
pūrvoktā nāmabhedena svasvavyāpārasādhakāḥ /
asmin kaśyapanāmāsīdbhāryāputrādayodhunā // 2,6.26  //
proktavyāpāranāmānaḥ pūrvavadbhāvi kālake /
sa tātvika ṛṣiproktapuṣkarācca śatāvarāḥ // 2,6.27  //
ajāsya dakṣatanayāḥ pūrvamanvantareṣu ca /
saptaviṃśati saṃkhyākāḥ indorbhāryā babhūvire // 2,6.28  //
aśvinyādyāstārakāste kālacakrapravartakāḥ /
sarohiṇyāṃ pakṣapātādanyāsu viparītadṛk // 2,6.29  //
dakṣaśāpādasantānāḥ sarvamanvantareṣvapi /
bhūtāṅgirakṛśāśvebhyo dve dve datte ca bhānujāḥ // 2,6.30  //
bhānunāṃ nakṣatrāṇāṃ manujaḥ--------- /
dattāścataśro dakṣāya daśadharmāya tāsu vai // 2,6.31  //
babhūvustanayāḥ prāyo jñānabhaktyādimāninaḥ /
atrinetrodbhavaścandraḥ sarvamanvantareṣvapi // 2,6.32  //
vṛkṣāṇāmauṣadhīnāṃ ca nakṣatrāṇāṃ ca vallabhaḥ /
niśākaro himakarastapahṛt sukhadaḥsadā(kṛtsadā) // 2,6.33  //
||(nirāśakaro ?)
amṛtāṃśosadanneśo hyabdijaḥ śrīsahodaraḥ /
edhamāna kalānāthaḥ śaśāṅko lokabāndhavaḥ // 2,6.34  //
anasūyāsutāvatre dattadūrvāsasāvubhau /
yogapravartako yogādbrahmaṇyau brahmacāriṇau // 2,6.35  //
datto nārāyaṇaḥsākṣāt dūrvāsāḥ śaṅkarāṃśakaḥ /
saṃcaṇḍakopaḥ pṛthayā pūjito manumādiśat // 2,6.36  //
tenaiva karṇadharmādīn trīnasūta supūjitā /
sombarīṣādalpaśiṣṭadvādaśyāṃ bhojanerthitaḥ // 2,6.37  //
omityuktvā tu kālindyāṃ magno nāgācciraṃ nṛpaḥ /
viprājñayāmbhasā cakre pāraṇaṃ sādhanecchayā // 2,6.38  //
tajñātvāthādiśatkṛtyaṃ rājñe sopyasmaradharim /
pūrvamāptaṃ hareścakraṃ kṛtyāṃ hatvā vibhīṣayat // 2,6.39  //
sa ṛṣiḥ sarvalokeśaiḥ viṣṇunā ca nirākṛtaḥ /
ambarīśaṃ prāpya tena mocito bhojitobhyagāt // 2,6.40  //
sa dūrvāsāḥ rāmakṛṣṇau prāpya kṛṣṇāmayācata /
sadyonnaṃ dīyatāmahyam iti taistuṣṭa āvrajat // 2,6.41  //
śraddhayāmaṅgirāḥ prāpa gurumagnimucathyakam /
saṃvartakāgnitanayāḥ prāguktāśca gurorabhūt // 2,6.42  //
bhūmāvucathyabhāryāyām antarvartiriraṃsataḥ /
garbhasthadīrghatapasaḥ pādācchannebhage bhuvi // 2,6.43  //
patitādretaso jāto muniḥ paramadhārmikaḥ /
bharadvājo marudbhiḥ sa pālitobhūt purā kila // 2,6.44  //
vaivasvatentare candravaṃśe bharatanāmake /
niḥsantāne sati tadā marutastasya taṃ daduḥ // 2,6.45  //
sa udūsatpracututvantumutthāpya ca visṛjyatān /
punastapocaraddhīrghakālaṃ bharatavaṃśaje // 2,6.46  //
śantanau śyāśitajagadgaṅgāyāṃ caratastapaḥ /
bharadvājaskannamūrvaśī darśanādanu // 2,6.47  //
reto dadhāra droṇī(ṇe) saḥ tasmādroṇo bhavadguruḥ /
tasmāt kṛpī śaṅkarāṃśamaśvatthāmā samāpa hi // 2,6.48  //
bṛhaspatestu tārābhyāṃ kaca āsīt sutaḥ purā /
vaivasvatentare sobhūcchukraśiṣyaḥ taponidhiḥ // 2,6.49  //
niṣiddhā tena sā vidyā nasyātta iti śāsayat /
kāmāturāpatirmāstu tāni vetya(ttha ?) śapanmuniḥ // 2,6.50  //
mṛtasañjīvinīmāpa tenayātāstataḥ kvacit /
devayānīṃ gurusutāṃ vane tadyogamaicchata // 2,6.51  //
saha vidhya(dya ?)stu śiṣyeto bhartātestu dvijetaraḥ /
ityāhāto kaviproktaśiṣyeṣvapyadhikaṃ bhavet // 2,6.52  //
devayā(dhā)nī hṛde putryārājñāvedaṣayagharṣaṇaḥ /
nikṣiptā śukraśiṣyasya tayāmbukrīḍanetarā // 2,6.53  //
svavastradhāraṇādātmakṣiptayā duḥkhitābhavat /
hrade 'va saddevayānī rājakanyāhṛtāmbarā // 2,6.54  //
gatāyāṃ rājanandinyāṃ purataḥ samupāgataḥ /
yayātiścandravaṃśottho mṛgayārthaṃ tadācarat // 2,6.55  //
tāṃ vivastrāṃ samudhṛtya svottarīyaṃ dadau nṛpaḥ /
taṃ dhṛtvā sā gṛhaṃ prāparājāgāt svapuraṃ tadā // 2,6.56  //
tadarthaṃ kupitaṃ śukraṃ rājānatvā prasādya ca /
guroḥ sutāyai svasutāṃ dāsītve 'kalpayannṛpaḥ // 2,6.57  //
śukro yayāti nṛpateḥ kanyāṃ svāṃ pradadau mudā /
dāsyā śarmiṣṭayā yuktāṃ dāsī rājñe bhavet satī // 2,6.58  //
yaduḥsuto devayānyāṃ tadvaṃśaḥ kṛtavīryajaḥ /
arjuno yo daśagrīvaṃ nigṛhya punarāpa tat // 2,6.59  //
hṛto dattāvitobāhusahasrayugapi sphuṭam /
tadvaṃśajāpsarasutādvasudevādabhūdhariḥ // 2,6.60  //
||iti śrī prakāśasaṃhitāyāṃ dvitīyaparicchede ṣaṣṭho 'dhyāyaḥ
