#Text:Svayaṃbhupurāṇa
#Data entry:Members of the Digital Sanskrit Buddhist Canon Input Project
#Edition:Min Bahadu Shakyar & Shanta Harsa Bajracharya (trans.). Svayambhu Purāṇa. Nepal: Nagarjuna Institute of Exact Methods, 2001.


||svayambhu purāṇa prathama adhyāya
||svayambhūdharmadhātusamutpatti nidānakathā
om namaḥ śrī dharmadhātuvāgīśvarāya sarva buddhadharmabodhisattvebhyaḥ /
śrīmatā yena saddharmastrailoke saṃprakāśitaḥ /
śrīghanaṃ taṃ mahābuddhaṃ vandeka'haṃ śaraṇāśritaḥ // 1.1 //
natvā trijagadīśānaṃ dharmadhātujinālayaṃ /
tatsvayambhūsamuddeśaṃ vakṣāmi śṛṇutādarāt // 1.2 //
śraddhayā yaḥ śṛṇotīmāṃ svayambhūtpattisatkathāṃ /
pariśuddhatrikāyāḥ sa bodhisattvo bhaved dhruvaṃ // 1.3 //
tadyathā bhūtpurābhijñaḥ jayaśrī sugatātmajaḥ /
bodhimaṇḍavihāre sa bijahāra sasāṃdhikaḥ // 1.4 //
tatra jineśvaro nāma bodhisattva mahāmatiḥ /
śraddhayā śaraṇaṃ gatvā jayaśrīyaṃ upāśrayet // 1.5 //
tadā dhīmānjayaśrīḥ sa sarvasattva hitārthavit /
saddharmasamupādeṣṭuṃ sabhāsane samāśrayet // 1.6 //
tatra sarve mahāsattvā bodhisattvā jinātmajāḥ /
arhanto bhikṣavaścāpi brahmacāriṇaḥ śrāvakāḥ // 1.7 //
bhikṣuṇyo brahmacāriṇyo bratinaścāpyupāsakāḥ /
upāsikāstathānye 'pi gṛhasthaśca mahājanāḥ // 1.8 //
brāhmaṇāstirthīkāścāpi yatayaśca tapasvinaḥ /
rājāno mantriṇomātyāḥ sainyādhipatiśca paurikāḥ // 1.9 //
grāmyā janapadāścāpi tathānyavāsino janāḥ /
tatsaddharmāmṛtaṃ pātuṃ śraddhayā samupāgatāḥ // 1.10 //
tatra sabhāsanāsīnaṃ tamarhataṃ jayaśrīyaṃ /
abhyarcya sādaraṃ natvā tatsabhāyāṃ yathākramaṃ // 1.11 //
kṛtāṃjalipuṭāḥ sarve parivṛtya samantataḥ /
puraskṛtya samudvikṣya samāśrayan samāhitāḥ // 1.12 //
tān sarvān samupāsīnān saddharma śravaṇotsukān /
dṛṣṭvā jinaśrī bodhisattvaḥ samutthitaḥ // 1.13 //
udvahannuttarāsaṃgaṃ sāṃjali samupāśritaḥ /
jānubhyāṃ bhūtale dhṛtvā sampaśyannevamavravīt // 1.14 //
bhadantoharṣamicchāmi carituṃ bodhisaṃvaraṃ /
tadādau kiṃ vrataṃ dhṛtvā saṃcareya samāhitaḥ // 1.15 //
tad bhavān samupādisya sarvānasmān prabodhayan /
bodhimārge samāyujya cārayituṃ śubherhati // 1.16 //
iti saṃprārthitaṃ tena śrutvā ca sugatātmajaḥ /
jayaśrīstaṃ mahāsattvaṃ sabhāmantraivamādiśat // 1.17 //
śṛṇu vatsāsti te vāṃchā sambodhisaṃvare yadi /
yathākramaṃ pravakṣāmi saṃbodhivratasādhanaṃ // 1.18 //
yo vāṃchā tatra saṃsāre carituṃ bodhisaṃvaraṃ /
sa ādau śaraṇaṃ gatvā sadguruṃ samupāśrayeta // 1.19 //
tadupadeśamāsādya yathāvidyi samāhitaḥ // 1.20 //
tīrthe snātvā viśuddhātmā triratnaśaraṇaṃ gatāḥ /
yathāvidhi samabhyarcya saṃbodhi nihitāśayaḥ // 1.21 //
upoṣadhaṃvratamādhāya samācarejjagaddhite /
evaṃ yaścarate nityaṃ saṃbodhimānasaḥ sudhīḥ // 1.22 //
pariśuddha trikāyaḥ sa bodhisattve bhaved /
bodhisattvo mahāsattvaḥ sarvvasattva hitārthabhṛt // 1.23 //
kramātsaṃbodhi saṃbhāraṃ saṃpūrayet samāhitaḥ /
etatpuṇyābhiyuktātmācaturbrahma vihāradhṛk // 1.24 //
niḥkleśo nirjjayanmārona saṃbodhiḥ samavāpnuyāt // 1.25 //
evaṃ sarvatra lokeṣu saddharma saṃprakāśayan /
samāpya saugataṃkārya sunirvṛtimavāpnuyāt // 1.26 //
tato 'rhaṃ sugato bhūtvā sarvvānsattvānpravodhayan /
bodhimārge pratiṣṭhāpya saṃvṛttau saṃpracārayet // 1.27 //
evaṃ sarve 'pi saṃbuddhāḥ yetītā apyanāgatāḥ /
varttamānāśca te hayetad vratapuṇya vipākataḥ // 1.28 //
bodhiprāpya jinā āsanbhaviṣyanti bhavantyapi /
evaṃ sarve mahāsattvā bodhisattvā jinātmajāḥ // 1.29 //
arhanto 'pi thā sarve pariśuddhatrimaṇḍalāḥ /
bodhiṃ prāpya sunirvāṇaṃ yātā yāsyanti yāntyataḥ // 1.30 //
evaṃ yūyaṃ parijñāya yadecchatha sunivṛtiṃ /
triratnaśaraṇaṃ gatvā saṃcaradhvamidaṃ vrataṃ // 1.31 //
iti tena samādiṣṭaṃ śrutvā sa sugatātmajaḥ /
jineśvaraṃ tamarhantaṃ sampaśyannevamavravīt // 1.32 //
bhadanta śrotumichāmi tad vratasthānamuttamaṃ /
etad vrataṃ caretkutra taddeśaṃ samupādiśat // 1.33 //
iti saṃprārthite tena jayaśrīḥ sa mahāmatiḥ /
jineśvaraṃ mahāsattvaṃ taṃ paśyannevamādiśat // 1.34 //
śṛṇu vatsa samādhāyaṃ vratasthānasamuttamaṃ /
munīśvarairyathākhyātaṃ tathā vakṣāmi te 'dhunā // 1.35 //
puṇyakṣetreṣu tīrtheṣu vihāre sugatāśrame //
buddhānāṃ nivṛtānāṃca caityeṣu pratimāsu ca // 1.36 //
buddhakṣetreṣu sarvatra vratasthānaṃ samuttamaṃ /
eteṣvami samākhyātaṃ svayambhūcaityaṃ uttamaṃ // 1.37 //
evaṃ vijñāya yo dhīmānvrataṃ caritumicchati /
sa svayambhū jinakṣetraṃ āśritya caratāṃ vrataṃ // 1.38 //
svayambhūkṣetramāśritya yaścarati vrataṃ mudā /
sa labhet tanmahat puṇyamakṣayaṃ bodhisādhanaṃ // 1.39 //
etat puṇyaṃ viśuddhātmā bhadraśrī sadguṇāśrayaḥ /
bodhisattvo mahābhijñā bhavajjinātmajo dhruvaṃ // 1.40 //
durgatiṃ na brajet kvāpi saṃsāre sa kadācana /
sadā sadgatisaṃjāto bodhicaryāvrataṃ caret // 1.41 //
evaṃ sa saṃsaralloke kṛtvā sarvatra bhadratā /
saṃbodhi praṇidhiṃ dhṛtvā saṃcare tadjagaddhite // 1.42 //
evaṃ ca bodhi saṃbhāraṃ pūrayitvā yathākramaṃ /
trividhāṃ bodhimāsādyaḥ nirvṛtipadamāpnuyāt // 1.43 //
evaṃ yūyaṃ parijñātvāḥ svayambhūsthāna āśritā /
triratnaśaraṇaṃ gatvā saṃcaratha vratottamaṃ // 1.44 //
etattenārhatādiṣṭaṃ śrutvā sa sugatātmajaḥ /
jayaśriyaṃ tamarhantaṃ sampaśyannevamabravīt // 1.45 //
bhadanta bhavatā diṣṭaṃ śrutvā me rocate manaḥ /
svayambhūcaityamārādhya carituṃ vratamābhavaṃ // 1.46 //
svayambhū caityarājaḥ śrīdharmadhātu jinālayaḥ /
kutrāstyatra mahīloke tat samādeṣṭumarhati // 1.47 //
iti saprārthitaṃ tena śrutvāṃ so 'rhan yatiḥ sudhīḥ /
jayaśrī staṃ mahāsattva samālokyaivamādiśata // 1.48 //
vidyate 'tra mahīloke uttarasyāṃ himālaye /
nepāla iti vikhyāteḥ gopucchākhyernagottamaḥ // 1.49 //
tadgirernāma cāturdhya caturyugeṣu vartate /
tadyathābhūdyuge satye padmagiririti smṛtaḥ // 1.50 //
tretāyāṃ vajrakūṭākhyo gośṛṃgo dvāpare smṛtaḥ /
idānīṃ tu kalau 'sau gopuccha iti viśrutaḥ // 1.51 //
so 'piśailo idānītu lokai nepāla deśakaiḥ /
sāmheguriti vikhyāta stathāsaṃprasthito bhuvi // 1.52 //
sa sarvadhāturalādi sarvadravyamayoktamaḥ /
aśvattha pramukhairsavairpādapaiḥ saṃpraśobhitaḥ // 1.53 //
sarvatra kusumairkāntaḥ saṃrvoṣadhiphaladrumaiḥ /
sarvapakṣivirāvaiścaḥ bhramadbhramaranisvanaiḥ // 1.54 //
jantubhiḥ sakalaḥ sneha nivaddhamaitramānasaiḥ /
tapasvivaddhayā bhadracāribhiḥ saniṣevitaḥ // 1.55 //
aṣṭāṃga guṇasaṃpanna saṃśuddhāmṛtanirjharaiḥ /
śobhitaḥ puṣpagaṃdhādhi saṃvāsitaiḥ samīraṇaiḥ // 1.56 //
saṃsevitaḥ sadā divya mahotsāhairvivājitaḥ /
sarvalokādhipairnityaṃ saṃsevitaḥ samādaraiḥ // 1.57 //
tatra ratnamaya padmaḥ karṇṇikāyāṃ samāśritaḥ /
divya sphaṭikaratnābhajyotirūpo nirañjanaḥ // 1.58 //
ekahastaḥ pramānoccaścaityarūpo jināśrayaḥ /
svayambhūḥ sarvalokānāṃ bhadrārtha samavasthitaḥ // 1.59 //
brahma śakrādibhirdevaiḥ sarvaillokādhipairapi /
sarvairdaityādhipaiścāpi nāgendraiḥ garuḍairapi // 1.60 //
siddhai vidyādharaiḥ sādhyairūryakṣagandharvakinnaraiḥ /
rākṣasendraiśca rudraiśca grahaistārāgaṇairapi // 1.61 //
vasubhiścāpsarobhiścaḥ sarvaiśva tridaśādhipaiḥ /
ṛṣibhiryatibhiḥ sarvai yogibhi brahmacāribhiḥ // 1.62 //
sarvaiśca tīrthikai vijñaistāpasaiścāpisajjanaiḥ /
divāniśaṃ catuḥ saṃdhyaṃ dṛṣṭvā smṛtvā pravanditaḥ // 1.63 //
nityakālaṃ samāgate samabhyarcya samādarāt /
saṃstutibhiḥ mahotsāhaiḥ saṃmānitābhivanditaḥ // 1.64 //
evaṃ sa trijagannāthaḥ svayambhū dharmadhātukaḥ /
sarvaloka hitārthena saṃbhāṣayansamāsthitaḥ // 1.65 //
idānīntu kalau lokā duṣṭāḥ krūrāśayā śaṭhāḥ /
dṛṣṭavedaṃ dharmadhātuṃ hi hariṣyanti na saṃśayaḥ // 1.66 //
ityasau śilayāchādya gupti kṛtvā prakāśitaḥ /
tadupariṣṭīkābhiśca vidhāya caityamuttama // 1.67 //
chātradhvajapatākābhiralaṃkṛtyādhyatiṣṭhataṃ /
tatrāpi sarvalokaiśca sarvalokādhipairapi // 1.68 //
samāgatya samārādhya samabhyarcyābhivanditaḥ /
satkāraiśca mahotsāhaiḥ stutipradakṣiṇādibhiḥ // 1.69 //
praṇāmaiśca samārādhya sevito mānito 'rcitaḥ /
evaṃ sa trijagannātho dharmadhātu jinālayaḥ // 1.70 //
sarvasattva śubhārthena saṃśobhitā vyavasthitaḥ /
tatra ye śaraṇaṃ gatvā yānti śuddhayā mudā // 1.71 //
durggatiṃ te na gachanti saṃsāre 'tra kadācana /
sadgatāveva saṃjātā dharmmaśrī saṃghaśobhitā // 1.72 //
bodhisattvā mahāsattvāḥ pariśuddhatrimaṇḍalāḥ /
bhadraśrī sadguṇadhārā sarvasattva hitaṃkarāḥ // 1.73 //
bodhicaryāvrataṃ dhṛtvā saṃcare jagaddhite /
evaṃ yūyamapi jñātvā śraddhayā śaraṇa gatāḥ // 1.74 //
svayambhūcaityamārādhya saṃcaradhvaṃ vrataṃ sadā /
evaṃ kṛtvātra saṃsāre bhadraśrī sadguṇāśrayā // 1.75 //
bodhisattvā mahāsattvā jinātmajā bhaviṣyathaḥ /
tataḥ saṃbodhisaṃbhāraṃ pūrayitvā yathākramaṃ // 1.76 //
trividhāṃ bodhimāsādya saṃbuddhapadamāpsyathaḥ /
iti tena samādiṣṭaṃ niśaṃmya sa mahāmatiḥ // 1.77 //
śāstāraṃ taṃ samālokya punarevamavocata /
bhadanta śrotumicchāmi yatsvayambhū jinālayaḥ // 1.78 //
kadā svayaṃ samutpannaḥ kathaṃ ca tadupādiśa /
iti saṃprārthita tena śrutvā so 'rhan yatiḥ sudhīḥ // 1.79 //
jayaśrīstaṃ mahāsattvaṃ saṃpaśyannevamādiśat /
sādhu śṛṇu mahābhāga yathā mayā śrutaṃ guroḥ // 1.80 //
tathāhaṃ te pravakṣāmi svayambhūtpattisatkathāṃ /
tadyathā pāṭalīputre pure 'śoko narādhipaḥ // 1.81 //
saddharma sādhanotsāhī triratnasevako 'bhavat /
sa tatra kukkuṭārāme vihāre sugatāśrame // 1.82 //
upaguptaṃ mahābhijñaṃ vandituṃ samupācaret /
tadā so 'rhan mahābhijñaḥ sarvasaṃghapuraskṛtaḥ // 1.83 //
sabhāmadhyāsanāsīnastasthau dhyātvā samāhitaḥ /
tamarhataṃ sabhāsīnaṃ sarvasaṃghapuraskṛtaḥ // 1.84 //
dṛṣṭvāśokaḥ sa bhūmīndro muditaḥ samupācarat /
tatra sa sahasopetya sāñjalirarhato yatīn // 1.85 //
sarvānnatvopaguptaṃ tamaṣṭāṃgaiḥ prāṇamanmudā /
tatastaṃ gurumarhantaṃ mahotsāhaiḥ yathāvidhiṃ // 1.86 //
samabhyarcya praṇatvā ca dharmaṃ śrotumupāśrayat /
tathā tatmantriṇaḥ sarve sāmātyasacivo janāḥ // 1.87 //
tamarhantaṃ yatinnatvā tatraikāntamupāśrayat /
tataḥ so 'rhan mahābhijño dṛṣṭvā sarvā samāśritān // 1.88 //
ādimadhyāntakalyāṇaṃ saddharmasamupādiśat /
tatsaddharmāmṛtaṃ pītvā sarve lokāḥ pravodhitāḥ // 1.89 //
dharmaviśeṣamājñāya saṃbodhivratamīcchire /
tataḥ so 'pi mahārājaḥ śrutvā taddharmamuttamaṃ // 1.90 //
saṃbodhisādhanocaryā saṃcarituṃ samaicchata /
tataḥ sa nṛpatī rājā sāñjaliḥ samupāśritaḥ // 1.91 //
tamarhantaṃ mahāsattvaṃ natvā paśyaṃ mudāvadat /
bhadanta śrotumicchāmi saṃbodhisādhanaṃ vrataṃ // 1.92 //
kutra puṇyatamaṃ kṣatraṃ yatrāśu sidhyate vrataṃ /
tad bhavān samupādiśya sarvāṃllokān prabodhayan // 1.93 //
bodhimārge samāyujya saṃcārayitumarhati //
iti saṃprārthite rājñā śrutvā so 'rhan mahāmatiḥ // 1.94 //
tamaśokaṃ mahīpālaṃ sampaśyannevamabravīt /
sādhu śṛṇu mahārāja yathā me guruṇoditaṃ // 1.95 //
tathāhaṃ te pravakṣāmi bodhivrataṃ yadīcchasi /
sarvakṣatrottamo rājannuttarasyāṃ himālaye // 1.96 //
nepāle iti vikhyāto yatrāśu sidhyate vrataṃ /
tatrāpyati mahatpuṇyakṣatraṃ buddhaiḥ praśaṃsitaṃ // 1.97 //
svayambhūcaityarājasya dharmadhātoḥ samāśrayaṃ /
tatra yadyatkṛtaṃ karma tattatsaṃsidhyate dutaṃ // 1.98 //
iti sarvai mahāsattvaiḥ saṃsevitaṃ jinairapi /
iti vijñāya rājendra sambodhiṃ yadi vāñchasi // 1.99 //
taccaityaśaraṇaṃ gatvā saṃcarasva susaṃvaraṃ /
etatpuṇyaviśuddhātmā bhadraśrī sadguṇarddhimān // 1.100 //
bodhisattvo mahābhijño bhaveḥ sarvahitārthabhṛt /
tataḥ kramena sambodhiṃ saṃbhāraṃ paripūrayan // 1.101 //
niḥkleśo 'rhañjagannāthāḥ sambuddhapadamāpsyasi /
iti tenārhatādiṣṭaṃ niśamya sa nṛpo mudā // 1.102 //
upaguptaṃ guruṃ natvā papracchaivaṃ samādarāt /
bhadanta śrotumichāmi svayambhūtpatti satkathāṃ // 1.103 //
kadā svayaṃ samutpannaṃ statsamādeṣṭumarhati /
iti saṃprārthitaṃ rājñā śrutvā so 'rhan yatiḥ surdhīḥ // 1.104 //
aśokaṃ taṃ mahīpālaṃ sampaśyannevamādiśat /
sādhu rājan yathādiṣṭaṃ guruṇā me śrutaṃ mayā // 1.105 //
tathāhaṃ saṃpravakṣāmi śṛṇuṣva tatsamāhitaḥ /
tadā cāsau jagacchāstā śākyamunistathāgataḥ // 1.106 //
sarvajño dharmarājo 'rhan munīśvaro vināyakaḥ /
sa sarvaḥ sāṃdhikaiḥ sārddhaṃ janapadeṣu saṃcaran // 1.107 //
ekasmin samaye tatra nepāle samupācarat /
gopucchaparvvatapārśve paścime śrīsvayambhūvaḥ // 1.108 //
pucchāgro 'bhidha caityasyasaṃnnidhau sugatāśrame /
sarvasattvahitārthena pūrṇanduriva bhāsayan // 1.109 //
saddharmma samupārdeṣṭuṃ vijahāra sasāṃdhikaḥ /
yadā sa bhagavāñchāstān sattvānāṃ dharmma vṛddhaye // 1.110 //
saddharmma samupādeṣṭuṃ sabhāsane samāśrayat /
taṃ dṛṣṭvā tadā tatra mañjuśriyaḥ mamāśrame // 1.111 //
vihāre vāsinī cūḍābhidhānī brahmacāriṇī /
arhantī bhikṣuṇī bhadrā saddharmmaguṇavāñchinī // 1.112 //
suprasannāśrayā śuddhā kāṣāya cīvarāvṛtā /
divyapūjopacārāṇi samādāya pramoditā // 1.113 //
tatsaddharmāmṛtaṃ pātuṃ tatrāśu samupācarat /
tadā tatra mahāsattvā bodhisattvā jinātmajāḥ // 1.114 //
maitreyapramukhāḥ sarve taddharma śrotumāgatāḥ /
arhanto bhikṣavaścāpi śrāvakā brahmacāriṇaḥ // 1.115 //
bhikṣuṇyo brahmacāriṇyaḥ cailakā vratino 'pi ca /
triratnaśaraṇāsīnāścopāsakā upāsikāḥ // 1.116 //
bauddhabhaktiratāḥ sarve taddharmaśrotumāgatāḥ /
sarve te samupāyātāstatra sabhāsanāśritaṃ // 1.117 //
saṃbuddhaṃ taṃ samālokya muditāḥ samupācaran /
te sarve 'bhyarcya taṃ nāthaṃ natvā sāñjalayormudā // 1.118 //
tatsaddharmāmṛta pātuṃ tatsabhāyāṃ samāśrayan /
brahmaśakrādayā devāḥ sarve lokādhipā api // 1.119 //
grahāstārāgaṇāścāpi siddhā vidyādharā api /
sādhyā rudrāśca gandharvā yakṣaguhyakakinnarāḥ // 1.120 //
daityendrā rākṣasendrāca nāgendrā garuḍā api /
evamanyepi lokendrāḥ sarve tatra mudāgatāḥ // 1.121 //
taṃ munīndraṃ samabhyarcya natvā tatra samāśrayan /
hāritī yakṣiṇī cāpi bodhisattvānupālinī // 1.122 //
sā bhavantaṃ tamānasya tatsabhāyāṃ samāśrita /
atha sa bhagavānañchāstā dṛṣṭvā sarvān samāśritān // 1.123 //
maitreyaṃ samupāmantrya sampaśyannevamādiśat /
maitreyemaṃ jagannāthaṃ svayambhūvaṃ jinālayaṃ // 1.124 //
dharmadhātuṃ triratnāyaṃ paśyadhvaṃ yūyamādarāt /
bhajadhvaṃ śraddhayā nityaṃ gatvātra śaraṇaṃ mudā // 1.125 //
bodhicaryāvrataṃ dhṛtvā saṃcarante jagaddhite /
śraddhayā ye bhajantyatra śaraṇaṃ samupāśritāḥ // 1.126 //
bodhicaryāvrataṃ dhṛtvā saṃcarante jagaddhite /
sarve vimuktapāpāste pariśuddha trimaṇḍalāḥ // 1.127 //
bodhisattvā mahābhijñāḥ bhaveyuḥ sadguṇāśrayāḥ /
bhadraśrīsukhasampannaścaturbrahmavihārikāḥ // 1.128 //
sarvasattva hitodyuktāḥ saṃbodhivratacāriṇaḥ /
na kvāpi durgatiṃyāyuḥ sadā sadgatisaṃbhavāḥ // 1.129 //
triratnabhajanotsāhāḥ saddharmmasādhanodyamāḥ /
tataḥ pravrajyā saṃbuddhaśāsane śaraṇaṃ gatāḥ // 1.130 //
brahmacaryāṃ vrataṃ dhṛtvā saṃcareran samāhitāḥ /
tataste nirmalātmāno niḥkleśāḥ vijitendriyāḥ // 1.131 //
trividhāṃ bodhimāsādha sambuddhapadmāpnuyuḥ /
evaṃ vijñāya ye martyā vāñchanti saugataṃ padaṃ // 1.132 //
te bhajantu sadātraiva śraddhayā śaraṇāśritāḥ /
ityādiṣṭaṃ munīndreṇa niśamya te sabhāśritāḥ // 1.133 //
sarve lokāḥ pramodantastathā bhajitumīcchīre /
maitreyaḥ sa tato dhīmān bodhisattva hi moditaḥ // 1.134 //
samutthāya munīndrasya purataḥ samupācaran /
udvahannuktarāsaṃgaṃ praṇatvā taṃ munīśvaraṃ // 1.135 //
jānubhyāṃ bhuvi saṃghāya sāñjaliretamavravīta /
bhagavān nāthaḥ sarvajña dharmadhātujinālayaḥ // 1.136 //
kadāyaṃ svayaṃmutpanna stansamādeṣṭumarhati /
iti saṃprārthite tena maitreyeṇa mahātmanā // 1.137 //
bhagavantaṃ mahāvijñaṃ saṃpaśyannevamādiśata /
sādhu śṛṇu samādhāya maitreyo 'sya svayambhūvaḥ // 1.138 //
samutpattikathāṃ vakṣe sarvalokābhibodhane /
purāsmin bhadrakalpe 'bhūd vipaśvī nāma sarvavit // 1.139 //
jagachāstā munīndro 'rhan dharmmarājastathāgataḥ /
aśīti varṣa sāhasra paramāyūṃṣi yadā nṛṇāṃ // 1.140 //
tadāhaṃ satya dharmmākhyā bodhisattvābhavaṃt kila /
yadā sa bhagavāñchāstā vandhumatyāḥ puro 'ntike // 1.141 //
vihāre dharmmamādiśca vijahāra sasāṃdhikaḥ /
tadāhaṃ taṃ jagannāthamārādhya samupasthitaḥ // 1.142 //
tadātrā bhūtsaptakośa vyāyāmavistaro hradaḥ /
tadanuśāsanāṃ dhṛtvā prācaraṃ bodhi samvaraṃ // 1.143 //
aṣṭāṃga guṇa sampannaḥ jalāśrayo nagāvṛtaḥ /
padmotpalādi saugandhi nānā puṣpa praśobhitaḥ // 1.144 //
haṃsa sārasa kāḍamba pramukha pakṣimaṇḍitaḥ /
tīropāntanagāruha sarvarttu puṣpitairdrumaiḥ // 1.145 //
phalauṣadhādi bṛkṣaiśca samantāt parimaṇḍitaḥ /
mīnakacchapamaṇḍūkapramukha jalavāsināṃ // 1.146 //
jantūnāṃ nilayo 'gādhaḥ sarvanāgādhipālayaḥ /
tatra sarvāhirājendraḥ karkkoṭakābhidho mahān // 1.147 //
evaṃ tadā mahā tīrthaḥ puṇyāmṛtāśrayo vabhau /
sadā tratridaśāḥ saddharmapsarobhiḥ pramoditāḥ // 1.148 //
snātvā saṃkrīḍamānāḥ satsaukhyaṃ bhuktvā divaṃ yayuḥ /
tathā brahmādayaḥ sarve maharṣayastapaśvinaḥ // 1.149 //
snāna saṃdhyādikaṃ karmma kṛtvā saṃsevire sadā /
evaṃ lokādhipāścāpi snātvātra sarvadā mudā // 1.150 //
svasva kule samabhyarcya mahotsāhairnisevire /
evaṃmanyepi lokāśca vratino brahmacāriṇaḥ // 1.151 //
snātvātra saṃvaraṃ dhṛtvāḥ pūtātmāno divaṃ yayuḥ /
bodhisattvā tathānaike snānadānavrataṃ mudā // 1.152 //
kṛtvātra vimalātmānaḥ samācārañjagaddhite /
evaṃ sarve munīndraiśca snāna vratādi bījaṃphalaṃ // 1.153 //
mahatpuṇyataraṃ śreṣṭhamākhyātaṃ bodhisādhanaṃ /
yatra snātvā triratnānāṃ śaraṇe samupāśritāḥ // 1.154 //
bodhicaryā vrataṃ dhṛtvā prācaranta jagaddhite /
te āśu vimalātmāno bhadraśrīsatguṇānvitāḥ // 1.155 //
bodhisattvāḥ mahāsattvā vabhūvuḥ sugatātmajāḥ /
kecinniḥ kleśitātmāno bhavasaṃcāre nispṛhāḥ // 1.156 //
śrāvakabodhisattvamāsādya babhūvu brahmacāriṇaḥ /
kecicca nirmalātmāno saṃsāre viratāśrayāḥ // 1.157 //
pratyekabodhimāsādya sunirvṛtiṃ samāyayuḥ /
kecit saṃbodhicittaṃ ca prāpya saddharmalālasāḥ // 1.158 //
bodhicaryāvrataṃ dhṛtvā samācarañjagaddhite /
kecit sarve bhuktvā divyakāmasukhānyapi // 1.159 //
saddharmaguṇasaṃraktāḥ prācaran sarvadā śubhe /
kecit sarve mahīpālāḥ sunīti dharmacāriṇaḥ // 1.160 //
kṛtvā sattvahitārthāni yayurante jinālayaṃ /
ahamapi tadā tatra snātvācaraṃ vrataṃ sadā // 1.171 //
etatpuṇyaviśuddhātmā drutaṃ sambodhimāptavān /
yaiścāpyasya jalaṃ pītaṃ te 'pi nirmuktapātakāḥ // 1.162 //
pariśuddhāśayā bhadrā babhūvu bodhibhāginaḥ /
evamasau mahātīrthaḥ sarvairapi munīśvaraiḥ // 1.163 //
samadhiṣṭhāpito 'dyāpi praśaṃsito mahītale /
tatra paścāt svayaṃ dharmadhāturutpatsyate dhruvaṃ // 1.164 //
ityādiśya munīndrau 'sau bhūyā erevaṃ samādiśat /
tadā tatra samupanne dharmadhātau jinālaye // 1.165 //
nirutpātaṃ śubhotsāhaṃ pravartiṣyati sarvadā /
sarve lokāśca taṃ dṛṣṭvā dharmadhātuṃ svayambhūvaṃ // 1.166 //
śraddhayā śaraṇaṃ gatvā prabhajiṣyanti sarvadā /
tadetatpuṇyaliptāste sarve lokāḥ śubhendriyāḥ // 1.167 //
bhadraśrī satsukhaṃ bhuktvā yāsyantyante jinālayaṃ /
ityādiṣṭaṃ munīndreṇa vipaśvinā niśamyate // 1.168 //
sarve sabhāśritā lokāḥ prābhyanandan pravodhitāḥ /
iti vipaśvinā śāstā samādiṣṭaṃ śrutaṃ mayā // 1.169 //
tathā yuṣmatprodhārtha samākhyātaṃ pravuddhyatāṃ /
ityādiṣṭaṃ munīndreṇa śrīghanena niśamyate // 1.170 //
maitreyādi samālokāḥ sarve 'pi saṃprasedire /
iti svayambhūdharmadhātu samutpatti nidānakathā prathamo 'dhyāyaḥ samāptaḥ /
||dvitīya adhyāya pūjāphalavarṇano nāma
atha dhīmān mahāsattvo maitreyaḥ sa jinātmajaḥ /
bhagavantaṃ punarnatvā sāñjalirevamabravīt // 2.1 //
bhagavacchrotumicchāmi svayambhūtpatti satkathāṃ /
tadbhavānsamupākhyātuṃ lokānāṃ saṃpravodhane // 2.2 //
iti saṃprārthitaṃ tena maitreyeṇa sudhīmatā /
bhagavānstān sabhālokān sampaśyannevamādiśat // 2.3 //
sādhu maitreya sarve 'pi sabhālokāḥ samādarāt /
śṛṇudhvaṃ saṃpravakṣāmi svayambhūtpattisatkathāṃ // 2.4 //
tadyathā nirvṛtiṃ yāte vipaśvini munīśvare /
cirakālāntareṇātra jagacchāstābhavat punaḥ // 2.5 //
śikhi nāma munīndro 'rhan dharmarājastathāgataḥ /
sarvajñaḥ sugataḥ sarvavidyādhipo vināyakaḥ // 2.6 //
tadā saptativarṣāṇāṃ sahasrāryunṛṇāmabhūt /
ahaṃ kṣemaṃkaro nāma bodhisattvo bhavaṃ kila // 2.7 //
yadā sa bhagavāñchāstā śikhidharmādhipo jinaḥ /
aruṇākhyapuropānte vyaharat saugatāśrame // 2.8 //
tadā sarve mahāsattvā bodhisattvā jinātmajāḥ /
śikhinastasya śāstuḥ saṃprābhajan samupasthitāḥ /
ahamapi tathā tasya śikhinastrijagadguroḥ // 2.9 //
śaraṇe samupasthāya prābhajaṃ sarvadā mudā /
tatraika samaye so 'rhan bhagavān sarvavicchikhī // 2.10 //
saddharma samupādeṣṭuṃ sabhāsane samāśrayet /
tadvīkṣya bhikṣavaḥ sarve śrāvakā brahmacāriṇaḥ // 2.11 //
bhikṣuṇyo vratinaḥ sarve upāsakā upāsikāḥ /
tatsaddharmāmṛtaṃ pātuṃ samupāgatya taṃ muniṃ // 2.12 //
natvā sāñjalayastatra parivṛtya samāśrayet /
tadā brahmāmarendrādi tridaśāḥ sarve āgatāḥ // 2.13 //
sarve lokādhipāścāpi dharma śrotuṃ samāgatāḥ /
siddhā vidyādharā sādhyā yakṣagandharvakinnarāḥ // 2.14 //
garuḍā rākṣasendrāśca daityā nāgādhipā api /
ṛṣayo brāhmaṇāścāpi tīrthikāścāpi tapasvinaḥ // 2.15 //
yatayo yoginaścāpi nirgranthāśca digambarāḥ /
rājāno kṣatriyā vaiśyā amātyā mantriṇo janāḥ // 2.16 //
śilpino vaṇijaḥ sārthavāhādayo mahājanāḥ /
paurā jānapadā grāmyāstathānyadeśavāsinaḥ // 2.17 //
tatsaddharmāmṛtaṃ pātuṃ saṃharṣitāḥ samāgatāḥ /
tatra te samupāgatya samīkṣya taṃ munīśvaraṃ // 2.18 //
yathākramaṃ samabhyarcya kṛtvā cāpi pradakṣiṇāṃ /
kṛtvāñjali puṭo natvā parivṛtya samantataḥ // 2.19 //
puraskṛtya samudvīkṣya samādarādupāśrayan /
tān sarvān samupāsīnāṃ dṛṣṭvā sa bhagavāñchikhī // 2.20 //
ādimadhyāntakalyāṇaṃ saddharma samupādiśat /
tatsaddharmāmṛtaṃ pītvā sarve lokāḥ pravodhitāḥ // 2.21 //
saddharmasādhanodyuktā vabhūvu bodhibhāginaḥ /
tasminneva samaye tatra puṇyajalāśraye hrade // 2.22 //
maṇinālaṃ mahaddīptihīrakeśaramuttama /
pañcaratnamayaṃ divyasarojarājakarṇṇikaṃ // 2.23 //
prādurbhūtaṃ mahāpadmaṃ sahasradalakāśitaṃ /
tasya ratnasarojasya karṇṇikāmadhyamaṇḍale // 2.24 //
svayambhūtsamutpanno dharmmadhāturjinālayaḥ /
ekahastapramāṇāṃśuḥ śubhraratnamayojjvalaḥ // 2.25 //
sambodhiśrīguṇādhāraḥ sarvalakṣaṇamaṇḍitaḥ /
jyotirūpo jagajjeṣṭha pañcatathāgatāśrayaḥ // 2.26 //
jagadīśo jagat vandyo jagatpūjyo jagatprabhuḥ /
anādinidhano 'jīrṇṇo mānyaḥ sarvaśubhārthabhṛt // 2.27 //
samantabhadrarūpo 'graḥ śreṣṭhaḥ saddharmaratnabhṛt /
trailokyasadguṇādhīśaścaturvarggaphalapradaḥ // 2.28 //
tasmiṃścaitye samutpanne sāvdhinagā rasācalat // 2.29 //
divyasugandhipuṣpāṇi saṃnipetuḥ surālayāt /
suradundubhayo neduḥ diśaḥ sarvāḥ prasedire // 2.30 //
vahnayo dakṣiṇāvarttā bhadrābhāḥ saṃprajahvalaḥ /
suśītalāḥ sugandhyādyā dhīraṃ vavuḥ samīraṇāḥ // 2.31 //
vavarṣuḥ surasāmbūni meghā gambhīranisvanāḥ /
graha tārenducandrābhāḥ sabhāsitā virejire // 2.32 //
stutimaṅgalasaṃgītiśabdā vyomni pracerire /
sarvatrāpi sumāṅgalyamahotsāhaṃ nirantaraṃ // 2.33 //
subhikṣaṃ śrīguṇorbhāvaṃ saddharma bhadrasādhanaṃ /
nirutpātaṃ śubhācāraṃ prāvarttata samantataḥ // 2.34 //
tamevaṃ svayambhūtpannaṃ dharmmadhātuṃ jinālayaṃ /
samīkṣyeśādayaḥ sarve ārupya bhuvanāśritāḥ // 2.35 //
yogadhyāna mahānanda saukhye 'pi viratotsavāḥ /
svayambhuvaṃ tamīśānaṃ vandituṃ samupācaran // 2.36 //
tathā brahmādayaḥ sarve munayo brahmacāriṇaḥ /
evaṃ svayambhuvaṃ draṣṭuṃ muditā samupācaran // 2.37 //
evaṃ śakrādayaḥ sarve tridaśāḥ sāpsaro gaṇāḥ /
pūjāṅgāni samādāya draṣṭumenaṃ mudā yayuḥ // 2.38 //
tathāgnidharmarājo 'pi naiṛto varuṇo marut /
śrīdo bhūtādhipaścaivaṃ sarve lokādhipā api // 2.39 //
svasvaparijanaiḥ sārddha mahotsāhaiḥ pramoditāḥ /
evaṃ svayambhuvaṃ caityaṃ saṃdraṣṭuṃ samupāyayuḥ // 2.40 //
dhṛtarāṣṭro mahārājo gandharvaiḥ saha moditaḥ /
saṃgītivādanotsāhaiḥ sahainaṃ draṣṭumāyayuḥ // 2.41 //
viruḍhako mahārājaḥ kumbhāṇḍasahitā mudā /
svayambhuvaṃ tamālokya mudā vanditumāyayuḥ // 2.42 //
virupākṣo 'pi nāgendraiḥ sarvai nāgādhipaiḥ saha /
ratnapūjopahārāṇi dhṛtvainaṃ draṣṭumāyayuḥ // 2.43 //
kuvero yakṣarājo 'pi yakṣaṇībhiḥ samanvitaḥ /
nānādravyopahārāṇi dhṛtvainaṃ draṣṭumāyayuḥ // 2.44 //
vajrapāṇiśca guhyendrasarvaguhyakasaṃyutaḥ /
divyabhogyāpahārāṇi dhṛtvainaṃ draṣṭumāyayuḥ // 2.45 //
drumaḥ kinnararājo 'pi sarvaiḥ saha hyānanaiḥ /
tūryasaṃghoṣaṇotsāhaiḥ sahinaṃ draṣṭumāyayuḥ // 2.46 //
tathā sarvārthasiddhākhyaḥ sarvavidyādharādhipaḥ /
divyapūjopahārāṇi dhṛtvainaṃ draṣṭumāyayuḥ // 2.47 //
garuḍaḥ pakṣirājo 'pi sarvaiḥ pakṣigaṇaiḥ saha /
svasvarddhiśrīmahotsāhairenaṃ saṃdraṣṭumāyayuḥ // 2.48 //
evaṃ siddhāśca sādhyāśca vasavaśca grahā api /
sarvāstārāganāścāpi sarvāścāpyapsarogaṇāḥ // 2.49 //
evaṃ daityādhipāḥ sarve svasvaparijanaiḥ saha /
mahāsamṛddhiprātsāhaiḥ sahasā samupācaran // 2.50 //
evaṃ lokādhipāḥ sarve daśadikṣu vyavasthitāḥ /
dṛṣṭvā taṃ svayambhūtpannaṃ vandituṃ sahasācaran // 2.51 //
sarve 'pi te samāgatya dṛṣṭvā taṃ jagadīśvaraṃ /
saṃharṣitāśayā dūrāt praṇatvā samupācaran // 2.52 //
tataste jagannātha sarve 'bhyarcya yathākramaṃ /
aṣṭāṃgaiḥ praṇatiṃ kṛtvā prābhajanta samādarāt // 2.53 //
keciddavyasugandhaistaṃ prābhilipyābhajan mudā /
kecinnānāvidhaiḥ puṣpaiḥ keciddhūpairmanoharaiḥ // 2.54 //
kecicca puṣpamālābhiḥ kecicca divyacīvaraiḥ /
kecicca dīpamālābhiḥ kecidāratidīpanaiḥ // 2.55 //
keciddivyāmṛtaiḥ bhogyaiḥ keciddivyauṣadhairapi /
kecinnānāvidhairdivyaratnālaṃkārābhūṣaṇaiḥ // 2.56 //
kecicchatradhvajaivalivyajanaiśca vitānakaiḥ /
kecit saṃgītisaṃvādyairmṛdaṅgamurajādibhiḥ // 2.57 //
kecit tauryatrikai vaṃśaiḥ śaṃkhaiḥ śṛgaiśca kecana /
kāhāraiśca tathā kecit vīṇādītatavādanaiḥ // 2.58 //
tālādighanavādyaiśca bheryānakamardalaiḥ /
tathā nānāvidhairmaḍḍurḍiṇḍimajharjharādibhiḥ // 2.59 //
kecitnṛtyaiśca gītaiśca hāhākāraiśca kecana /
evaṃ nānāvidhotsāhaiḥ prābhajanstaṃ jinālayaṃ // 2.60 //
kecit pradakṣiṇānyeva kṛtvā bhajan sahasraśaḥ /
kecicca dhāraṇīvidyājapastotrādibhirmudā // 2.61 //
evaṃ nānāprakāraiste sarve lokā dvijādayaḥ /
śraddhayā samupāśritya prābhajanstaṃ svayambhuvaṃ // 2.62 //
etaddivyamahotsāhaiḥ saṃpravṛttiṃ prasāritāṃ /
śrutvā sarve sabhālokā vismayaṃ samupāyayuḥ // 2.63 //
tat samīkṣya mahāsattvā ratnapāṇiḥ purogataḥ /
śikhinaṃ taṃ muniṃ natvā sāñjalirevamabravīt // 2.64 //
bhagavan yatmahī sarvā kampitā divyamutsavaṃ /
prasāritaṃ ca kasyedaṃ hetu tat samupādiśa // 2.65 //
iti saṃprārthitaṃ tena sudhiyā ratnapāṇinā /
sa śikhi bhagavān paśyan ratnapāṇiṃ tamabravīt // 2.66 //
sādhu śṛṇu mahāsattva yat sarvā calitā mahī /
divyotsāhaiḥ pravṛttaṃ ca taddhetuṃ saṃnigadyate // 2.67 //
tadyathātrāsti bhūloka uttarasyāṃ himālaye /
aṣṭāṅgaguṇasampannapuṇyajalāśrayo hradaḥ // 2.68 //
tatra ratnamaye padme sarojarājakarṇṇike /
svayameva samutpanno dharmadhātujinālayaḥ // 2.69 //
tadutpanne mahī sarvā racitā saṃpramoditāḥ /
sarvatrāpi śubhotsāhaṃ prāvrarttate bhavālaya // 2.70 //
taṃ samīkṣya maheśānabrahmāśakrādayo 'marāḥ /
grahāstārāśca siddhāśca sādhyā vidyādharā api // 2.71 //
maharṣaśca sarve 'pi savismayapramoditāḥ /
sarve lokādhipāścāpi daityā nāgāḥ khageśvarāḥ // 2.72 //
yakṣakinnaragandharvvaguhyakarākṣasā apiḥ /
etatprabhṛtayaḥ sarve samīkṣya taṃ svayaṃbhuvaṃ // 2.73 //
saṃharṣitāḥ samāgatya prabhajante mahotsavaiḥ /
etatpūjāmahotsāhasaṃpravṛttiḥ prasārita // 2.74 //
etasyedaṃ mahadbhanimittaṃ saṃprajāyate /
ityādiṣṭaṃ munīndreṇa śikhinā saṃnisaṃmya saḥ // 2.75 //
ratnapāṇimahāsattvāḥ savismayapramoditaḥ /
suprabuddhamukhāmbhojā mahāsaṃharṣitāśayaḥ // 2.76 //
bhūyastaṃ śikhinaṃ natvā sāñjalirevabravīt /
bhagavan taddhijānīyādyanmano me samīcchate // 2.77 //
tadanujñāṃ pradatvātra saṃprasādayatumarhati //
ahamapi jagacchāstaḥ svayambhuvaṃ tamīśvaraṃ // 2.78 //
śraddhayā samupāśritya prabhajāmi mahotsavaiḥ //
iti saṃprārthite tena śrutvā sa bhagavāñchikhi // 2.79 //
ratnapāṇiṃ mahāsattvaṃ saṃpaśyannevamādiśat //
kulaputra prayāhi tvaṃ yadyāśu bodhimicchasi // 2.80 //
śraddhayā samupāśritya prabhaja taṃ jinālayaṃ /
ye tatra samupāśritya bhajeyuḥ śraddhayā mudā // 2.81 //
teāśu prāpya saṃbodhiṃ sambuddhapadamāpnuyuḥ /
ityādiṣṭaṃ munīndreṇa ratnapāṇi niśamya saḥ // 2.82 //
sāñjalistaṃ muniṃ natvā muditaḥ prācarat tataḥ /
tatastena sahāneke bodhisattvā jinātmajāḥ // 2.83 //
śrāvakā bhikṣavaścāpi bhikṣuṇyaścāpyupāsikāḥ /
upāsakā bhaktimanto vratinaḥ puṇyalālasāḥ // 2.84 //
ṛṣayo brāhmaṇāścāpi yatayo yogino 'pi ca /
tīrthikāstāpasāścāpi nirgranthā brahmacāriṇaḥ // 2.85 //
rājānaḥ kṣatriyā vaiśyā amātyā mantriṇo janāḥ /
śilpino vaṇijaḥ sārthavāhāścāpi mahājanāḥ // 2.86 //
paurā jānapadā grāmyastathānyadeśavāsinaḥ /
evamanyepi lokāśca saddharmaguṇavāñchinaḥ // 2.87 //
sarve tatra mahotsāhaistena sārddha mudā carat /
evaṃ sa ratnapāṇistaiḥ sarvaiḥ lokai samanvitaḥ // 2.88 //
pūjāṅgāni samādāya mahotsāhai mudācarat /
evaṃ sa pravarañchrīmān sarvāṃllokān vinodayan // 2.89 //
sahasā tatra prāgatya dadarśemaṃ jinālayaṃ /
dṛṣṭvainaṃ sa mahāsattvaḥ muditaḥ samupāsaran // 2.90 //
yathāvidhi samabhyarcya praṇatvā prābhajanmudā /
evaṃ sarve 'pi te lokāḥ sahāyāstasyamaharṣayaḥ // 2.91 //
yathāvidhi samabhyarcya mahotsāhai mudābhajan /
evaṃ te sakalā lokā stutvā japtvā ca dhāraṇī // 2.92 //
pradakṣiṇāni kṛtvoṣṭa praṇatvā prābhajan mudāḥ /
evamanye mahāsattvā bodhisattvā jinātmajāḥ // 2.93 //
daśadigbhyaḥ samāgatya prābhajannimamīśvaraṃ /
ahamapi tadā tena sahetya ratnapāṇinā // 2.94 //
śraddhayā samupāśritya prābhajanimamīśvaraṃ /
etatpuṇyānubhāvena bodhiṃ prāpya kalāvapi // 2.95 //
jitvā māragaṇān sarvān dharmādhipo bhavāmyahaṃ //
ye yesya samupāśritya bhajeyuḥ śraddhayā mudā // 2.96 //
te te sarve 'pi saṃbodhiṃ prāpya syuḥ sugatā drutaṃ //
evaṃ mahattaraṃ puṇyasya sevāsamudbhavaṃ // 2.97 //
bhadraśrīsadguṇāpannaṃ sambodhijñānasādhanaṃ /
iti sarvai munīndraiśca samākhyātaṃ samantataḥ // 2.98 //
yūyamapi parijñāya bhajatāsya samādarāt /
munīndrā api sarve 'sya catuḥsandhyaṃ divāniśaṃ // 2.99 //
dṛṣṭvā dhyātvā smṛtiṃ dhṛtvā prābhajantaṃ samādarāt /
bhajanti sāmprataṃ sarve buddhāḥ sarve digāśritāḥ // 2.100 //
anāgatāśca sarve 'pi bhajiṣyanti tathā sadā /
asya darśanamātreṇa praduṣṭā api pāpinaḥ // 2.101 //
nirmukta pātakā hyāśu bhaveyu nirmalendriyāḥ /
tataste nirmalātmāno niḥkleśo brahmacāriṇaḥ // 2.102 //
durgati naiva gaccheyuḥ kutrāpi hi kadācana //
saṅgatāveva saṃjātā bhadraśrīsadguṇāśrayāḥ // 2.103 //
bodhisattvā mahāsattvā bhaveyuḥ sugatātmajāḥ /
tataste bodhisambhāraṃ pūrayitvā yathākramaṃ // 2.104 //
trividhāṃ bodhimāsādya nirvṛtiṃ padamāpnuyuḥ /
iti natvā sadāpyasya kṛtvā darśanamādarāt // 2.105 //
anumodyābhyanusmṛtvā dhyātvānubhāvya sarvadā /
nāmāpi ca samuccārya śraddhayā bodhivāchibhiḥ // 2.106 //
yathāśakti prakarttavyā bhaktisevā sadādarāt /
ityādiṣṭaṃ munīndreṇa śrīghanena niśamyate // 2.107 //
maitreyapramukhāḥ sarve sabhālokāḥ prabodhitāḥ /
tathetyabhyanumodanto dharmmadhāto svayambhuvaḥ // 2.108 //
śraddhayā samupāśritya saṃbhajituṃ samīcchire /
atha sarvve sabhālokā dharmmadhātoḥ svayambhuvaḥ // 2.109 //
pūjāphalaviśeṣāṇi saṃśrotuṃ punarīcchireḥ /
tanmatvā sa mahāsattvo maitreyaḥ sugatātmaja // 2.110 //
bhagavantaṃ munīndrantaṃ prārthayadevamānataḥ /
bhagavannasya pūjāyā viśeṣaphalavistaraṃ // 2.111 //
sarvve ime sabhālokāḥ śrotumicchanti sāmprataṃ /
tadbhagavān samupādiśya pūjāphalaviśeṣatāṃ // 2.112 //
imāṃ sarvān sabhāsīnāṃ saṃbodhayitumarhati /
iti saṃprārthitaṃ tena maitreyeṇa niśamya saḥ // 2.113 //
bhagavānstān sabhālokān sampaśyanaivamādiśat /
śṛṇudhvaṃ sakalā lokā asya pūjāphalaṃ mahat // 2.114 //
viśeṣeṇa pravakṣyāmi sarve lokābhibodhane /
pañcāmṛtaiḥ sahāmbhobhiḥ saṃśobhitasunirmmalaiḥ // 2.115 //
ye mudā snāpayantimaṃ dharmmadhātuṃ jinālayaṃ /
mandākinyāṃ sadā snātvā te viśuddhatrimaṇḍalāḥ // 2.116 //
divyasukhāni bhuṃjāno prānte yāni jinālayaṃ /
saurabhya dravyasaṃyukti yatra caityai svayambhuvi // 2.117 //
modayanto jagaccittaṃ dhūpayanti mudā sadāḥ /
te sugaṃdhitasaumyāṅgā mānyā devā surairapi // 2.118 //
śrīmantaḥ susvasaṃpannā bhavanti ratnasannibhāḥ /
pañcagandhairmudā yatra dharmmadhāto jinālaye // 2.119 //
liptārādhya samāśritya prabhajanti sadādarāt /
saptaratnasametāste bhadraśrīsadguṇāśrayāḥ // 2.120 //
sarvve lokā hitodyuktā bhavanti kṣitipādhipāḥ /
ye cātra munirājendrā vicitra cīvarāmbaraiḥ // 2.121 //
pravārya śraddhayā bhaktyā saṃbhajante samādarāt //
te divyadṛṣya kauśeya ratnābharaṇabhūṣitāḥ // 2.122 //
sujñā dharmādhipāḥ santo bhavanti bhadracāriṇaḥ /
ye caimaṃ kusumaiḥ sarvvai jalajai sthalajairapi // 2.123 //
arccayitvā samāśritya saṃbhajante pramoditāḥ /
mahīndraśrīsamṛddhāste śakrādhikaprabhānvitāḥ // 2.124 //
bhadraśrīsukhasaṃpannā bhavanti bodhibhāginaḥ /
yacainaṃ puṣpamālābhi racitābhirmanoharaiḥ // 2.125 //
sarvvapuṣpaiḥ pralambābhiḥ śobhayitvā bhajanti ca /
bhavanti śrīsamṛddhāste dharmmakāmāḥ suradhipāḥ // 2.126 //
satkīrttirguṇasaṃraktāḥ śubhagā bodhicāriṇaḥ /
ye ca puṣpāṇi sarvāṇi mudātra sugatālaye // 2.127 //
avakīrya samārādhya bhajanti śaraṇāśritāḥ /
te 'pi devādhipā svarge gatā mahyāṃ nṛpādhipāḥ // 2.128 //
mahacchrīguṇasampannā bhavanti bodhibhāginaḥ /
dhṛtasugandhitailādisaṃpradīptāṃ tamopahāṃ // 2.129 //
jvālayanti mudā ye 'smiṃ dharmmadhātau jinālaye /
suduṣṭayaḥ surupāste jñānadīpatamopahāḥ // 2.130 //
bhūpārcitapadāmbhojā bhavanti bodhibhāginaḥ /
praṇītaṃ surasaṃbhojyaṃ valbhagandhasamanvitaṃ // 2.131 //
ye cāsminnupaḍhaukitvā prabhajanti samādarāt /
ṛddhimanto nṛpeṃdrāste saptaratnasamanvitā // 2.132 //
svargge devādhipāścāpi bhavanti bodhibhāginaḥ /
ye cāsmiṃ surasaṃpānaṃ suvarṇṇagandhasaṃyutaṃ // 2.133 //
upaḍhaukya samārādhya prabhajante samāhitāḥ /
te valiṣṭhā mahīpendrāḥ śrīsamṛddhā nirogiṇaḥ // 2.134 //
svarge gatāśca devendrā bhavanti bodhibhāginaḥ /
ye cāsmiṃ skandamūlāni bījapatraphalāni ca // 2.135 //
śraddhayā samupasthāpya saṃbhajante samāśritāḥ /
te prabhuktvā yathākāmaṃ bhogyāni vividhānyapi // 2.136 //
saddharmmasādhanā raktāḥ saṃyāntyante jinālayaṃ /
ye cāsmiṃ sugatādhāre pathyauṣadhagaṇānyapi // 2.137 //
samarpya śraddhayā nityaṃ prasevyante samādarāt /
te valiṣṭhā supuṣṭāṅgāḥ saumyendriyā nirāmayāḥ // 2.138 //
rājyaśrīsukhamābhujya saṃyātyante sukhāvatī /
ye cāpyatra jinādhāre dharmmadhātau svayambhuvi // 2.139 //
vitatyoccai vitānaṃ ca sasevyante samādarāt //
dhanyāste guṇino vaṃdyāḥ śuddhavaṃśā vicakṣaṇāḥ // 2.140 //
sarvvārthasiddhisampannāḥ prayāntyante jinālayaṃ /
ye cāsmin sugatāvāse vicitrānucchritāndhvajān // 2.141 //
avaropya mahotsāhaiḥ saṃbhajante 'bhinanditā /
śrīsadguṇasukhadhārā bhūtvā bhūpādhipā bhuvi // 2.142 //
svarge devādhipāścānte saṃprayānti jinālayaṃ /
sauvarṇṇaratnapuṣpādi chatrāṇi vividhāni ye // 2.143 //
āropyatra mahotsāhaiḥ saṃbhajante pramoditāḥ /
te narendrāḥ surendrāśca chatropamāḥ sadā bhave // 2.144 //
mahatsukhāni bhuktvānte saṃprayānti jinālayaṃ /
ye cāsmiṃ sugatāvāse patākāḥ pañcaraṅgikāḥ // 2.145 //
samāvalaṃvayitvāpi saṃbhadrante mahotsavaiḥ /
te bhūtvātra mahīpālāḥ sadā devādhipā api // 2.146 //
bhadraśrīsatsukhaṃ bhuktvā saṃyātyante jinālayaṃ /
ye cāsmin vividhairvādyaiḥ saṃgītimurujādibhiḥ // 2.147 //
tauryai vaṃśādibhiścāpi saṃsevyante mahotsavaiḥ /
te manojñasvanādivyaśrīśrīśrīsadguṇāśrayāḥ // 2.148 //
saddharmmasādhanaṃ kṛtvā vrajanti sugatālayaṃ /
salājākṣatapuṣpāṇi ye cāsmiṃ sugatālaye // 2.149 //
prakṣipya śraddhayā bhaktyā saṃbhajante samādarāt /
durgatinte na gacchanti saṃjātāḥ saṅgatau sadā // 2.150 //
sarvasattvahitaṃ kṛtvā saṃprayānti jinālayaṃ /
sadhātudravyaratnādi dakṣiṇānyatra ye mudā // 2.151 //
śraddhayā pariḍhaukitvā saṃbhajante sadādaraṃ /
divyaśrīsukhabhuṃjānā bhadraśrī sadguṇāśrayāḥ // 2.152 //
sarvasattvahitaṃ kṛtvā saṃprayānti jinālaye /
ye cāpi stutibhistathyairenaṃ buddhālayaṃ mudā // 2.153 //
padyairgadyamayaiścāpi stutvā bhajanti sādaraṃ /
bahuratnasamṛddhāste sarvvavidyāvicakṣaṇāḥ // 2.154 //
bhūpāḥ svargādhipāścāpi bhūtvānte yānti saugataṃ /
śraddhayainaṃ jagannāthaṃ samāśrayaṃ svayambhūvaṃ // 2.155 //
natvāṣṭāṃgaiḥ prasannā ye saṃbhajante samādaraṃ /
saptaratnasametāste nṛpādhipā mahardhikāḥ // 2.156 //
saddharmmasādhanāraktā bhavanti bodhicāriṇaḥ /
ye cainaṃ caityarājendramanekaśaḥ pradakṣiṇāṃ // 2.157 //
kṛtvā dhyātvāpyanusmṛtvā nāmoccārya bhajantyapi /
jātismarāścirāyuṣkā matimantaḥ suvarṇṇinaḥ // 2.158 //
vandyāḥ pūjyāśca mānyāste bhaveyurbodhicāriṇaḥ /
śuddhāśca bhasmasaṃkṣālaiḥ samālipya samantataḥ // 2.159 //
samabhyarcyamahotsāhai ye bhajantyenamīśvaraṃ /
śokakleśāgnisaṃtāpavivarjitāścirāyuṣaḥ // 2.160 //
nīrogāḥ sukhino devā bhaveyu bhūmipāśca te /
ye ca nirmālyamākṛṣya śodhayitvātra sarvataḥ // 2.161 //
śramupāśritya sevyante sambuddhabhaktimānasāḥ /
nirmuktikleśaśokāste darśanīyāḥ śubhendriyāḥ // 2.162 //
śrīmantaḥ puṇḍarīkāsyā bhaveyurbodhicāriṇaḥ /
jīrṇe śīrṇe vibhagne 'smin pratisaṃskṛtya ye mudā // 2.163 //
pratiṣṭhāpya mahotsāhaiḥ saṃbhajante samādarāt /
sarvasampatsamṛddhāste puṣṭendriyā nirāmayāḥ // 2.164 //
dharmakāmāḥ śubhācārā bhaveyurbodhicāriṇaḥ /
jalpitvā yasya mantrāṇi dhāraṇīśca samāhitāḥ // 2.165 //
dhyātvā smṛtvā samuccārya nāmāpi prabhajanti ca /
te 'pi sarve mahāsattvāḥ pariśuddhatrimaṇḍalāḥ // 2.166 //
bhadraśrīsadguṇādhārā bhaveyurbodhicāriṇaḥ /
evaṃ mahattaraṃ puṇyamasmiṃ dharmmādhipālaye // 2.167 //
śraddhābhajanasaṃbhūtamityādiṣṭaṃ munīśvaraiḥ /
mayaitatpuṇyasaṃkṣiptamātraṃ tu kathyate 'dhunā // 2.168 //
samagraṃ vistarenātra samākhyātuṃ na śakyate /
evaṃ matvāsya satkārapūjāphalaṃ mahattaraṃ // 2.169 //
śraddhayā śaraṇaṃ gatvā kartavyaṃ bhajanaṃ sadā /
yepyasmiṃñcharaṇaṃ gatvā śraddhayā samupāśritāḥ // 2.170 //
suprasannāśayā bhaktyā bhajanti bodhimānasāḥ /
na te gacchanti kutrāpi durgatiṃ ca kadācana // 2.171 //
saṃjātāḥ sadgatiṣveva bhaveyurbodhicāriṇaḥ /
sadā te sukule jātā bodhisattvā vicakṣaṇāḥ // 2.172 //
sarvasattva hitā dhānaṃ careyurvratamābhavaṃ /
tataste bodhisaṃbhāraṃ pūrayitvā yathākramaṃ // 2.173 //
trividhāṃ bodhimāsādya nirvṛtipadamāpnuyuḥ /
na hicitta prasādaspa svalpābhavati dakṣiṇā // 2.174 //
tathāgateṣu saddharmma saṃbuddha śrāvakeṣvapi //
evaṃ hyacintyāḥ saṃbuddhāḥ buddha dharmāśca nirmalāḥ // 2.175 //
acintyohi prasannānāṃ vipākaśca mahāphala /
evaṃ matvā triratneṣu bhaktipūjā phalaṃ mahat // 2.176 //
kāryābhaktiṣu sadātraiva dharmmadhātau jinālaye /
ityādiṣṭaṃ munīndrena śrutvā sarve samāśritāḥ // 2.177 //
lokāstatheti vijñapya prātyananda pravodhitāḥ /
iti me guruṇādiṣṭaṃ śrutamayā tathocyate // 2.178 //
tvamapyevaṃ sadā rājan bhaja tatra jinālaye /
tatpuṇyena te bhadraṃ nirutpātaṃ sadābhavet // 2.179 //
bodhicitta rasaṃ ca saṃprāpya bodhisattvo bhaverapi /
tataḥ sambodhi saṃbhāraṃ pūrayitvā tathākramaṃ // 2.180 //
mārānnirjjitya saṃbodhi prāpya buddhapadaṃ labheḥ /
iti śāstārhatā diṣṭaṃ samyakanarādhipaḥ // 2.181 //
aśokaḥ sasabhālokaḥ prābhyanandaṃ prabodhitaḥ /
iti śrī svayambhūtpatti kathāyā śrī svayambhū bhaṭṭārakoddeśa pūjāvarṇanā nāma dvītīyo 'dhyāya samāpta /
||tṛtīya adhyāya mahāhradaśoṣaṇadharmadhātupadmagiri sampratiṣṭhāpanno nāma
athāśoko mahīpālaḥ sāñjaliḥpura āśritaḥ /
tamarhantaṃ yatiṃ natvā prārthayedevamādarāt // 3.1 //
bhadanta śrotumicchāmi tad bhūmi satkathāṃ /
tatsamyak samupādiśya saṃbodhayituṃ no bhavān // 3.2 //
iti saṃprārthite rājñā so 'rhanyatirmahāmatiḥ /
upagupto narendraṃ taṃ sampaśyannevamādiśat // 3.3 //
sādhu śṛṇu mahārāja yathā me guruṇoditaṃ /
tathāhaṃ te pravakṣyāmi sarvalokābhivodhane // 3.4 //
tadyathātha mahāsattvo maitreyaḥ sa jinātmajaḥ /
bhagavantaṃ punarnatvā sāṃjalirevamabravīt // 3.5 //
bhagavannāvāsosaumahā jalāśrayo hradaḥ /
kadā bhūmi pradeśo 'tra kathaṃ jalāśrayo bhavet // 3.6 //
kasya ca samaye deśāgrāmādayaḥ pravarttitāḥ /
tatsarvaṃ samupādiśyansarvānasmānpravodhayan // 3.7 //
iti saṃprārthite tena maitreyena saḥ sarvavit /
bhagavānstaṃ mahāsattvaṃ sampaśyannaivamādiśat // 3.8 //
sādhu śṛṇu mahāsattvaṃ yadatrābhūt mahītale /
tatpravṛttiṃ samākhyāmi sarvalokābhibodhane // 3.9 //
tadyathā bhūvilokānāṃ varṣa ṣaṣṭī sahasrakā /
purābhūt bhagavāñchāstā viśvabhūrnnāmasarvavit // 3.10 //
dharmarājo munīndro 'rhastathāgato vināyakaḥ /
sarva vidyādhipastāpī saṃbuddha sugato jinaḥ // 3.11 //
so 'nupamānāma pūryāṃ upakaṇṭhe jināśrame /
sarvasattva hitārthena vijahāra sasāṃdhikaḥ // 3.12 //
maitreyo 'haṃ tadā bhūvaṃ viśvabhū upāsakaḥ /
parvatākhyo mahāsattvo bodhisattvo hitārthabhṛt // 3.13 //
tatra sa bhagavāñchāstā saṃbhāsayaṃ sudhāśuvata /
saddharmma samupādeṣṭuṃ sabhāsane sabhāśrayat // 3.14 //
taṃ dṛṣṭā bhikṣavo sarve śrāvakāḥ brahmacāriṇaḥ /
pratyeka sugatāścāpi bodhisattvāścacailakāḥ // 3.15 //
bhikṣuṇyā brahmacāriṇyoyatayo 'yogino pica /
triratna bhajanāraktā upāsaka upāsikāḥ // 3.16 //
evaṃ manyepi lokāśca saddharmma guṇalālasāḥ /
bhadraśrī sabhāṇāraktā saṃbuddha darśaṇotsukā // 3.17 //
tatsudharmmāmṛtaṃ pātuṃ samatyena munīśvaraṃ /
yathākramaṃ samabhyarcya natvā sāñjalāya mudā // 3.18 //
parivṛtya puraskṛtya samudvikṣya samādarāt /
tatsabhāyāṃ samāśritya saṃniṣedu samāhitāḥ // 3.19 //
evaṃ brahmādayaḥ sarve ṛṣayo brahmacāriṇaḥ /
tīrthikā api sarve tatsaddharmaṃ śrotumāgatāḥ // 3.20 //
śakrādayoyidāvāśca sarvalokādhipā api /
grahāstārāgaṇāḥ siddhāḥ sādhyā vidyādharā api // 3.21 //
sarve 'pi te sasāgatya bhagavantaṃ yathākramaṃ /
samabhyarcya praṇatvā tata sabhāyāṃ samupāśrayat // 3.22 //
evaṃ ca brāhmaṇā vijñā rājāna kṣatriyā api /
vaiśyāśca mantriṇo 'mātyā gṛhasthāśca mahājanāḥ // 3.23 //
śilpino vaṇijaścāpi sārthavāhāśca paurikāḥ /
grāmyā jānapadāścāpi tathā nye deśavāsinaḥ // 3.24 //
sarve te samupāgatya bhagavanta yathākramaṃ /
samabhyarcya praṇatvā ca kṛtvā pradakṣiṇānyapi // 3.25 //
guru kṛtya puraskṛtya parivṛtya samantataḥ /
tatsadharmmāmṛtaṃ pātumupatasthuḥ samāhitāḥ // 3.26 //
tāndṛṣṭvā samupāsīnān viśvabhūrbhagavāṃjinaḥ /
ādi madhyānta kalyāṇaṃ saddharma samupādiśat // 3.27 //
tatsaddharmmāmṛtaṃ pītvā sarve lokāḥ sabhāśritāḥ /
dharmmaviśeṣamājñāya prāpyananda pravodhitāḥ // 3.28 //
tasminkṣaṇe mahī sarvā ca cāraddhi saparvatāḥ /
suprasannā diśaḥ sarvā rejuravīndra vahnyaḥ // 3.29 //
suradundubhayo nendurnipetuḥ puṣpavṛṣṭayaḥ /
nirutpātaṃ mahotsāhaṃ prāvarttata samantataḥ // 3.30 //
tad vilokya sabhālokāḥ sarve te vismayānvitāḥ /
śrotuṃ taddhetu sarvajñamudvīkṣya tasthurāditāḥ // 3.31 //
tadā gaganagañjākhyo bodhisattvaḥ samutthitaḥ /
uddhahannuttarāsaṃga purataḥ samupāśrita // 3.32 //
sarvajñaṃ taṃ mahābhijñaṃ dharmmarājaṃ vināyakaṃ /
viśvabhuvaṃ muninnatvā sāṃjalirevamabravīt // 3.33 //
bhagavantadranaimityaṃ kasyedaṃ jāyate 'dhunā /
tadbhavānsamupādiśya saṃbodhayatu no guroḥ // 3.34 //
iti saṃprārthite tena bhagavānsa munīśvaraḥ /
gaganagaṃjamālokya taṃ sabhācaivamabravīt // 3.35 //
kulaputra mahad bhadra nimittamidamācarat /
tadahaṃ sapravakṣāmi śṛṇudhvaṃ yūyamādarāt // 3.36 //
tadyathā triguṇābhijñā mañjuśrīḥ sugatātmajaḥ /
uttarasyāṃ mahācīne viharati nagāśrame // 3.37 //
tasya bhāryā ubhejyeṣṭākeśinī śrīvarapradā /
vidyā sadguṇa saṃbhartrī dvitīyāḥ copakeśinī // 3.38 //
ekasmin samaye tatra maṃjuśrīḥ sadguṇodadhiḥ /
lokaṃ saṃdarśana nāma samādhiṃ vidadhe mudā // 3.39 //
dhyāna dṛṣṭā dadarśātra mahāhradasaroruhe /
ratnamayaṃ samutpannaṃ dharmmadhātuṃ jinālayaṃ // 3.40 //
svayaṃbhuvaṃ tamālokya maṃjudevaṃ susanmatiḥ /
saṃharṣitaḥ purnadhyātvā manasaivaṃ vyacintayet // 3.41 //
aho svayaṃ samudbhūto dharmmadhātu jinālayaḥ /
nirjane jalamaye jyotirūpaḥ saṃbhāṣayan sthitaḥ // 3.42 //
tat tathāhaṃ kariṣyāmi gatvā tatra mahāhrade /
śoṣayitvā tadambhānsi yathā pṛthvītalo 'bhavat // 3.43 //
tadā tatra mahībhūtre nirjale supratiṣṭhite /
śiloccaye pratiṣṭhāpya bhajiṣyāmi tamīśvaraṃ // 3.44 //
tathā tatra mahībhūte grāmādi vasatirbhaveta /
tadā sarve 'pi lokāśyaḥ bhajeyustaṃ jinālayaṃ // 3.45 //
tathā tat puṇya bhāvena sarvadā tatra maṃgalaṃ /
nirutpātaṃ bhavennūnaṃ lokāśca syūḥ subhāvinaḥ // 3.46 //
tataste mānavāḥ sarve tasyaiva śaraṇāśritāḥ /
yathāśakti mahotsāhaiḥ prabhajeyuḥ sadā mudā // 3.47 //
tatastatpuṇyaśuddhāste saddharma guṇalālasāḥ /
bodhisattvā mahāsattvāścareyurbodhisaṃvaraṃ // 3.48 //
tataste bodhisaṃbhāraṃ purayitvā yathākramaṃ /
trividhāṃ vidhimāsādya nivṛtipadamāpnuyuḥ // 3.49 //
evaṃ kṛtvā mahatpuṇyaṃ prāpyāhaṃ trijagatsvapi /
kṛtvā dharmmamayaṃ bodhiprāpya nivṛttipadamāpnuyāṃ // 3.50 //
iti dhyātvā viniścitya mañjuśrīḥ sajinātmajaḥ /
mañjudevābhidhācāryarūpaṃ dhṛtvā maharddhimān // 3.51 //
keśinī varadā nāma mokṣadākhyo 'pakeśinī /
bhūtvānekaiḥ mahāsattvaiḥ sahasarve 'pinecarat // 3.52 //
tataścaran sabhāryāsau mañjudevaḥ sasāṃdhikaḥ /
sarvatra bhadratāṃ kṛtvā mahotsārhaiḥ samācarat // 3.53 //
tatra te samupāgatya dūrataḥ saṃprabhāsvaraṃ /
mahāhradāvjamadhyasthaṃ dadṛśustaṃ jinālayaṃ // 3.54 //
tatra te taṃ samālokya jyotirūpaṃ samujvalaṃ /
praṇatvā sahasopetyaḥ kṛtvā pradakṣiṇāni ca // 3.55 //
tattīre parvate ramye sarve 'pi te samāśritāḥ /
taṃ caityameva saṃvīkṣya nyavasanta pramoditāḥ // 3.56 //
tataḥ prātaḥ samutthāya mañjudevaḥ sa ṛddhimān /
bhaktayā paramayāstauṣijjinālayaṃ svayaṃbhuvaṃ // 3.57 //
jyotirūpāya caitanyarūpāya bhavate namaḥ /
anādi nidhanāya śrīdātre praṇavarūpiṇe // 3.58 //
viśvatomukha rūpāya svāhāsvadhārūpiṇe /
pṛthvyādibhūtanirmātre mahāmahasvarūpiṇe // 3.59 //
jagatsraṣṭe jagatpātre jagad dhartre namo namaḥ /
jagat vaṃdyāya jagatamārādhāya ca te namaḥ // 3.60 //
atisthūlāya sūkṣmāya vikārāya vikāriṇe /
nirākṛtikṛte tubhyaṃ saccidānaṃdamūrttayai // 3.61 //
vaṣaṭkāra svarūpāya hutabhuje svayaṃ namaḥ /
hotre havana rūpāya homadravyāya te namaḥ // 3.62 //
bhaktilabhyāya somyāya bhaktavatsalāya te namaḥ /
dhyānagamyāya dhyeyāya catuvargapradāyine // 3.63 //
agraratnāya niḥsīmamahimne sarvadā namaḥ /
guṇātītāya yogāya yogine ca sadā namaḥ // 3.64 //
evaṃ stutvā mañjudevaḥ punaḥ kṣamārthatāṃ vyadhāt /
prasīda bhagavan yadahaṃ hadaṃ saṃśoṣituṃ yate // 3.65 //
ityuktvā candrahāsaṃ sa sajjīkṛtya samaṃ tataḥ /
tridhā pradakṣiṇīkṛtya samantato vyalokayat // 3.66 //
vilokya sa mahāsattvo yāmya diśāvṛtaṃ nagaṃ /
candrahāsena khaḍgena chitvā jalāśrayaṃ vyadhāt // 3.67 //
tacchinnaśailamārgeṇa tajjalāni samantataḥ /
pranirgatyāśu sarvāṇi gaṃgāsaṃgamamāyayuḥ // 3.68 //
tadārabhya nadā nadyo babhūvurbhūtale hradāḥ /
digvidikṣu malāṃbhobhistad dvīpaiḥ paripūritāḥ // 3.69 //
tatra nirudhya ye 'mvuni yatra ye śilāḥ sthitāḥ /
tatra tatra satānsarvāśchitvā svūnica cārayet // 3.70 //
evaṃ sa sarvataḥ chitvā kṛtvā tajjalanirgamaṃ /
trirātreṇāpi na jalāni sarvāṇi niracārayet // 3.71 //
tajjalā dhānamekantu hradaṃ dhanādahābhidhaṃ /
karkkoṭakanāgasya samasthāpa yadāśramaṃ // 3.72 //
siṃhenopadrutā yad vada gajendrobhaya vihvalāḥ /
mahārāvai rudanto vai vidravanto diśo daśaḥ // 3.73 //
evaṃ tajjalasaṃghātaścandrahāsāsichedanāt /
mārgāntarānniragamata paṃkaśeṣaṃ yathābhavat // 3.74 //
tajjalādhānamekentu hradaṃ dharādrahābhidhaṃ /
karkkotakasya nāgasya samasthāpayadāśrayaṃ // 3.75 //
tatastasmin jale śuṣkeyadādhārasaroruhaṃ /
tadeva parvatābhūya dharmadhātorvyavasthitaḥ // 3.76 //
mañjudevānubhāvena sa sarvaparvatoktamaḥ /
abhedyā vajravaktena vajrakūṭa iti smṛtaḥ // 3.77 //
tadāsau bhūtaloramyaḥ samantato nagāvṛtaḥ /
upachandoha ityākhyā himāla yo 'picocyate // 3.78 //
sudurjayā svarūpābhūḥ prajñā jñānānubhāvinī /
herukamaṇḍalākārā bhūtvā samavatiṣṭhate // 3.79 //
tatrāpi ca pradhānā śrī mahādevī khagānanā /
dharmmodayā samuhutā saṃtiṣṭhate jagaddhite // 3.80 //
taṃ dṛṣṭvā sa mahācaryā mañjudevo maharddhimāna /
bodhisattvo mahāsattvaḥ pratyatyānandito 'bhavat // 3.81 //
tataḥ sa tāṃ mahādevī samālokya pramoditaḥ /
urasā śirasā dṛṣṭayā vacasā manasā tathā // 3.82 //
padbhyāṃ karābhyāṃ jānubhyāṃ aṣṭāṃgo 'pi iti smṛtaḥ /
aṣṭāṃgai praṇītā kṛtvā sāṃjaliḥ samupāśrayan // 3.83 //
suprasanna mukhāmbhojaḥ suprabuddho śayāmbujaḥ /
saṃpaśyastāṃ mahādevīṃ stotrairevaṃ mudābhajaṃ // 3.84 //
bhagavati mahādevī bhavatyāḥ śaraṇaṃ vraje /
vande pādāmvuje nityaṃ bhajāmi tanprasīdatu // 3.85 //
jananī sarvabuddhānāṃ tvameva bodhidāyinī /
sarveṣāṃ bodhisattvānāṃ mātāhitānupālinī // 3.86 //
sarvahitārtha saṃbhakti sarvapāpaviśodhanī /
duṣṭa māragaṇākṣobha mahānanda sukhapradā // 3.87 //
saddharmmasādhanotsāhavalavīrya guṇapradā /
niḥkleśastimitedhyāna samādhi sukhadāyinī // 3.88 //
prajñāguṇa mahāratna śrī samṛddhi pradāyinī /
tad bhaktyāḥ padāmbhoja śaraṇastho bhajāmyaham // 3.89 //
iti saṃprārthya sa prājño mañjudeva sa samvarī /
tasyā bhaktī prasannātmā samārādhitumaicchat // 3.90 //
atha tatra sa ācāryaḥ sagaṇaḥ saṃpramoditaḥ /
mārga śīrṣaiśitaiḥ pakṣai navamyāṃ ravivāsare // 3.91 //
prātaḥ snātvā viśuddhātmā śucivastrāvṛtaḥ sudhīḥ /
poṣadhasamvaraṃ dhṛtvā devīmārādhayaṃ sthitaḥ // 3.92 //
rātrau jāgaraṇaṃ kṛtvā dhāraṇī mantrajalpanaiḥ /
stutibhiśca samārādhyaṃ prābhajatāṃ jineśvarīṃ // 3.93 //
tataḥ prātaḥ daśamyāṃ sa snātvā gandhodakairmudā /
datvā dānaṃ yathākāmaṃ pariśuddhatrimaṇḍalaḥ // 3.94 //
yathāvidhisamabhyarcya tāṃ devīṃ parameśvarīṃ /
mahotsāhaiḥ stutiṃ kṛtvā tridhā pradakṣiṇāni ca // 3.95 //
suprasanna mukhāmbhojaḥ saddharmaguṇamānasaḥ /
bhūyo 'ṣṭāṃgaiḥ praṇatvaivaṃ prārthayātsāṃjalimudrā // 3.96 //
prasīdatu jaganmātarbhavatyāḥ samupāśritaḥ /
saṃbodhi sādhanotsau bhajāmi sarvadā mudāṃ // 3.97 //
iti saṃprārthya saṃprājñau natvāṣṭāṃgairmudā ca tāṃ /
tatpadmāmṛtamādāya tridhyamañjulinā pivet // 3.98 //
tadamṛtaṃ nipīyāsau saṃviśuddhatrimaṇḍalaṃ /
aṣṭākṣaṇavinirmuktaḥ saṃbuddhakṣaṇamāpnuvān // 3.99 //
evaṃ kṛtvā sa ācārya devyā bhaktiparāyaṇaḥ /
saṃbuddhakṣaṇamāsādya sarva dharmmādhipo 'bhavat // 3.100 //
tataḥ śrīmān sa ācāryo bodhisattva jagaddhite /
sa saṃghānyavasat tatra dharmadhātaurūpāśramaiḥ // 3.101 //
tatsamabhyaṣitatvāt saṃpradeśaḥ śrī manoharaḥ /
syātsarvatrāpi mañjuśrīparvata iti viśrutaḥ // 3.102 //
tatra śritaḥ sadāpyaspa dharmmadhātorūpāsakaḥ /
sarvasattva hitārthena prābhajansa jinātmajaḥ // 3.103 //
tatsamīkṣāmalā sarvebrahmendrapramukhāapi /
sarvelokādhipāścāpi mudā tatra samāgatāḥ // 3.104 //
tatraivo poṣaḍhaṃ dhṛtvā kṛtvā jāgaraṇaṃ niśi /
uṣitvā dhāraṇī mantraḥ dhyātvā tāṃ śrī jineśvarīṃ // 3.105 //
yathāvidhi samabhyarcya kṛtvā pradakṣiṇāni ca /
kṛtvāṣṭāṃga praṇāmāni stutibhiścā bhajaṃ mudā // 3.106 //
evaṃ tasyāmahādevyāḥ sarve tai śaraṇāśritāḥ /
dharmaśrīguṇasaṃpatti maharddhisiddhimāpnuvan // 3.107 //
tataste cāmarāḥ sarve sendra brahmādayādhipāḥ /
vajrakūṭaṃ nagāvjaṃ taṃ samīkṣyante jinālayaṃ // 3.108 //
anumodyābhinandante stasyāpi śaraṇe gatāḥ /
mahotsāhaiḥ samabhyarcya prabhajanta samādaraṃ // 3.109 //
tataḥ sarve 'marāstaica sarvailokādhipāśca te /
asyāpi mañjuedevasya vajrācāryasya sadguroḥ // 3.110 //
śaraṇe samupāsṛtya divya pūjopahārakaiḥ /
samabhyarcya mahotsāhaiḥ prābhajanta pramoditāḥ // 3.111 //
evaṃ manvādayaḥ sarve manuyopiyaḥmaharṣayaḥ /
yatayoginaścāpi bhikṣavo brahmacāriṇaḥ // 3.112 //
cailakā bodhisattvāśca mahāsattvā jinātmajāḥ /
te sarve samupāgatya tasyā devyā upāsakāḥ // 3.113 //
yathāvidhi samabhyarcya prābhajanta pramoditāḥ /
tataste dharmmadhātauśca sarve 'pi śaraṇāśritāḥ // 3.114 //
samabhyarcya mahotsāhaiḥ natvā kṛtvā pradakṣiṇāṃ /
suprasanna mukhāmbhojānta pramoditanaḥ // 3.115 //
tataste ca mahāsattva mañjudevaṃ mahaddhiṃkim /
ācārya samutsāhaiḥ samarcayaṃ pramoditāḥ // 3.116 //
pratyeka sugatāścāpi sarve tatra samāgatāḥ /
tāṃ devī dharmmadhātuṃ tamācāryaṃ ca samārcayaṃ // 3.117 //
sarve tathāgatāścāpi pūjāmeghasarjanaiḥ /
tāṃ devīṃ dharmadhātuṃ tamācāryaṃ ca samācaryaṃ // 3.118 //
evaṃmanyepi lokāśca praduṣṭvā samupāgatāḥ /
tāṃ devīṃ dharmadhātuṃ ca tamācāryaṃ ca prābhajan // 3.119 //
etatpuṇyānubhāvena calitā sāvdhinagā mahī /
puṣpavṛṣṭiḥ śubhotsāhaṃ pravarttate samantataḥ // 3.120 //
ityādiṣṭa munīndreṇa viśvabhūvā niśamyate /
sarve samāśritā lokā vismayaṃ samupāyayuḥ // 3.121 //
tataḥ sarve 'pi te lokāstāṃ devīṃ śrīmaheśvarī /
dharmmadhātutamācāryaṃ draṣṭumabhiva vāñchire // 3.122 //
tadāśayaṃ parijñāyaḥ gagaṇagañja utthitaḥ /
bhagavantantamānaspaśyannevamavravīt // 3.123 //
bhagavan sarvamicchanti draṣṭuṃ tāṃ sugeśvarīṃ /
dharmmadhātuṃ tamācāryaṃ tadanujñāṃ dadātu naḥ // 3.124 //
iti saṃprārthitaṃ tena bhagavānsa munīśvaraḥ /
gagaṇagañjamātmajña taṃ paśyannevamādiśat // 3.125 //
sādhu sādhyāmahādevīṃ khagānanājineśvarīṃ /
dharmadhātuṃ tamācāryamapirdaṣṭuṃ yadīcchatha // 3.126 //
tatra himālaye gatvā tāṃ śrī devīṃ khagānanāṃ /
dharmadhātuṃ tamācāryaṃ saṃbhajadhvaṃ yathā vidhi // 3.127 //
ityādiṣṭaṃ munīndreṇa viśvabhuvā niśamyate /
sarve lokā mahotsāhai ratrāyayuḥ pramoditāḥ // 3.128 //
ahamapi munīndrasya prāpyānujñāṃ pramoditaḥ /
taiḥsārddhaṃ prasthitau dūrātpaśyannimaṃmāyayau // 3.129 //
atra prāpno 'haṃ samālokya dharmmadhātunnimaṃ mudā /
samabhyarcya mahotsāhaistai lokaiḥ prābhajaṃ saha // 3.130 //
śraddhayā śaraṇaṃ gatvā kṛtvā cainaṃ pradakṣiṇāṃ /
stutvāṣṭāṃgaiḥ praṇatvā ca prārthayaṃ bodhisamvaraṃ // 3.131 //
tato 'haṃ mañjudevākhyaṃ tamācārya samīkṣya ca /
samabhyarcya mahotsāhaiḥ prābhajadhvaṃ sahānujaiḥ // 3.132 //
tatastasyopadeśa tāṃ śrīdevīṃ khagānanāṃ /
yathāvidhi samārādhya mahotsāhaiḥ samarcayaṃ // 3.133 //
kṛtvā pradakṣiṇāṃ cāpi natvāṣṭāṅgaiḥ pramoditaḥ /
stutvā dhyātvā ca saṃbodhiṃ saṃprārthaya jagaddhite // 3.134 //
etatpuṇyānubhāvena pariśuddha trimaṇḍalāḥ /
aṣṭākṣaṇa vinirmukto bodhisattvo bhavaṃ kṛtī // 3.135 //
tataḥ sambodhisaṃbhāraṃ pūrayitvā yathākramaṃ /
jitvā māragaṇān arhan kalāvapi jinobhave // 3.136 //
evamasyā mahādevyāḥ ye ye śaraṇa āśritāḥ /
yathāvidhi samārādhya bhajeyu bodhimānasāḥ // 3.137 //
te te sarve mahāsattvāḥ pariśuddha trimaṇḍalāḥ /
bodhisattvā mahābhijñā bhaveyu striguṇādhipāḥ // 3.138 //
kutrāpi te nagacchet durggatiñca kadācana /
sadāsaṅgatisaṃjāta bhaveyuḥ śrī guṇāśrayāḥ // 3.139 //
yathābhivācchitaṃ dravyaṃ datvārthibhyo samādarāt /
yathākāmaṃ sukhaṃ bhuktvā sañcarerañjagaddhite // 3.140 //
tato viśuddhaśīlāste caturbrahma vihāriṇaḥ /
bodhisattvasamvaramādhāya saṃcareran sadā śubhe // 3.141 //
tataste syu rmahāsattvāḥ saddharmma sukhalālasāḥ /
svaparātmahitādhārakṣāntivratasamāratāḥ // 3.142 //
tataste sadguṇādhārā vīryavanto vicakṣaṇāḥ /
saddharmma sādhanodyuktā bhaveyu striguṇādhipāḥ // 3.143 //
tataste sudhiyo dhīrā niḥkleśā vijitendriyāḥ /
samādhi guṇasampannā bhaveyubodhiyoginaḥ // 3.144 //
tataste vimalātmānaḥ sarvavidyā guṇādhipāḥ /
prajñāśrī ratna saṃprāpto bhaveyuḥ sugatātmajāḥ // 3.145 //
tataśca te sahāsattvāḥ sarve sattvā hitotsukāḥ /
sarvāpāya vidhi prājñā bhaveyuśtriguṇādhipāḥ // 3.146 //
tataste bodhisaṃbhāra praṇidhiratnasāgarāḥ /
sarvasattvahitaṃ kṛtvā saṃcareraṃ sadāśubhe // 3.147 //
tataśca te mahābhijñāḥ bhadraśrī satguṇānvitāḥ /
valiṣṭhā duṣṭa jetāro bhaveyu stribhaveśvarāḥ // 3.148 //
tataste trividhāṃ bodhimāsādya bhadracāriṇaḥ /
sambodhijñānasadrantasamṛddhāḥ syu rmunīśvarāḥ // 3.149 //
tataste sugatāḥ buddhāḥ daśabhūmīśvarājināḥ /
bodhimārge pratiṣṭhāpya kūryuḥ sarvānsudharmmiṇaḥ // 3.150 //
evaṃ dharmamayaṃ kṛtvā sarvatra bhuvaneṣvapi /
sunivṛrtipadaṃ prāpya saṃprayāyurjinālayaṃ // 3.151 //
evamasyā mahādevyā bhajano hūtamuktamaṃ /
puṇyaṃ mahattaraṃ siddhaṃ sambuddhapadasādhanaṃ // 3.152 //
iti satyaṃ samākhyātaṃ sarvai rapi munīśvaraiḥ /
vijñāyāsyā mahādevyā bhajadhvaṃ śaraṇe sthitā // 3.153 //
asyāpi dharma dhātauśca bhajanodbhūtamuktamaṃ /
puṇyaṃ mahattaraṃ siddhaṃ sambuddhapadasādhanaṃ // 3.154 //
asyāpi mañjudevasyaḥ bhajanod bhūtamuktamaṃ /
puṇyaṃ mahattaraṃ siddhaṃ sambuddhapadasādhanaṃ // 3.155 //
matveti yadi vo vāṃcchā vidyate saugate pade /
sarve yūyaṃ samādhāya bhajatāntra jinālaye // 3.156 //
khagānanāsyāyā mahādevyāḥ śaraṇe ca samāśritāḥ /
dhyātvā smṛtvā samuccārya nāmāpi bhajatābhavaṃ // 3.157 //
ya eṣāṃ śaraṇe sthitvā dhyātvā smṛtvā samāhitāḥ /
nāmāpi samudāhṛtya bhajanti sarvadābhave // 3.158 //
te sabhadrā nagacchanti durggatiṃ ca kadācana /
sadā sadgati saṃjātā bhaveyuḥ śrī guṇāśrayāḥ // 3.159 //
bodhisattvā mahāsattvā saddharma bodhi cāriṇaḥ /
sarvasattva hitodyuktā bhaveyuḥ sugatātmajāḥ // 3.160 //
evanteṣāṃ mahatsaukhyaṃ bhadraśrī sadguṇānvitaṃ /
sarvadāpi nirutpātaṃ pravarktate samāhitaḥ // 3.161 //
daivotpātabhayanteṣāṃta vidyate samantataḥ /
yaktāndṛṣṭvā surāḥ sarve rakṣantīndrādayomudā // 3.162 //
agnyutpātaṃbhayaṃ teṣāṃ vidyate na kadācana /
yat tāndṛṣṭvā prasīdanto rakṣeyurvahnayaḥ sadā // 3.163 //
akāla maraṇād bhītisteṣānnavidyate kvacit /
yadyamopi samalokya rakṣati tāṃ prasāditaḥ // 3.164 //
rākṣasasyābhayaṃ teṣāṃ vidyate na samantataḥ /
yad vāyavo 'pi tā vījya rakṣeyuḥ sarvadānugāḥ // 3.165 //
yakṣasyāpi bhayaṃ teṣāṃ vidyate na sadā kvacit /
yakṣā samīkṣya rakṣeyuḥ sarve yakṣādhipā api // 3.166 //
bhūtebhyo 'pi bhayanteṣāṃ vidyate na samantataḥ /
yadīśānopi tānpaśya saṃrakṣetsaṃpramoditāḥ // 3.167 //
gandharvotpati to bhītisteṣānnavidyate kvacit /
dhṛtarāṣṭo 'pi tānpaśyat saṃrakṣetsaṃ prasāditaḥ // 3.168 //
kumbhāṇḍebhyo 'pi nāstyevaṃ bhayanteṣāṃ kadācana /
viruḍhakohitān paśyanabhirakṣan prasādataḥ // 3.169 //
nāgebhyo 'pi bhayanteṣāṃ vidyate na sadā kvacita /
virupākṣo hi samyaśyantānrakṣansamprasāditaḥ // 3.170 //
yakṣebhyo 'pi sadā teṣāṃ vidyate na bhayaṃ kvacita /
kuvero hi samālokya saṃrakṣastān prasāditaḥ // 3.171 //
bhayaṃ na kinnarebhyopi teṣāmasti kadācana /
drumo hitān mahāsattvā saṃvīkṣavat prasāditaḥ // 3.172 //
guhyakebhyopi nāstyeva bhayanteṣāṃ sudharmmaṇāṃ /
vajrapāṇirhitānvīkṣya prasāditā bhavet sadā // 3.173 //
tathā vidyādharebhyo 'pi bhayanteṣānna vidyate /
yataḥ sarvārthasiddho 'pi samyaśyanstān vetsadā // 3.174 //
grahotpāta bhayanteṣāṃ vidyate na kadācana /
grahādhipāhi sarve 'pi samīkṣya tānavetsadā // 3.175 //
tathā tārāgaṇotpātabhayaṃ teṣānnavidyate /
sarvāstā rāhi tānvīkṣya sarvatrā veyurābhavaṃ // 3.176 //
siddhāḥ sādhyāścarudrāśca vīkṣyāveyuḥ sadāpi tān /
tattebhyopi bhayaṃ kvāpi teṣāṃ nāsti kadācana // 3.177 //
tathā ca mātṛkotpātaṃ bhayaṃ nāsti kadācana /
sarvāhi mātṛkān dṛṣṭvā rakṣeyu stāṃ prasāditāḥ // 3.178 //
mahākālo gaṇeśa skandaśca bhairavā api /
sarvadā tānsamālokya rakṣeyuḥ saṃprasāditāḥ // 3.179 //
pretā bhūtāḥ piśāścāśca vetāḍā ḍākinīgaṇāḥ /
api tānsarvadālokya saṃrakṣeyuḥ prasāditāḥ // 3.180 //
tebhyo 'pi bhayanteṣāṃ vidyate na kadācana /
sarve 'pi rtesahāyāḥ syu saṃvodhi dharmmasādhane // 3.181 //
siṃhādi sarvajantubhyoḥ pakṣibhyo 'pi samantataḥ /
sarpādi kṛmikīṭebhyo bhayanteṣāṃ sadāpi na // 3.182 //
duṣṭa pratyarthikebhyo 'pi taskarebhyopi sarvataḥ /
śatrubhyo 'pi bhayanteṣāṃ vidyate na samantataḥ // 3.183 //
yadetatpuṇyaliptāstāṃ samīkṣya te prasāditāḥ /
sarve maitrī kṛpā sneha nivaddhāḥ syuhitārthinaḥ // 3.184 //
evaṃ sarve 'pi satvāstāndṛṣṭvā saṃprasāditāḥ /
snigdhaciktāprasannāsyāḥ paśyeyu maitrībhāvataḥ // 3.185 //
rājāno 'pi ca tāndṛṣṭvā maitrī snehasabhāvitāḥ /
suprasannāśayāḥ prītā mānayeyuḥ sadā mudā // 3.186 //
mantrīṇo 'pi sadā teṣāṃ maitrīsneha sabhāṣitāḥ /
mānayeyuḥyathākāmaṃ saddharmma vratasādhanaṃ // 3.187 //
brāmhaṇā api sarve ca teṣāṃ saddharmma sādhanaṃ /
dṛṣṭvānumoditātmāno dadhu bhadrāśivaṃ sadā // 3.188 //
ṛṣayo 'pi tathā sarve tāṃ dṛṣṭvā saṃprasāditāḥ /
paśyantaḥ kṛpayā dṛṣṭvā modayeyuḥ subhāśiṣā // 3.189 //
evaṃ ca yoginaḥ siddhā yatayo bramhacāriṇaḥ /
tīrthikāstāpasāścāpi vratinaścāpyupāsakāḥ // 3.190 //
cairakā bhikṣavoścāpi bhikṣuṇyaścāpyupāsikāḥ /
api tāṃ sudṛśālokya nandayeyuḥ śubhāśiṣāḥ // 3.191 //
evaṃ ca śrāvakāḥ sarve pratyeka sugatā api /
bodhisatvāśca sarve 'pi tān dṛṣṭvā saṃprasāditāḥ // 3.192 //
kṛpayā dṛṣṭavānupaśyanto maitrī snehasubhāvinaḥ /
rakṣitvā bodhimārgeṣu niyājeyuḥ sadā bhavaṃ // 3.193 //
evaṃ sarve 'pi saṃbuddhā dṛṣṭvā tāṃ saṃprasāditāḥ /
sarvadā kṛpayā rakṣyucārayeyurjjagaddhite // 3.194 //
evaṃ teṣāṃ mahatpuṇyaṃ sambuddha padasādhanaṃ /
bhadraśrīguṇasaṃpatti samṛddhi siddhisaṃpradaṃ // 3.195 //
evaṃ yūyamapi jñātvā sarvadā śaraṇāśritāḥ /
yathāśakti samabhyarcya bhajataitāṃstriratnikān // 3.196 //
smṛtvā dhyātvāpi nāmāpi samuccārya sadā mudā /
eṣāmeva triratnānāṃ bhajadhvaṃ śaraṇe sthitā // 3.197 //
etatpuṇyaviliptā ye pariśuddhatrimaṇḍalāḥ /
bhadraśrīguṇasaṃpannā bhaveste śubhāśayā // 3.198 //
durgatiṃ te na gaccheyuḥ sadā sadgatisaṃbhavāḥ /
bodhisatvā mahāsatvā bhaveryubhadracāriṇaḥ // 3.199 //
tataste sarvasatvānāṃ hitārtha sādhanodyatāḥ /
sudhīrā bodhisambhāraṃ pūrayitvā yathākramaṃ // 3.200 //
tato māragaṇāñjitvā niḥkleśā vijitendriyāḥ /
arhanta trividhāṃ bodhiṃprāpya yāyu jinālayaṃ // 3.201 //
etsarva mayā khyātaṃ sarvairapi munīśvaraiḥ /
śrutvānumodanāṃ kṛtvā pracaradhvaṃ sadāśubhe // 3.202 //
ityādiṣṭaṃ munīndreṇa niśamyate sabhāśritāḥ /
sarve tathānumodantaḥ prāpyānandatpravodhitāḥ // 3.203 //
iti śrī svayambhūtpattisamuddeśa mahāhrada śoṣaṇa dharmmadhātu padmagirisaṃprasthāpano nāma tṛtīyo 'dhyāyaḥ /
||caturtha adhyāyaḥ śrīsvayambhūcaityasamutpattikathā vītarāgatīrtharāṣṭrapravartano nāma
athāsautha mahāsattva maitreya sugatātmajaḥ /
bhagavantantamānaṃmya prāhaivaṃ sāñjalimudrā // 4.1 //
kadātra bhagavān grāma nagarapaṅaktādayaḥ /
pravarttitā mahārāṣṭrāḥ tatsamādeṣṭumarhati // 4.2 //
iti saṃprārthite tena maitreyena niśasya sa /
bhagavāntaṃ mahābhijñaṃ samālokyaivamādiśat // 4.3 //
sādhu śṛṇu mahāsattva maitreya tvaṃ samāhitaḥ /
tatkālaṃ saṃpravakṣyāmi yadātra vasatirabhūt // 4.4 //
yadāyuṣnṛṇāṃ varṣacatvāriśatsahasrake /
dharmmarājo jagannāthaḥ krakuchando munīśvaraḥ // 4.5 //
sarva vidyādhipaḥ śāstā traidhātuka vināyakaḥ /
sarvajño 'ha mābhijñestathāgato jino 'bhavat // 4.6 //
ma saṃbuddhā jagallokahitārthena sasāṃdhikaḥ /
kṣemāvatyā mahāpuryyādupārāme manorame // 4.7 //
vihāre saugatāvāse saddharmmasamupādiśat /
ādimadhyāntakalyāṇaṃ vijahāra prabhāsayan // 4.8 //
tadā saṃbodhisattvo 'haṃ jyotipālābhidhaḥ sudhīḥ /
śāstārantaṃ krakucchandaṃ samārādhya sadābhajaṃ // 4.9 //
tadā sa bhagavāñchāstā krakucchando jagaddhite /
janapadeṣu saddharmmaṃ samupādeṣṭumaicchataḥ // 4.10 //
tataḥ sa bhagavān śāstā sarvasaṃghaiḥ samanvitaḥ /
sarvatra bhadratāṃ kṛtvā saṃbhāṣayansamācarat // 4.11 //
evaṃ sa sañcarañchāstā sarvatra dharmmamādiśat /
krameṇehasamātaḥ sandadarśa samantataḥ // 4.12 //
dṛṣṭvemaṃ dharmmadhātuṃ saṃprajvalita jinālayaṃ /
sasaṃgha samupāśritya prābhajadvidhinā mudā // 4.13 //
tataḥ sa prasthitotraiva śaṃkhabhidhe śilāccayaṃ /
mahachuddhaśilāyāṃ ca vijahāra sa sāṃdhikaḥ // 4.14 //
tatra taṃtri jagannāthaṃ krakuchando munīśvaraṃ /
sabhāmadhyāsanāsīnaṃ bhikṣusaṃghaiḥ puraskṛtaṃ // 4.15 //
samālokya mahāsattvā jinātmajāḥ /
tatsaddharmmāmṛtaṃ pātuṃ saṃharṣitāḥ samāgatāḥ // 4.16 //
bhikṣuṇyāpi śuśīlādyā ścailakāścāpyupāsakāḥ /
cailakā vratinaścāpi sarve upāsikā api // 4.17 //
bodhisattvā mahāsattvā saddharmma guṇalālasāḥ /
tatsaddharmmāmṛtaṃ pātuṃ sarve te samupāgatāḥ // 4.18 //
bhagavantantaṃ samabhyarcya kṛtvā pradakṣiṇānyapi /
natvā sāṃjalayastatra paśyantaḥ samupāśrayan // 4.19 //
tathā brahmādayaścāpi maharṣayastapasvinaḥ /
yatayo yoginaścāpi munayo brahmacāriṇaḥ // 4.20 //
evaṃ śakrādayo davāḥ sarve lokādhipā api /
grahāstārāgaṇāḥ siddhāsādhyā vidyādharā api // 4.21 //
gandharvā kinnarā yakṣā guhyakā rākṣasā api /
dānavā garuḍā nāgāstathānyeha samāgatāḥ // 4.22 //
bhagavantaṃ sasaṃghantaṃ samabhyarcya pramoditāḥ /
natvā dharmmāmṛtaṃ pātumupatasthuḥ samāhitāḥ // 4.23 //
evaṃ ca brāhmaṇā vijñā rājānaḥ kṣatriyā api /
vaiśyāśca mantriṇo 'mātyāḥ sainyā bhṛtyā janānyapi // 4.24 //
gṛhasthe dhaninaḥ śreṣṭhāḥ sādhavaśca mahājanāḥ /
śilpino vanijaścāpi sārthavāhaśca paurikāḥ // 4.25 //
prajā jānapadāśrāmyāḥ kārpaṭikāśca śailikāḥ /
evaṃmanye 'pi lokāścasarvadigbhyaḥ samāgatāḥ // 4.26 //
bhagavantantamālokya praṇatvā samupāgatāḥ /
yathākramaṃ samabhyarcya kṛtvā pradakṣiṇānyapi // 4.27 //
kṛtvāṣṭāṃga praṇāmañca kṛtāṃjali puṭo mudā /
tatsaddharmmāmṛtaṃ pātuṃ tatsabhāyāṃ samantataḥ // 4.28 //
parivṛtya puraskṛtya samāśritya samāhitāḥ /
gurukṛtya munīndrantaṃ samudvīkṣya niṣedire // 4.29 //
tataḥ sa bhagavāndṛṣṭvā sarvāstānsamupasthitān /
āryasatyaṃ samālakṣya saddharmmaṃ samupādiśat // 4.30 //
tatsaddharmmāmṛtaṃ pītvā sarve 'pi te pravodhitāḥ /
bodhicaryā vrataṃ dhartuṃ samecchanta prasāditāḥ // 4.31 //
tadāśayaṃ parijñāya bhagavān sa munīśvaraḥ /
bodhisattvātma mārmetyaḥ sampaśyannevamādiśat // 4.32 //
kulaputra mudāyepi śraddhayā saugatevṛṣe /
pravrajituṃ samīcchanti tatra pravrajitādritāḥ // 4.32 //
atra ye hyupachando 'ha sarva dharmmārthasiddhide /
pravrajyā śāsane bauddhe caranti bodhisaṃvaraṃ // 4.34 //
te sarve pātakā muktāḥ pariśuddha trimaṇḍalāḥ /
niḥkleśā vimalātmāno bodhisattvā jitendriyāḥ // 4.35 //
jitvā māragaṇānduṣṭān hantā brahmacāriṇaḥ /
trividhāmbodhimāsādya sambuddhapadamāpnuyuḥ // 4.36 //
iti matvātra saṃsāre ye vāṃchanti sunirvṛtiṃ /
tatra pravrajyā sānbauddhaṃ carantu śraddhayā vrataṃ // 4.37 //
ityādiṣṭaṃ munīndreṇa niśamya te pravodhitāḥ /
sabhāsīnā mahāsattvāḥ pravrajintu samīchire // 4.38 //
tato guṇadhvajādīnāṃ brāhmaṇānāṃ catuḥśataṃ /
tathā bhayaṃ dadānāma kṣatriyāṇāṃśatatrayaṃ // 4.39 //
tathāneka mahāsattvā vaiśyāśūdrāśca sajjanāḥ /
sarve 'pi suprasannāste pravrajituṃ samīcchire // 4.40 //
tataste sarva utthāya sāñjalayaḥ purāgatāḥ /
bhagavantaṃ tamānamya prārthayannevamādarāt // 4.41 //
bhagavannātha sarvajña dhṛtvājñā bhavatāṃ vayaṃ /
pravrajyaśāsana bauddhecartumichāmahe vrataṃ // 4.42 //
bhagavansta bhavānasmān sarvān paśyan kṛpā dṛśā /
samanvāgatya saddharmma niyojayitumarhati // 4.43 //
iti taiḥ prārthite sarvairbhagavānsa munīśvaraḥ /
sarvānstān sanmatin paśyan samāmanbhyaivamādiśat // 4.44 //
yadyatra saugate dharmma pravrajituṃ samīcchatha /
etat pravrajya sarvatra caradhvaṃ saugataṃ vrataṃ // 4.45 //
ityādiśya sa saṃbuddhaḥ pāṇinā tacchiraḥspṛśan /
tānsarvānsaugate dharme samanvāharadādarāt // 4.46 //
tato 'vatārya te keśān rakta cīvara prāvṛtāḥ /
khikhirī pātramādhāya sarve 'pi bhikṣuvo bhavan // 4.47 //
tataḥ sa bhagavāntebhyoḥ yatibhyo saṃmyak saṃbodhipākṣikān /
saddharmmānsamupādiśya pradadau bodhisamvaraṃ // 4.48 //
tataste vimalātmāno niḥkleśā vimalendriyāḥ /
satkāraṃ lābha niḥkāṃkṣā vītasaṃgā niraṃjanāḥ // 4.49 //
svaparātma samācārāḥ saṃsāragatiniḥspṛhāḥ /
māracaryā nirāsaktāḥ samaloṣṭa suvarṇṇikāḥ // 4.50 //
kleśā nirmalātmāno pariśuddha trimaṇḍalāḥ /
arhanta bhadrakā cārā babhubu brahmacāriṇaḥ // 4.51 //
tatassarve 'pi te bauddhā yatayo bodhicāriṇaḥ /
sarvasattva hitaṃ kṛtvā saṃpracāransadāśubhe // 4.52 //
tataste ti viśuddhātmāḥ pañcābhijñā maharddhikāḥ /
vandyāḥ pūjyāḥ sadevānāṃ lokānāṃ guravo bhavan // 4.53 //
tasmiṃśca samaye tatra gireḥ śaṃkhasya mūrddhani /
vajrasattva karāṅguṣṭhānniścacārāmbu nirmmalaṃ // 4.54 //
tademānvadbhuti spandaṃ puṇyatīrthamahatsarit /
yadabhūt sarvalokānāṃ catuvargaphalapradā // 4.55 //
bhūyo 'pi sādadī tasyaḥ krakuchanda spatāyinaḥ /
saddharmma deśanā vākyāvabhūvā ti pavitratā // 4.56 //
tenāsau sarvatīrthāgrā vāgmatītiprasiddhitā /
bhadraśrī guṇa saṃbhartrī sarvapāpa viśodhanī // 4.57 //
ye tatra vidhinā snātvā pitṛ devāditarpaṇaṃ /
kṛtvā dānādikaṃ datvā vrataṃ cāpi prakurvate // 4.58 //
te saṃghavimalātmāno bhadraśrīsadguṇānvitāḥ /
yathākāmaṃ sukhaṃ bhutvā saṃprayānti jinālayaṃ // 4.59 //
iti matvā sadā tatra snātvā pitrāditarppaṇaṃ /
dānādi saṃvaraṃ kṛtvā sacarantāṃ jagaddhite // 4.60 //
tasyā darśanamātreṇa pītāmvu vimātrake /
sparśanādapi naśyante sarvāṇi pātakānyapi // 4.61 //
prakṣālyāpi ca tatrāsyaṃ gaṃgā snāna phalaṃ labheta /
śilasiṃ ca mātreṇa śuddhānte indriyāni ṣaṭ // 4.62 //
evaṃ mahattaraṃ puṇyaṃ vāgmatī bhajanodbhavaṃ /
sarve tīrthottamākhyātaṃ te nāsau vāgmatī jinaiḥ // 4.63 //
iti matvātra saṃsāre icchanti ye sadāśubhaṃ /
vāgmatī śrī sukhādhārāṃ bhajantu sarvadāpi te // 4.64 //
bhūyopyanyā sarijjātā tasyaiva karasaṃbhavā /
sāpi pavitritā bhūtā krakuchandasya vākyataḥ // 4.65 //
tatra pravrajitānāṃ yat śmaśrukeśanakhāni ca /
kṛtvā bhāgadvayaṃ tatra bhāgamekaṃ pracikṣipuḥ // 4.66 //
tadā keśāvatītyāsītprasiddhā sā mahānadī /
eka bhāgantu tatraiva saṃsthāpitaṃ śilātale // 4.67 //
yāvanti śmaśru keśāni tāvantyapi śilātale /
prādurbhūtāni caityāni tāṃnyadyāpi vasaṃti hi // 4.68 //
sāpi nadī mahātīrtha vāgmatī va prasīddhatā /
teṣāṃ pravrajitānāṃ hi mahatpuṇyānubhāvataḥ // 4.69 //
teṣāṃ pravrajitānāṃca bhikṣuṇāṃ brahmacāriṇāṃ /
tadāpuṇya mahākīrti śabda sarvatra prāsarat // 4.70 //
tadanantaramaṣṭau ca vītarāgā nirāśrayāḥ /
jyotirūpā nirākārāḥ prādurbhūtā jagaddhite // 4.71 //
ekaḥ śaṃkhagireḥ pārśve maṇicūḍāśramāntike /
maṇiliṃga iti khyātaḥ so 'dyāpi saṃpratiṣṭhitaḥ // 4.72 //
dvitīyo bhucca gokarṇa sthale jyotirṣayākṛtiḥ /
cārugirau tṛtīyaśca kumbhatīrthe caturthakaḥ // 4.73 //
paṃcamaḥ phaṇiśailaśca ṣaṣṭhaśca gartakasthale /
saptamo gandhavatyāṃ ca aṣṭamo vikramasthale // 4.74 //
ete 'ṣṭau mahādevāḥ vītarāgā niraṃjanāḥ /
jyotirūpā nirāṃkārāḥ prādurbhūtā jagaddhite // 4.75 //
atraiṣāṃ vītarāgānyanubhāvāt samantataḥ /
manoramāmahī jātā sarva pīṭhoktamāvanau // 4.76 //
tadāyobhū mahāsvo mahāsaṃmata vaṃśajaḥ /
kṛpākāruṇya bhadrātmā bodhisattvo nṛpo 'bhavat // 4.77 //
tatra sa nṛpa rājendraḥ krakuchandena tāyinā /
sahātra draṣṭumāyātaḥ svayaṃbhuvaṃ khagānanāṃ // 4.78 //
dūrātsa yenamālokya svayaṃbhuvaṃ jinālayaṃ /
praṇatvā samupāgatya cakre pradakṣiṇātrayaṃ // 4.79 //
tato 'bhyarcye mahotsāhaireṇaṃ pañcajinātmakaṃ // 4.80 //
aṣṭāṃgaiśca praṇatvā ca prābhajaccharaṇāśritaḥ /
tatastathā ca rājendro mañjudevaṃ ca saṅguruṃ // 4.81 //
yathāvidhi samabhyarcya prābhajatsaṃpramoditaḥ /
tatastathā sa rājendraḥ khagānanāṃ jineśvarīṃ // 4.82 //
yathāvidhi samabhyarcya mahotsāhairmudābhajat /
tato 'ṣṭau vītarāgāśca sarvānatā tsvayaṃbhuvaḥ // 4.83 //
dṛṣṭvā samudito rājā mahotsāhaistathā bhajat /
etatpuṇyānubhāvaiḥ sa mahatpuṇyāśayaḥ kṛtī // 4.84 //
sarvadharmmādhi rājendraḥ sarvalokādhipo vabhau /
sarva vidyādhipo rājā bhadraśrī sadguṇāśrayaḥ // 4.85 //
tena dharmākaro nāmno prasiddhau 'bhūdvirājiteḥ /
tataḥ so 'tra mahārājaḥ saṃsthāstuṃ kāma ātmanā // 4.86 //
krakuchandaṃ munīndrantaṃ praṇatvaivaṃ nyavedayat /
bhagavanyaha vāṃchāstā vijānīyāt mamecchitaṃ // 4.87 //
tadanujñāṃ padatvāmenugrahaṃ kartumarhati /
iti saṃprārthite tena bhagavānsa munīśvaraḥ // 4.88 //
dharmmākaraṃ narendraṃntaṃ sampaśyannevamādiśat /
sādhu rājan mahāsattva yadevaṃ tvaṃ samīcchasi // 4.89 //
tathātvamiha san sthitvā pālayaṃ bodhayan prajāḥ /
tathātrasakaralāllokān saṃsthāpya saṃprabodhayan // 4.90 //
bodhimārge pratiṣṭhāpya cārayasva sadā śubhe /
dharmmeṇa pālayan sarvāllokān svayaṃ samācaran // 4.91 //
yathākāma sukhaṃ tu prāsacarasva jagaddhite /
dharmmanītyā samādhāya kṛtvā lokahitaṃ sadā // 4.92 //
sādhayanvodhi sambhāraṃ sadeha nivasāśritāḥ /
sadāsya śaraṇe sthitvā dharmmadhātoḥ svayambhuvaḥ // 4.93 //
śraddhayā bhajanaṃ kṛtvā saṃcarasva jagaddhite /
asyāḥ khagānanāyāśca devyāḥ śaraṇa āśritaḥ // 4.94 //
sarvadā bhajanaṃ kṛtvā carasva bodhisaṃvaraṃ /
asyāpi mañjudevasya sadguroḥ samupāśritaḥ // 4.95 //
buddhānuśāsanaṃ dhṛtvā saddharmme saṃcaraṃsva sa /
eṣāṃ ca vītarāgānāmaṣṭānāmapi sarvadā // 4.96 //
śraddhayā bhajanaṃ kṛtvāḥ sādhaya dharmmamuktamaṃ /
vāgmatī pramukhānāñca tīrthānāṃ samupāśrayena // 4.97 //
snāna dānādikaṃ kṛtvā pittṛndevāñca toṣayan /
labdhā trikāya saṃśuddhiṃ dhṛtvā saṃbodhimānasaṃ // 4.98 //
sarvasattvā hitaṃ kṛtvā nivasasva yathāsukhaṃ /
evaṃ rājendra lokāṃśca sarvānapi pravodhayaṃ // 4.99 //
eteṣāmapi sarveṣāṃ saṃsthāpya śaraṇe sadā /
pūjā bhakti mahotsāhaiḥ cārayitvā samādarāt // 4.100 //
bodhimārge pratiṣṭhāpya cārayasva sadā śubhe /
evaṃ kṛtvā mahārāja saṃbodhi nihitāśrayaḥ // 4.101 //
bodhicaryāvrataṃ dhṛtvā saṃcarasva jagaddhite /
etatpuṇyābhiliptātmā bhaviṣyasi jinātmajaḥ // 4.102 //
bodhisattva mahābhijñā bhadraśrī sadguṇāśrayaḥ /
kadācidapi naivatvaṃ durgatau ca kvacitsareḥ // 4.103 //
sadāsadgati saṃjātoḥ samṛddhi siddhimānsudhīḥ /
śrīmānsarvaguṇādhīśaḥ sarvalokādhipaḥ kṛti // 4.104 //
krameṇa bodhisaṃbhāraṃ pūrayitvā samāhitaṃ /
triratna bhajanotsāha mahānandasukhaṃ sadā // 4.105 //
bhuṃjānā nirmmalācāraścaturbrahma vihāriṇaḥ /
niḥkleśo nirjayan mārān sarvānarhantvamāptavān // 4.106 //
trividhāṃ bodhimāsādya saṃbuddhapadamāpnuyāḥ /
lokāḥ sarve 'pi caivaṃhi pariśuddhatrimaṇḍalāḥ // 4.107 //
bodhisattvā mahāsattvāḥ sadā sadgati saṃbhavāḥ /
bodhicaryā vrataṃ dhṛtvā saṃcaranto jagaddhite // 4.108 //
jitvā māragaṇānsarvāśvaturbrahma vihāriṇaḥ /
niḥkleśā nirmmalātmānaḥ saṃsāragati niḥspṛhā // 4.109 //
arhanta trividhāsambodhiṃ prāpya buddhatvamāpnuyuḥ /
eṣāṃ ca vītarāgānāṃ aṣṭānāmapi sāmprataṃ // 4.110 //
pūjāphala viśeṣatvaṃ va kṣyāmi śṛṇu tannṛpaḥ /
vāgmatisalile yastu snātvā nityaṃ samāhitaḥ // 4.111 //
aṣṭāvetān maheśān vītarāgān sadā bhajet /
yatatpuṇya viśuddhātmā śrī samṛddhi sukhānvitaḥ // 4.112 //
saṃsāre sarvadā saukhyaṃ bhuktvā yāyācchivālayaṃ /
ghṛtena snāpayet yastu vītarāgān svayaṃbhūvaḥ // 4.113 //
śivālayaṃ vrajet so 'pi madhurā brahmamandiraṃ /
dadhnā yaḥ snāpayed devān vītarāgān svayaṃbhuvaḥ // 4.114 //
sa yāyād vaiṣṇavaṃ lokaṃ śrī samṛddhi sukhāśrayaṃ /
snānādikṣurasenāpi vidyādharaṃ padaṃ vrajet // 4.115 //
gandhodakena gāndharva kṣīreṇa śaśinaḥ padaṃ /
śītodakena śuddhātmā niṣpāpā nirmalendriyaṃ // 4.116 //
eṣāṃ pūjāṃ ca yaḥ kuryānnānāpuṣpaiḥ sugandhitaiḥ /
sarva kāma sukhaṃ bhuktvā modate manujādhipaḥ // 4.117 //
vilvapatrāṇi śreṣṭhāni rohaṇarccaṃ atandritaḥ /
śivaṃ sarvatra prāpnoti yajñānāṃ ca sahasrakaṃ // 4.118 //
naivedyaṃ ḍhokayedyaḥ sa dīrdhāyuḥ syād vali nṛpaḥ /
dīpamālāṃ ca yo dadyāttejasvī syātsudṛṣṭimān // 4.119 //
gugguruṃ yo dahettasya naśyate sarvapātakaṃ /
tilapātraṃ ca yodadyādurggati sa vrajennahi // 4.120 //
suvarṇaṃ ye pradadyācca sa yāyāt saṅgatau sadā /
tiladhenuṃ pradadyādyoḥ sa saṃ yāyācchivālayaṃ // 4.121 //
raupyakhurāṃ hema śṛṃgī raṇad ghaṇṭhāvalaṃ vinā /
savatsāṃ kapilāṃ dadyādyaḥ sa yajñaphalaṃ labhet // 4.122 //
yo ratnakaṃcukaṃ dadyāt sa bhaved bahuratnavān /
vastravān vastradānena bhūmidānena bhūmivān // 4.123 //
tūryasaṃgīti nṛtyādi mahotsāhaṃ pracārayet /
yaḥ sadivya śrutiprāptaḥ śivapārśvacaro bhavet // 4.124 //
nīlotpalārkapadmāni yo dadyāt sa śriyaṃ labhet /
yo 'rcayed vilvapatreṇa sa baliṣṭho bhavet kṛtī // 4.125 //
dhatturakena nirvārya kena vīreṇa sad vano /
sugandhikusumaiḥ sarvai yoṣṭāvapi samarcayat // 4.126 //
sa śrīmān subhago dhīmān bhavetsaugandhitāśraye /
divyātisundaraḥ kāntā bhadraśrī sadguṇāddhimān // 4.127 //
puṣpaiḥ patraiḥ phalamūlaistotrai rvā yo 'rcayecchivān /
sa devālayamāsādya bhuktvā divyasukhaṃ caret // 4.128 //
yaśca pradakṣiṇāṃ kṛtvā bhajennityaṃ samādarāt /
rūpavānsa bhavedante saṃprayāyācchivālayaṃ // 4.129 //
yaśca stotraiḥ prasannātmā bhajetetānmaheśvarān /
sa tu pitrālayaṃ gatvā mahānanda sukhaṃ labhet // 4.130 //
yaścanāma samuccārya japitvā ca samāhitaḥ /
so 'pi śrīmān mahābhijñaḥ prānte yāyācchivālayaṃ // 4.131 //
aṣṭāṃgaiḥ praṇatiṃ kṛtvā yo bhajet tān maheśvarān /
sa yāyāt saṅgatāveva durgatiṃ na kadācan // 4.132 //
smṛtvā dhyātvā samuccārya nāmapi yo bhajat sadā /
sa divyāmṛtabhuṃjāno ramed divi yathāsukhaṃ // 4.133 //
yaśca dṛṣṭā prasannātmā praṇamet sāṃjalirmudā /
so 'pi divyāmṛtaṃ bhuktvā ramet svarge suraiḥ saha // 4.134 //
ityeṣāṃ vītarāgāṇāmaṣṭānāṃ bhajanād dhruvaṃ /
viśeṣaphalamājñāya bhajasvaināṃ yathecchayā // 4.135 //
tadatra bhūtale śuddha vidhāya puramāśrayan /
sarvāllokān pratiṣṭhāpya pālayansarvadā vasa // 4.136 //
tadātra sarvadigbhyo 'pi sarvalokāḥ pramoditāḥ /
āgatya saṃsthiti kṛtvāni vaseyuḥ sadā mudā // 4.137 //
tadā jānapadāścātra grāmāścanagarāṇyapi /
nirgama paktanaṃ cāpi pravarkteyuḥ samantataḥ // 4.138 //
tathā devā surendrāścaṃ sarve lokādhipā api /
āgatyātra samālokya dharmadhātoḥ svayaṃbhuvaḥ // 4.139 //
gandharvā guhyakā yakṣāḥ kinnarā rākṣasā api /
kumbhāṇḍā garuḍā nāgāḥ siddhā vidyādharā api // 4.140 //
sādhyāśca mātṛkā ścāpi sa bhairavagaṇā api /
ṛṣayo yoginaścāpi yataya stīrthikā api // 4.141 //
śrāvakā bhikṣavo 'rhanta ścailakāścāpyupāsakāḥ /
bodhisattvā mahāsattvāḥ śaiva kaulāśca vaiṣṇavāḥ // 4.142 //
āgatyātra samālokya dharmmadhātoḥ svayaṃbhuvaḥ /
devyāḥ khagānanāyāśca mañjudevasya saṅguroḥ // 4.143 //
eṣāṃ ca vītarāgānāṃ tīrthānāṃ cānubhāvatāṃ /
prasāditāḥ samāśritya bhajeyuḥ sarvadā mudā // 4.144 //
tadātra sarvadaiteṣāṃ sarvā puṇyānubhāvataḥ /
subhikṣaṃ maṃgalotsāhaṃ nirutpātaṃ bhaveddhruvraṃ // 4.145 //
ityādiṣṭaṃ munīndreṇa krakuchandena sapratuḥ /
dharmmākara samākarṇya tatheti pratibudhyata // 4.146 //
tataḥ saḥnṛpa utthāya sāñjalistaṃ munīśvaraṃ /
krakucchanda sa saṃghaṃ ya praṇatvevaṃ nyavedayata // 4.147 //
bhagavan bhavatāmājñāṃ dhṛtvāhamatra sarvadā /
puraṃ vidhāya lokānāṃ hitārthe nivase khalu // 4.148 //
tad bhavān kṛpayālokya sarvadātra himālaye /
sasaṃgho dharmmamādiśya viharaṃtu jagaddhite // 4.149 //
iti saṃprārthite tena bhagavān sa munīśvaraḥ /
dharmmākaraṃ mahāsattvaṃ taṃ paśyannevamavravīt // 4.150 //
nāhaṃ sadātra tiṣṭheyaṃ careyaṃ sarva bhūtale /
sarvasattva hitārtha hi bhavāmi dharmmadikṣiṇaḥ // 4.151 //
ityādiśya munīndreṇa krakuchandaḥ sa sāṃdhikaḥ /
tataḥ saṃprasthito 'nyatra deśeṃ saṃbhāṣayan yayau // 4.152 //
tato dharmākaraḥ so 'tra vidhāya nagaraṃ tathā /
rājyāṃgāni pratisthāpya rājyaṃ kṛtvādhyatiṣṭhata // 4.153 //
tadātra sarve āgatya mandireṣu samantataḥ /
āśritya saṃsthitiṃ kṛtvā nivasanto mudā caran // 4.154 //
tato 'nyepi samāyātāḥ sarvadigbhyo 'tra sarvataḥ //
jānapade purenekaṃ grāmeṣu nyavasan mudā // 4.155 //
tathā devā surādyāśca sarve lokādhipā api /
svasvaparijanaiḥ sārddhaṃ āgatyātra mudā vasan // 4.156 //
tathā maharṣayaścāpi yatayo brahmacāriṇaḥ /
yogino bhikṣavo 'rhanto vratinaścāpyupāsakāḥ // 4.157 //
bodhisattvā mahāsattvā ścailakāḥ śrāvakā api /
yathābhilaṣite deśe kṛtvā śramaṃ samāśrayan // 4.158 //
tathānya tīrthikāḥ śaivā vaiṣṇavāḥ kaulikā api /
yathābhilaṣite sthāne kṛtvāśramaṃ samāśrayan // 4.159 //
pratyeka sugatāścāpi samāgatya samantataḥ /
vivikte āśrame ramye samāśritya mudā vasan // 4.160 //
munīndrā api cāgatya vihṛtyātra sasāṃdhikāḥ /
prārya sambodhi saddharmmaṃ samādeśyan tvarāgatāḥ // 4.161 //
evaṃ puṇyatamā bhūmīriyaṃ himālayāhavayā /
sukhāvatinibhāramyā bodhisattva samāśraya // 4.162 //
vahūni cātra tīrthāni sarvapāpaharāṇyapi /
jātāni santi sarvārtha samṛddhi siddhidāṇyapi // 4.163 //
tadeteṣu ca tīrtheṣu snātvā carata sadvrataṃ /
pāpaṃ hantuṃ śubhaṃ prāptuṃ samīchantyatra ye narāḥ // 4.164 //
ye 'tra tīrtheṣu sarveṣu snātvā nityaṃ samāhita /
japa yajñādi karmmāṇi kṛtvā caranti samvaraṃ // 4.165 //
pitṛñcāpi samabhyarcya devāñca śraddhayādarāt /
datvā dānaṃ samādhāya dhyātvāpīśaṃ bhajanti ca // 4.166 //
te 'pi sarve vikalmāṣāḥ pariśuddha trimaṇḍalāḥ /
śrīmantaḥ siddhi mantaśca bhaveyuḥ sadguṇāśrayāḥ // 4.167 //
tataste sarva sattvānāṃ hitārthe dharma sādhakāḥ /
bodhisattvā mahāsattvāḥ bhaveyuḥ sugatātmajāḥ // 4.168 //
tataste bodhisambhāraṃ pūrayitvā yathākramaṃ /
triratna bhajanaṃ kṛtvā saṃcarerañjagaddhite // 4.169 //
tataste vimalātmāno niḥkleśā vijitendriyāḥ /
arhanta strividhāṃ bodhiṃ prāpyeyuḥ saugataṃ padaṃ // 4.170 //
evaṃ matvātra tīrtheṣu sarveṣu bodhivāṃchibhiḥ /
nātvā dānādi karma karttavya sarvadā bhave // 4.171 //
ityādiṣṭaṃ munīndreṇa samādiṣṭaṃ nisamya te /
sarva sabhāśritā lokāḥ prābhyanandan pravodhitāḥ // 4.172 //
iti śrī svayaṃbhū caitya samutpatti kathā vītarāgatīrtha rāṣṭra pravarttano nāma caturtho 'dhyāyaḥ samāptaḥ /
||pañcama adhyāyaḥ svayambhūtpatyaneka tīrthasaṃjātapuṇyamahātmyavarṇano nāma
athāsau ca mahāsattva maitreya sāñjalirmudā /
bhagavantaṃ tamānasya prārthayedevamādarāt // 5.1 //
bhagavan tatra tīrthānāṃ snātvā dānādi karmmajaṃ /
puṇyaphala viśeṣatvaṃ samādiśatu sāmpratam // 5.2 //
iti saṃprārthite tena bhagavānsa munīśvaraḥ /
maitreyaṃ taṃ mahāsattvaṃ sampaśyannevamādiśat // 5.3 //
sādhu śṛṇu mahāsattva tīrtha sevā phalodbhavaṃ /
puṇyaṃ tad viśeṣatvaṃ vakṣāmi sarva bodhane // 5.4 //
tadyathā mūlatīrthāni kathyante dvādaśātra hi /
mahāpuṇyāni sarveṣāṃ tīrthānāṃ yāni bhūtale // 5.5 //
amogha phaladāyinyāṃ vāgmatyāṃ yatra saṃgame /
tattīrtha śodhanaṃ khyātaṃ daśapāpaviśodhanāt // 5.6 //
tatra nāgādhipā raktastakṣakākhyaḥ sukāntimān /
samujvalanmahāratnaṃśrīmatphaṇā vibhūṣitaḥ // 5.7 //
yenarā śraddhayā tatra puṇyatīrthe yathāvidhiḥ /
snānaṃ kuryumudā yāvadeka viṃśati vāsaraṃ // 5.8 //
japa yajñādi karmmāṇi kuryuḥ saptadinānyapi /
pitṛn devāñca saṃpūjya kuryuḥ saṃtṛptamoditān // 5.9 //
dadyurdānānicārthibhyo yathepsitaṃ samādarāt /
śuddhaśīlāḥ samādhāyaiścareyuśca vrataṃ tathā // 5.10 //
etatpuṇyaviśuddhāste niḥkleśā nirmmalendriyāḥ /
bodhisattvā mahāsattvā bhaveyuḥ śrī guṇāśrayāḥ // 5.11 //
tataste bodhisambhāraṃ pūrayitvāyathākramaṃ /
trividhāṃ bodhimāsādya saṃvuddha padamāpnuyuḥ // 5.12 //
tataśca māradāyiṇyo vāgmatyā yatra saṃgamaḥ /
tacchāntatīrthamākhyātaṃ kleśa doṣa viśodhanaṃ // 5.13 //
tatranāgādhipaḥ śuklaḥ soma śikhītiviśrutaḥ /
vilasanmaṇiratnaśrīphaṇāmaṇḍala bhūṣitaḥ // 5.14 //
tatrāpi śānta tīrtha ca ye kleśa duḥṣitā narāḥ /
kuryu snānaṃ sadā yāvadekaviṃśati vāsaraṃ // 5.15 //
japa yajñādika kuryuścareyuścādhi poṣadhaṃ /
pitṛn devāñca saṃpūjya kuryuḥ saṃtuṣṭananditān // 5.16 //
dadyurdānāṃni cārthi bhyo yathābhilaṣitaṃ mudā /
śuddhaśīlā samācārāḥ dhyātvā bhajeyurīśvaraṃ // 5.17 //
etatpuṇyābhiliptāste pariśuddha trimaṇḍalāḥ /
bodhisattvā mahāsattvā bhaveyuḥ śrīguṇālayāḥ // 5.18 //
tataste bodhi sambhāraṃ pūrayitvā yathākramaṃ /
arhanta strividhāmbodhi prāpyeyuḥ saugataṃ padaṃ // 5.19 //
tataśca maṇirohiṇyā vāgmatyā yatrasaṃgame /
tatrorddhaniḥsṛtā śuddha sphaṭikādārasaṃnnibhāṃ // 5.20 //
rudradhārā mṛtākhyātā tayā ca tatra saṃgame /
triveṇī saṃgame tena śaṃkara tīrtha mucyate // 5.21 //
tatra nāgādhipa śaṃkhapālo gaurāti sundaraḥ /
maṇirasmi samuddipta śrīmatphaṇā vibhūṣitaḥ // 5.22 //
tatra śaṃkara tīrthe ye mānavāśca yathāvidhiḥ /
snānaṃ kuryurmudā yāvadekaviṃśativāsaraṃ // 5.23 //
japa yajñādikarmmāṇiḥ kuryuśca saptavāsaraṃ /
pitṛndevāñca saṃpūjya tarppayeyuryathāvidhi // 5.24 //
dadyurdānāni cārthibhya śraddhayā bodhimānasāḥ /
dhyātvā bhajeyurīśaṃ casaṃcareñcapoṣaḍhaṃ // 5.25 //
etatpuṇya viśuddhātmā niḥkleśāḥ nirmmalendriyāḥ /
labheyuḥ śrī mahāpuṣṭiśānti guṇā ca śāntyapi // 5.26 //
durggati tena yāyuśca saṃjātāḥ saṅgatau sadā /
bodhisattvā mahāsattvā bhaveyu bhadracāriṇaḥ // 5.27 //
tataste bodhisaṃbhāraṃ pūrayitvā yathākramaṃ /
arhanta strividhāṃ bodhi prāpyeyuḥ saugataṃ padaṃ // 5.28 //
tataśca rājamañcaryā vāgmatyā yatra saṃgamaṃ /
tadrājatīrthamākhyātaṃ rājyārogyasukhapadaṃ // 5.29 //
tatra nāgādhipaḥ śuklaḥ surupākhyātisundaraḥ /
maṇiratna mahādīpti śrīprabhā maṇḍitāśrayaḥ // 5.30 //
tatra ye mānavāyā vadeka viṃśativāsaraṃ /
snāna dāna japa dhyānaṃ kuryu dadyuśca saṃvaraṃ // 5.31 //
etatpuṇya viśuddhāste nirdoṣā vimalendriyāḥ /
rājyaśvarya sadārogya bhadra saukhyama vāpnuyuḥ // 5.32 //
te 'pi na durggati yāyuḥ sadāsadgati saṃbhavāḥ /
bodhisattvā mahāsattvā bhaveyuḥ śrīguṇāśrayāḥ // 5.33 //
tataste bodhisambhāraṃ pūrayitvā yathākramaṃ /
arhanta strividhāṃ bodhi prāpyayāyu jinālayaṃ // 5.34 //
tathātra vimalāvatyā keśāvatyā ca saṃgameḥ /
manorathaṃ tadākhyātaṃ svecchālaṃkāra saṃpradaṃ // 5.35 //
tatra nāgādhipo bhīmaḥ kulikākhyo 'tikarvuraḥ /
phaṇāmaṇi samuddīpta śrīprabhāmaṇḍitāśrayaḥ // 5.36 //
tatra manorathe tīrthe manujā ye yathāvidhiḥ /
snāna dānādikaṃ kuryurekaviśati vāsaraṃ // 5.37 //
te 'pi na durgatiṃ yāyuḥ sadā sadgatisaṃbhavāḥ /
bodhisattvā mahāsattvā bhadraśrī sadguṇāśrayāḥ // 5.38 //
paṭṭasuvastraratnādi svecchālaṃkārabhūṣitāḥ /
sarvasattva hitādhāna careryurbodhisavaraṃ // 5.39 //
tataste bodhisaṃbhāraṃ pūrayitvā yathākramaṃ /
trividhāṃ bodhimāsādya saṃbuddha padamāpnuyuḥ // 5.40 //
tataśca kusumāvatyā keśāvatyāpi saṃgame /
nirmmalatīrthamākhyātaṃ kalpanāvighnanāśanaṃ // 5.41 //
tatra nāgo palālākhyaḥ pītavarṇṇo mahākṛtiḥ /
divyaratna prabhojjvāla śrīmatphaṇā vibhūṣitaḥ // 5.42 //
tatra ye mānavā yāvadekaviṃśativāsaraṃ /
snānadānādikaṃ kuryustathāsarve ca pūrvavat // 5.43 //
te 'pi na durgatiṃ yāyuḥ sadā saṅgatisaṃbhavāḥ /
bodhisattvā mahāsattvā bhadraśrīsadguṇāyāḥ // 5.44 //
kali vighna mala kleśa nirmukta bhadracāriṇaḥ /
sarvasattva hitāraktā bhaveyu brahmacāriṇaḥ // 5.45 //
tataste bodhisaṃbhāra purayitvā yathākramaṃ /
arhanto bodhimāsādya sambuddhapadamāpnuyuḥ // 5.46 //
tataḥ suvarṇṇavatyā ca bāgamatyā yatra saṃgame /
nidhānatīrthamākhyātaṃ sarva sampatidāyakaṃ // 5.47 //
tatra nāgau haritavarṇau nandaupanandanāvubhau /
nānā ratna prabhāddīptiḥ śrī matphaṇāvibhūṣitau // 5.48 //
tatra ye manujā yāvadeka viṃśativāsaraṃ /
snānādi pūrvavatsarva karmmaṃ kuryuryathāvidhiḥ // 5.49 //
te 'pi na durggatiṃ yāyuḥ sadā saṅgatisaṃbhavāḥ /
bodhisattvā mahāsattvā bhadraśrī sadguṇāśrayāḥ // 5.50 //
sarvasattvārtha sampannā bhaveyuḥ dharmmacāriṇaḥ /
tepyaivaṃ bodhisaṃbhāraṃ pūrayitvā yathākramaṃ // 5.51 //
arhanto bodhimāsādya saugataṃ padamāpnuyuḥ /
tataśca pāpa nāśinyā keśavatyābhisaṃgame // 5.52 //
jñānatīrthaṃ tadākhyātaṃ divyabhoga sukhapradaṃ /
tatra nāgādhipaḥ śukla vāśukirnāma bhīṣaṇaḥ // 5.53 //
divya ratna prabhāśrī matphaṇālaṃkāramaṇḍitaḥ /
tatra yemānavā yā vadekaviṃśativāsaraṃ // 5.54 //
snāna dānādi karmmāṇi kuryuḥ sarvāṇi purvavat /
te 'pi na durggati yāyurjātāḥ sadāpi saṅgatau // 5.55 //
sarva bhoga mahāsampatsukhavanto nirāmayāḥ /
bodhisattvā mahasattvāścaturbrahma vihāriṇaḥ // 5.56 //
bhadraśrīsadguṇādhārā bhaveyu bodhicāriṇaḥ /
tathā te bodhisaṃbhāraṃ pūrayitvā yathākramaṃ // 5.57 //
arhanto bodhimāsādya sarvajña padmāpnuyuḥ /
bhadśrī sadguṇādhārāḥ sambuddhaguṇasādhinaḥ // 5.58 //
tataśca yatra vāgmatyāḥ keśāvatyā ca saṃgameḥ /
taccintāmaṇimākhyātaṃ sarvakāmārtha saṃpadam // 5.59 //
gaṃgā ca yamunācāpi tathā devī sarasvatī /
parva pratyāgatā tatra tena pañca samāgamā // 5.60 //
tatra nāgādhipaḥ śuklo varuṇā sarva nāgarāt /
divyaratna prabhāśrīmatphaṇāmaṇḍala bhūṣitaḥ // 5.61 //
tatra ye mānavā yāvadekaviṃśati vāsaraṃ /
snānadānādikaṃ sarve kuryuḥ pūrvavadādarāt // 5.62 //
te 'pi na durggatiṃ yāyuḥ sadā sadgatisaṃbhavāḥ /
saṃpūrṇṇa paramāyuṣkāḥ vidyādhipā vicakṣaṇāḥ // 5.63 //
susantānā mahābhogā dhammārtha kāmabhoginaḥ /
bodhisattvā mahāsattvā ścaturbrahmavihāriṇaḥ // 5.64 //
bhadraśrī sadguṇādhārā bhaveyuḥ bodhicāriṇaḥ /
tataste bodhisaṃbhāraṃ pūrayitvā yathākramaṃ // 5.65 //
arhanto bodhimāsādya saṃbuddha padamāpnuyuḥ /
tataśca yatra vāgmatyā ratnāvatyāḥ samāgame // 5.66 //
pramodatīrthamākhyātaṃ ratiprītivaśārthadaḥ /
tatra nāgādhipaḥ padmo dhavaladivya sundaraḥ // 5.67 //
divyaratna mahākānti phaṇāmaṇḍala bhūṣitaḥ /
tatra ye mānavā yāvadekaviṃśativāsaraṃ // 5.68 //
snāna dānāni sarvāṇi kuryuḥ karmmāṇi pūrvavat /
te 'pi nadurgatīṃ yāyuḥ sadā sadgati saṃbhavāḥ // 5.69 //
rati prīti vaśānanda mahāsaukhya samanvitā /
bodhisattvo mahāsattvoḥ pariśuddha trimaṇḍalāḥ // 5.70 //
bhadraśrī sadguṇādhārā bhaveyuḥ bodhisādhinaḥ /
tataste bodhisaṃbhāraṃ pūrayitvā yathākramaṃ // 5.71 //
arhanta śtrividhāṃ bodhiṃprāpya yāyu rjinālayaṃ /
tatraścayatra vāgmatyā cārumatyā samāgame // 5.72 //
tatsulakṣaṇamākhyātaṃ śrī tejo bhāgyasampadaṃ /
tatra nāgo mahāpadmo 'ti dhavalo 'ti sundaraḥ // 5.73 //
divyaratna prabhāśrī matphaṇāmaṇḍalamaṇḍitaḥ /
tatra ye mānavā yāvadekaviṃsativāsaraṃ // 5.74 //
snāna dānaṃ japa dhyānaṃ kuryuryajñaṃ ca pūrvavat /
te 'pina durgatiṃ yāyuḥ sadā sadgati saṃbhavāḥ // 5.75 //
śrītejo bhogyasaṃpannā surupālakṣaṇānvitā /
bodhisattvā mahāsattvāḥ bhadraśrīsadguṇāśrayāḥ // 5.76 //
sarvasattva hitodyuktāḥ bhaveyuḥ bodhicāriṇaḥ /
tataste bodhisaṃbhāraṃ pūrayitvā yathākramaṃ // 5.77 //
arhanta trividhāṃ bodhi prāpyeyuḥ saugataṃ padaṃ /
tataśca yatra vāgmatyā prabhāmatyā samāgameḥ // 5.78 //
jayatīrtha samākhyātaṃ sarvaśatrubhayāntakṛt /
tatra nāgādhipaḥ śukraḥ śrīkānti divya sundaraḥ // 5.79 //
divyaratna prabhāśrī matphaṇāmaṇḍalamaṇḍitaḥ /
tatra ye mānavā yāvadeka viṃśativāsaraṃ // 5.80 //
snātvā yajñādi karmmāṇi kuryuḥ sarvāṇi pūrvavat /
te 'pi na durggatīṃ yāyuḥ sadā sadgati saṃbhavāḥ // 5.81 //
nirbhayā striguṇotsāhājayino nirjitārayaḥ /
bodhisattvā mahāsattvāścaturbrahma vihāriṇaḥ // 5.82 //
bhadraśrī sadguṇācārā bhaveyu bodhicāriṇaḥ /
tataste bodhisaṃbhāraṃ pūrayitvā yathākramaṃ // 5.83 //
arhantastrividhāṃ bodhiprāpyeyuḥ saugatapadaṃ /
dvādaśaitāni nāmāni tīrthāni mahāntyatra himālaye // 5.84 //
anyānyapi ca saṃtyatra tāni vakṣyāmyahaṃ śṛṇu /
tadyatho pari vāgmatyāḥ śrotasiddhārasaṃnidhau // 5.85 //
saundarya tīrthamākhyātaṃ saundarya guṇasaṃpadaṃ /
tatra yemānavā yāvadekaviṃśativāsaraṃ // 5.86 //
snāna dānāni karmmāṇi kuryuḥ sarvāṇi pūrvavat /
te 'pina durggatiṃ yāyuḥ sadā sadgatisaṃbhavāḥ // 5.87 //
surūpā lakṣaṇopetāḥ śrīmanta sadguṇānvitāḥ /
bodhisattvā mahāsattvā caturbrahma vihāriṇaḥ // 5.88 //
sarvasattva hitādhānaṃ careyu rbodhisaṃmvaraṃ /
tataste bodhisaṃbhāraṃ pūrayitvā yathākramaṃ // 5.89 //
arhanta strividhāṃ bodhisaṃprāpyeyuḥ jinālayaṃ /
taduparicayattīrtha agastyo na maharṣiṇā // 5.90 //
nityasnānaṃ japa dhyānaṃ kṛtvā yajñaṃ ca sevitaṃ /
tenāgastyaṃ mahattīrtha tadā khyāntaṃ munīśvaraiḥ // 5.91 //
tatra ye manujā snāyūste yāyuḥ paramāṃ gatiṃ /
dāna yajña japādiśca kuryu dhyātvāyi ceśvaraṃ // 5.92 //
toṣayayustathāpittṛndadyurdānaṃ yathepsitaṃ /
te sarve vimalātmānaśca caturbrahmavihāriṇaḥ // 5.93 //
bodhisattvā mahāsattvā bhaveyuḥ śrīguṇāśrayāḥ /
tathā te bodhisaṃbhāraṃ pūrayitvā yathākramaṃ // 5.94 //
arhanta strividhāmbodhiṃ prāpya buddhatvamāpnuyuḥ /
tatraivānantanāgena yadāśritaṃ mahāhradaṃ // 5.95 //
tena tadahradamākhyātaṃ anantatīrthamarthadaṃ /
tatra ye manujāyāvadekaṃviṃśati vāsaraṃ // 5.96 //
snāna dāna japa dhyānaṃ kuryuryajñaṃca pūrvavat /
te 'pi na durgatiṃ yāyuḥsadā sadgatisambhavāḥ // 5.97 //
bodhisattvā mahāsattvā rbhaveyuḥ śrīguṇāśrayāḥ /
tathā te bodhisambhāraṃ pūrayitvā yathākramaṃ // 5.98 //
arhanto bodhimāsādya sarvajñapadamāpnuyuḥ /
tatraiva ca mahattīrtha āryatārāniṣevitam // 5.99 //
tenedaṃ prāthitaṃ prāryatārā tīrtha subhāgyadaṃ /
tatrāpi ye narā ryāvadekaviṃśativāsaraṃ // 5.100 //
snānadānajapa dhyānaṃ yajñaṃ kuryu ryathāvidhi /
te 'pi na durgatiṃ yāyuḥ saṃjātāḥ sadgatau sadā // 5.101 //
bodhisattvā mahāsattvāḥ pariśuddhatrimaṇḍalāḥ /
saubhāgyaśālino dhīrā bhadraśrīsadguṇāśrayāḥ // 5.102 //
sarvasattvahitotsāhā bhaveyu rbodhicāriṇaḥ /
tathā te bodhisaṃbhāraṃ pūrayitvā yathākramaṃ // 5.103 //
arhanta strividhāṃ bodhiṃ prāpyeyuḥ saugataṃpadaṃ /
arddhaurddhañca vāgmantyāḥ prabhavatīrthamuktamaṃ // 5.104 //
sarveṣāmapi tīrthānāṃ pradhānamagramucyate /
tatraikasnāna mātreṇa gaṃgā snāna śatādhikaṃ // 5.105 //
puṇyaṃ mahattaraṃ siddhaṃ vāñchitārtha sukhapradaṃ /
tatra ye mānavā yāvadekaviṃsativāsaraṃ // 5.106 //
snāna dāna japa dhyānaṃ yajñaṃ kuryuryuyathāvidhiḥ /
śuviśuddha trikāyāste yathākāma sukhāśina ca // 5.107 //
dhamārthaṃ śrīsamṛddhāḥ syuścaturbrahmavihāriṇaḥ /
kvacinna durggatiṃ yāyuḥ saṃjātā sadgato sadā // 5.108 //
svaparātmahitaṃ kṛtvā saṃcarensadā śubhe /
tataste vimalātmāno suviśuddhendriyāśayāḥ // 5.109 //
bodhisattvā mahāsattvāḥ bhaveyuḥ sadguṇākarāḥ /
tathā te bodhisaṃbhāraṃ pūrayitvā yathāvidhiḥ // 5.110 //
arhantastrividhāṃ bodhi prāpyeyuḥ saugataṃpadaṃ /
taṃ śaṃkhaparvata nāma sarva śiloccayottamaṃ // 5.111 //
samārohaṇa mātreṇa niṣṇā yeḥ siddhimān bhavet /
tatrāpi ye samāśritya snātvā dhyātvā samāhitaḥ // 5.112 //
japa yajñādi dānaṃ ca kuryuḥ saṃbodhimānasāḥ /
te 'pi na durgatiṃ yāyuḥ sadāsadgati saṃbhavāḥ // 5.113 //
bodhisattvā mahāsattvāḥ pariśuddha trimaṇḍalāḥ /
niḥkleśā vimalātmānaḥ sarva sattva hitāśayāḥ // 5.114 //
bhadraśrī sadguṇādhārā bhaveyu rbrahmacāriṇaḥ /
tataste bodhisaṃbhāraṃ pūrayitvā yathākramaṃ // 5.115 //
arhanto bodhimāsādya saṃbuddhapadamāpnuyuḥ /
vahūni copa tīrthāni vidyante 'tra himālaye // 5.116 //
tāni tīrthāni sarvāṇi bhukti mukti pradānyapi /
yatra yatra śravantīnāma nyeṣāṃ ca samāgame // 5.117 //
tatra tatrāpi tīrthāni puṇya phala pradāni hi /
teṣāṃ cāpyupa tīrthānāṃ pṛthakpṛthatphalaṃ mahat // 5.118 //
pāpa saṃśodhanaṃ puṇyaṃ saddharmmasukhasādhanaṃ //
teṣvapi ye narāḥ snātvā careyu poṣaḍhaṃ vrataṃ // 5.119 //
dadyurdānāni cārthibhyaṃ kuryuryajñāni ca ye mudā /
pitṛsaṃtarpya yeyuśca pūjayeyuḥ surānapi // 5.120 //
smṛtvā dhyātvā triratnānāṃ bhajeyunemijalyanaiḥ /
evaṃ lokādhipānāṃ ca smṛtvā dhyātvā samāhitāḥ // 5.121 //
japitvā nāma mantrāṇi sādhayeyu ryathāvidhiḥ /
tāni sarvāni sidhyeyuḥ sādhitāni jagaddhite // 5.122 //
dadyuśceha śubhotsāhaṃ paratra nirvṛtaṃ padaṃ /
te 'pi na durgatiṃ yāyuḥ sadā sadgatisaṃbhavāḥ // 5.123 //
niḥkleśā vimalātmānaḥ pariśuddhā trimaṇḍalāḥ /
bodhisattvā mahāsattvāścaturbrahma vihāriṇaḥ // 5.124 //
bhadraśrī sadguṇādhārā bhaveyuḥ bodhicāriṇaḥ /
tataste bodhisambhāraṃ pūrayitvā yathākramaṃ // 5.125 //
arhanta bodhiṃ prāpyayāyu rjinālayaṃ /
ekaṃ vijñāya sarveṣāṃ tīrthānāmapisatphalaṃ // 5.126 //
bhadraśrī sadguṇātsāhaṃ saukhyasaṃbodhi sādhanaṃ /
sarveṣveteṣu tīrtheṣubhadraśrī guṇa vāṃchābhiḥ // 5.127 //
snāna dānādikaṃ karma karttavyaṃ bodhi prāptaye /
ye ye eteṣu tīrtheṣu snātvā nityaṃ yathāvidhiḥ // 5.128 //
datvā dāna vrataṃ dhṛtvā dhyātvā bhajeyurīśvaraṃ /
te te sarve vikalmāṣāḥ pariśuddha trimaṇḍalāḥ // 5.129 //
niḥkleśā vimalātmāno bhaveyurbodhibhāginaḥ /
iti lokādhipaiḥ sarve rbrahmendra pramukhairapi // 5.130 //
sarvānyetāni tīrthāni saṃsevitāni sarvadā /
tathā ca munibhiḥ sarvestāpa sairbrahmacāribhiḥ // 5.131 //
yatibhiryogibhiścāpi tīrthikaiḥ śrāvakai rapi /
brāhmaṇai vaiṣṇavaiḥ śaivaiḥ kaulikairapi śaktikairapi // 5.132 //
devaiśca dānavaiścāpi yakṣagandharvakinnaraiḥ /
guhyaka siddhasādhyai śca grahaiḥ vidyādharairapi // 5.133 //
apsarobhiśca sarvābhiḥ sadā saṃsevitāni hi /
nāgendrai rgaruḍaiścāpi kumbhāṇḍai rākṣasairapi // 5.134 //
evamanyairapripretya sevitāni śubhārthibhiḥ /
grahaiścaḥ sāṃdhikaiścāpi vratiścāpyupāsakaiḥ // 5.135 //
bodhisattvai rmunīndraiśca sevitāni jagaddhite /
ahamapitathaiteṣu tīrtheṣu samupāśrayan // 5.136 //
snātvā dānāni datvā ca kṛtvā yajñaṃ yathāvidhi /
pitṛnsatarpayitvāpi samabhyarcya surānapi // 5.137 //
triratnabhajanaṃ kṛtvā prācaraṃ poṣadha vraṃtaṃ /
dharmmadhātuṃ samārādhya smṛtvā dhyātvā samāhitaḥ // 5.138 //
japitvā dhāraṇī mantraṃ pracaranbodhisamvaraṃ /
etat puṇyānubhāvena pariśuddha trimaṇḍalāḥ // 5.139 //
niḥkleśo nirmmalātmohaṃ caturbrahmavihāriṇaḥ /
bodhisattvā mahāsattvāḥ bhadraśrī sadguṇāddhirmān // 5.140 //
āśu saṃbodhiṃ saṃbhāra pūrayitvā yathākramaṃ /
jitvā māragaṇānsarvān kalāvapi jagaddhite // 5.141 //
travidhabodhimāsādya saṃbuddho dharmmarātbhuve /
thuyamapijñātvāni vighna bodhi prāptaye // 5.142 //
sarveṣu teṣu tīrtheṣu pravadhvaṃ yathāvidhiḥ /
dharmmadhātuṃ sadābhyarcya smṛtvā dhyātvā samāhitāḥ // 5.143 //
japitvā dhāraṇīmantraṃ saṃbhajadhvaṃ jagaddhite /
etpuṇyu prabhovaṇa pariśuddhatrimaṇḍalāḥ // 5.144 //
durggatinnaivagacheta jāyadhvaṃ saṃdgatau sadāṃ /
tatra sadā triratnāno śaraṇe samupasthitāḥ // 5.145 //
satkārai rbhajana kṛtvā saṃcaradhvaṃ jagaddhite /
teṣāṃ hi vimalātmānaścaturbrahma vihāriṇaḥ // 5.146 //
bodhisattvā mahāsattvā bhaveyu bhadracāriṇaḥ /
tataḥ śrī sadguṇādhārāḥ sarvavidyāvicakṣaṇāḥ // 5.147 //
sarva sattvāhitādhānaṃ saṃcaradhva jagaddhite /
tataḥ saṃbodhiṃ saṃbhāraṃ pūrayitvā yathākramaṃ // 5.148 //
āśu tribodhimāsādya prāpsyatha saugataṃ padaṃ /
ityādiṣṭaṃ munīndreṇa śrutvā sarve pravodhitāḥ // 5.149 //
maitreyādi sabhālokāḥ prāpyananda pravodhitāḥ /
iti śrī svayaṃbhū samutpatti kathāyāṃ aneka tīrtha saṃjāta puṇya mahātmya varṇano nāma pañcamo 'dhyāya /
||ṣaṣṭhama adhyāyaḥ svayambhūdharmadhātuvāgīśvarābhidhānaprasiddhapravartano nāma
athāsau ca mahāsattvo maitreyaḥ sugatātmajaḥ /
munīndraṃ śrīghanaṃ natvā sāñjalirevamabravīt // 6.1 //
yadasya bhagavan dharmmadhātu vāgīśvarābhidhaṃ /
prasiddha hetunā kena tatsamādeṣṭumarhati // 6.2 //
iti saṃprārthite tenaḥ maitreyeṇa sa sarvavit /
bhagavānstaṃ mahāsattvaṃ saṃpaśyannidamādiśat // 6.3 //
yenāsya hetunā dharmmadhātu vāgīśvarābhidhaṃ /
prasiddhiṃ tatpravakṣāmi śṛṇu maitreya sādaraṃ // 6.4 //
tadyathāyuryadā nṛṇāṃ triṃśadvarṣa sahasrike /
śobhāvatyāṃ mahāpūryāmudapādi tadā jinaḥ // 6.5 //
saṃbuddho 'rhañjagacchāstā dharmmarājo munīśvaraḥ /
kanaka munīrityākhyāstathāgato vināyakaḥ // 6.6 //
tadāhaṃ kulaputro sa sudharmmākhya ātmavit /
bodhisattvo mahāsattvo dharmmaśrī sadguṇārthabhṛt // 6.7 //
sa kanakamuneḥ śāstuḥ śāsane samupāśritaḥ /
triratnabhajanaṃ kṛtvāḥ prācaram bodhisaṃvaraṃ // 6.8 //
yadā ca bhagavāñchāstā śobhāvatyā upāśrame /
vihāre śobhitārāme vijahāra sa sāṃghikaḥ // 6.9 //
tadā tatra sabhāloke brahmendra pramukhāḥ surāḥ /
sarvalokādhipāścāpi dharmmaṃ śrotumudāgatāḥ // 6.10 //
sarve grahāśca tārāśca sarvā vidyādharā api /
siddhāḥ sādhyāśca rudrāśca munayo 'pi maharṣayaḥ // 6.11 //
gandharvāḥ kinnarā yakṣā guhyakā rākṣasā api /
kumbhāṇḍā garuḍā nāgā daityāścāpi samāgatāḥ // 6.12 //
yatayo yoginaścāpi tīrthikāśca tapasvinaḥ /
pākhaṇḍāśca parivrājako nirgranthā brahmacāriṇaḥ // 6.13 //
śramaṇāḥ śrāvakāścāpi vratinaścāpyupāsakāḥ /
tatsaddharmmāmṛtaṃ pātuṃ sādaraṃ samupāgatāḥ // 6.14 //
brāhmaṇā kṣatriyā ścāpi vaiśyāśca mantriṇojanāḥ /
gṛhādhipāśca śreṣṭāścaḥ bhṛtyāḥ sainyādhipā api // 6.15 //
śilpino vaṇijaścāpi sārthavāhā mahājanāḥ /
paurā jānapadā grāmyāḥ kārpaṭikāśca śairikāḥ // 6.16 //
tathānya vāsinaścāpi sarvalokāḥ prasāditāḥ /
tatsaddharmmāmṛtaṃ pātuṃ sādaraṃ samupāgatāḥ // 6.17 //
tānsarvānsamupāyātān dṛṣṭvā sa bhagavānmudā /
sabhā madhyāsanāsīnastasthau dhyātvā prabhāsayan // 6.18 //
taṃ munīndraṃ prabhākāntaṃ dṛṣṭvā sarve 'pi sāṃdhikāḥ /
śravaṇāḥ śrāvakāḥ sarve bhikṣavo brahmacāriṇaḥ // 6.19 //
bhikṣuṇyo brahmacāriṇyo upāsikāśca cailikāḥ /
cailakā vratinaścāpi dharmakāmā upāsakāḥ // 6.20 //
sarve 'pi te samāgatya praṇatvā taṃ munīśvaraṃ /
parivṛtya pariskṛtya dharmma śrotumupāśrayan // 6.21 //
tato brahmadayo devāḥ sarve lokādhipā api /
taṃ munīndraṃ samabhyarcya praṇatvā ca yathākramaṃ // 6.22 //
parivṛtya puraskṛtya tatsabhāyāṃ samantataḥ /
saṃpaśyantaṃ munīndraṃ taṃ upatasthuḥ samāhitāḥ // 6.23 //
tataste mānavāḥ sarve ṛṣi vipranṛpādayaḥ /
taṃ munīndraṃ samabhyarcya saṃpraṇatvā yathākramaṃ // 6.24 //
tatsabhāṃ samupāśritya parivṛtya samantataḥ /
puraskṛtya samudvīkṣya saṃtasthire samāhitāḥ // 6.25 //
tatastān samupāsīnān dṛṣṭvā sa bhagavān mudā /
āryasatyaṃ samārabhya saddharmma samupāsadit // 6.26 //
kramena bodhicaryāgamāryāṣṭāṃṅga ca satpathaṃ /
ādiśya bodhimārge tān sarvāllokān yojayet // 6.27 //
tatsaddharmmāmṛtaṃ pītvā sarve lokāḥ pravodhitāḥ /
saddharmma sādhanā yuktā babhūvu rbodhimānasāḥ // 6.28 //
tadā vikramaśīlākhye vihāre bhikṣurātmavit /
sasaṃghā vyaharad dharmmaśrīmitrākhyaḥ sudhīryatiḥ // 6.29 //
sa tatra sarvalokānāṃ hitārthena samāśritaḥ /
sa saṃghā nāmasaṃgītiṃ vyākhyātumabhyavāñchata // 6.30 //
tataḥ sa satmatiḥ sarvān saṃghā nāma prasādaraṃ /
sabhāmadhyāsanāsīnastasthau dhyānasamāhitaḥ // 6.31 //
taṃ sabhāsana āsīnaṃ dṛṣṭvā sarve 'pi sāṃghikāḥ /
tatsaddharmmāmṛtaṃ pātumicchataḥ samupāgatāḥ // 6.32 //
tatra ye yatiṃ natvā parivṛtya samantataḥ /
puraskṛtya samīkṣanta upatasthuḥ samāhitāḥ // 6.33 //
tatrānye 'pi samāyātā lokadvijanṛpādayaḥ /
vaiśyāśca mantrino 'mātyāḥ bhṛtyā sainyādhipā api // 6.34 //
śilpino vanijaścāpi sārthavāhā mahājanāḥ /
paurā jānapadāgrāmyāstathānyadeśavāsinaḥ // 6.35 //
sarve te samupāgatya praṇatvā taṃ yatiṃ mudā /
parivṛtya puraskṛtya sapaśyantamupāśrayan // 6.36 //
tataḥ sa yatirālokya sarvānstānsamupāśritān /
mañjuśrīnāma saṃgītiṃ samākhyātaṃ yathātkramāt // 6.37 //
tatsamādiṣṭamākarṇyaṃ sarve lokāḥ sabhāśritāḥ /
saṃbuddha guṇamahātmyaṃ matvānandapravodhitāḥ // 6.38 //
tataḥ sarve 'pi lokāste brāhmaṇa bhūmipādayaḥ /
natvā taṃ yatimāmantrya svasvālayaṃ mudāyayuḥ // 6.39 //
tataste śrāvakā vijñā yatayo brahmacāriṇaḥ /
dvādaśākṣara guhyārthaṃ samyak śrotuṃmamīcchire // 6.40 //
tataste yoginaḥ sarve kṛtāñjali puṭā mudā /
śāstāraṃ taṃ yatiṃ natvā samāmatryaivamavruvan // 6.41 //
bhadanta dvādaśānāṃ yadakṣarāṇāṃ viśeṣataḥ /
viśuddhiṃ śrotumicchāmastatsamādeṣṭumarhati // 6.42 //
iti tai rprārthitaṃ dharmmaśrī mitraḥ sasudhīrapi /
dvādaśākṣara guhyārthaṃ viśuddhiṃ na samādiśat // 6.43 //
taṃ viśuddhā nabhijñātā viṣaṇṇātmā sa utthitaḥ /
dhyānāgāraṃ samāsīno dhyātvaivaṃ samacintayan // 6.44 //
naitadakṣaraṃ guhyārthaṃ viśuddhirjñāyate mayā /
tatkathaṃ upadekṣyāmi hāhā kutra bhrameyahi // 6.45 //
iti cintā viṣarṇṇo 'tmā lajjā saṃmohitāśayaḥ /
smṛtvā ratnatrayaṃ dhyātvā tasthau dhairyasamāhitaḥ // 6.46 //
tatkṣaṇe sa triratnānāṃ smṛti puṇyānubhāvataḥ /
evaṃ matiṃ mahāvīrya mahotsāhinimāptavān // 6.47 //
tatastatmati śauṇḍau 'sauḥ puna dhyātvā samāhitaḥ /
manasā sarva lokeṣu vicārayan vyalokayan // 6.48 //
tadāpaśyanmahācīne uttarasyāṃ nagottame /
mañjuśrīyaṃ mahābhijñaṃ sarva vidyādhipeśvaraṃ // 6.49 //
bodhisattvaṃ mahāsattvaṃ sarva dharmmādhipaprabhuṃ /
sarva guhya viśuddhārtha vijñānajñānadāyakaṃ // 6.50 //
taṃ paśyan manasā dharmmaśrī mitraḥ samutsukaḥ /
sahasotthāya tānsaṃghān sabhāmantryaivamavravīt // 6.51 //
bho bhadanto gamiṣyāmi mahācīne nagottame /
mañjuśrīyaṃ mahāsattvaṃ draṣṭumicchāmi sāṃprataṃ // 6.52 //
etasyā nāmasaṃgītyā guhya viśuddhi vistaraṃ /
pṛṣṭā samyak vijñāya āgamiṣyāmyahaṃ drutaṃ // 6.53 //
yāvannāhamihāyāta stāvatsarve samāhitāḥ /
triratna bhajanaṃ kṛtvā tiṣṭhata mā viṣīdata // 6.54 //
ityuktvā sa mahābhijñastataḥ saṃprasthito drutaṃ /
sañcarannatra nepālaviṣaye samupāyayau // 6.55 //
tamāyātaṃ yatiṃ natvā mañjudevaḥ sa sarvavit /
svāntike samupādraṣṭumecchat ṛddhiṃ pradarśayan // 6.56 //
tataḥ maṃjudevo 'pi bhūtvā kṛṣikaraḥ svayaṃ /
śārdūla mṛgarājābhyāṃ halenākarṣayan mahīṃ // 6.57 //
taṃ dṛṣṭvā dūrato dharmmaśrīmitro ativismitaḥ /
kimetat mahadāścaryamitidraṣṭumuyācarat // 6.58 //
tataḥ samupāśritya dṛṣṭvā tanmahadadbhutaṃ /
kṛṣikaraṃ tamāmantryapapracchaiva vyavalokayan // 6.59 //
bho sādho ito deśānmahācīna nagoktamaḥ /
pañcaśīrṣaḥ kiyaddūre tadupadeṣṭumarhati // 6.60 //
iti saṃprārthitaṃ tena śrutvā sa halavāhakaḥ /
suciraṃ taṃ yatiṃ paśyansādaramevamavravīt // 6.61 //
yattvaṃ kuta ihāyāsi kimarthamuktarāpathe /
mahācīnasya dūrato gantuṃ tvaṃ paripṛccha se // 6.62 //
adya pravartate sāyaṃ tad vihāre mamāśrame /
uṣitvā prāta rutthāya gaccha maddeśitātpathaḥ // 6.63 //
iti tenoditaṃ dharmaśrī mitro niśaṃmya saḥ /
tathetyanumataṃ dhṛtvā tūṣṇīṃ bhūtvā vyatiṣṭhataḥ // 6.64 //
tataḥ saṃbodhitaṃ bhikṣu matvā sa halavāhakaḥ /
tau śārdula mṛgendro dvautatraivāntavyardhāpayet // 6.65 //
halaṃ tu sarvalokānāṃ saṃpravodhana hetunā /
tatraivocca sthala kṣetre yūpa vadavaropayat // 6.66 //
adyāpi tatmahīsthānaṃ mañjuśrībhūḥ prasidhyate /
sāvāceti prasiddhā ca yatrāvaropitaṃ halaṃ // 6.67 //
tatastaṃ yatimāhuya sāyaṃ sa halavāhakaḥ /
tatra praviśya dharmaśrīmitra saṃprati vismitaḥ // 6.68 //
tato mūlaphala skandha patrādi bhogamādarāt /
datvā tasmai svayaṃ bhuktvā tasthau sa halavāhakaḥ // 6.69 //
tataḥ sa vividhāṃ dharmmaśrīmitrorajanī kathāṃ /
bhāṣitvā taṃ mahābhijñaṃ kṛṣikaraṃ vyanodayan // 6.70 //
tataḥ sa mañjudevastaṃ yati chātrālaye niśi /
preṣayitvā svayaṃ gahvāgāre śayyāṃ samāśrayat // 6.71 //
tatra praviśya dharmmaśrī mitra saṃprati vismitaḥ /
suptvākṣaṇaṃ samutthāya manasaivaṃ vyacintayat // 6.72 //
nādyātra śayanīyaṃ yadayaṃpumānmaharddhikaḥ /
bhāryāyā sahasākathyaṃ kiṃkiṃ kuryād vinodayaṃ // 6.73 //
iti dhyātvā sadharmmaśrīmitra yatirutthitaḥ /
saṃvara nibhṛtaṃ tasya dvāramūlamupāśrayet // 6.74 //
tatkṣaṇe mañjudevaṃ taṃ keśinī supriyā satī /
śayāsanasamāsīnā bharktāramevamavravīt // 6.75 //
svāminko 'yaṃ yati rdhīmānkimarthamasmadāśrame /
iha kutaḥ samāyāta statsamādeṣdumarhati // 6.76 //
iti saṃprārthitaṃ devyā mañjudevo niśamya saḥ /
keśinīṃ tāṃ priyāṃ bhāryāṃ sampaśyannevamavravīt // 6.77 //
sādhu śṛṇu priye devī yadartha yamimihāgataḥ /
tadartha hi mahaddhetuṃ vakṣyāmi te vicārayat // 6.78 //
ayaṃ bhikṣu mahābhijño bodhisattvo mahāmatiḥ /
vikhyāto yo mahādharmmaśrīmitrobhidho yati // 6.79 //
vikramaśīla ākhyāte vihāre sa nivāsakaḥ /
nāmasaṃgīti vyākhyānaṃ śikṣebhyo vistaraṃ vyadhāt // 6.80 //
dvādaśākṣara guhyārtha viśuddhi jñāna vistaraṃ /
nāma samyagupākhyātuṃ śaknoti na sudhīrapi // 6.81 //
tadāyaṃ ca viṣaṇṇātmāḥ dhyānāgāre samāśritaḥ /
dhyātvā lokeṣu sarvatra vilokyaivaṃ vyacintayan // 6.82 //
mañjuśrī reva jānīyātsarva guhya viśuddhivit /
dvādaśākṣara guhyārtha viśuddhiṃ samupādiśat // 6.83 //
iti dhyātvā samutthāya sarvān śiṣyānsa sāṃghikān /
bodhayitvā mahotsāhaḥ vīryeṇa pracāraktataḥ // 6.84 //
uktarasyāṃ mahācīne pañcaśīrṣesmadāśrame /
gantumanena mārggeṇa carannīha samāgataḥ // 6.85 //
tamiha samayāyātaṃ dṛṣṭvā samṛddhibhāvataḥ /
bodhayitvaivamāhuyoḥ nayāmi svāśrame 'dhunā // 6.86 //
iti bhaktā samādiṣṭaṃ śrutvā sā keśinī priyā /
svāminaṃ taṃ samālokya papracchaivaṃ samādarāt // 6.87 //
svāminahaṃ na jānāmi śṛṇomi na kadācana /
kathametadviśuddhyarthaṃ samupādiśa me 'dhunā // 6.88 //
iti saṃprāthitaṃ devyā mañjudevo niśamya saḥ /
keśinīṃ tāṃ priyāṃ bhāryā sampaśyannevamavravīt // 6.89 //
sādhu devī tava prītyā sāmpratamupadiśyate /
etadartha mahāguhyaṃ gopanīyaṃ prayatnataḥ // 6.90 //
ityuktvā mañjudevo 'sau tasyai devyai yathāvidhiḥ /
dvādaśākṣara guhyārthaṃ viśuddhi samupādiśat // 6.91 //
etatsarva samākhyātaṃ vistaraṃ sa mahāmatiḥ /
dharmaśrīmitra ākarṇya prātyananda pravodhitaḥ // 6.92 //
tata samudito dharmmaśrī mitra utthite mudā /
mañjuśrīrayameveti niścayaṃ samupāyayau // 6.93 //
tataḥ sasuprasannātmā dvāramūle kṛtāñjaliḥ /
aṣṭāṃga praṇatiṃ kṛtvā tasthau tadgata mānasaḥ // 6.94 //
tataḥ prātaḥ samutthāya keśinī mokṣadāyanī /
dvārakapāramudadhāṭayaḥ vahirgantumupākramat // 6.95 //
tatra taṃ yatimālokya dvāramūle vyavasthitaṃ /
bhītā sā keśinī devī drutamupācaratprabhoḥ // 6.96 //
tāṃ pratyāgatāṃ dṛṣṭvā mañjudevaḥ sa sarvavit /
vibhinnāsyāṃ samālokya papracchaivaṃ adhīravat // 6.97 //
devī kiṃdvāramudhyāṭya sattvaraṃ tvamupāgatāḥ /
dṛṣṭvā kiṃ tatra bhītāsi tatsatyaṃ vada me puraḥ // 6.98 //
iti pṛṣṭe jagacchāstā bharktā sā keśinī virāt /
svāminaṃ taṃ samālokya śanairevaṃnyavedayet // 6.99 //
svāminyati namaskṛtvā dvāramūle nipātitaḥ /
jīvito vā mṛtau vāsau mayā na jñāyate khalu // 6.100 //
ityuktaṃ bhāryayā śrutvā mañjudevaḥ sa utthitaḥ /
upetya dvāramūle taṃ saṃdadarśa nipātitaṃ // 6.101 //
dṛṣṭvā sa mañjudevastaṃ yatiṃ dhyātvā jitendriyaṃ /
hastaṃ dhṛtvā samutthāya saṃpaśyannevavravīt // 6.102 //
yate kimarthamatraivaṃ dvāraṃ dhyātvāvatiṣṭhasi /
tatmamapurataḥ sabhyaṃ vadaya te samāhitaṃ // 6.103 //
ityuktvā mañjudeveṃna dharmaśrīmitra unmanāḥ /
mañjuśriyantamaṣṭāṃgainatvaivaṃ prārthayanmudā // 6.104 //
bhagavannātha sarvajña sarvavidyādhipa prabho /
bhavatpādāmbuje bhaktyā śaraṇe samupāśraye // 6.105 //
bhavāneva jagacchāstā mañjuśrīrbhagavānapi /
jñāyate dṛśyate hyatra jñānaratnanidhi rmayā // 6.106 //
tad bhavāhni vijānīte yadarthehamihā vraja /
tatmebhivāṃcchitaṃ śāstāḥ saṃpūrayitumarhati // 6.107 //
iti saṃprārthitaṃ tena mañjudeva niśamya sa /
vijñāya taṃ mahābhijñaṃ saṃpaśyannevamavravīt // 6.108 //
kathaṃ vinā abhiṣekaṃ te mantrārthamupadeśyate // 6.109 //
tāvadatrabhiṣeka tvaṃ gṛhvāṇhedaṃ yadīcchasi /
ityuktaṃ mañjudevena niśamya sa yatiḥ sudhīḥ // 6.110 //
mañjudevaṃ namostasya sāñjalirevamavravīt /
sarvajña bhagavāñchāstā nirdhano 'hamakiṃcanaḥ // 6.111 //
kiṃ dāsye bhavataṃ śāstre dakṣiṇāṃ guru bhaktimān /
iti tenoditaṃ śrutvāḥ mañjudevaḥ sasanmatiḥ // 6.112 //
saṃpaśyansteyatī dharmaśrīmitramevamavravīt /
yataḥ kiṃ dhanasaṃpatyā śraddhā te yadi vidyate // 6.113 //
tuṣyante guruvo bhaktimātreṇātra dhanenatu /
ityuktvā mañjudevena dharmaśrīmitra unmatāḥ // 6.114 //
aṣṭāṃgestaṃ guruṃ natvā prārthayadevamādarāt /
bhagavanyadi bhaktyaiva tuṣyate 'tra bhavān mama // 6.115 //
bhavatāṃ suśrūṣāmeṣa karomi bhaktimānahaṃ /
iti me kṛpayā śāsta abhiṣeka yathāvidhiḥ // 6.116 //
datvā dvādaśa mantrārthaṃ viśuddhi dātumarhasi /
iti saṃprārthitaṃ tena mañjudevaṃ sa sarvavit // 6.117 //
bhaktimanta tamālokya paṇyamevamabhāṣata /
dāsyāmi te mahābhāga bhakti śraddhāsti te yadi // 6.118 //
abhiṣeka prasannātmā samādatsva samāhitaḥ /
tataḥsa mañjudevaḥ śrī vajrācārya yathāvidhi // 6.119 //
saṃsthāpya maṇḍalaṃ dharmadhātuvāgīśvarābhidhaṃ /
tanmaṇḍalaṃ samārādhya samabhyarcya yathāvidhiṃ // 6.120 //
abhiṣekaṃ prasannāya tasmai dadau sa vajradhṛk /
tatastān maṇḍale devān saṃdarśayaṃ yathākramāt // 6.121 //
pūjayitvā yathāśakti śaraṇe samayojayet /
tatastasmai prasannāya mañjudevo yathāvidhi // 6.122 //
dvādaśākṣara guhyārtha viśuddhisamupādiśat /
tato labdhābhiṣeko 'sau dharmaśrīmitra utmanā // 6.123 //
dvādaśabhūmi guhyārtha viśuddhijñānamāptavān /
tasmai śāstre sabhāryāya svamātmānaṃ sa dakṣiṇāṃ // 6.124 //
saṃkalpya śraddhayā bhaktyā natvaivaṃ prārthayan mudā /
bhagavan nātha sarvajña bhavat kṛpā prasādataḥ // 6.125 //
saṃprāptapūrṇa saṃkalpo bhavāmi śrīguṇārthabhṛt /
tat sadāhaṃ bhavatpādaśaraṇe samupāśritaḥ // 6.126 //
yathātra bhavādiṣṭaṃ tathaiva saṃcare bhave /
tat me 'nujñādi datvātra saṃbodhijñānasādhanaṃ // 6.127 //
sarvasattva hitārthena careyaṃ bodhisaṃvaraṃ /
iti saṃprārthya dharmaśrī mitra sa samupāśritaḥ // 6.128 //
śraddhābhakti prasannātmā gurusevā paro 'bhavat /
tataḥ sa mañjudevastaṃ mahāsattvaṃ vicakṣaṇaṃ // 6.129 //
matvā saṃbodhi caryāyāṃ niyoktuṃ saṃvyanodayan /
sādhu sādhu mahābhāgaḥ saṃcaratvaṃ jagaddhite // 6.130 //
saṃbodhi sādhanaṃ bodhicaryā vrata sadā bhava /
etatpuṇyābhi liptātmā pariśuddha trimaṇḍalāḥ // 6.131 //
bodhisattvā mahābhijñā bhaveḥ śrī sadguṇāśrayāḥ /
tatastvaṃ bodhisaṃbhāraṃ pūrayitvā yathākramaṃ // 6.132 //
niḥkleśo bodhiprāpto 'haṃ sambuddhapadamāpnuyāḥ /
iti me śāsanaṃ dhṛtvā smṛtvā dhyātvā samāhitaḥ // 6.133 //
triratnaṃ samupāśritya saṃcarasva jagaddhite /
yadi jagaddhitaṃ kartuṃ saṃbodhiṃ prāpnumicchasi // 6.134 //
saddharmaṃ samupādiśya sarvān lokān pravodhaya //
tatastān bodhitān sarvān kamena bodhisādhanaṃ // 6.135 //
bodhimārge pratiṣṭhāpya cārayasva jagaddhite /
tatasteṣāṃ samālokya cittaṃ saṃbodhi niścitaṃ // 6.136 //
triyānaṃ samupādiśya paramārthe niyojaye /
evaṃ kṛtvā mahaddharmamāśu sambodhisādhanaṃ // 6.137 //
bhadraśrī sadguṇāpannāṃ samāpnuyā jagacchubhe /
tenāśuḥ pariśuddhātmā sambuddhapadamāptavān // 6.138 //
jagaddharmmamayaṃ kṛtvā jinālayaṃ samāpnuyāḥ /
iti bhadravrataṃ dhṛtvā gatvā tvaṃ svāśrame punaḥ // 6.139 //
vyākhyāya nāma saṃgītiṃ saddharmmaṃ saṃpracāraye /
ahamapi mahāsattva śrotuṃ tvad dharmmadeśanāṃ // 6.140 //
sāṃghikāṃścāpi tāndruṣṭumāyāsyāmi tavāśrame /
iti śāstā samādiṣṭaṃ niśaṃmya sa mahāmatiḥ // 6.141 //
dharmaśrī mitra ālokyaḥ taṃ gurumevamavravīt /
maharddhiko bhagavāñchāsta vijñāsya te kathaṃ mayā // 6.142 //
iti cihnaṃ samādhāya tatrāgantuṃ samarhati /
iti tenoditaṃ śrutvā mañjudevaḥ sa sanmati // 6.143 //
dharmaśrī mitramālokyaḥ punarevamabhāṣata /
vatsāhamutpalaṃ dhṛtvā samāyāsyāmi te sabhāṃ // 6.144 //
tena cihnena māṃ yāta saṃjānīṣva samāgataṃ /
iti satyaṃ samādhāya dhṛtvānuśāsanaṃ mama // 6.145 //
saddharmma samupādeṣṭuṃ pravāhi testu maṃgalaṃ /
iti śāstā samādiṣṭaṃ śrutvā sa yatirutsukaḥ // 6.146 //
śāstāraṃ taṃ samālokya praṇatvaivamabhāṣataḥ /
prasīdatu bhagavāñchāstāḥ kṣantumarhati cāgasaṃ // 6.147 //
bhavatprasādataḥ sarve sidhyate me samīhitaṃ /
tadanuśāsanaṃ dhṛtvā bhavatāṃ tatra jagaddhite // 6.148 //
vyākhyātuṃ nāmasaṃgīti saṃcare sāmprataṃ guroḥ /
iti saṃprārthya dharmmaśrī mitra saḥ saṃprāsāditaḥ // 6.149 //
śāstustasya padāmbhojaṃ natvā saṃprasthito tataḥ /
mātrorācārya yāścāpi mokṣadā varadākhyayoḥ // 6.150 //
pādāmvujeṣu saṃnatvā saṃprasthitaḥ pramoditaḥ /
tataḥ sa sanmati dharmmaśrīmitraḥ sahasāvrajan // 6.151 //
āśu svāśramamāsādya vihāraṃ samupāviśat /
tatra taṃ yatimāyātaṃ dṛṣṭvā sarve 'pi sāṃghikāḥ // 6.152 //
praṇatvā kuśalaṃ pṛṣṭavā praveśayan nijālaye /
tataḥ paredyurāmantraya sarvānsaṃghānsa sanmatiḥ // 6.153 //
vyākhyātuṃ nāmasaṃgīti sabhāsanaṃ samāśrayat /
taṃ sabhāsanamāsīnaṃ dṛṣṭvā sarve 'pi sāṃdhikāḥ // 6.154 //
divja bhūpādayaścāpi sarve lokāḥ samāgatāḥ /
tatra sarve 'pi te lokāḥ praṇatvā taṃ yati kramāt // 6.155 //
parivṛtya puraskṛtya samantata upāśrayat /
tān sarvānsamupāsīnān dṛṣṭvā sa yatirātmavit // 6.156 //
vyākhyāya nāmasaṃgītiṃ sa viśuddhi samādiśat /
tadā tatra manastasya jijñāsituṃ sa mañjuvāk // 6.157 //
dhṛtvotpalaṃ vinidyāṃgaḥ kucīvaramupācarat /
tatra sa makṣikān kāye utpalena nivārayan // 6.158 //
samāgatya sabhaikānte paśyallokānupāśrayet /
samāśritaṃ sa dharmmaśrīmitro dṛṣṭvātmanā guruṃ // 6.159 //
utpalena parijñāya manasaivaṃ vyacintayat /
aho nūnamayaṃ śāstā mano jijñāsituṃ mama // 6.160 //
kucarā durbhagākāro dhṛtvotpalamihāgataḥ /
tatkathamahamutthāya pratyuṅgamya na meya hi // 6.161 //
atha paśyannamaskāraṃ nakuryāḥ gurave kathaṃ /
yadyatrāhaṃ samutthāya na meyamenamādarāt // 6.162 //
dṛṣṭvā lokā ime māṃ dhikkuryuḥ sarve vicārataḥ /
ete na jñāyate yaṃ hi mañjuśrī ṛddhimānapi // 6.163 //
īdṛgevāsya śāstā yaṃ miti me syād vihāsyatāṃ /
iti dhyātvā sa dharmmaśrīmitro lajjābhimohitaḥ // 6.164 //
manasaivaṃ namaskṛtvā śāstārantamamānayet /
tataḥ sa vimukhī bhūya paśyannapya vibhāvitaḥ // 6.165 //
ajñāta vānnivāpaśyan padamātramupādiśat /
tataḥ sarve 'pi te lokāḥ śrutvā tatsaddharmmadeśanāṃ // 6.166 //
utthāya taṃ yatiṃ natvā svasvālayamupācaran /
tata loke gate dharmmaśrī mitraḥ sa samutthitaḥ // 6.167 //
śāstāraṃ taṃ samālokya vandituṃ samupācarat /
taṃ dṛṣṭvā mañjudevo 'sau vandituṃ samupāgataṃ // 6.168 //
apaśyan vimukhī bhūya tataḥ saṃprasthito 'carat /
taṃ dṛṣṭvā vimukhī bhūta dharmmaśrī mitra ātmanaḥ // 6.169 //
aparādha mahatpāpamanusmṛtvāpatadbhuvi /
nipatantaṃ tamālokya mañjuśrīḥ sa kṛpānidhiḥ // 6.170 //
sahasā pāṇinā dhṛtvā samutthāya tathācarat /
tatra sa utthito dharmmaśrī mitrastaṃ mahāmatiṃ // 6.171 //
pracarantaṃ samālokya natvāhaivaṃ mṛṣā punaḥ /
bhagavanna mayā dṛṣṭo bhavānatra samāgataḥ // 6.172 //
paścādutpalacihnena jñāyate 'tra samāśritaḥ /
ityuktvā sa mṛṣāvādaṃ sāñjalistasya saṅguroḥ // 6.173 //
mañjudevasya pādābje praṇanāma rudan punaḥ /
tatra tasya mṛṣā vaktuṃ rubhe 'pi nayane mukhāt // 6.174 //
śāstuḥ pādābjayo ragre nipetaṃtu mahītale /
tatpatita sa dharmmaśrīmitro vihatamānasaḥ // 6.175 //
cirādrudaṃ samutthāyaḥ śāstāramevamavravīt /
bhagavan yatmayājñānādaparādhaṃ kṛtaṃ gurau // 6.176 //
bhavati tad bhavāñchāstā kṣantuṃmarhati durmateḥ /
iti saṃprārthitaṃ tena mañjuśrīḥ sa kṛpānidhiḥ // 6.177 //
vicakṣuṣkaṃ tamālokyaḥ kṛpādṛśaivamavravīt /
yadabhilajjayā karmma jñātvāpi duṣkṛtaṃ tvayā // 6.178 //
tasyedaṃ phalamāsādya bhokta anyaṃmeva bhujyate /
tathāpi jñāna dṛṣṭvā tvaṃ sampaśya ddṛṣṭimān yathā // 6.179 //
jñānaṃ hi te 'sti yattena jñānaśrī mitra ucyase /
ityuktyaiva sa mañjuśrīḥ kṣaṇādantarhita stataḥ // 6.180 //
ākāśāt pakṣivad gatvā svāśrame samupāyayau /
atraitatsarvavṛttāntaṃ bhāryayoḥ puratormudā // 6.181 //
samākhyāya sa mañjuśrī stasthau lokahitārthabhṛt /
tataḥ prabhṛtisa jñānaśrīmitro jñānacakṣuṣā // 6.182 //
paśyan saddharmmamākhyāya prācaracca jagaddhite /
tadā maitreya tenāsya dharmadhātoḥ svayaṃbhuvaḥ // 6.183 //
abhutprasiddhitaṃ dharmadhātuṃ vāgīśvarābhidhaṃ /
iti matvātra ye dharmadhātu vāgīśvara narāḥ // 6.184 //
śraddhayā vidhinābhyarcya bhajanti śaraṇāśritāḥ /
abhiṣekaṃ ca saṃprāpya bodhicittā samāhitāḥ // 6.185 //
saddharmma dhāraṇī vidyāmantrāṇi dhārayanti ye /
te sarve vimalātmānaḥ pariśuddha trimaṇḍalāḥ // 6.186 //
bodhisattvā mahāsattvāścaturbrahma vihāriṇaḥ /
bhadraśrī sadguṇādhārāḥ sarva vidyā vicakṣaṇāḥ // 6.187 //
ṛddhi siddhi mahābhijñā bhaveyurbhadracāriṇaḥ /
āśuḥ sambodhi saṃbhāraṃ pūrayitvā yathākramaṃ // 6.188 //
arhantastrividhāṃ bodhiṃ prāpya yāyu jiṃnālayaṃ // 6.189 //
iti matvābhivāchanti prāptuṃ ye saugataṃ padaṃ /
te 'tra bauddhālaye dharmmadhātu vāgīśvare sadā // 6.190 //
śraddhayā bhajanaṃ kṛtvā prāpyābhiṣekamādarāt /
sadharmmadhāraṇī vidyāmantra sādhāratatparāḥ // 6.191 //
yathāvidhi samabhyarcya saṃbodhi nihitāśrayāḥ /
bodhicaryā vrataṃ dhṛtvā saṃcarate jagaddhite // 6.192 //
āśu te vimalātmānaḥ pariśuddha trimaṇḍalāḥ /
bodhisattva mahāsattvaścaturbrahma vihāriṇaḥ // 6.193 //
bhadraśrī sadguṇādhārāḥ sarvavidyā vicakṣaṇāḥ /
ṛddhisiddhi mahābhijñā bhaveyu bhardracāriṇaḥ // 6.194 //
tataḥ saṃbodhisaṃbhāraṃ pūrayitvā drutaṃ kramāt /
arhantamtrividhāṃ bodhiṃ prāpya yāsyatha nivṛtiṃ // 6.195 //
ityādiṣṭaṃ munīndreṇa niśamya te sabhāśritāḥ /
sarve tatheti vijñāya prābhyanandan pravodhitāḥ // 6.196 //
itiśrī svayaṃbhū dharmmadhātu vāgīśvarābhidhāna prasiddha pravartano nāma ṣaṣṭho 'dhyāyaḥ /
||saptama adhyāyaḥ svayambhūdharmadhātuvāgīśvaragutikṛtapravartano nāma
atha bhūyaḥ sa maitreyo bodhisattvo mahāmatiḥ /
bhagavanta ta mānasya sāñjalirevamavravīt // 7.1 //
bhagavacchilayāchādya dharmmadhātumimaṃ kadā /
kenaiva hetunā stūpaṃ ko vyadhādīṣṭikāmayaṃ // 7.2 //
bhagavantatsamālokya sarvvāllokānsakautukān /
etaddhetu samādiśya vinodayitumarhati // 7.3 //
iti saṃprārthitaṃ tena maitreyena munīśvaraḥ /
bhagavānsa mahāsattvaṃ sampaśyannevamādiśat // 7.4 //
śṛṇu maitreya yenāyaṃ guptikṛto prakāśane /
etaddhetuṃ samākhyāsi sarve lokābhibodhane // 7.5 //
tadyathā nivṛtiṃ yāte saṃbuddhe kanakamunau /
viṃśati varṣa sāhasra nṛrṇāmāyu yadā bhavet // 7.6 //
tadābhū bhagavāṃñchāstā dharmmarājo munīśvaraḥ /
sarvajño 'rhamahābhijñaḥ kāśyapākhyastathāgataḥ // 7.7 //
sa saṃbuddho mahāpuryā vārāṇasyāmupāśrame /
mṛgadāve jināvāse vijahāra sasāṃdhikaḥ // 7.8 //
tadā saṃbodhisattvo 'haṃ jyotirājā bhidhaḥkila /
kāśyapasya jagacchāmtuḥ śaraṇastha upāsakaḥ // 7.9 //
yadā sa kāśyapaḥ śāstā sarvatraidhātukādhipaḥ /
saddharmmaṃ samupādeṣṭuṃ sabhāsane samāśrayet // 7.10 //
tatsaddharmmāmṛtaṃ pātuṃ sarve lokāḥ samāgatāḥ /
brahmaśakrādayo devāḥ sarve lokādhipā api // 7.11 //
grahāstārāgaṇaścāpi vidyādharāścasāpsarāḥ /
siddhāsādhyāśca rudrāśca yakṣa guhyaka kinnarāḥ // 7.12 //
kumbhāṇḍā rākṣasāścāpi nāgāśca garuḍā api /
ṛṣayastāpasāścāpi tīrthikā brahmacāriṇaḥ // 7.13 //
yatayo yoginaścāpi tathānyecāpyupāsakāḥ /
brāhmaṇā kṣatriyāścāpi rājānopi mahībhṛtaḥ // 7.14 //
vaiśyāśca mantriṇo 'mātyā bhṛtyā sainyādhipāgaṇā apiḥ /
śilpino vaṇijaścāpi sārthavāho mahājanāḥ // 7.15 //
paurā jānapadā grāmyānaigamāḥ pārvatā api /
tathonya deśikā lokā api sarvve samāgatāḥ // 7.16 //
tatra sabhāsanāsīnaṃ saṃbuddha staṃ munīśvaraṃ /
bhagavantaṃ samālokya sarve saṃghāḥ samāyayuḥ // 7.17 //
bhikṣavaḥ śrāvakāḥ sarve yatayo yogino 'piḥ /
cailakāvratinaścāpi sarve upāsakā api // 7.18 //
bhikṣuṇyopi tathā sarvāścailikāḥ vratiṇyaḥ /
śrāvikāścāpiḥ tathānyāḥ samupāgatāḥ // 7.19 //
bodhisattvā mahāsattvā ṛṣayo brahmacāriṇaḥ /
tīrthikā vaiṣṇavāḥ śaivārnirganthāśca tapasvinaḥ // 7.20 //
tathānye 'pi samāyātāḥ saddharmaguṇalālasāḥ /
sarve 'pi te munīndra staṃ dṛṣṭvā yayau pramoditāḥ // 7.21 //
tatra sarve 'pi te lokāstaṃ munīndraṃ yathākramaṃ /
abhyarcya vidhinā natvā tatsabhāyāmupāśrayan // 7.22 //
tatra sarve 'pi te lokāḥ parivṛtya samantataḥ /
puraskṛtya munīndrantaṃ saṃpaśyantaḥ samāhitāḥ // 7.23 //
tatsaddharmmāmṛtaṃ pātuṃ tṛṣārttā iva sāgaraṃ /
sāñjalayaḥ prasannāsyāḥ samātasthu yathākramaṃ // 7.24 //
tāṃlokānsamupāsīnānsarvānsaghānsurānapi /
sarvāllokādhipāṃścāpi dṛṣṭvā sa bhagavāñjinaḥ // 7.25 //
āryasatyaṃ samārabhya saṃbodhi jñānasādhanaṃ /
ādi madhyānta kalyāṇaṃ saddharmma samupādiśat // 7.26 //
tatsaddharmmāmṛtaṃ pītvā sarve 'lokāḥ pravodhitāḥ /
sadā bhadrasukhaṃ prāpnu samīcchire susaṃvaraṃ // 7.27 //
tataḥ sarve 'pi te lokāḥ saṃbuddha guṇavāñchinaḥ /
bodhicaryā vrataṃ dhṛtvā saṃcarire sadā śubhe // 7.28 //
tadā sarvāṇi kāryāṇi kṛtvā vajrī sa yogavit /
mañjudevaḥ sa bhāryānte svayaṃ nirvṛtimāyayau // 7.29 //
tato gatvā mahācīne sa mañjuśrī jināśrameṃ /
svadivyavapurādhāya taṃsthau bhāryā samanvitaḥ // 7.30 //
atra teṣāṃ śarīrāṇi śiṣyāḥ sarve 'pi pāvake /
saṃskṛtya vidhināsthīni gṛhitvā samaśodhayan // 7.31 //
tataste 'tra tadasthīnigarvyasthāpya yathāvidhi /
caityaṃ kṛtvā pratisthāpya samabhyarcya sadābhajana // 7.32 //
yeyīdaṃ caityamabhyarcya bhajanti śraddhayā sadā /
te tasya mañjudevasya saddharmmaguṇamāpnuyuḥ // 7.33 //
matvaivaṃ yebhivāñchanti mañjuśrī dharmmasadguṇaṃ /
atra mañjuśrī yaścaitya sarvadā prabhajantu te // 7.34 //
ityādiṣṭaṃ munīndreṇa niśamya te sabhājanāḥ /
sarve tatheti śrutva prātyanandatpravodhitāḥ // 7.35 //
athāsau bhagavān bhūyaḥ śākyasiṃho munīśvaraḥ /
maitreya staṃ sabhāṃcāpi samālokyaivamādiśat // 7.36 //
tata ścirāṅgate kāle gauḍarāṣṭre narādhipaḥ /
abhūtpracaṇḍa devākhyaḥ śrīmān vajradharāṃśajaḥ // 7.37 //
sa rājā suciraṃ rājyaṃ nītidharmmeṇa pālayan /
sarvāllokāñchubhe dharme niyujya samacārayat // 7.38 //
etaddharmmānubhāvena sadā tatra samantataḥ /
subhikṣaṃ maṃgalotsāhaṃ nirutpātanavarktata // 7.39 //
tadā sarve 'pi te lokāḥ saddharmaguṇalālasāḥ /
kuladharma samācārā dānaśīlavratāratāḥ // 7.40 //
satyasaṃghā nikādhīrāścaturbrahmavihāriṇaḥ /
kuleśabhajanaṃ kṛtvā prācaranta mitho hite // 7.41 //
dṛṣṭvā sa nṛpatī rājā sarvāllokāñchubhārthinaḥ /
muditastānsamāmantraya sampaśyannevamādiśat // 7.42 //
bho lokāḥ paurikāḥ sarve saddharma yadi vāñchatha /
triratna bhajanaṃ kṛtvā carata bodhisamvaraṃ // 7.43 //
tena yūyaṃ śubhātmānaḥ pariśuddhatrimaṇḍalāḥ /
bodhisattvā mahāsattvā bhavata bodhicāriṇaḥ // 7.44 //
tataste nirmalātmāno niḥkleśo vimalendriyāḥ /
arhantā bodhimāsādya sambuddhapadamāpsyathaḥ // 7.45 //
ityādiṣṭaṃ narendreṇa sarve lokā niśaṃmyate /
tatheti prativijñapya prābhyanandatpravodhitāḥ // 7.46 //
tataḥ sarve 'pi te lokā dhṛtvā rājñānuśāsanaṃ /
triratnabhajanaṃ kṛtvā prācaranta śubhācariṃ // 7.47 //
dṛṣṭvā tānsakalāllokān bodhicaryā vratāratān /
mahānanda prasannātmā punareva vyacintayan // 7.48 //
saphalaṃ jīvitaṃ janma mamayecchāsanāratāḥ /
sarve 'lokāḥ samādhāya pracaranti sadā śubhe // 7.49 //
atha pracaṇḍadevau 'sau dṛṣṭvā rājyaṃ mahotsavaṃ /
saṃsāre 'nartha saṃdṛṣṭvā cintayāmāsa sātmavat // 7.50 //
atrāhaṃ jalasāṃkrānto 'nu nasyāṃ jirṇṇitendriyaḥ /
tadārogābhibhūto 'pi vrajeyaṃmaṇaṃ dhruvaṃ // 7.51 //
tadatraiva kiyatkālaṃ tiṣṭheyaṃ sansukhānvitaḥ /
avaśyaṃ bhāvino bhāvā bhavanti bhavacāriṇāṃ // 7.52 //
sadā bhave bhaved bhadrameva saddharmmacāriṇāṃ /
duḥkhameva sadā kāmacāriṇāṃ bhavacāraṇe // 7.53 //
tasmādahaṃ parityajya kāmāśraya gṛhāśramaṃ /
nirjane vana ekākī vihareyaṃ samāhitaḥ // 7.54 //
smṛtvā ratnatrayaṃ dhyātvā saṃbodhinihitāśayaḥ /
bodhicaryāvrataṃ dhṛtvā saṃcareyaṃ jagaddhite // 7.55 //
iti niścitya sa prājñaḥ pracaṇḍadeva ātmavit /
nṛpatimantriṇaḥ sarvānsamāmantryaivamādiśat // 7.56 //
bho sarva mantriṇo yūyaṃ śṛṇudhvaṃ me vaco hitaṃ /
atha mayākhyātaṃ tathā caritumarhatha // 7.57 //
tadyathā jarāsākrānto vṛddhosyāṃ jīrṇitendriyaḥ /
tathā rogābhibhūto 'pi grasiṣye mṛtyunā dhruvaṃ // 7.58 //
iti me trasyate cittaṃ durgati bhayaśaṃkitaṃ /
avaśyaṃ bhāvino bhāvā bhavacāriṇāṃ // 7.59 //
bhave bhavet sadā bhadrameva saddharmacāriṇāṃ /
duḥkhameva sadākāmacāriṇāṃ bhavacāriṇe // 7.60 //
anartharājyaṃ viṣayopabhogyaṃ bhayaṃkaraṃ sarpabhayākulaṃ yat /
anityamasāreti vicintya tatra āgāramadhyāvasituṃ na rocate // 7.61 //
iti matvāhamutsṛjya kāmāśrayaṃ gṛhāśramaṃ /
vanāśrame śubhārāme vihartumutsahe 'dhunā // 7.62 //
tadahaṃ svātmajaṃ putraṃ śaktidevaṃ nṛpāsane /
pratiṣṭhāpya nṛpaṃ kartumicchāmi sāṃprataṃ khalu // 7.63 //
tad bhavanto niśamyātra sarve 'pi mama śāsanaṃ /
abhiṣiṃcya nṛpaṃ kṛtvā bhajatainaṃ mamātmajaṃ // 7.64 //
ityādiṣṭaṃ narendreṇa śrutvā te mantriṇo janāḥ /
pramāṇaṃ śāsanaṃ bharturityevaṃ pratiśuśruvaḥ // 7.65 //
tadā sa rājā putraṃ śaktidevamāmantrayaivamāha /
bhedo daṇḍaḥ sāmadānamityatyupāyacatuṣṭayaṃ // 7.66 //
atrāhaṃ jarasābhikrāntaṃ nūnaṃ syād nirjitendriyaṃ /
tadā rogābhibhūte 'pi vajreyaṃ maraṇaṃ dhuvaṃ // 7.67 //
tad vanāśrayamicchāmi śreyaḥ ślāghena yatmanā /
puro mṛtyu ripuṃ hanti gṛhasaṃraktameva vā // 7.68 //
tasmāt saṃsārabhīto me vahudhā bhayaśaṃkayā /
nātra sthātuṃ manoreme gacchāmi nirjanaṃ vanaṃ // 7.69 //
tasmāt mayā yathā proktaṃ tathā caritumarhasi /
prajānāṃ pālanaṃ kṛtvā dharmanītyā samācara // 7.70 //
lokān mā khekha yattāpaiḥ kuladharmma samācara /
pareṣvapi dayāyuktairdānaṃ hi śraddhayā kuru // 7.71 //
prāṇātipātādattādāna kāmamithyādiṃ mā kuru /
mā mṛṣāvāda paiśūnyaṃ pāruṣyaṃ saṃbhinnameva ca // 7.72 //
mābhidhyā vyāpādadoṣairmithyādṛṣṭyādi saṃtyaja /
etāni tāni sarvāṇi dhāraya dṛḍhacetasā // 7.73 //
pāpānāṃ mūla eṣo hi sugateneti deśitaḥ /
itthaṃ kṛte 'pi nṛpateritayo na bhaviṣyati // 7.74 //
tatkasmāt dharmmeṇa prāpyate rājyaṃ dharmmeṇa dhanavarddhanaṃ /
dharmmeṇa dhanasādhyante dharmmeṇa kāma sidhyate // 7.75 //
kāmasidhyena mokṣaṃ ca prāpyate nātra saṃśayaḥ /
anena jñānamārgeṇa saśāsa nṛpatiḥ sutaṃ // 7.76 //
tataḥsa janako rājā śaktidevaṃ mamātmajaṃ /
abhiṣiṃcya pratisthāpya nṛpāsane nṛpaṃ vyadhāt // 7.77 //
jñānāṃkuśabhayenaiva kuṃcitaḥ sagajo yathāniva /
tatra sa janakaḥ sarva putrāya sarvamarppayet // 7.78 //
tyaktvā parigrahān sarvān punarevamabhāṣata /
adyārabhyāsi sarveṣāṃ lokānāmadhipaḥ prabhuṃ // 7.79 //
sarvadharmānuśāstā ca sarvasattvahitārthabhṛt /
namāma pitaraṃ tena śrutvā vākyaṃ rasāniva // 7.80 //
dhṛtvājñāṃ te yathā tāta prajānāṃ pratipālane /
iti praśāśya tato bhūpaḥ pracaṇḍadeva sanmatiḥ // 7.81 //
prabodhya putrapatnyādiṃ eko yayau vanāśrame /
tṛṇāsanasa tatra sa nirjaneraṇye vivikte utajāśraye // 7.82 //
tṛṇāsanasamāsīna tasthau dhyāna samāhitaḥ /
tatraikaṃ viharan kaṃcitkālaṃ sa ṛṣidharmmabhṛt // 7.83 //
sarvasattvahitotsāhī manasaivaṃ vyacintayat /
kimevaṃ nirjjane 'raṇye dhyātvaiko viharanniha // 7.84 //
kasmai samupadekṣyāmi saddharmma bodhisādhanaṃ /
dānaśīlakṣamāvīryadhyānaprajñāsamudbhavaṃ // 7.85 //
puṇyaṃ sattvahitārthāya samākhyātaṃ munīśvaraiḥ /
tadevaṃ nirjjane sthitvā kiṃ me dharmārthasādhanaṃ // 7.86 //
vinā sattvahitārthena nirartha tapasāpi hi /
kimatra duṣkareṇāpi tapasā siddhisādhanaṃ // 7.87 //
kevalaṃ sadgatau śrīmatsaukhyalābhārthameva yat /
vinā sattvahitārthena niṣphalaṃ siddhisādhanaṃ // 7.88 //
tadatra nirjjane sthitvā tapasā niṣphalaṃ mama /
yatsattvānāṃ hitārthāya dharmmaśrīguṇasādhanaṃ // 7.89 //
vidyāsiddhiḥ samṛddhiśca kṣaṇaṃ vīryabalaṃ śubhaṃ /
tat mamaitāni sarvāṇi saṃsiddhi saṃmitānyapi // 7.90 //
vinā sattvahitārthena nirarthāni paśoriva /
tadidaṃ vratamṛsṛjya duṣkaraṃ bodhimānasaḥ // 7.91 //
bodhicaryāvrataṃ dhṛtvā care 'haṃ jagaddhite /
tasmāt tīrtheṣu tīrtheṣu pīṭheṣu puṇyabhūmiṣu // 7.92 //
saddharmmadeśanāṃ kurvan sattvebhyaḥ pracarāṇyahaṃ /
etatpuṇyaviśuddhātmā pariśuddhatrimaṇḍalaḥ // 7.93 //
āśu bodhiṃ samāsādya saṃbuddhapada māpnuyāṃ /
iti niścitya sa prājñaḥ pracaṇḍadeva utthitaḥ // 7.94 //
tataḥ sattvahitārthena pracacāra samāhitaḥ /
evaṃ saḥ pracaran dharmmamupadeśya samantataḥ // 7.95 //
puṇyakṣetreṣu tīrtheṣu pīṭheṣu prāgraman mudā /
evaṃ bhraman sa sarvatra bhūtaleṣu yathākramaṃ // 7.96 //
krameṇa saṃcarannatra himālaye samāyayau /
atrāyātaḥ sa saṃvikṣya sarvatra saṃpramoditaḥ // 7.97 //
aho hīdaṃ mahāpīṭhamitiproktābhyanandata /
tataḥ sa idamālokya dharmmadhātuṃ jinālayaṃ // 7.98 //
jyotirūpyaṃ prasannātmā praṇatvaiha samāyayau /
atra sa samupāgatya saṃmikṣyenaṃ jinālayaṃ // 7.99 //
yathāvidhi samabhyarcya śraddhābhakti prasannadhīḥ /
naikapradakṣiṇīkṛtya stutvā gītairmanoharaiḥ // 7.100 //
aṣṭāṃgai praṇatiṃ kṛtvā dhyātvā japtvā bhajan mudā /
tataścedaṃ sa saṃvīkṣya mañjudevasya nirmmitaṃ // 7.101 //
caityamabhyarcya saṃstutvā gītairnatvā bhajan mudā /
tato 'sau ca mahādevī yonirūpāṃ khagānanāṃ // 7.102 //
samālokya prasannātmā yathāvidhi samarccayet /
tatrāpi sa mahāsattva stutvā gītairmanoharaiḥ // 7.103 //
aṣṭāṅgaiḥ praṇatiṃ kṛtvā pradakṣiṇātyanekaśaḥ /
śraddhayā śaraṇaṃ gatvā smṛtvā dhyātvā samāhitaḥ // 7.104 //
tad vidyā dhāraṇīmantraṃ japitvā prābhyanandata /
tato 'sau ca mahāsattvo vāgmatīpramukhānyapi // 7.105 //
tīrthānyetāni sarvāṇi sa samīkṣya prābhyanandata /
tata sa teṣu tīrtheṣu sarveṣvapi yathākramaṃ // 7.106 //
snātvā dānavratādīni kṛtvā bhajan pramoditaḥ /
tato 'ṣṭau vītarāgāṃśca dṛṣṭvā sa saṃpraharṣitaḥ // 7.107 //
yathāvidhi samabhyarcya stutvā natvā bhajan kramāt /
tataḥ pracaṇḍadevaḥ sa bodhisattvaḥ prasāditaḥ // 7.108 //
atraiva sarvadāśritya vrataṃ caritumaicchata /
tataḥ sa vimalālokya himālaye samantataḥ // 7.109 //
saddharma paramānandaṃ bhuktvotsahe sunivṛttau /
tataḥ sa mañjudevasya śiṣyaṃ śāsana sambhṛtaṃ // 7.110 //
sadguruṃ samupāśritya prārthayadevamānataḥ /
bhadantātra puṇyakṣetre mahāpīṭhe himālaye // 7.111 //
prabrajyāsambaraṃ dhṛtvā saṃsthātumutsahe sadāḥ /
tad bhavān kṛpayā mahayaṃ saṃbodhijñānasādhanaṃ // 7.112 //
prabrajyāsamvaraṃ dātuṃ samarhati jagaddhite /
iti saṃprārthitaṃ tena niśamya sa guṇākaraḥ // 7.113 //
bodhisattvaṃ suvijñaṃ taṃ sampaśyannevamabravīt /
ehi bhadra samīcchā te yadyasti bauddhasambare // 7.114 //
pravajyā vratamādhāya saṃcarasva samāhitaḥ /
ityuktvā sa mahābhijñaḥ pravrajitaṃ vidhāya taṃ // 7.115 //
bodhicaryāvrataṃ datvā pracārayejjagaddhite /
tatra sa muṇḍitapātrī surakta cīvarāvṛtaḥ // 7.116 //
brahmacārī yatirbhikṣuniḥ kleśorhan sudhīrabhūt //
śāntaśrībhikṣuriti nāmo 'bhūt /
tataḥ sa sarvavicchāstā bodhisattvā hitārthadik // 7.117 //
sa devāsuralokānāmapi vandyārcito 'bhavat /
tadārabhya sa śāntaśrīdharmadhāto jinālaye // 7.118 //
triratnabhajanaṃ kṛtvā tasthau bodhivrataṃ caran /
sa ekasmin dine cemaṃ jyotīrūpaṃ prabhāsvaraṃ // 7.119 //
ratnapadmāsanāsīnaṃ paśyannevaṃ vyacintayet /
aho hyayaṃ svayaṃ jāto jyotirūpo prabhāsvaraḥ // 7.120 //
ratnapadmāsanāsīnaḥ saṃtiṣṭhate jagaddhite /
kiyatkālamayaṃ śrīmān dharmmadhāturjinālayaḥ // 7.121 //
evaṃ saṃbhāṣayan lokān saṃsthāsyate jagaddhite /
yataḥ kalau samayā te loka pañcakaṣāyite // 7.122 //
sarve lokā durācārā bhaviṣyanti durāśayāḥ /
madābhimānino duṣṭā lobhinaḥ kāmacāriṇaḥ // 7.123 //
īrṣyālavaḥ pramattāśca mātsaryavyākulāśayāḥ /
kleśāhaṃkāragarvāndhā nirvivekāḥ pramādinaḥ // 7.124 //
kāmabhogātisaṃraktā daśākuśalacāriṇaḥ /
tadā kathamayaṃ śrīmān jyotīrūpaḥ prabhāsvaraḥ // 7.125 //
ratnapadmāsanāsīna evaṃ tiṣṭhejjagaddhite /
nūnaṃ ye lobhino duṣṭāḥ kleśavyākulamānasāḥ // 7.126 //
imaṃ caityaṃ pratikṣipya ratnāni saṃharet tadā /
duṣṭā ca tathānye 'pi duṣṭāḥ kleśābhimāninaḥ // 7.127 //
jyotīrūpamimaṃ caityaṃ dhvaṃsayiṣyanti sarvathā /
evaṃ tadā kalau kāle dhvaṃsite 'smin jinālaye // 7.128 //
mahāpātakasaṃbhūtaṃ mahotpātaṃ bhaved dhruvaṃ /
iti hetorahaṃ dharmadhātorasya surakṣaṇe // 7.129 //
guptikarttu śilāchādya caityaṃ kuryā mahochrayaṃ /
tadā sarve 'pi lokāste imaṃ stūpaṃ mahochritaṃ // 7.130 //
samīkṣya śraddhayā bhaktyā bhajiṣyanti prasāditāḥ /
tadaitat puṇyabhāvena sarvadātra samantataḥ // 7.131 //
subhikṣaṃ maṅgalotsāhaṃ nirutpātaṃ bhaved dhruvaṃ /
iti dhyātvā sa śāntaśrīḥ śāstāraṃ taṃ punarmudā // 7.132 //
upetya sāñjalirnatvā prārthayadevamādarāt /
bhadanta sadgurośāstaryadicchāmiha sāmprataṃ // 7.133 //
dharmmādhātumimaṃ caityaṃ gupti karttuṃ surakṣaṇe /
tadūrddha śilayāchādya svīṣṭikābhiḥ samuchritaṃ // 7.134 //
stūpaṃ kṛtvā pratiṣṭhāpya sthirīkarttuṃ samutsahe /
ityatra me bhavāñchāstā gupti kṛtvābhirakṣaṇe // 7.135 //
dharmmadhātoḥ jagadbhartturanujñāṃ dātumarhati /
iti saṃprārthite tena śāntaśriyā niśamya saḥ // 7.136 //
mahāmatirmahāsattvaṃ taṃ paśyannevamabravīt /
bhadrasvaṃyambhūvāṃstasya guptikarttuṃ yadīcchasi // 7.137 //
pratyekaṃ śrāvakaṃ yānaṃ muktvā mahati saṃśritaḥ /
vajrābhiṣekamādāya cara vajravrataṃ punaḥ // 7.138 //
tato mārān vinirjjitya samārādhya jineśvaraṃ /
saṃprārthya śilayācchādya kuru stūpaṃ samuchritaṃ // 7.139 //
iti śāstā samādiṣṭaṃ niśamya sa pramoditaḥ /
śāstāraṃ taṃ praṇatvā ca prārthayadevamādarāt // 7.140 //
sadgururme bhavāñchāstā dharmmadhātusurakṣaṇe /
vajracaryāvrataṃ datvā cāraya māṃ jagaddhite // 7.141 //
iti saṃprārthite tena śāntaśriyā niśamya saḥ /
mahāmatirmahāsattvaṃ taṃ samīkṣyaivamabravīt // 7.142 //
yadi śraddhāsti te bhadra vajracaryā mahāvrataṃ /
yathāvidhi pradāsyāmi tad gṛhāṇa jagaddhite // 7.143 //
ityuktvā sa mahācāryastasmai śāntaśriye kramāt /
sābhiṣekaṃ mahāyāne vajracaryāvrataṃ dadau // 7.144 //
śāntaśrīvajrācārya iti sthāpitaḥ tatkṣaṇe 'rye cādhijñaprāpto 'bhūt /
tataḥ prāptābhiṣekaḥ sa śāntaśrī vajrayogavit // 7.145 //
sa svātmā dakṣiṇāṃ tasmai gurave pradadau mudā /
tataḥ sa vajradhṛg yogī mahābhijñaḥ susiddhimān // 7.146 //
svakuleśaṃ samārādhya sagaṇaṃ prābhajan mudā /
tataḥ sa vajradhṛg yogī mahābhijñaḥ susiddhimān // 7.147 //
saddharmmasādhanotsāhī sarvavidyādhipopyabhūt /
tataḥ sāsturanujñāṃ sa samāsādya prasāditaḥ // 7.148 //
dharmadhātuṃ samārādhya prārthayadevamānataḥ /
bhagavan nātha sarvajña bhavatāṃ rakṣaṇāya yat // 7.149 //
jyotīrūpaṃ samācchādya caityaṃ karttumihotsahe /
tad bhavān trijagannātha kṛpayā me prasīdatu // 7.150 //
yada trāpyaparārdha me tatsarva kṣantumarhati /
iti saṃprārthya sa prājña jyotīrūpaṃ jinālayaṃ // 7.151 //
sa ratnapadmāchādya śilayā samagopayat /
taduparīṣṭikābhiśca vidhāya caityamucchritaṃ // 7.152 //
yathāvidhi pratiṣṭhāpya mahotsāhaiḥ sadābhajat /
tata idañca pucchāgraṃ mañjudevasya nirmmitaṃ // 7.153 //
caityaṃ sa śilayāchādya stūpaṃ vyadhāttathottamaṃ /
idaṃ stūpaṃ ca sa śāntaśrīḥ pratiṣṭhāpya yathāvidhi // 7.154 //
sarvadā śraddhayā bhaktyā mahotsāhairmudābhajat /
tataścāsau mahācāryaṃ ārādhya pañcadevatāḥ // 7.155 //
pañca sutāḥ pureṣvevaṃ pratiṣṭhāpya sadābhajat /
tad yathā devatā pañca prathamaṃ vāyudevatā // 7.156 //
vāyupure pratiṣṭhāpya vahnipuro 'gnidevatā /
nāgapure ca nāgendro vasupure vasundharāṃ // 7.157 //
śāntipure mahāśrīmatsambaraṃ sugaṇaṃ tathā /
etān sarvān samārādhya sa ācārya yathāvidhi // 7.158 //
mahotsāhaiḥ samabhyarcya prābhajan sarvadā mudā /
evaṃ kṛtvā sa ācārya śāntaśrīḥ kṛtakṛtyau maharddhikaḥ // 7.159 //
bhadraśrīmantrasaṃsiddhaḥ sarvavidyādhipo 'bhavat /
tato bhūyaḥ sa ācāryo bodhisattvā mahāmatiḥ // 7.160 //
sarvasattvahitotsāhī dhyātvaivaṃ samacintayat /
atraivamahamārādhya sarvān devān yathāvidhi // 7.161 //
pratiṣṭhāpya samabhyarcya mahotsāhairbhaje mudā /
tathātra sarvadā dharmmadhātuvāgīśvaraṃ sadā // 7.162 //
smṛtvā dhyātvā samārādhya saṃtiṣṭheyaṃ jagaddhite /
iti dhyātvā sa śāntaśrīrācāryastriguṇārthabhṛt // 7.163 //
sarvasattvahitārthena tathāvatraiva nanditaḥ /
evaṃ tā devatā bhaktyā bhajanti ye yathāvidhi // 7.164 //
te bhadraśrīguṇāpannā bhaveyurbodhicāriṇaḥ /
tad viśeṣaphalaṃ cāpi śṛṇu maitreya sāṃprataṃ // 7.165 //
sarva sattvānubodhārtha vakṣyāmyatra samāsataḥ /
tadyathā ye samārādhya sagaṇāṃ vāyudevatāṃ // 7.166 //
yathāvidhi samabhyarcya saṃbhajante samādarāt /
teṣāṃ vātamahotpātabhayaṃ kvāpi na vidyate // 7.167 //
nīrogyaṃ śrīsamāpannaṃ kāmabhojyaṃ sadā bhave /
ye cāpyevaṃ samārādhya sagaṇāṃ vahnidevatāṃ // 7.168 //
yathāvidhi samabhyarcya sambhajante samādarāt /
teṣāṃ vahnimahotpātaṃ bhayaṃ kvāpi na vidyate // 7.169 //
paripuṣṭendriyārogya mahāsaukhyaṃ sadā bhave /
ye cāpyevaṃ samārādhya sagaṇāṃ nāgadevatāṃ // 7.170 //
yathāvidhi samabhyarcya prabhajante sadā mudā /
teṣāṃ na vidyate kvāpi durbhikṣotpātajaṃ bhayaṃ // 7.171 //
bhadraśrīratnasaṃpattikāmabhojyaṃ sadā bhave /
ye cāpyevaṃ samārādhya sagaṇāṃ śrībasundharāṃ // 7.172 //
yathāvidhi samabhyarcya saṃbhajante samādarāt /
teṣāṃ dāridrayaduḥkhādi bhayaṃ nāsti kadācana // 7.173 //
bhadraśrīsadguṇāpannamahāsaṃpatsukhaṃ sadā /
ye cāpyevaṃ samārādhya sagaṇaṃ sambaraṃ jinaṃ // 7.174 //
yathāvidhi samabhyarcya saṃbhajante sadādarāt /
teṣāṃ mārāpasargga ca bhayaṃ kvāpi na vidyate // 7.175 //
saddharmmaratnasaṃpattimahaiśvaryasukhaṃ sadā /
ye cedaṃ caityamārādhya mañjudevasya nirmmitaṃ // 7.176 //
yathāvidhi samabhyarcya saṃbhajante samādarāt /
taddurbhbhagā durācārā duṣṭā syurna kadācana // 7.177 //
sarve dharmādhipā nāthā bhaveyuḥ śrīguṇākarāḥ /
ye cāpīdaṃ samārādhya dharmmadhātuṃ jinālayaṃ // 7.178 //
yathāvidhi samabhyarcya sambhajante samādarāt /
te sarvve vimalatmāno bhadraśrīsadguṇāśrayāḥ // 7.179 //
bodhisattvā mahābhijñā bhaveyu bodhicāriṇaḥ /
ya etā devatāḥ sarvāḥ smṛtvā dhyātvāpi sarvadā // 7.180 //
nāmāpi ca samuccārya saṃbhajante samādritāḥ /
te 'pi sarve na yāsyanti durggatiṃ ca kadācana // 7.181 //
sadā sadgatisaṃjātā bhaveyuḥ śrīguṇāśrayāḥ /
tataste sukṛtāraktāḥ sadharmmaguṇalālasāḥ // 7.182 //
triratnaśaraṇaṃ kṛtvā saṃcareran sadā śubhe /
tataste vimalātmānaḥ pariśuddhendriyāśayāḥ // 7.183 //
bodhisattvā mahāsattvāścaturbrahmavihāriṇaḥ /
sarvasattvahitādhānaṃ careyurbodhisambaraṃ // 7.184 //
tataste bodhisaṃbhāraṃ purayitvā yathākramaṃ /
daśabhūmīśvarā nāthā bhaveyuḥ sugatātmajāḥ // 7.185 //
tataste nirmmalātmānaḥ saṃsāragati niḥspṛhāḥ /
arhantaḥ savala māraṃ nirjitya syurniraṃjanāḥ // 7.186 //
trividhāṃ bodhimāsādya saddharmmaguṇabhāskarāḥ /
sarvasattvahitārthena saṃbuddhapadamāpnuyu // 7.187 //
yepyetadguṇamāhātmyaṃ śrutvāpyatyanumoditāḥ /
tathā tatpuṇyamāhātmyaṃ praśasanti samādarāt // 7.188 //
te 'pi sarve vikalmāṣāḥ pariśuddhitrimaṇḍalāḥ /
śrīmantaḥ sadguṇādhārā bhaveyu bodhimānasāḥ // 7.189 //
na yāyurdugatiṃ kvāpi sadā sadgatisambhavāḥ /
sarvasattvahitaṃ kṛtvā saṃcarerañjagaddhite // 7.190 //
tataḥ sarvādhipāste syu rdhammārthi saṃprapūrakāḥ /
bodhisaṃbhāraṃ saṃpūrya saṃbuddhapadamāpnuyuḥ // 7.191 //
iti satyaṃ parijñāya bauddhaṃ padaṃ yadīcchatha /
etān devān samārādhya bhajadhvaṃ sarvadā bhave // 7.192 //
etatpuṇyānubhāvena yūyamapyevamābhavaṃ /
durggatiṃ naiva yāyāta kadācin kutracid dhruvaṃ // 7.193 //
sadā sadgatisaṃjātā bhadraśrīsadguṇāśrayāḥ /
bodhisattvā mahāsattvā bhavata bodhicāriṇaḥ // 7.194 //
tataḥ saṃbodhisaṃbhāraṃ pūrayitvā yathākramaṃ /
trividhāṃ bodhimāsādya saṃbuddhapadamāpsyatha // 7.195 //
iti matvātra ye lokā rvāñchanti saugataṃ padaṃ /
sa devān sagaṇāṃ sarvān samārādhya bhajantu te // 7.196 //
ityādiṣṭaṃ munīndreṇa niśamya te sabhāśritāḥ /
sarve tatheti vijñapya prābhyanandan prabodhitāḥ // 7.197 //
tadā śāntaśriyā yaṃssaṃ guptikṛto jinālayaḥ /
ityādiśya munīndro 'pi samādhiṃ viddhekṣaṇaṃ // 7.198 //
iti śrīsvayaṃbhūdharmmadhātuvāgīśvara guptikṛta pravarttano nāma saptamo 'dhyāyaḥ samāptaḥ /
||aṣṭama adhyāyaḥ svayambhūcaityāśramanāma sādhanāsuvṛṣṭicaraṇo nāma
atha sa bhagavāñchāstā sa samādherutthitaḥ punaḥ /
maitreyaṃ taṃ sabhāṃ cāpi samālokyaivamādiśat // 8.1 //
śṛṇu maitreya bhūyo syā etad devānubhāvataḥ /
siddhabhūmeḥ pravakṣāpi mahatsiddhi prabhāvatāṃ // 8.2 //
tadyathātropachandohe siddhaloka himālaya /
nepāla iti vikhyāte etaddevānubhāvataḥ // 8.3 //
sadā bhadramahotsāhaṃ subhikṣaṃ nirupadravaṃ /
sarvadravyasamāpanna samṛddhādhamavarttata // 8.4 //
tadā sarvatra lokāśca daśakuśalacāriṇaḥ /
triratnabhajanāraktāḥ prācarantaḥ sahāśubha // 8.5 //
etatpuṇyānuliptāste caturbrahmavihāriṇaḥ /
bhadraśrīsadguṇādhīrā babhūvurbodhicāriṇaḥ // 8.6 //
evameṣāṃ prasiddhābhūdṛddhisiddhiguṇārthadā /
ṛddhāsphītā subhikṣā śrīsamāśrayābhiśobhitāḥ // 8.7 //
tenātra yogino vijñā yatayo brahmacāriṇaḥ /
smṛtvā dhyātvā kuleśānaṃ samārādhya samāśrayan // 8.8 //
tathānye 'pi sulokāśca samāgatya prasāditāḥ /
dharmadhātumimaṃ bhaktyā bhajamānāḥ samāśrayan // 8.9 //
sarvaṣvapi ca tīrtheṣu snānadānādi saṃbaraṃ /
kṛtvāṣṭau vītarāgāṃśca bhajanta samupāśrayan // 8.10 //
etāśca devatāḥ pañca samārādhya yathāvidhi /
bhajamānā sadotsāhaiḥ prācaranta samāhitāḥ // 8.11 //
tadā khagānanādevīṃ samārādhya yathāvidhi /
bhajamānā mahotsāhaiḥ prācaranta sadā śubhaṃ // 8.12 //
evamimaṃ ca pucchāgraṃ caityaṃ mañjuśriyāpi te /
sarve lokāḥ samārādhya prābhajanta prasāditāḥ // 8.13 //
evaṃ sarve 'pi lokāśca saddharmmābhiratā mudā /
sadā bhadrāṇi karmmāṇi kṛtvātra sarvvadāśrayan // 8.14 //
evameṣāṃ mahāsiddhi bhūmiḥ śrīsaṃpraśobhitāḥ /
mahājana samākīrṇṇā sarvabhūmyuttamā vabhau // 8.15 //
tataḥ kālāntareṇātra rājā bhūmi yatirnṛpaḥ /
śrīguṇakāmadevākhya śāstā lokādhipābhavat // 8.16 //
tadā sa nṛpatiḥ prauḍhā yuvā kāmātilālasaḥ /
yathā kāmarasaṃ bhuktvā prācaran svecchayāraman // 8.17 //
tataḥ sa kṣatriyāpyevaṃ kāmabhāgābhimohitāḥ /
pramadā guṇasaṃraktā nītidharme nirādaraḥ // 8.18 //
dṛṣṭvā sa sundarīṃ kāntāmagamyāmapi mohitaḥ /
balenāpi samākṛṣya vubhuje svecchayā mudā // 8.19 //
evaṃ sa nṛparājāpi kāmadharmmātilālasaḥ /
mantriṣu sarva rājyāṅga niveśya svecchayā ramet // 8.20 //
tataḥ ste mantriṇaḥ sarve nṛpaṃ taṃ pramadā vaśe /
pratiṣṭhāpya yathākāmaṃ bhuktvā caran yathecchayā // 8.21 //
tathā bhṛtyā janāścāpi sarve 'pi kleśitāśayāḥ /
saddharmmāṇi pratikṣipya prācaran kāmabhāginaḥ // 8.22 //
brāhmaṇāśca tathā sarve daśākuśala cāriṇaḥ /
svakuladharmmamaryādaṃ tyaktvā caran yathecchayā // 8.23 //
vaiśyāścāpi tathā dharmmadravyasaṃgrahalālasāḥ /
svakulavṛttimutsṛjya bhuktvā caran yathepsitaṃ // 8.24 //
mahājanāstathā sarvepyanyāyadravyasādhinaḥ /
svakuladharmamutsṛjya bhuktvaiva prācaran sukhaṃ // 8.25 //
vaṇijo 'pi tathā sarve mithyārthasādhanodyatāḥ /
satyadharma pratikṣipya ceruḥ kleśābhimānitāḥ // 8.26 //
śilpino 'pi tathā sarve kavalabhṛtilālasāḥ /
avidhijñāḥ pramādāndhāścakruḥ karmma yaṃthecchayā // 8.27 //
tathā nārījanāścāpi kāmakleśāḥ kulāśayāḥ /
svakuladharmamṛtsṛjya prācaranta yathepsitaṃ // 8.28 //
evaṃ sarve 'pi lokāśca daśākuśalasaṃratāḥ /
svakulācāramutsṛjya prācaranta yathecchayā // 8.29 //
tīrthikāścāpi ye duṣṭāste dṛṣṭvaivaṃ jinālayaṃ /
ninditvā paribhāṣantaḥ prācaranta yathecchayā // 8.30 //
tadātra vahavo duṣṭā caurā dhūrttāḥ pragalbhikāḥ /
sādhujanāḥ pratikṣipya ceru mattadvīpā iva // 8.31 //
sādhavaḥ sajjanāścāpi nīcakarmānucāriṇaḥ /
saddharmmaviratotsāhāśceru bhuktvaiva nīcavat // 8.32 //
tadaivaṃ pāpasaṃcārāt sarvatrāpyacarat kaliḥ /
saddharmmo durvalī bhūto nīcavadvilayaṃ yayau // 8.33 //
tadātra pravarībhūte kalisaṃcāra varttate /
dṛṣṭvā lokādhipāḥ sarve bhavanruṣṭaparānmukhāḥ // 8.34 //
tato 'tra vimukhībhūya sarvalokādhipā api /
dhignṛpamiti bā danto draṣṭumapi na cecchire // 8.35 //
tadātra lokapālānāṃ sudṛṣṭiviratotsave /
ītayaḥ samupākramya prāvarttitumupācarat // 8.36 //
tato devā api krūrā ye duṣṭā mārapākṣikāḥ /
sarve tatra rūpālokya mahotpātaṃ pracakrire // 8.37 //
vahnirapi tathālokya duṣṭavat kopitāśayaḥ /
dhūmākulārciṣā dagdhā mahotpātaṃ vyadhādiha // 8.38 //
dharmarājāpi ruṣṭābhūn nirdayāṃ nirujānapi /
nihantuṃ prāṇinaḥ sarvān mahāmārīmacārayat // 8.39 //
naiṛtyā rākṣasendro 'pi prakopitātinirdayaḥ /
sarvatrāpi praviṣṭo 'tra mahotpātaṃ vyadhātsadā // 8.40 //
varuṇo nāgarājāpi praduṣṭaḥ krūracakṣuṣā //
dṛṣṭvā vārivahān meghān sarvān vṛṣṭiṃ nyavārayet // 8.41 //
maruto 'pi tathālokya praruṣṭā nirdayā sthitāḥ /
asādhyaṃ pracarantātra mahotpātaṃ pracakrire // 8.42 //
tathā yakṣāśca ye duṣṭāḥ kinnarā guhyakā api /
gṛhe gṛhe praviśyāpi rogotpātaṃ pracakrire // 8.43 //
tathā bhūtāḥ piśācāśca vetālāḥ kaṭapūṭināḥ /
ḍākiṇyaḥ pramathāścāpi śākinyaḥ sagaṇā api // 8.44 //
rudrā api sagandharvā kumbhāṇḍā garuḍā api /
sarvatra pracaranto 'tra mahotpātaṃ pracakrire // 8.45 //
mātṛkā api sarvāśca sagaṇā aprasāditāḥ /
suduṣṭavālokya sarvān stān drakṣituṃ na samāhire // 8.46 //
grahāstārāgaṇāḥ sarve viruddhā aprasāditāḥ /
anusaṃdarśanaṃ vāpi kartu naivāvavāṃñchire // 8.47 //
kuleśā api sarvāśca devatā aprasāditāḥ /
saṃtrāta samarthāstān paśyaṃtya eva tasthire // 8.48 //
evamanyepi devāśca sarvatrāṇaparāṅmukhāḥ /
teṣāṃ saṃdarśanaṃ kartumapi naiva vāṃchire // 8.49 //
teṣāṃ trātuṃ tadekāpi na śaśāka kathaṃcana /
evamatra mahotpātaṃ prāvarttata samantataḥ // 8.50 //
evamatra mahotpātaṃ prarvarttate 'pi sarvataḥ /
sarvakleśā hatātmānaḥ pracakru vigrahaṃ mithaḥ // 8.51 //
tadevaṃ kalisaṃraktān sarvān lokān vilokya saḥ /
nṛpatiḥ suciraṃ dhyātvā manasaivaṃ vyacintayat // 8.52 //
hā kaṣṭaṃ pāpajaṃ dhoraṃ jāyate 'trādhunā mama /
tatpāpaśamanāyāyaṃ ko dadhānmahitāśayaḥ // 8.53 //
kathamiha mahadduḥkhaṃ śamīkarttuṃ vidhāsyate /
paśyannevamupekṣyaiva rameyaṃ sāmprataṃ ca kiṃ // 8.54 //
yo hi rājā prajāduḥkhamupekṣya ramate sukhaṃ /
sa kiṃ rājā prabhurbhattāṃ duṣṭāhivadvigarhyate // 8.55 //
yatra rājā prajāduḥkhamupekṣya na vicārayet /
svayameva sukhaṃ bhuktvāramaṃścareyathecchayā // 8.56 //
tatra sarvaprajā lokāḥ kleśavyākulamānasāḥ /
satyadharmakulācāraṃ hitvā careyurauddhaṭāḥ // 8.57 //
tataste duritāraktā daśakuśalacāriṇaḥ /
mahāpāpe 'pi nirlajjāḥ saṃcareran yathecchayā // 8.58 //
etat sarva mahatpātaṃ rbhujīyānnṛpatirdhruvaṃ /
iti satyaṃ samākhyātaṃ nītivijñairmaharṣibhiḥ // 8.59 //
ityetatpāpavaipākyaṃ bhoktavyaṃ hi mayā bhava /
tadatra kiṃ kariṣyāmi yadupāyaṃ na manyate // 8.60 //
dhig janma me 'tra saṃsāre yasya rājye sadā kaliḥ /
durbhikṣādi mahātpātaṃ pravarttate divāniśaṃ // 8.61 //
dhanyāste puruṣā ye hi niḥkleśā vimalāśayā /
vimukta bhava saṃcārā bhikṣavo brahmacāriṇaḥ // 8.62 //
kiṃ me 'tra janma saṃsāre sukulamapi prabhornṛṇāṃ /
yadahaṃ paśuvad bhuktvā kāmameva rame gṛhe // 8.63 //
tadetatapāpalipto 'haṃ kleśavyākulamānasaḥ /
narakeṣu bhraman duḥkhaṃ bhuṃjīyāṃ vividhaṃ sadā // 8.64 //
tadā ko me suhṛt mitraṃ saṃrakṣitumupācarat /
dharmameva tadā trāṇaṃ sarvaduḥkhāpahaṃ bhave // 8.65 //
dharmāṇāṃ pravaraṃ bauddhaṃ dharmaṃ sarvabhayāpahaṃ /
sarvārthasādhanaṃ siddhamityākhyātaṃ jagaddhitaṃ // 8.66 //
ityahaṃ sāmprataṃ gatvā gośṛṅge parvate sthitaṃ /
śāntaśriyaṃ mahācāryaṃ prārthayeyaṃ samādarāt // 8.67 //
sa eva hi mahācārya etadutpātaśāntaye /
vidhānaṃ samupādiśya kuryānme 'tra hitaṃ sadā // 8.68 //
iti niścitya bhūpālaḥ purohitaṃ samantriṇaḥ /
mahājanāna sapaurāṃśca samāmantrayaivamādiśat // 8.69 //
bho bhavanto yadatraivaṃ mahotpātaṃ pravarttate /
tacchāntikaraṇaṃ dharmaṃ karttumicchāmi sāṃprataṃ // 8.70 //
tadācārya mahābhijñaṃ śāntiśriyaṃ samādarāt /
prārthayitvā tadā deśād dharttumicchāmi sadṛśaṃ // 8.71 //
iti sarve vayaṃ tatra gośṛṅge 'gre samādarāt /
śāntaśriyaṃ mahācārya saṃprārthituṃ vajrāvahai // 8.72 //
ityādiṣṭaṃ narendraṇa śrutvā purohitādayaḥ /
sarve tatheti vijñapya prābhyanandan prabodhitāḥ // 8.73 //
tataḥ sa nṛpatī rājā samantrijanapaurikāḥ /
purohitaṃ purodhāya gośṛṅge 'gre mudācarat // 8.74 //
tatra dṛṣṭvā tamācārya nṛpatiḥ saṃpramoditaḥ /
sametya sāñjalirnatvā pādābje samupāśrayat // 8.75 //
tathā sarve 'pi lokāśca samīkṣyenaṃ prasāditāḥ /
sametya pādayornatvā samupatasthire mudā // 8.76 //
tān sarvān samupāsīnān samīkṣya sa mahāmatiḥ /
śāntaśrīstaṃ mahīpālaṃ sampaśyannevamādiśat // 8.77 //
rājan sadāstu vo bhadraṃ sarvatrāpi nirantaraṃ /
kimarthamiha prāyāsi tat me 'gre vaktuṃmarhasi // 8.78 //
iti śāntaśriyā prokte nṛpatiḥ sa kṛtāñjaliḥ /
praṇatvā taṃ mahācārya paśyannevaṃ nyavedayet // 8.79 //
bho śrīśāstayadarthe 'haṃ bhavaccharaṇamāvraje /
tadartha prārthayāmyatra me samupādeṣṭumarhati // 8.80 //
yat me 'tra pāpato rājye mahotpātaṃ pravarttate /
tacchāntikaraṇopāyaṃ samupādeṣṭumarhati // 8.81 //
iti saṃprārthite rājñā śāntaśrī mantravit sudhīḥ /
nṛpate taṃ mahāsattvaṃ samālokyaivamādiśat // 8.82 //
nṛpate pāpato 'traivaṃ mahotpātaṃ pravarttate /
tatpāpaśamanopāyaṃ vakṣāmi te śṛṇuṣva tat // 8.83 //
yatvamatra nṛpā rājā sarvadharmānupālakaḥ /
nītidharmmānusāreṇa saṃpālayasi na prajāḥ // 8.84 //
mantriṇo 'pi tathā sarvanītidharmaparāṅmukhāḥ /
bhuktvā kāmasukhānyeva pracaranti yathecchayā // 8.85 //
tathā bhṛtyā janāścāpi paurāścāpi mahājanāḥ /
svakuladharmamutsṛjya pracaranti yathecchayā // 8.86 //
evaṃ sarve 'pi lokāśca daśākuśalacāriṇaḥ /
saddharmāṇi pratikṣipya pracaranti pramādataḥ // 8.87 //
tadaitat pāpavaipākyaṃ bhoktavyaṃmeva hi bhava /
yenaiva yatkṛtaṃ karmma bhoktavyaṃ tena tatphalaṃ // 8.88 //
evaṃ matvā nṛpaḥ svāmī svayaṃ nītyā vicārayan /
bodhayitvā prayatnena lokān saṃpālayat sadā // 8.89 //
yadyatra nṛpatiḥ samyaga vicārya pramādataḥ //
svayaṃ kāmasukhānyeva bhuktvā caradyathecchayā // 8.90 //
tathā sarve 'pi lokāśca nṛpacaryānucāriṇaḥ /
bhuktvā kāmasukhānyeva pracareyuryathecchayā // 8.91 //
tadā tatra mahotpātaṃ pravarttat pāpato dhruvaṃ /
pravarttite mahotpāta lokā syuḥ pāpaduḥkhitāḥ // 8.92 //
tatra tān nṛpatiḥ paśyannupekṣyaṃ nirdayaścarat /
lokasaṃrakṣaṇe asaktaḥ sa sarvapāpabhāg bhavet // 8.93 //
sarvāṇyapi hi pāpāni sarvalokaiḥ kṛtānyapi /
patitvā nṛpateragre pradadyustatphalāni hi // 8.94 //
iti satyaṃ samākhyātaṃ sarvairapi munīśvaraiḥ /
natvā rājā svayaṃ nītyā vicārayan samācaret // 8.95 //
iti tena samādiṣṭaṃ śāntaśriyā sumantriṇā /
śrutvā sa nṛpatīrbhītyā saṃtāpatāpitāśayaḥ // 8.96 //
śāntaśriyaṃ tamācārya samīkṣya śaraṇaṃ gataḥ /
natvā pādāmbuje bhūyaḥ prārthayadevamādarāt // 8.97 //
śāstaḥ sadā cariṣyāmi bhavadājñāṃ śirāvahan /
tat me yaducitaṃ dharmma tat samādeṣṭumarhati // 8.98 //
iti saṃprārthitaṃ rājñā śrutvācāryaḥ sa satmatiḥ /
nṛpatiṃ taṃ mahāsattvaṃ sampaśyannevamādiśat // 8.99 //
rājañchṛṇu samādhāya vakṣyāmi śubhakāraṇaṃ /
yadyasti te kṛpā loka tat kuru yanmayoditaṃ // 8.100 //
tadyathaiteṣu tīrtheṣu snātvā nityaṃ yathāvidhi /
śuciśīlasamācāraḥ samāhitaḥ trimaṇḍalaḥ // 8.101 //
sambodhiṃ praṇidhānena sarvasattvahitārthabhṛt /
triratnabhajanaṃ kṛtvā carasva poṣadhaṃ vrataṃ // 8.102 //
tata imaṃ jagannāthaṃ dharmadhātuṃ jinālayaṃ /
yathāvidhi samārādhya saṃbhajasva sadādarāt // 8.103 //
tathā sarvā imā pañca devatāśca yathāvidhi /
samārādhya samabhyarcya saṃbhajasva sadādarāt // 8.104 //
imaṃ mañjuśrīyaṃścāpi caityamārādhya sarvadā /
yathāvidhi samabhyarcya saṃbhajasva mahotsavaiḥ // 8.105 //
tathāṣṭau vītarāgāṃśca samārādhya yathāvidhi /
samabhyarcya mahotsāhaiḥ saṃbhajasva sadādarāt // 8.106 //
tathā māheśvarīṃ devī khagānanāṃ samādarāṃ /
samārādhya samabhyarcya saṃbhajasva yathāvidhiṃ // 8.107 //
ete sarve 'pi devā hi sarvalokādhipeśvarāḥ /
sarvasattvahitārthena prādurbhūtāḥ svayaṃ khalu // 8.108 //
tadatraiteṣu deveṣu sarveṣu śraddhayā sadā /
vidhinā bhajanaṃ kṛtvā saṃcarasva jagaddhite // 8.109 //
lokāṃścāpi tathā sarvān bodhayitvā prayatnataḥ /
sarveṣveteṣu tīrtheṣu snānadānādikaṃ sadā // 8.110 //
kārayitvā mahatpuṇyaṃ jagadbhadrasukhārthadaṃ /
saṃbuddhaguṇasatsaukhyaṃ cāraya poṣadhaṃ vrataṃ // 8.111 //
eteṣāṃ ca triratnādidevānāṃ bhajanaṃ sadā /
kārayitvā mahotsāhairbodhimārge pracāraya // 8.112 //
tadaitatpuṇyabhāvena sarvatrāpi caracchubhaṃ /
tadā sarvamahotpātaṃ sarvatra vilayaṃ vrajet // 8.113 //
tadā brahmamarendrādyāḥ sarve lokādhipā api /
sudṛśātra samālokya pālayeyuḥ sadā mudā // 8.114 //
tadā saṃpālite 'smiṃna taiḥ savairlokādhipaiḥ punaḥ /
subhikṣaṃ śrīśubhotsāhaṃ pravarttayeddhi sarvadā // 8.115 //
tadā sarbe 'pi lokāśca nīrogāḥ śrīguṇāśrayāḥ /
viramya pāpamārgebhyaḥ saṃcareran sadā śubhe // 8.116 //
evaṃ dhṛtvā sadā rājan mahāpuṇya prabhāvataḥ /
ante bodhiṃ samāsādya saṃbuddhapadamāpnuyuḥ // 8.117 //
evaṃ mahattaraṃ puṇyaṃ triratnabhajanād bhavaṃ /
vijñāyādau triratnānāṃ bhajasva śraddhayā smaran // 8.118 //
tataḥ sarveṣu tīrtheṣu snātvā śuddhendriyāśayaḥ /
triratnaṃ śaraṇaṃ gatvā bhajasva poṣadhaṃ vrataṃ // 8.119 //
tataḥ sarvānimān devān dharmmadhātumukhān sadā /
yathāvidhi samārādhya saṃbhajasva samarcayan // 8.120 //
lokānapi tathā sarvān bodhayitvā prayatnataḥ /
sarveṣveteṣu tīrtheṣu snāpayitvā yathāvidhiṃ // 8.121 //
triratnaśaraṇe sthāpya saṃbodhijñānasādhanaṃ /
bhadśrīsatguṇādhāraṃ cāraya poṣadhaṃ vrataṃ // 8.122 //
eteṣāmapi devānāṃ kārayitvā sadārcanaṃ /
bodhimārge pratiṣṭhāpya cāraya pālayañchubhe // 8.123 //
evaṃ kṛtvā mahatpuṇyaṃ prāpya śrīsadguṇāśrayaḥ /
bodhisattva mahāsattva mahābhijñā bhaveddhruvaṃ // 8.124 //
tataḥ saṃbodhisaṃbhāraṃ pūrayitvā yathākramaṃ /
arhan bodhiṃ samāsādya saṃbuddhapadamāpnuyāḥ // 8.125 //
iti śāntaśriyā śāstā samādiṣṭaṃ niśamya saḥ /
nṛpastatheti vijñapya kartumevaṃ samaicchata // 8.126 //
tataḥ sa nṛpatiḥ sarvān mantriṇassacivāñjanān /
paurān mahājanāścāpi samāmantrayaivamādiśat // 8.127 //
bho mantriṇo janāḥ sarve 'mātyāḥ paurā mahājanāḥ /
ācāryena yathādiṣṭaṃ tathā caritumarhatha // 8.128 //
ahamapi tathā dhṛtvā sarvadā bhadrakāraṇaṃ /
triratnaśaraṇaṃ kṛtvā vrataṃ caritumutsahe // 8.129 //
ityādiṣṭaṃ narendreṇa śrutvā te mantriṇo janāḥ /
paurā mahājanāḥ sarva tatheti pratiśuśruvuḥ // 8.130 //
tataḥ sa nṛpatiḥ sarveḥ sapurohitamantribhiḥ /
amātyaiḥsacivaiḥ paurairmahājanaiḥ samanvitaḥ // 8.131 //
sarveṣveteṣu tīrtheṣu snātvā yathāvidhi kramāt /
śuddhaśīlaḥ samādhāya prācarat poṣadhaṃ vrataṃ // 8.132 //
tatassa vimalātmāna triratnaśaraṇaṃ gatāḥ /
dharmadhātuṃ samārādhya samabhyarcyabhijanmudā // 8.133 //
tathā vāyupure vāyudevatāṃśca yathāvidhi /
agnipure 'gnidevaṃ ca nāgapure phaṇeśvarān // 8.134 //
vasupure vasundhārāṃ saddharmmaśrīguṇapradāṃ /
śāntapure maheśānaṃ sambaraṃ sagaṇaṃ kramāt // 8.135 //
yathāvidhi samabhyarcya śraddhayā samupāśritaḥ /
tathā mañjuśrī yaścaityaṃ samabhyarcyābhajan sadā // 8.136 //
tathāṣṭau vītarāgāṃśca śrīdevīṃśca khagānanāṃ /
yathāvidhi samārādhya samabhyarcyābhajat sadā // 8.137 //
tathā sarve 'pi lokāste nṛpavṛttānucāriṇaḥ /
snātvā sarveṣu tīrtheṣu śuddhaśīlā samādarāt // 8.138 //
triratnaśaraṇaṃ kṛtvā carantaḥ poṣadhaṃ vrataṃ /
dharmmadhātumukhān sarvān devāṃścābhyarcya prābhajan // 8.139 //
tadaitatpuṇyabhāvena sarvatra śubhamācarat /
tataḥ sarva mahotpātaṃ krameṇa praśamaṃ yayau // 8.140 //
tadā sarve 'pi te lokā nīrogāḥ puṣṭitendriyāḥ /
mahānandaṃ sukhaṃ prāpya babhūvu dharmmalālasāḥ // 8.141 //
tad dṛṣṭvā na nṛpo rājā pratyakṣaṃ dharmasatphalaṃ /
aho saddharmamāhātmyamityuktvā nanditācarat // 8.142 //
tadā suvṛṣṭirevātra na babhūva kathaṃcana /
tad dṛṣṭvā na nṛpaścāsīd durbhikṣaśaṃkitāśayaḥ // 8.143 //
tataḥ sa karuṇāviṣṭahṛdayaḥ sa nṛpaḥ punaḥ /
śāntaśriyaṃ tamācārya natvaiva prāha sāñjaliḥ // 8.144 //
ācārya kṛpayā te 'tra carate śubhatādhunā /
sarvadāpi mahotpātaṃ saṃśāmyata samantataḥ // 8.145 //
suvṛṣṭireva nādyāpi pravarttate kathaṃcana /
suvṛṣṭikaraṇopāyaṃ tat samādeṣṭumarhati // 8.146 //
iti saṃprārthitaṃ rājñā śrutvācāryaḥ sa satmatiḥ /
nṛpatiṃ taṃ mahāsattvaṃ saṃpaśyannevamabravīt // 8.147 //
sādhu rājañchṛṇuṣvātra sadā subhikṣakāraṇaṃ /
suvṛṣṭikaraṇopāyamupadekṣyāmi sāṃprataṃ // 8.148 //
likhitvā maṇḍalaṃ nāgarājānāṃ yadyathāvidhi /
tatra nāgādhipān sarvānāvāhyārādhayevahi // 8.149 //
tadatra tvaṃ mahāvīrā bhavasvāttaraḥ sādhakaḥ /
yathā māyopadiṣṭāni tathā sarvāṇi sādhaya // 8.150 //
ityācārya samādiṣṭaṃ śrutvā sa nṛpatirmudā /
tatheti prativijñapya tathā bhavitumaicchata // 8.151 //
tataḥ sa vajradhṛg vārā nāgapuraṃ yathāvidhi /
likhitvā maṇḍalaṃ ramyaṃ pratiṣṭhāpya samārccayat // 8.152 //
tatra nāgādhipān sarvānācāryaḥ sa yathākramaṃ /
samārādhya samāvāhya pūjayituṃ samālabhat // 8.153 //
tatra nāgādhipāḥ sarve samāgatya yathākramaṃ /
svasvāsanaṃ samāśritya saṃtasthire prasāditāḥ // 8.154 //
karkoṭako 'hirāḍeka eva na lajjayāgataḥ /
tatsamīkṣya sa śāntaśrīrmahācāryā maharddhimān // 8.155 //
nṛpatiṃ taṃ mahāvīraṃ mahāsattvaṃ maharddhikaṃ /
mahābhijñaṃ samālokya samāmantrayaivamādiśat // 8.156 //
rājan nāgādhipāḥ sarve samāgatā ihādhunā /
eka karkkoṭako nāgarāja eveha nāgataḥ // 8.157 //
virūpo 'haṃ kathaṃ nāgarāja mahāsabhāsane /
gatvā tiṣṭheyamityevaṃ dhyātvā nāyāti lajjayā // 8.158 //
atastaṃ sahasā rājan gatvā tatra mahāhrade /
karkkoṭakaṃ tamāmantraya saṃprārthyeha samānaya // 8.159 //
yadi saṃprārthyamānāpi nāgachediha so 'hirāṭ /
tadā balena dhṛtvāpi sarvathā taṃ samānaya // 8.160 //
ityācārya samādiṣṭaṃ śṛtvā sa nṛpatiḥ sudhīḥ /
śāntaśriyaṃ tamācārya paśyannevaṃ nyavedayat // 8.161 //
ācārya kathamako 'haṃ tatrāgāḍhamahāhrade /
gatvā balena nāgendraṃ dhṛtvā netuṃ praśaknuyāṃ // 8.162 //
iti nivedya taṃ rājñā śrutvācāryaḥ sa mantravit /
nṛpatiṃ taṃ mahāvīraṃ sampaśyannevamabravīt // 8.163 //
haridaśvaṃ samāruhya puṣpamatmantraśodhitaṃ /
dhṛtvā braja praśaknoṣi mama mantrānubhāvataḥ // 8.164 //
durvākuṇḍamidaṃ puṣpaṃ tatrādau kṣipa māṃ smaran /
bhraman yatra caren puṣpaṃ tat yathānusaran baja // 8.165 //
ityupadeśya duvīkaṃ kuṇḍaṃ mantrābhiśodhitaṃ /
puṣpaṃ datvā narendrāya punarevamupādiśat // 8.166 //
gatvaivaṃ nṛpate tatra nāgapure sametya taṃ /
karkoṭakaṃ samāmantraya madgiraivaṃ nivedaya // 8.167 //
bho karkkoṭaka nāgendra yadarthedamihāvraja /
tadbhavānapi jānīyāt tathāpi vakṣyate mayā // 8.168 //
gośṛṅge mahācāryaḥ śāntaśrī rvajrabhṛt kṛtī /
durbhikṣaśamanaṃ karttuṃ suvṛṣṭicāraṇe sadā // 8.169 //
tatra nāgapure sarvān nāgādhipān yathāvidhi /
samārādhya samāvāhya pūjayituṃ samārabhat // 8.170 //
sarve nāgādhipāstatra varuṇādyāḥ samāgatāḥ /
tvameva nāgataḥ kasmāt sahasā gantumarhati // 8.171 //
evaṃ saṃprārthyamāno 'pi nāgachet so 'hirāḍ yadi /
valenāpi samākṛṣya sahasā nīyatāṃ tvayā // 8.172 //
iti śāntaśriyā śāstā samādiśya samādarāt /
preṣito 'haṃ tadarthetra tat samagantumarhati // 8.173 //
ityādiśya sa ācāryaḥ puṣpaṃ mantrābhiśodhitaṃ /
datvā taṃ nṛpatiṃ vīraṃ preṣayat tatra satvaraṃ // 8.174 //
ityācārya samādiṣṭaṃ niśamya sa mahāmatiḥ /
durvāmuṇḍaṃ samādāya tathetyuktvā tato 'carat // 8.175 //
tataḥ sa nṛpatirvīraḥ śāstu rājñāṃ śirāvahan /
haridaśvaṃ samāruhya saṃcaranstad hadaṃ yayau // 8.176 //
tatra tīraṃ samāsādya paśyaṃ nṛpaḥ sa taṃ hadaṃ /
natvācāryamanusmṛtvā durvvākuṇḍaṃ jale 'kṣipat // 8.177 //
tanprakṣiptaṃ jale 'gāḍhe bhraman nāgapure 'carat /
rājāpyaśvaṃ samāruhya tatpuṣpānusaran yayau // 8.178 //
evaṃ nāgapure gatvā nṛpatiḥ sa vilokayan /
karkoṭaka mahīndraṃ taṃ sahasā samupācarat // 8.179 //
tatra sametya sa vīrastaṃ karkoṭakamahīśvaraṃ /
yathācāryāya saṃdipṭaṃ tathā sarvaṃ nyavedayat // 8.180 //
tat sanniveditaṃ sarva śrutvā nāgādhipāpi saḥ /
kiñcidapyuttaraṃ naiva dadau tasmai mahībhuje // 8.181 //
tataḥ sa nṛpatiścaivaṃ nivedya taṃ mahīśvaraṃ /
saṃpaśyan samupāmantraya prārthayadamādarāt // 8.182 //
nāgendro 'tra prasīda tvaṃ śāsturājñāṃ śirovahaṃ /
tvadāmantra na evāhaṃ prāgatastat samāvraja // 8.183 //
iti saṃprārthyamāno 'pi rājā sa bhujagādhipaḥ /
kiñcitprāpyuttaraṃ naiva dadau tasmai mahībhuje // 8.184 //
tato 'sau nṛpativīraḥ śāstrādiṣṭaṃ yathā tathā /
sarva nivedya tasyāgre punarevamabhāṣata // 8.185 //
nāgendra nāparādhaṃ me yattvayā na śrutaṃ vacaḥ /
tanme śāstrā yathādiṣṭaṃ tathā nūnaṃ careya hi // 8.186 //
ityuktepi narendreṇa karkoṭako hi yo 'pi saḥ /
kiñcidapyuttaraṃ naiva dadau rājñe mahībhṛte // 8.187 //
tataḥ sa nṛpativīraḥ śāsturājñāṃ śirovahan /
dhṛtvā tamahimākṛṣya gurutmāniva prācarat // 8.188 //
tato hayāt samānītāḥ guṇakāmadevena saḥ /
ānīte tena mārgeṇa vaśikācala ucyate // 8.189 //
evaṃ dhṛtvā samākṛṣya sa vīrastaṃ mahīśvaraṃ /
sahasā nāgapure nītvā śāsturagre samācarat // 8.190 //
ācārya bhavadādeśāt tathā karkkoṭako 'hirāṭ /
dhṛtvākṛṣya mayānītastaṃ samīkṣya prasīdatu // 8.191 //
iti niveditaṃ rājñā śrutvācāryaḥ samāditaḥ /
nṛpatiṃ taṃ mahāvīraṃ sampaśyannevamādiśat // 8.192 //
sādhu rājan mahāvīra yadānītastvayāhirāt /
tadenamāsane nītvā saṃsthāpaya yathākramaṃ // 8.193 //
ityācārya samādiṣṭaṃ śrutvā sa nṛpatistathā /
nāgarājaṃ tamāmantraya svāsane saṃnyaveśayat // 8.194 //
taṃ dṛṣṭvā svāsanāsīnāṃmācāryaḥ sa yathāvidhiṃ /
nāgendrān stān samāvāhya samārādhya samārcayat // 8.195 //
tataḥ sa vrajadhṛkājña ācāryaḥ sa mahīpatiḥ /
sarvān nāgādhipān stutvā prārthayuccaivamādarāt // 8.196 //
bho bhavanto mahānāgarājāḥ sarve mayāgrataḥ /
samārādhya samāvāhya yathāvidhi samarcitāḥ // 8.197 //
tanme sadā prasīdantu dātumarhanti vāñchitaṃ /
sarvaloka hitārtheva ārādhyayāmi nānyathā // 8.198 //
yadatra pāpasaṃcārād durbhikṣaṃ varttate 'dhunā /
tena sarve 'pi duḥkhārttā lokaścaranti pātakaṃ // 8.199 //
taddurbhikṣābhiśāntyartha subhikṣakāraṇaṃ sadā /
suvṛṣṭicaraṇopāyaṃ karomīdaṃ jagaddhite // 8.200 //
te bhavanto 'tra sarve 'pi sarvasattvābhirakṣaṇe /
cārayituṃ samarhanti suvṛṣṭimatra sarvadā // 8.201 //
iti saṃprārthitaṃ tena śāntaśriyā niśamyata /
sarve nāgādhipāstasya tatheti pratiśuśruvuḥ // 8.202 //
taistatheti pratijñātaṃ nāgarājairniśamya saḥ /
śāntaśrī nāgarājān stān prārthayadevamādarāt // 8.203 //
bhavanto me prasīdantu yadahaṃ prārthaye punaḥ /
sarvasattvahite dātuṃ tadapyarhanti vāñchitaṃ // 8.204 //
iti saṃprārthite tena śāntaśriyā niśamyate /
sarvvanāgādhipā tasmai tatheti pratiśuśruvuḥ // 8.205 //
sarve nāgādhipaistaiḥ sampratijñātaṃ niśmya saḥ /
ācāryastānahīndrāṃśca prārthayedevamādarāt // 8.206 //
bhavantaḥ śrūyatāṃ vākyaṃ yat mayā prārthyate punaḥ /
tadbhavadbhiḥ pratijñātaṃ saṃdhātavyaṃ tathā sadā // 8.207 //
yadātra pāpasaṃcārād durvaṣṭiśca bhaved dhruvaṃ /
tadā suvṛṣṭisaṃsiddhirsādhanaṃ tat pranīyatāṃ // 8.208 //
tadyathā bhavatāṃ paṭṭe likhitvā maṇḍalaṃ śubhaṃ /
yathāvidhi pratiṣṭhāpya saṃsthāpituṃ samutsahe // 8.209 //
durvṛṣṭiḥ syādyadāpyatra tadevaṃ paṭṭamaṇḍalaṃ /
prasārya vidhinārādhya samāvāhya samarcayat // 8.210 //
evaṃ prasārya paṭṭesmin saṃpūjite yathāvidhi /
suvṛṣṭiratra yuṣmābhiḥ saṃbharttavyā jagaddhite // 8.211 //
iti saṃprārthite tena śāntaśriyā niśamyate /
sarvanāgādhipāstasmai tatheti pratiśuśruvuḥ // 8.212 //
tataḥ sa mantravit prājñaḥ sarvanāgādhipājñayā /
likhitvā maṇḍalaṃ paṭṭe pratiṣṭhāpya yathāvidhi // 8.213 //
paścāt kāle 'tra durvṛṣṭivṛtte suvṛṣṭisādhane /
nāgapure 'tra saṃsthāpya nirdagdha saṃpragopitaṃ // 8.214 //
tato vajrī sa ācāryaḥ sarvān stān bhujagādhipān /
saṃprārthya vinayaṃ kṛtvā visasarjja vinodayan // 8.215 //
tataḥ sarve 'pi te nāgarājāḥ svasvālayaṃ gatāḥ /
meghamālāṃ samutthāpya sarvatra samavarṣayan // 8.216 //
tadā suvṛṣṭisaṃcārād durbhikṣaṃ vilayaṃ yayau /
subhikṣamaṃgalotsāhaṃ prāvarttata samantataḥ // 8.217 //
tadā sarve 'pi lokāste mahānandapramoditaḥ /
triratnabhajanaṃ kṛtvā prācaranta sadā śubhe // 8.218 //
tataḥ sa nṛpati rājā dṛṣṭasatyaḥ prasāditaḥ /
śāntiśriyaṃ tamācāryaṃ samabhyarcya yathāvidhi // 8.219 //
natvāṣṭāṅgaiḥ prasannātmā kṛtvā pradakṣiṇāni ca /
kṛtāñjalipuṭaḥ paśyan prārthayaccaivamādarāt // 8.220 //
bho bhagavan mahācārya bhavaddharmmānubhāvataḥ /
sarvotpātaṃ śamībhūta suvṛṣṭiḥ saṃpravarttate // 8.221 //
tadatra sarvadā nūnaṃ nirutpātaṃ samantataḥ /
dharmaśrīmaṃgalotsāhaṃ bhavadeva nirantaraṃ // 8.222 //
evaṃ sadā kṛpā dṛṣṭayā saṃpaśyan viṣaye mama /
nirutpātaṃ śubhotsāhaṃ kartumarhati sarvathā // 8.223 //
sāmprataṃ saphalaṃ janma saṃsārajīvitaṃ ca me /
yallokāśca sukhībhūtāḥ saṃcaranta sadā śubhe // 8.224 //
tadahaṃ sāmprataṃ śāstarbhavadājñāṃ śirāvahan /
svarājyāśramamāśritya careyaṃ pālayañjagat // 8.225 //
tanmenugrahamādhāya kṛpayā saṃprasāditaḥ /
saṃbodhisādhane cittaṃ sa sthitiṃ karttumarhati // 8.226 //
iti vijñapya bhūpālasta sya śāstuḥ padāmbuje /
natvānujñāṃ samāsādya mahotsāhaiḥ puraṃ yayau // 8.227 //
tatra sa nṛpa āśritya samantri sacivo mudā /
bodhicaryāvrataṃ dhṛtvā tasthau kurvan sadā śubhaṃ // 8.228 //
iti svayambhū caityāśramanāmasādhanasuvṛṣṭicāraṇo nāmāṣṭamo 'dhyāyaḥ /
||navama adhyāyaḥ śrīmahācārya śāntikaraguṇasaṃsiddhimahātmyānubhāva prakathanapravartano nāma
atha maitreya ālokya samutthāya kṛtāñjaliḥ /
bhagavantaṃ tamānamya prārthayaccaivamādarāt // 9.1 //
kadā śāntikaraṃ nāma tasyābhavat kathaṃ punaḥ /
taddhetuṃ śrotumicchāmi samupādeṣṭumarhati // 9.2 //
iti saṃprārthite tena maitreyeṇa sa sarvavit /
bhagavāstaṃ mahāsattvaṃ sampaśyannevamādiśat // 9.3 //
śṛṇu maitreya vakṣyāmi śāntaśriyāṃ mahadguṇaṃ /
saddharmmasādhanotsāhaṃ bhadraśrīsadgurṇārthadaṃ // 9.4 //
yo 'sau rājā mahāsattvaḥ sadharmmaguṇalālasaḥ /
tyaktvā kāmasukhaṃ rājyaṃ tīrthayātrāmupācarat // 9.5 //
sa sarveṣvapi tīrtheṣu snātvā dānaṃ vidhāya ca /
trisamādhisamācāraḥ saṃcara poṣadhaṃ vrataṃ // 9.6 //
evaṃ sarveṣu pīṭheṣu bhraman saddharmmamānasaḥ /
yogacaryāvrataṃ dhṛtvā pracacāra samāhitaḥ // 9.7 //
puṇyakṣetreṣu sarveṣu bhramannaivamihāgatāḥ /
dṛṣṭvaimaṃ maṇḍalaṃ ramye vismitaṃ samupāyayau // 9.8 //
atraimaṃ dūrato dṛṣṭvā dharmmadhātuṃ jinālayaṃ /
mudāṣṭāṅgaiḥ praṇatvāśuḥ saṃdraṣṭuṃ samupāyayau // 9.9 //
sametya saṃmahāsattvā jyotīrūpaṃ jinālayaṃ /
dharmmadhātumimaṃ dṛṣṭvā praṇatvā samupāśrayat // 9.10 //
tataḥ samudito rājā nepāle 'tra manorame /
sarvatrāpi ca saṃdraṣṭuṃ pracacāra vilokayan // 9.11 //
teṣu sarveṣu tīrtheṣu snātvā datvā yathepsitaṃ /
yathāvidhi samādhāya vrataṃ cara samāhitaḥ // 9.12 //
tatoṣṭau vītarāgāṃśca dṛṣṭvā sa saṃpramoditaḥ /
yathāvidhi samārādhya samabhyarcya sadābhajan // 9.13 //
tataścāsau mahādevī khagānanāṃ maheśvarīṃ /
yathāvidhi samārādhya samabhyarcyābhajanmudā // 9.14 //
tato mañjuśriyaścaityaṃ samīkṣya sa pramoditaḥ /
yathāvidhi samabhyarcya prābhajat samupasthitaḥ // 9.15 //
tataḥ ścaitatmahatpuṇyaiḥ śāntiśrīśubhitendriyaḥ /
pravajyā saṃvaraṃ dhṛtvā brahmacārī babhūva saḥ // 9.16 //
yattasya supraśāntaśrīśobhitānīndriyāni ṣaṭ /
taṃ nanāma prasiddhaṃ ca śāntaśrīrityabhūdyataḥ // 9.17 //
tato 'sau satmatirvijño bodhisattvo jagaddhite /
vajracaryāvrataṃ gṛhaya pracacāra samāhitaḥ // 9.18 //
tataśca śilayāchādya dharmmadhātuṃmimaṃ jinaṃ /
iṣṭikābhirmahatstūpaṃ vidhāya samagopayat // 9.19 //
tataḥ pañcapureṣvatra sthāpitā pañca devatāḥ /
mañjuśrīyāmidaṃ caityamanena ca mahatkṛtaṃ // 9.20 //
evaṃ kṛtvātra kāryāṇi sarvāṇi sa mahāmatiḥ /
bodhisattvā mahābhijñaḥ pracacāra jagaddhite // 9.21 //
tataścātra mahatpātaṃ śamīkṛtya samaṃtataḥ /
bhadraśrīmaṅgalotsāhaṃ na śāntaśrīḥssadā vyadhāt // 9.22 //
tataścāsau mahābhijño durvṛṣṭi parivarttate /
nāgarājān samārādhya suvṛṣṭi samacārayat // 9.23 //
evaṃ sa triguṇābhijñāṃ mahotpāta praśāntikṛt /
śubhaṃkara sadā tena śāntikare iti smṛtaḥ // 9.24 //
īdṛgmantrī mahābhijño vajrācāryā mahāmatiḥ /
samṛddhisiddhisaṃpannā na bhūtā na bhaviṣyati // 9.25 //
evaṃ vidhāya sarvatra nirutpātaṃ śubhotsavaṃ /
bodhisattva sa śāntaśrīstrailokyamahitobhavat // 9.26 //
evamasya mahatpuṇyaṃ bhadraśrīguṇasādhanaṃ /
vijñāya śaraṇaṃ gatvā savitavyaṃ śubhārthibhiḥ // 9.27 //
yadyasya śaraṇaṃ gatvā śraddhayā samupāśritāḥ /
yathāvidhi samārādhya bhajeyuḥ sarvadā mudā // 9.28 //
te sarve vimalatmāno niḥkleśā vijitendriyāḥ /
bhadraśrīguṇasaṃpattiṃ sarddhisiddhiṃ samāyayuḥ // 9.29 //
ye ca tasya sadā smṛtvā dhyātvāpi ca samāhitāḥ /
nāmāpi ca samuccārya bhajeyuḥ śraddhayā sadā // 9.30 //
te 'pi sarve vikalmāṣāḥ pariśuddhatrimaṇḍalāḥ /
tadguṇaśrīsamāpannā bhaveyu bodhicāriṇaḥ // 9.31 //
ityevaṃ tatmahatpuṇyaṃ vijñāya tadguṇārthinaḥ /
tasyaiva śaraṇaṃ gatvā bhajantu te sadā mudā // 9.32 //
ityādiṣṭaṃ munīndreṇa sarve 'pi te sabhāśritāḥ /
lokāstatheti vijñapya prābhyanandan prabodhitāḥ // 9.33 //
evamasau mahāsattvo bhadraśrīsadguṇārthabhṛt //
sarvasattvahitaṃ kṛtvā saṃtasthe suciraṃ tathā // 9.34 //
tataḥ kāle gate rājā vṛddhobhijīrṇṇitendriyaḥ /
niḥkleśo viratābhāgo dhyātvaiva samacintayat // 9.35 //
ahaṃ vṛddhotijīrṇṇāṅgaḥ sthāsyāmyevaṃ kiyāccaraṃ /
avaśyaṃ daivayogeṇa yāsyāmi maraṇaṃ dhruvaṃ // 9.36 //
tadatrāhaṃ svaputrāya yūne lokānupālane /
sābhiṣekamidaṃ rājyaṃ dātumarhāmi sāmprataṃ // 9.37 //
iti dhyātvā sa bhūpālo narendradevamātmajaṃ /
abhiṣiṃcya nṛpaṃ kṛtvā bodhayannevamaṃnvaśāt // 9.38 //
rājan putra samādhāya dharmanītyā samācaran /
triratnabhajanaṃ kṛtvā saṃcarasva sadā śubhe // 9.39 //
adyārabhyāsi sarveṣāṃ lokānāmadhipaḥ prabhuḥ /
sarvadharmānuśāstā ca sarvasattvahitārthabhṛt // 9.40 //
tadatra sakalān lokān dharmanītyānupālayan /
triratnabhajanaṃ kṛtvā saṃcaraṃsva sadā śubhe // 9.41 //
ityanuśāsya tanputraṃ pitā sa bhavanispṛhaḥ /
sarvaparigrahānstyaktvā vanaprasthasamāśrayan // 9.42 //
tatrasthāsau mahābhijñaḥ pariśuddhitrimaṇḍalaḥ /
samādhinihitaḥ svāntaḥ sasaṃcare bahmasaṃbaraṃ // 9.43 //
tataḥ kāle gate mṛtyusamaye sa samāhitaḥ /
triratnaṃ sa smaraṃstyaktvā dehaṃ yayau sukhāvatīṃ // 9.44 //
tataḥ sa nṛpatī rājā narendradeva indravat /
saṃbodhayan prayatnena sarvān lokānapālayat // 9.45 //
so 'pi rājā viśuddhātmā saddharmmaguṇalālasaḥ /
śāntikaraṃ tamācārya sametya śaraṇaṃ yayau // 9.46 //
tatra sa samupāśritya śāsturājñāṃ śirovahan /
triratnabhajanaṃ kṛtvā prācarat sarvadā śubhe // 9.47 //
sadā sarveṣu tīrtheṣu snānaṃ kṛtvā yathāvidhi /
pitrebhyaḥ pradadau piṇḍaṃmarthibhyo 'pi yathepsitaṃ // 9.48 //
tathāṣṭau vītarāgāṃśca kṣatralokādhipāmapi /
yathāvidhi samārādhya samārcayat sa parvasuḥ // 9.49 //
tathā ca śrīmahādevīṃ khagānanāṃ yathāvidhi /
samārādhya samabhyarcya mahotsāhairmudābhajat // 9.50 //
tathā mañjuśrīyaścaitye pṛcchāgresminnupāśrayat /
yathāvidhi samārādhya samabhyarcyābhajat sadā // 9.51 //
tathā vāyupure vāyudevatāḥ sagaṇā api /
yathāvidhi samārādhya samabhyarcyābhajat sadā // 9.52 //
tathā vahnipure vahnidevatāḥ sagaṇā api /
yathāvidhi samārādhya samabhyarcyābhajat sadā // 9.53 //
tathā nāgapure nāgadevatāḥ sagaṇā api /
yathāvidhi samārādhya samabhyarcyābhajat sadā // 9.54 //
tathā vasupure devīṃ vasudhārāṃ samaṇḍalām /
yathāvidhi samārādhya samabhyarcyā sadābhajat // 9.55 //
tathā śāntipure śrīmatsambaraṃ sagaṇaṃ jinaṃ /
yathāvidhi samārādhya samabhyarcyā sadābhajat // 9.56 //
tathā tasya dharmadhātoḥ sa narendraḥ samupāśritaḥ /
yathāvidhi samārādhya prābhajan sarvadārcayan // 9.57 //
evaṃ sa nṛpatī rājā saddharmaguṇalālasaḥ /
triratnabhajanaṃ kṛtvā saṃprācarat sadā śubhe // 9.58 //
evaṃ sa nṛpa eteṣu tīrthayātrādikarmasu /
bodhayitvā prayatnena sarvān lokān yayā jayat // 9.59 //
tathā sarve 'pi te lokā dhṛtvā nṛpānuśāsanaṃ /
eteṣu tīrthayātrādikarmasu saṃpracerire // 9.60 //
tathāṣṭau vītarāgāṃśca devīṃ khagānanāmapi /
pañcaitā devatāścāpi caityaṃ mañjuśriyo 'pi ca // 9.61 //
jagadīśaṃ jagannāthaṃ dharmadhātuṃ jinālayaṃ /
yathāvidhi samabhyarcya prābhajanta sadā mudā // 9.62 //
etaddharmānubhāvena sarvadātra sumaṅgalaṃ /
nirutpātaṃ mahotsāhaṃ prāvarttata samantataḥ // 9.63 //
evaṃ sa nṛpatī rājā narendra deva ātmanaḥ /
bodhicaryāḥ vrataṃ dhṛtvā saṃpracara jagaddhite // 9.64 //
parānapi tathā sarvān lokān yatnena bodhayan /
bodhimārge samāyujya prācārayajjagaddhite // 9.65 //
evaṃ sa indravad rāja bodhisattvā jagatprabhuḥ /
sarvasattvahitaṃ kṛtvā tasthau ciraṃ śubhe raman // 9.66 //
tataḥ śrīmān sa ācāryaḥ śāntikaro maharddhikaḥ /
kṛtakṛtyaḥ pravṛddho 'pi nirvātuṃ nābhivāṃchati // 9.67 //
sarvasattvahitākāṃkṣī śāntipurāgratādhasi /
dhyānāgāre mahoddāre yājanaika pramāṇike // 9.68 //
āropya śrīmahojvāle cintāmaṇi mahādhvajaṃ /
sa prājñaḥ sa mahāsattvo bodhisattvā jinātmajaḥ // 9.69 //
samādhidhāraṇīvidyāyogadhyānasamāhitaḥ /
sambodhipraṇidhiṃ dhṛtvā tasthau niścaramānasaḥ // 9.70 //
yadā saddharmmahīṇe 'tra lokapaṃca kaṣāyite /
tadotthāya samādheḥ sa saddharmma deśayiṣyati // 9.71 //
yadā yadātra satmitraḥ śāstrā vidyādhipā na hi /
tadā tadā na sanmitraḥ śāstrāvidyādhipobhavan // 9.72 //
sarvānlokān prayatnena nivārya pāpamārgataḥ /
bodhimārge pratiṣṭhāpya cārayiṣyati saddharme // 9.73 //
evaṃ dhyātvā sa ācāryaḥ śāntikaraḥ samādhibhṛt /
sarvasattvahitārthena tasthau yogasamāhitaḥ // 9.74 //
evaṃ sa triguṇācāryaḥ sarvasattvahitārthabhṛt /
bodhisattvamahābhijña tiṣṭha tatra jagaddhita // 9.75 //
ye tasya śaraṇaṃ gatvā smṛtvā dhyātvā samādarāt /
nāmāpi ca samuccāryaṃ bhajanti śraddhayā sadā // 9.76 //
te 'pi sarve mahābhijñā bodhisattvā vicakṣaṇāḥ /
bhadraśrīguṇasaṃpannā bhaviṣyanti sadā bhave // 9.77 //
tataste vimalātmānaścaturbrahmavihāriṇaḥ /
bodhicaryāvrataṃ dhṛtvā cariṣyanti jagaddhite // 9.78 //
tataste bodhisaṃbhāraṃ pūrayitvā yathākramaṃ /
arhanto bodhimāsādya prāpsyanti saugataṃ padaṃ // 9.79 //
ye ca tadguṇamāhātmyaṃ śṛṇvanti śraddhayā mudā /
te 'pi tadguṇa saṃpatti saṃsiddhiṃ samavāpnuyuḥ // 9.80 //
iti vijñāya vāñchanti yastasya guṇasaṃpada /
te sadguṇamāhātmyaṃ śrotumarhati sādaraṃ // 9.81 //
ityādiṣṭaṃ muṇīndrena śrutvā sarvasabhāśritāḥ /
lokāstatheti saṃśrutya prābhyanandan prabodhitāḥ // 9.82 //
iti śrīmahācāryaśāntikaraguṇasaṃsiddhimāhātmyānubhāvaprakathanapravṛtto nāmādhyāya navamaḥ /
||daśama adhyāyaḥ śrī dharmmadhātusvayambhūtpattidharmmamāhātmyasubhāṣitasūtraṃ nāma
athāsau bhagavān bhūyo maitreyaṃ taṃ mahāmatiṃ /
samālokya sabhāṃ cāpi samāmantryaivamādiśat // 10.1 //
śṛṇu maitreya vakṣyāmi mañjuśriyo jagadguroḥ /
saddharmaguṇamāhātmyaṃ saṃbodhijñānadāyakaṃ // 10.2 //
yadiyaṃ bhikṣuṇī cūḍā suśīlā brahmacāriṇī /
idaṃ mañjuśriyaṃ ścaityaṃ śraddhayā samupāśritā // 10.3 //
śuddhotpalasrajo nityaṃ samabhyarcya yathāvidhi /
smṛtvā dhyātvā samārādhya sabhaktyā śraddhayā sadā // 10.4 //
ādyāṃ cale cule vande svāheti navamākṣaraṃ /
dhāraṇī paramāvidyāṃ paṭhantī bhajane sadā // 10.5 //
etanpuṇyānubhāvena cūṇḍeyaṃ bhikṣuṇī satī /
pañcābhijñāvatī varṣairdvādaśabhirbhaved dhruvaṃ // 10.6 //
tataśceyaṃ mahābhijñā śrīsamṛddhiguṇāśrayā /
sarvasattvahitaṃ kṛtvā pracared bodhisaṃvaraṃ // 10.7 //
tato 'rhantī mahāprājñā pariśuddhatrimaṇḍalā /
trividhāṃ bodhimāsādya saṃbuddhapadamāpsyati // 10.8 //
evamanyepi lokāśca caityamañjuśriyo traye /
paṭhantī dhāraṇīmenāṃ bhajanti śraddhayā sadā // 10.9 //
te 'pi sarve vikalmāṣāḥ pariśuddhatrimaṇḍalāḥ /
bhadraśrīsadguṇādhārā bodhisattvā jitendriyāḥ // 10.10 //
pañcābhijñapadaprāptāścaturbrahmavihāriṇaḥ /
sarvasattvahitādhārā careyurbodhisambaraṃ // 10.11 //
tataste bodhisaṃbhāraṃ pūrayitvā yathākramaṃ /
jitvā māragaṇān sarvān niḥkleśā vimalendriyāḥ // 10.12 //
arhanto 'pi mahābhijñāḥ saṃbodhisādhanāratāḥ /
trividhāṃ bodhimāsādya saṃbuddhapadamāpnuyuḥ // 10.13 //
yūyamapiti matvātra caityamañjuśriyastathā /
paṭhanto dhāraṇīmenāṃ bhajadhvaṃ bodhimānasāḥ // 10.14 //
etatpuṇyābhiliptā hi pariśuddhatrimaṇḍalāḥ /
yūyamapi tathā sarve bhaveta sugatātmajāḥ // 10.15 //
bodhisattvā bhadraśrīsadguṇāśrayāḥ /
mahābhijñā jagannāthā bhaveta bhadracāriṇaḥ // 10.16 //
tataḥ saṃbodhisaṃbhāraṃ pūrayitvā yathākramaṃ /
jitvā māragaṇān sarvāścaturbrahmavihāriṇaḥ // 10.17 //
arhantastrividhāṃ bodhiṃ prāpya buddhā bhaviṣyatha /
iti satyaṃ parijñāya yadi saṃbodhimicchatha // 10.18 //
asmin mañjuśriyaścaityaṃ bhajadhvaṃ sarvadā mudā /
ityādiṣṭaṃ munīndreṇa niśamya te sasāṃdhikāḥ // 10.19 //
sarvalokāstathetyuktvā prābhyanandat prabodhitāḥ /
tataḥ sarve 'pi te lokā brahmāśakrādayo 'marāḥ // 10.20 //
sarve lokādhipāścāpi sārddhaṃ parijanairmudā /
bhagavantaṃ munīndraṃ taṃ sasaṃgha saṃprasāditāḥ // 10.21 //
natvā pradakṣiṇī kṛtvā svasvālayaṃ mudā yayuḥ /
sarve martyā nṛpādyāśca samantrijanapaurikāḥ // 10.22 //
sasāṃdhikaṃ munīndraṃ taṃ natvā svasvālayaṃ yayuḥ /
hārīti yakṣiṇīśāpi sātmajā bauddharakṣaṇī // 10.23 //
triratnabhajanaṃ kṛtvā dharmadhātorūpāśrayat /
tataḥ sa bhagavāṃścāpi samutthāya sasāṃdhikaḥ // 10.24 //
prabhāsayañjagadbhāsā jaṭodyānāśrame yayau /
tatra sa trijagannātho vihāre sahasāṃdhikaiḥ // 10.25 //
saddharmmasamupādiśya vijahāra jagaddhite /
iti te guruṇādiṣṭaṃ śrutaṃ mayā tathocyate // 10.26 //
śrutvāpyetanmahārājā śraddhayābhyanumodaya /
iti śāstrārhatādiṣṭaṃ niśamya sa narādhipaḥ // 10.27 //
prasāditastamarhanta natvā prāhaivamādarāt /
bhadantohaṃ samicchāmi saṃdraṣṭuṃ taṃ svayaṃbhuvaṃ // 10.28 //
tannaipāle pragacchāmi tadanujñāṃ pradehi me /
iti saṃprārthitaṃ rājñā śrutvā sorhanyatirmudā // 10.29 //
nṛpatiṃ taṃ mahāsattvaṃ saṃpaśyannevamādiśyat /
sādhu rājan samicchā te yadyasti taṃ svayambhuvaṃ // 10.30 //
draṣṭuṃ gaccha samārādhya bhaja śraddhāsamanvitaḥ /
sarvatīrtheṣu ca snātvā datvā dānaṃ yathepsitaṃ // 10.31 //
vītarāgāṃ samārādhya samabhyarcyabhijādarāt /
dharmodayāṃ mahādevīṃ khagānanāṃ jineśvarīṃ // 10.32 //
śraddhayā samupāśritya samabhyarcya bhajādarāt /
pañcapurāsthitāḥ pañca devatāśca yathāvidhi // 10.33 //
samārādhya samabhyarcya bhaja bhaktyā samādarāt /
mañjudevasya caityaṃ ca samālokya yathāvidhi // 10.34 //
samārādhya samabhyarcya bhajenāṃ dhāraṇīṃ paṭhan /
ācārya ca guhāsīnaṃ samādhidhyānasaṃsthitaṃ // 10.35 //
dhyātvārādhya samabhyarcya natvā bhaja samādarāt /
evamanyān mahāsattvān dharmmadhātorūpāsakān // 10.36 //
sarvānapi samārādhya samabhyarcya praṇāmaya /
etatpuṇyaviśuddhātmā bhadraśrī sadguṇāśrayaḥ // 10.37 //
bodhisattvā mahāsattvā jagadbharttā bhavedapi /
tataḥ saṃbodhisaṃbhāraṃ pūrayitvā yathākramaṃ // 10.38 //
arhansaṃbodhimāsādya saṃbuddhapadamāpsyasi /
iti satyaṃ parijñāya saṃbodhi yadi vāñchasi // 10.39 //
gatvā tatra mahotsāhairdharmmadhātuṃ vilokya taṃ /
yathāvidhi samārādhya bhajasva samupāśritaḥ // 10.40 //
gaccha te maṅgalaṃ bhuyāt sidhyatu te samīhitaṃ /
yathecchayā samālokya samāyāhi pramoditaḥ // 10.41 //
iti śāstrā samādiṣṭaṃ śrutvā sa nṛpatirmudā /
taṃ guruṃ sāñjalirnatvā prāpyānujñāmanandataḥ // 10.42 //
tataḥ sa nṛpatī rājā samantrijanapaurikāḥ /
rājarddhi maṃgalotsāhaiḥ saṃprasthito mudācarat // 10.43 //
tatra mārge sa rājendraḥ sarvān lokān prasādayan /
mahotsāhaiścarannāśu naipālaṃ samupāyayau // 10.44 //
tatra prāptaḥ samālokya dūrāt taṃ śrīsvayaṃmbhuvaṃ /
sāñjali praṇatiṃ kṛtvā pramanāḥ sahasā caret // 10.45 //
tatra sarvatra saṃvīkṣya śubhotsāhapravarttitaṃ /
vismayānanditānsā sa nṛpatiḥ samupāsaret // 10.46 //
tatra sarveṣu tīrtheṣu krameṇa sa narādhipaḥ /
snātvārthibhyo yathākāmaṃ dadau dānaṃ caran vrataṃ // 10.47 //
tato 'ṣṭau vītarāgān sa nṛpatirvīkṣya harṣitaḥ /
yathāvidhi samārādhya bhajatyarcya yathāvidhi // 10.48 //
tato mudācaran vīkṣya dharmmadhātuṃ jinālayaṃ /
yathāvidhi samārādhya samabhyarcyābhajan kramāt // 10.49 //
tato vāyupure vāyudevatāṃ sagaṇāṃ mudā /
yathāvidhi samārādhya samabhyacyanitobhajata // 10.50 //
tataścāgnipure vahnidevatāḥ sagaṇāmapi /
yathāvidhi samārādhya saṃpūjyābhajadādarāt // 10.51 //
tato nāgapure nāgadevatāḥsagaṇā api /
yathāvidhi samārādhya samabhyarcyā mudābhajat // 10.52 //
tato vasupure devīṃ sagaṇāṃ śrīvasundharāṃ /
yathāvidhi samārādhya bhajatyarcya samādarāt // 10.53 //
tataḥ śāntipure śrīmatsambaraṃ sagaṇaṃ tathā /
yathāvidhi samārādhya samabhyarcya mudābhajat // 10.54 //
tataḥ śāntikarācārya samādhidhyānasaṃsthitaṃ /
dhyātvārādhya samabhyarcya prābhajan saṃpramoditaḥ // 10.55 //
tato dharmmodayā devī khagānanāṃ maheśvarīṃ /
yathāvidhi samārādhya samabhyarcya mudābhajat // 10.56 //
sambuddhaṃ puṇḍarīkākṣaṃ sarvajña karuṇāspadaṃ /
samantabhadraśāstāraṃ śākyasiṃhaṃ namāmyahaṃ // 10.57 //
śrīghanaṃ śrīmatiṃ śreṣṭhaṃ śīlarāśiṃ śivakaraṃ /
śrīmantaṃ śrīkaraṃ śāntaṃ śāntimūrti namāmyaham // 10.58 //
nairātmavādinaṃ siṃhaṃ niravadyaṃ nirāśravaṃ /
nītijñaṃ nirmalātmānaṃ niṣkalaṃkaṃ namāmyaham // 10.59 //
nirdvandvaṃ nirahaṃkāraṃ nirvikalpaṃ tathāgataṃ /
nirddhūtanikhilakleśaṃ niṣprapaṃcaṃ namāmyahaṃ // 10.60 //
viśveśvaraṃ viśeṣo 'haṃ viśvarūpaṃ vināyakaṃ /
viśvalakṣaṇasaṃpūrṇṇa vītarāgaṃ namāmyahaṃ // 10.61 //
vidhāvareṇa saṃpannaṃ viśveśamvimalaprabhaṃ /
vinītavegaṃ vimalaṃ vītamohaṃ namāmyahaṃ // 10.62 //
dudantidamakaṃ śāntaṃ śuddhaṃ pañcajinālayaṃ /
sugatiṃ suśrutaṃ saumyaṃ śubhrakīrtti namāmyahaṃ // 10.63 //
yogīśvaraṃ daśabalaṃ lokajñaṃ lokapūjitaṃ /
lokācārya lokamūrtiṃ lokānāthaṃ namāmyahaṃ // 10.64 //
kalaṃkamuktiṃ kāmāriṃ sakalaikaṃ kalādharaṃ /
kāntamūrti dayāpātraṃ kanakābhaṃ namāmyahaṃ // 10.65 //
tato mañjuśriyaścaityaṃ dharmadhātumupāśrayan /
yathāvidhi samārādhya samabhyarcyānatobhajat // 10.66 //
tato mudā caran vīkṣya dharmadhātuṃ jinālayaṃ /
yathāvidhi samārādhya samabhyarcyābhajan mudā // 10.67 //
bhaktyā paramayāstauṣījinālayaṃ svayaṃbhuvaṃ /
jyotīrūpāya caitanyaṃ rūpāya bhavate namaḥ // 10.68 //
murādinidhanāya śrīdātre praṇavarupiṇe /
viśvatomukharupāya bhaktavatsala te namaḥ // 10.69 //
pṛthvyādibhūtanirmātre jagadvaṃdyāyate namaḥ /
jagatsraṣṭe jagatpātre jagaddhartre namo namaḥ // 10.70 //
dhyānagamyāya dhyeyāya cartuvargapradāyine /
evaṃ stutvā aśokaḥ sa punaḥ kṣamāpanaṃ vyadhāt // 10.71 //
evaṃ sa nṛpatiḥ sarvān dharmadhātorupāsakān /
mahāsattvān samabhyarcya satkṛtya samatoṣayat // 10.72 //
evaṃ sa nṛparājaḥ śrī dharmadhatorūpāśritaḥ /
triratnabhajanaṃ kṛtvā prācarad bodhisambaraṃ // 10.73 //
tataḥ sa nandito rājā samantrijanapaurikaḥ /
natvā pradakṣiṇīkṛtya dharmmadhātuṃ mudācarat // 10.74 //
tataścaran sa bhūmīndro mahotsāhaiḥ pramoditaḥ /
sahasā puramāsādya vihāra samupācarat // 10.75 //
tatropetya tamarhantamupaguptasasāṃdhikaṃ /
samīkṣya sañjalirnatvā sabhaikāntaṃ samāśrayat // 10.76 //
taṃ samāyātamālokya so 'rhe śāstā prasannadṛk /
svāgataṃ kuśalaṃ kaccinnṛpatiṃ paryapṛcchata // 10.77 //
tacchutvā sa mahīpālaḥ śāstāraṃ taṃ kṛtāñjaliḥ /
praṇatvā suprasannāsyaḥ saṃpaśyannevamabravīt // 10.78 //
samāgatosmyahaṃ śāstarbhavatkṛpānubhāvataḥ /
kuśalaṃ me kathaṃ na syāt sarvatrāpi sadāpi hi // 10.79 //
bhavatkṛpānubhāvena nepāle 'haṃ mudācaran /
dṛṣṭvā sarveṣu tīrtheṣu snātvā dānaṃ yathepsitaṃ // 10.80 //
tathāṣṭau vītarāgāśca samālokya pramāditaḥ /
yathāvidhi samārādhya samabhyarcyabhijaṃ kramāt // 10.81 //
tataḥ samīkṣya taṃ śrīmaddharmmadhātuṃ svayaṃbhuvaṃ /
yathāvidhi samārādhya samabhyarcyābhajan mudā // 10.82 //
tato vāyupure vāyudevatābhyarccitā mayā /
tataścāgnipure vahnirdevatāpi mayārccitā // 10.83 //
tathā nāgapure nāgarājāṃścāpi mayārccitā /
tathā tathā vasupure devī vasundharāṃ samarccitā // 10.84 //
tataḥ śāntipure śrīmatsambaraśca samarccitaḥ /
tataḥ śāntikarācāryaḥ samālokya mayārcitaḥ // 10.85 //
devīṃ khagānanāṃ cāpi samārādhya samarcitā /
mañjudevasya caityaṃ ca yathāvidhi samarcitaṃ // 10.86 //
evaṃ bhadanta tatropacchandohe puṇyabhūtale /
yathāvidhi samārādhya sarvadevā mayārcitāḥ // 10.87 //
etatpuṇyaṃ mayā labdhaṃ bhavatkṛpānubhāvataḥ /
tadatra janmasāphalyaṃ jīvitaṃ cāpi me 'dhunā // 10.88 //
tathātra sarvadā śāsta dharmadhātuṃ jinālayaṃ /
smṛtvā nāma samuccārya dhyātvā bhajeya mā bhavaṃ // 10.89 //
iti rājñā samākhyātaṃ śrutvā so 'rha prasāditaḥ /
nṛpati taṃ samālokya punarevaṃ samādiśat // 10.90 //
dhanyo 'si yatmahārājadharmadhātuṃ jinālayaṃ /
smṛtvā dhyātvāpi saṃbhaktuṃmicchase 'tra sadā bhaja // 10.91 //
etatpuṇyaviśuddhātmā bhadraśrīsadguṇāśrayaḥ /
bodhisattvo mahāsattvaḥ sarvadharmādhipo bhaveḥ // 10.92 //
tataḥ saṃbodhisaṃbhāraṃ pūrayitvā yathākramaṃ /
arhanstribodhimāsādya dhruvaṃ buddhapadaṃ labheḥ // 10.93 //
samutpattikathāṃ tasya dharmadhātoḥ svayaṃbhuvaḥ /
śrutvāpi yatmahatpuṇyaṃ saṃbodhisādhanaṃ labhet // 10.94 //
iti matvā samutpattikathāṃ tasya svayaṃbhuvaḥ /
satkṛtya śraddhayā martyāḥ śrotumarhanti sarvathā // 10.95 //
samutpattikathāṃ tasya dharmadhātoḥ svayaṃbhuvaḥ /
śṛṇvanti ye narā bhaktyā satkṛtya śraddhayā mudā // 10.96 //
durgatiṃ te na gacchanti kutrāpi hi kadācan /
sadā sadgatisaṃjātā bhadraśrīsadguṇāśrayāḥ // 10.97 //
sarvasattvahitādhānabodhicaryāvratāratāḥ /
mahābhijñā jagannāthā bhaveyuḥ sugatātmajāḥ // 10.98 //
krameṇa bodhisambhāraṃ pūrayitvā jagaddhite /
arhantatrividhāṃ bodhiṃ prāpyeyuḥ saugataṃ padaṃ // 10.99 //
iti matvā mahārāja śrotavyaṃ śraddhayādarāt /
svayambhūguṇamāhātmyaṃ durllabhaṃ bodhivāñchibhiḥ // 10.100 //
śṛṇvanti ye narā bhaktyā satkṛtya śraddhayā mudā /
svayaṃbhūguṇamāhātmyasaddharmaśrīguṇārthadaṃ // 10.101 //
te 'pi na durgatiṃ yāyuḥ sadāsadgatisaṃgatāḥ /
bhadraśrīsadguṇādhārā bhaveyurbodhilābhinaḥ // 10.102 //
tasmādetatmahatpuṇyaṃ śrutvā dhyātvā sadādarāt /
smṛtvā nāma samuccārya saṃbhaktavyaṃ svayaṃbhuvaṃ // 10.103 //
ahamapi purā rājan dharmmadhātoḥ svayaṃbhuvaḥ /
śrutvā sadguṇasāṃkathyaṃ babhūva saṃpramoditaḥ // 10.104 //
tato 'haṃ sahasā tatra nepāle samupācaraṃt /
snātvā sarveṣu tīrtheṣu dadau dānaṃ yathepsitaṃ // 10.105 //
aṣṭau tān vītarāgāṃśca samārādhya mayārcitāḥ /
devīṃ khagānanāṃ cāpi samārādhya samarcitā // 10.106 //
mañjudevasya caityaṃ ca samārādhya samarcitaṃ /
pañca purā sthitā pañca devatāśca samarcitāḥ // 10.107 //
tathā śāntikarācāryaḥ samālokya samarcitaḥ /
tataḥśaraṇamāśritya dharmadhāto svayaṃbhuvaḥ // 10.108 //
satkṛtya śraddhayā nityaṃ samārādhya mudā bhajaṃ /
evaṃ tatra sadāśritya dharmadhātorūpāsakaḥ // 10.109 //
triratnabhajanaṃ kṛtvā prācaran bodhisaṃbaraṃ /
etatpuṇyaviśuddhātmā pariśuddhatrimaṇḍalaḥ // 10.110 //
ahaṃ bodhiṃ samāsādya jinātmajā bhave 'dhunā /
iti vijñāya mānuṣyā vāñchanti ye sunirvṛtiṃ // 10.111 //
dharmadhātuṃ samārādhya bhajantu te sadā mudā /
smṛtvā dhyātvā ca nāmāpi samuccārya samādarāt // 10.112 //
samālokya praṇatvāpi bhajantu taṃ jinālayaṃ /
ye bhajanti sadā smṛtvā dhyātvā natvā jinālayaṃ // 10.113 //
drutaṃ saṃbodhimāsādya saṃbuddhapadamāpnuyuḥ /
iti satyaṃ samākhyātaṃ sarvairapi munīśvaraiḥ // 10.114 //
śrutvānumodya taṃ dharmadhātuṃ smṛtvā bhajantvalaṃ /
subhāṣitamidaṃ yepi śrutvānumoditāśayāḥ // 10.115 //
dharmadhātumanusmṛtvā dhyātvā bhajanti sarvadā /
te 'pi caitatmahatpuṇyapariśuddhatrimaṇḍalāḥ // 10.116 //
bhadraśrīsadguṇādhārāścaturbrahmavihāriṇaḥ /
bodhisattvā mahāsattvā mahābhijñāḥ śubhendriyāḥ // 10.117 //
drutaṃ saṃbodhimāsādya saṃbuddhapadamāpnuyuḥ /
iti me guruṇādiṣṭaṃ śrutaṃ mayā tathocyate // 10.118 //
tvamapīdaṃ sadā lokā śrāvayitvānumodaya /
etatpuṇyānubhāvena sarvatra sarvadāpi te // 10.119 //
nirutpātaṃ śubhotsāhaṃ bhavennūnaṃ narādhipaḥ /
iti tenārhatādiṣṭaṃ śrutvāśoko nṛpo mudā // 10.120 //
tatheti prativijñapya prābhyanandat sapārṣadaḥ /
tataḥ sarve 'pi te lokā niśamyaitatsubhāṣitaṃ // 10.121 //
anumodya mahotsāhaiḥ saṃcerire śubhe sadā /
tadaitatpuṇyabhāvena sarvatra tatra sarvadā // 10.122 //
nirutpātaṃ śubhotsāhaṃ prāvarttata nirantaraṃ /
ityādiśya mahābhijño jayaśrīḥ sa mahāmatiḥ // 10.123 //
sarvānstān sāṃdhikān paśyan punarevaṃ samādiśat /
yatredaṃ dharmmasāṃkathyaṃ prāvarttayet kalāvapi // 10.124 //
bhāṣetya śṛṇuyādyaśca śrāvayedyaḥ pracārayet /
eteṣāṃ tatra sarveṣāṃ saṃbuddhāḥ sakalāḥ sadā // 10.125 //
kṛpā dṛṣṭyā samālokya prakuryurbhadramābhavaṃ /
sarvā pāramitā devyasteṣāṃ tatra sadā śivaṃ // 10.126 //
kṛtvā saṃbodhisaṃbhāraṃ pūrayeyuryathākramaṃ /
sarve 'pi bodhisattvāśca pratyekasugatā api // 10.127 //
arhanto yoginasteṣāṃ prakuryurmaṅgalaṃ sadā /
sarve lokādhipāścāpi sarve cāpi maharṣayaḥ // 10.128 //
tatra teṣāṃ hi sarveṣāṃ kuryuḥ samīkṣya maṅgalaṃ /
sarve devādhipāścāpi sarvadaityādhipā api // 10.129 //
tathā sarve 'pi gandharvāḥ sarvayakṣādhipā api /
garuḍā nāgarājāśca kumbhāṇḍādhīśvarā api // 10.130 //
samīkṣya sarvadā teṣāṃ rakṣāṃ kuryuḥ samantataḥ /
sarvāśca mātṛkā devyaḥ sabhairavagaṇā api // 10.131 //
kṛtvā rakṣāṃ sadā teṣāṃ kuryurbhadraṃ samantataḥ /
sarve grahāśca tārāśca siddhā vidyādharā api // 10.132 //
sādhyāścāpi sadālokya teṣāṃ kuryuḥ sumaṅgalaṃ /
bhūtapretapiśācāśca duṣṭā māragaṇā api // 10.133 //
vīkṣya teṣāṃ prasannāste rakṣāṃ kuryuḥ sadā mudā /
svayambhūguṇamāhātmya sāṃkathyaṃ yo 'likhet mudā // 10.134 //
tenāpi likhitaṃ sarva mahāyānasubhāṣitaṃ /
lekhāpitaṃ ca yenedaṃ dharmadhātusubhāṣitaṃ // 10.135 //
tenāpi sakalaṃ sūtraṃ lekhāpitaṃ bhaved dhruvaṃ /
likhitaṃ cāpi yecedaṃ pratiṣṭhāpya yathāvidhi // 10.136 //
śuddhasthāne gṛhe sthāpya pūjāṅgaiḥ sarvadārcitaṃ /
tenārhanto jināḥ sarve pratyekasugatā api // 10.137 //
sasaṃghā bodhisattvāśca bhavanti pūjitāḥ khalu /
yaścāpīdaṃ svayaṃ dhṛtvā parebhyo 'pi samādiśat // 10.138 //
bhāvayet satataṃ smṛtvā dhyātvāpi praṇamenmudā /
tasya sarvamunīndro hi pratyekasugatā api // 10.139 //
arhanto bodhisattvāśca tuṣṭā dadyuḥ samīhitaṃ /
yaścaitadupadeṣṭāraṃ sarvāśca śrāvakānapi // 10.140 //
yathāvidhi sa samabhyarcya bhājanaiḥ samatoṣayet /
tena sarve 'pi saṃbuddhāḥ pratyekasugatā api // 10.141 //
arhanto bhikṣavaḥ sarve yogino brahmacāriṇaḥ /
bodhisattvāśca sarve 'pi vratino yatayo 'pi ca // 10.142 //
arcitā bhojitāstuṣṭā bhaveyuranumoditāḥ /
kimevaṃ vahunoktena sarve buddhā munīśvarāḥ // 10.143 //
sarvāstārāśca devyo 'pi sarvasaṃghā jinātmajāḥ /
nityaṃ teṣāṃ kṛpā dṛṣṭayā samālokyānumoditāḥ // 10.144 //
rakṣāṃ vidhāya sarvatra varaṃ dadyuḥ samīhitaṃ // 10.145 //
sarve lokādhipāścāpi sarve devā surādhipāḥ /
rakṣāṃ kṛtvā varaṃ dadyusteṣāṃ saddharmasādhane // 10.146 //
rājāno 'pi sadā teṣāṃ rakṣā kṛtvānumoditāḥ /
yathābhivāñchitaṃ datvā pālayeyuḥ sadādarāt // 10.147 //
mantriṇo 'pi sadā teṣāṃ sāmātyasacivānugāḥ /
sabhṛtyasainyabhaṭṭāśca bhaveyurhitakāriṇaḥ // 10.148 //
sarve vaiśyāśca sarvārthabharttāraḥsyu suhṛnpriyāḥ /
śreṣṭimahājanāḥ sarve bhaveyurhitakāriṇaḥ // 10.149 //
dviṣopi dāsatāṃ yāyurdṛṣṭāśca syurhitāśayāḥ /
evamanyepi lokāśca servva syurmaitramānasāḥ // 10.150 //
paśavaḥ pakṣiṇaścāpi sarvakīṭāśca jantavaḥ /
naiva teṣāṃ viruddhā syuḥ bhaveyurhitaśaṃsina // 10.151 //
evaṃ sarvatra lokeṣu teṣāṃ saddharmasādhināṃ /
nirutpātaṃ śubhotsāhaṃ saumāṅgalyaṃ sadā bhavet // 10.152 //
evaṃ bhadrataraṃ puṇyaṃ svayabhūṃbhavanodbhavaṃ /
natvā taṃ trijagannāthaṃ bhajadhvaṃ sarvadā mudā // 10.153 //
ye tasya śaraṇe sthitvā smṛtvā dhyātvā samāhitāḥ /
nāmāpi ca samuccārya bhajanti śraddhayā sadā // 10.154 //
teṣāṃ trinyapi ratnāni suprasannāni sarvadā /
kṛpā dṛṣṭayā samālokya kṛtvā deyuḥ sadā śubhaṃ // 10.155 //
iti śāstrāsamādiṣṭaṃ jayaśriyā niśamyate /
jineśvarī pramukhāḥ saṃghā sarve nandanprabodhitāḥ // 10.156 //
sarvāvatī sabhā sāpi śrutvaitat saṃprasāditāḥ /
tatheti prativijñapya prābhyanandan prabodhitāḥ // 10.157 //
tataste sakalā lokāḥ samutthāya prasāditāḥ /
jayaśriya sasaṃghaṃ taṃ natvā svasvāśramaṃ yayuḥ // 10.158 //
tatra nityamupetyatyarddhyā sasaṃghaḥ sajinātmajā /
snātvā sarveṣu tīrtheṣu dhṛtvā vrataṃ yathāvidhi // 10.159 //
tato 'ṣṭau vītarāgāṃśca devīṃ cāpi khagānanāṃ /
pañcamā devatāścāpi yathāvidhi samarccayan // 10.160 //
tathā śāntikarācārya caitya mañjuśriyo 'pi ca /
dharmādhātuṃ samārādhya dhyātvābhyarcya sadābhajat // 10.161 //
tadaitatpuṇyabhāvena viṣaye tatra sarvadā /
nirutpātaṃ śubhotsāhaṃ prāvarttata samaṃtataḥ // 10.162 //
tataścāsau mahābhijñā jayaśrīḥ sugatātmajaḥ /
sarvānstān sāṃdhikān paśyan punarevaṃ samādiśat // 10.163 //
yatredaṃ dharmasāṃkathyaṃ pracāritaṃ svayaṃbhuvaḥ /
tatraittpuṇyabhāvena bhavatu sarvadā śubhaṃ // 10.164 //
saṃbuddhāstatra sarve 'pi pratyekasugatā api /
arhanto bodhisattvāśca kurvantu maṃṅgalaṃ sadā // 10.165 //
sarve lokādhipāścāpi sarve cāpi maharṣayaḥ /
samālokya sadā tatra prakurvantu sumaṅgalaṃ // 10.166 //
kāle varṣantu meghāśca bhūyācchaśyavatī mahī /
nirutpātaṃ subhikṣyaṃ ca bhavantu tatra sarvadā // 10.167 //
rājā bhavatu dhārmmiṣṭho mantriṇo nīticāriṇaḥ /
sarve lokāḥsuvṛttiṣṭhā bhavantu dharmasādhinaḥ // 10.168 //
sarve sattvāḥ samācārāḥ saṃbodhivihitāśayāḥ /
triratnabhajanaṃ kṛtvā saṃcarantāṃ sadā śubhe // 10.169 //
iti jayaśriyādiṣṭaṃ śrutvā sarve 'pi sāṃdhikāḥ /
evamastviti prābhāṣya prābhyanandanprasāditāḥ // 10.170 //
iti śrī dharmmadhātusvayambhūtpattidharmmamāhātmyasubhāṣitasūtraṃ daśama adhyāyaḥ samāptaḥ //
ye dharmmā hetuprabhāvā hetu steṣāṃ tathāgataḥ hyavadat /
teṣāṃ ca yo nirodha evaṃ vādī mahāśramaṇaḥ //
śubhamastu //
deyadharmo 'yaṃ pravaramahāyāyinaḥ śrīmatrudravarṇṇamahāvihārāvasthitaḥ paramopāsakaśrīśākyavaṃśodbhavaḥ śrīrāmānandena likhito 'gamat saṃpūrṇṇa //
śubhamastu sarvadāḥ //
nepāle hāyane yātaḥ nāgamunīrasānviteḥ /
cāṣāḍhe kṣīnacandre tu pañcamyāñca tithau śubhe // 1 //
saṃpūrṇṇamagamat tasmiṃ śrīrāmānandena lekhitaḥ /
yadi śuddhamaśuddhaṃ vā śodhanīyaṃ dahadvudhaiḥ // 2 //
yatpuṇyalikhite proktaṃ yatpuṇyapātane tathā /
tatpuṇyena jagat sarva prāpnuyād bodhimuttamāṃ // 3 //
śrīrāmānandayā pustaka juro / śubhaṃ / upasargga / maharādaharāścaiva śītarāpūṭaloka vā / upasarggī mahāmārī saptaite lokahārakaḥ // saṃvat 934 śrāvaṇa śukla // samāptam //
