#Author:Mādhava
#Text:Jaiminīyanyāyamālāvistara
#Comments:Mīmāṃsāsūtra
#Notes:A metrical exposition of Jaimini's Mīmāṃsāsūtra, with Mādhava's prose commentary. - OH: Text of the Jaiminīyanyāyamālāvistara copied from the version with auto-commentary.
#Data entry:Members of the Sansknet Project
#Edition:Pandit Sivadatta: Jaiminiyanyayamala, Poona 1892. (Anandasrama Sanskrit Series, 24).


yuktiṃ mānavatīṃ vidansthiradhṛtirbhede viśeṣārthabhāg āptohaḥ kramakṛtprayuktinipuṇaḥ ślādhyātideśonnatiḥ /
nityasphūrtyadhikāravāngatasadābādhaḥ svatantreśvaro jāgarti śrutimatprasaṅgacaritaḥ śrī bukkaṇakṣmāpatiḥ // 1.0.2 //
yadbrahma pratipādyate praguṇayattatpañcamūrtiprathāṃ tatrāyaṃ sthitimūrtimākalayati śrī bukkaṇakṣmāpatiḥ /
vidyātīrthamunistadātmani lasanmūrtistvanugrāhikā tenāsya svaguṇairakhaṇḍitaradaṃ sārvajñamuddyotate // 1.0.3 //
indrasyāṅgiraso nalasya sumatiḥ śaibyasya medhātithir dhaumyo dharmasutasya vainyanṛpateḥ svaujā nimergautamiḥ /
pratyagdṛṣṭirarundhatīsahacaro rāmasya puṇyātmano yadvattasya vibhorabhūtkulagururmantrī tathā mādhavaḥ // 1.0.4 //
sa khalu prājñajīvātuḥ sarvaśāstraviśāradaḥ /
akarojjaiminimate nyāyamālāṃ garīyasīm // 1.0.5 //
tāṃ praśasya sabhāmadhye vīraśrībukkabhūpatiḥ /
kuru vistarayasyāstvamiti mādhavamādiśat // 1.0.6 //
sa bhavyādbhāratītīrthayatīndracaturānanāt /
kṛpāmavyāhatāṃ labdhvā parārdhyapratimo 'bhavat // 1.0.7 //
nirmāya mādhavācāryo vidvadānandadāyinīm /
jaiminīyanyāyamālāṃ vyācaṣṭe bālabuddhaye // 1.0.8 //
vāgīśādyāḥ sumanasaḥ sarvārthānāmupakrame /
yaṃ natvā kṛtakṛtyāḥ syustaṃ namāmi gajānanam // 1,1.1 //
yuktiṃ mānavatīṃ vidansthiradhṛtirbhede viśeṣārthabhāg āptohaḥ kramakṛtprayuktinipuṇaḥ ślādhyātideśonnatiḥ /
nityasphūrtyadhikāravāngatasadābādhaḥ svatantreśvaro jāgarti śrutimatprasaṅgacaritaḥ śrībukkaṇakṣmāpatiḥ // 1,1.2 //
yadbrahma pratipādyate praguṇayattatpañcamūrtiprathāṃ tatrāyaṃ sthitimūrtimākalayati śrī bukkaṇakṣmāpatiḥ /
vidyātīrthamunistadātmani lasanmūrtistvanugrāhikā tenāsya svaguṇairakhaṇḍitapadaṃ sārva muddyotate // 1,1.3 //
indrasyāṅgiraso nalasya sumatiḥ śaivyasya medhātithir dhaumyo dharmasutasya vainyanṛpateḥ svaujā nimergautamiḥ /
pratyagdṛṣṭirarundhatīsahacaro rāmasya puṇyātmano yadvattasya vibhorabhūtkulagururmantrī tathā mādhavaḥ // 1,1.4 //
śrutismṛtisadācārapālako mādhavo budhaḥ /
smārtaṃ vyākhyāya sarvārthaṃ dvijārthaṃ śrauta udyataḥ // 1,1.5 //
praṇamya paramātmānaṃ śrīvidyātīrtharūpiṇam /
jaiminīyanyāyamālā ślokaiḥ saṃgṛhyate sphuṭam // 1,1.6 //
eko viṣayasaṃdehapūrvapakṣāvabhāsakaḥ /
śloko 'parastu siddhāntavādī prāyeṇa kathyate // 1,1.7 //
catvāro 'vayavā ekaślokenoktāḥ kvacitkvacit /
yatra kvāpi bahuślokairucyante 'to na vistaraḥ // 1,1.8 //
sarvathāpi sahasre dve nātikrāmati saṃgrahaḥ /
mīmāṃsāsāgarastena krīḍāpuṣkariṇī bhavet // 1,1.9 //
śāstre 'dhyāye tathā pāde nyāyasaṃgatayastridhā /
śāstrādiviṣaye jñāte tattatsaṃgatirūhyatām // 1,1.10 //
dharmo dvādaśalakṣaṇyā vyutpādyastatra lakṣaṇaiḥ /
pramāṇabhedaśeṣatvaprayuktikramasaṃjñakāḥ // 1,1.11 //
adhikāro 'tideśaśca sāmānyena viśeṣataḥ /
ūho bādhaśca tantraṃ ca prasaṅgaścoditāḥ kramāt // 1,1.12 //
vidhyarthavādasmṛtayo nāma ceti caturvidham /
prathamādhyāyagaiḥ pādaiścaturbhirmānamīritam // 1,1.13 //
upoddhātaḥ karmabhedamānaṃ tasyāpavādagīḥ /
prayogabheda ityete dvitīyādhyāyapādagāḥ // 1,1.14 //
śrutirliṅgaṃ ca vākyādivirodhapratipattayaḥ /
anārabhyoktibahvarthasvāmyarthā aṣṭapādagāḥ // 1,1.15 //
pradhānasya prayoktṛtvamapradhānaprayoktṛtā /
phalacintā jaghanyāṅgacintetyete caturthagāḥ // 1,1.16 //
śrutyādibhiḥ kramastasya viśeṣo vṛddhyavardhane /
śrutyāderbalitā ceti pañcamādhyāyapādagāḥ // 1,1.17 //
adhikārī tasya dharmāḥ pratinidhyarthalopane /
dīkṣā satraṃ deyuhnī ṣaṣṭhe pādeṣvamī sthitāḥ // 1,1.18 //
pratyakṣoktyātideśo 'sya śeṣaḥ sāmanirūpaṇam /
nāmaliṅgātideśau dvau saptamādhyāyapādagāḥ // 1,1.19 //
spaṣṭaliṅgādathāspaṣṭātprabalādapavādataḥ /
atideśaviśeṣāḥ syuraṣṭamādhyāyapādagāḥ // 1,1.20 //
ūhārambho 'tha sāmoho mantrohastatprasaṅgataḥ /
navamādhyāyapādeṣu caturṣvete prakīrtitāḥ // 1,1.21 //
dvāralopo 'sya vistāraḥ kāryaikatvaṃ samuccayaḥ /
grahasāmaprakīrṇāni nañarthaścāṣṭapādagāḥ // 1,1.22 //
upodghātastathā tantrāvāpau tantrasya vistṛtiḥ /
āvāpavistṛtiścaikādaśādhyāyasya pādagāḥ // 1,1.23 //
prasaṅgastantrinirṇītiḥ samuccayavikalpane /
dvādaśādhyāyapādārthā iti pādārthasaṃgrahaḥ // 1,1.24 //
upodghātāpavādābhyāṃ prasaṅgānuprasaṅgataḥ /
tattatpādagatatvena vicārāntaramunnayet // 1,1.25 //
śāstre pūrvottarībhāvo 'dhyāyānāmabhidhāsyate /
pādānāṃ tu tamatraiva leśādvyatpādayāmahe // 1,1.26 //
vidhiḥ mākṣāmitirdharme tasya śeṣor'thavādagīḥ /
vedamūlā smṛtirnāma vākyāṃśo 'mīpvataḥ kramaḥ // 1,1.27 //
ūhitvā saṃgatīstistrastathāvāntarasaṃgatim /
ūhetākṣepadṛṣṭāntapratyudāharaṇādikam // 1,1.27* //
pūrvanyāyasya siddhāntayuktiṃ vīkṣya pare naye /
pūrvapakṣoktayuktiṃ ca tatrākṣepādi yojayet // 1,1.28 //
||mula:athāto dharmajijñāsā  // 1,1.1 //
svādhyāyo 'dhyeya ityasya vidhānasya prayuktitaḥ /
vicāraśāstraṃ nārabhyamārabhyaṃ veti saṃśayaḥ // 1,1.29 //
arthadhīhetutādhītelokasiddhāvaghātavat /
niyāmakaṃ na caivāto vaidhārambho na saṃbhavī // 1,1.30 //
darśāpūrvavadastyatra kratvapūrve niyāmakam /
arthanirṇāyakaṃ śāstramata ārabhyatāṃ vidheḥ // 1,1.31 //
athavādhyāpanātsiddhernaivāstyadhyayane vidhiḥ /
tena pūrvottarau pakṣau prasādhyāvanyahetubhiḥ // 1,1.32 //
vidheyādhyāpanaṃ sidhyedvālasyārthadhiyaṃ vinā /
tena nirviṣayaṃ śāstraṃ niṣphalaṃ cetyupekṣyatām // 1,1.33 //
svataḥ prāptārthabodhasya vivakṣānapanopanāt /
viṣayādi susaṃpādaṃ śāstramārabhyate tataḥ // 1,1.34 //
||mula:codanālakṣaṇo 'rtho dharmaḥ  // 1,1.2 //
vicāraviṣayo dharmo lakṣaṇena vivarjitaḥ /
mānenaṃ vāthavopetasvābhyāmiti vicintyate // 1,1.35 //
laukikākārahīnasya tasya kiṃ nāma lakṣaṇam /
mānaśaṅkā tu dūre 'tra pratyakṣādyapravartanāt // 1,1.36 //
codamāgasya ākāro hyarthatve sati lakṣaṇam /
ata eva pramāṇaṃ ca codanaivātra no kutaḥ // 1,1.37 //
yadvā jijñāsyavedārthaḥ kiṃ mantrādyavabodhitaḥ /
siddhārtho 'pyatha vidhyekagamyaḥ kāryārtha eva vā // 1,1.38 //
siddhe 'pi putrajanmādau vyutpatterūpapattitaḥ /
mantrādigamyasiddhasya vedārthatve 'pi kā kṣatiḥ // 1,1.39 //
harṣahetubahutvena vyutpattiḥ putrajanmani /
durlabhā sulabhā kārye vedārtho 'taḥ sa eva hi // 1,1.40 //
||mula:tasya nimittaparīṣṭiḥ  // 1,1.3 //
dharmasya jñāpakaṃ mānaṃ yaduktaṃ codanātmakam /
etatkiṃ na parīkṣyaṃ syātkiṃvā samyakparīkṣyatām // 1,1.41 //
mānopadeśānmeyasya siddhatvātkiṃ parīkṣayā /
maivaṃ vicāraśāstre 'sminparīkṣopekṣate kutaḥ // 1,1.42 //
ādau parīkṣyo vedārthaścodanāmānatāthavā /
vedārthasya pradhānatvātprathamaṃ tatparīkṣyatām // 1,1.43 //
codanāmānataivātra prathamaṃ sādhyatāṃ gatā /
anapekṣatayā tasya yato mukhyatvamāśritam // 1,1.44 //
||mula:satsaṃprayoge puruṣasyendriyāṇāṃ buddhijanma tatpratyakṣam animittaṃ vidyamānopalambhanatvāt  // 1,1.4 //
pratyakṣādibhirapyeṣa gamyate vidhinaiva vā /
akṣādīnāṃ pramāṇatvānmeyadharmāvabhāsitā // 1,1.45 //
vartamānaikaviṣayamakṣaṃ dharmastu bhāvyasau /
akṣamūlo 'numānādistena vidhyekameyatā // 1,1.46 //
||mula:autpattikas tu śabdasyārthena saṃbandhas tasya jñānam upadeśo 'vyatirekaś cārthe 'nupalabdhe tatpramāṇaṃ bādarāyaṇasyānapekṣatvāt  // 1,1.5 //
abodhako bodhako vā na tāvadbodhako vidhiḥ /
śakteralaukike dharme grahaṇaṃ durghaṭaṃ yataḥ // 1,1.47 //
samabhivyāhṛte dharme śaktigrahaṇasaṃbhavāt /
bodhakasya vidhermātvamanapekṣatayā sthitam // 1,1.48 //
||mula:karmaike tatra darśanāt // 1,1.6 //
||mula:asthānāt // 1,1.7 //
||mula:karoti śabdāt // 1,1.8 //
||mula:sattvāntare ca yaugapadyāt // 1,1.9 //
||mula:prakṛti vikṛtyoś ca // 1,1.10 //
||mula:vṛddhiś ca kartṛbhūmnāsya // 1,1.11 //
||mula:samaṃ tu tatra darśanam // 1,1.12 //
||mula:sataḥ paramadarśanaṃ viṣayānāgamāt // 1,1.13 //
||mula:prayogasya param // 1,1.14 //
||mula:ādittyavadyaugapadyam // 1,1.15 //
||mula:varṇāntaram avikāraḥ // 1,1.16 //
||mula:nādavṛddhiparā // 1,1.17 //
||mula:nityas tu syād darśanasya parārthatvāt // 1,1.18 //
||mula:sarvatra yaugapadyāt // 1,1.19 //
||mula:saṃkhyābhāvāt // 1,1.20 //
||mula:anapekṣatvāt // 1,1.21 //
||mula:prakhyābhāvāc ca yogasya // 1,1.22 //
||mula:liṅgadarśanāc ca // 1,1.23 //
vidhyādirūpo yaḥ śabdaḥ so 'nityo 'thāvinaśvaraḥ /
anityo varṇarūpatvādvarṇe janmopalambhanāt // 1,1.49 //
abādhitapratyabhijñābalādvarṇasya nityatā /
uccāraṇaprayatnena vyajyate 'sau na janyate // 1,1.50 //
||mula:uttpattau vāvacanāḥ syur arthasyātannimittatvāt // 1,1.24 //
||mula:tadbhūtānāṃ kriyārthena sāmāmnāyo 'rthasya tannimittattvāt // 1,1.25 //
||mula:loke sanniyamāt prayogasannikarṣaḥ syāt // 1,1.26 //
vedavākyamamānaṃ syānmānaṃ vā nāsya mānatā /
pṛthaksaṅgatyapekṣāyāmanapekṣatvavarjanāt // 1,1.51 //
vede 'pi lokavannaiva vākyārthe saṅgatiḥ pṛthak /
grahītavyā tato vākyaṃ pramāṇaṃ nairapekṣyataḥ // 1,1.52 //
||mula:vedāṃś caike sannikarṣaṃ puruṣākhyāḥ // 1,1.27 //
||mula:anityadarśanāc ca // 1,1.28 //
||mula:uktaṃ tu śabdapūrvatvam // 1,1.29 //
||mula:ākhyā pravacanāt // 1,1.30 //
||mula:parantu śrutisāmānyamātram // 1,1.31 //
||mula:kṛte vā viniyogaḥ syāt karmaṇaḥ saṃbandhāt // 1,1.32 //
pauruṣyaṃ na vā vedavākyaṃ syātpauruṣyatā /
kāṭhakādisamākhyānādvākyatvāccānyavākyavat // 1,1.53 //
samākhyādhyāpakatvena vākyatvaṃ tu parāhatam /
tatkartranupalambhena syāttato 'pauruṣeyatā // 1,1.54 //
||mula:āmnāyasya kriyārthatvād ānarthakyam atadarthānāṃ tasmād anityam ucyate // 1,2.1 //
||mula:śāstradṛṣṭāvirodhāc ca // 1,2.2 //
||mula:tathāphalābhāvāt // 1,2.3 //
||mula:anyānarthakyāt // 1,2.4 //
||mula:abhāgipratiṣedhāc ca // 1,2.5 //
||mula:anityasaṃyogāt // 1,2.6 //
||mula:vidhinā tv ekavākyatvāt stutyarthena vidhīnāṃ syuḥ // 1,2.7 //
||mula:tulyaṃ ca sāmpradāyikam // 1,2.8 //
||mula:aprāptā cānupapattiḥ prayoge hi virodhaḥ syāc chabdārthas tv aprayogabhūtas tasmād upapadyeta // 1,2.9 //
||mula:guṇavādas tu // 1,2.10 //
||mula:rūpāt prāyāt // 1,2.11 //
||mula:dūrabhūyastvāt // 1,2.12 //
||mula:aparādhāt kartuś ca putradarśanam // 1,2.13 //
||mula:ākālikepsā // 1,2.14 //
||mula:vidyāpraśaṃsā // 1,2.15 //
||mula:sarvatvam ādhikārikam // 1,2.16 //
||mula:phalasya karmaniṣpattes teṣāṃ lokavatparimāṇataḥ phalaviśeṣaḥ syāt // 1,2.17 //
||mula:antyayor yathoktam // 1,2.18 //
vāyurvā ityevamāderarthavādasya mānatā /
na vidheye 'sti dharme kiṃ kiṃvāsau tatra vidyate // 1,2.1 //
vidhyarthavādaśabdānāṃ mithopekṣāparikṣayāt /
nāstyekavākyatā dharme prāmāṇyaṃ saṃbhavetkutaḥ // 1,2.2 //
vidhyarthavādau sākāṅkṣau prāśastyapuruṣārthayoḥ /
tenaikavākyatā tasmādvādānāṃ dharmamānatā // 1,2.3 //
vādoktahetvapekṣatvānna vidhermānateti cet /
satyanvaye stutidvārā nāpekṣeti gururjagau // 1,2.4 //
||mula:vidhir vā syād apūrvatvād vādamātrama hy anarthakam // 1,2.19 //
||mula:lokavad iti cet // 1,2.20 //
||mula:na pūrvatvāt // 1,2.21 //
||mula:uktaṃ tu vākyaśeṣatvam // 1,2.22 //
||mula:vidhiś cānarthakaḥ kvacit tasmāt stutiḥ pratīyeta tatsāmānyād itareṣu tathātvam // 1,2.23 //
||mula:prakaraṇe sambhavannapakarṣo na kalpyeta vidhyānarthakyaṃ hi taṃ prati // 1,2.24 //
||mula:vidhau ca vākyabhedaḥ syāt // 1,2.25 //
ūrjo 'varudhyā ityeṣa vidhivannigado na kim /
yūpaudumbaratāṃ stauti stauti vā tadvidhitsayā // 1,2.5 //
caturthyā phalatālābhādyūpaudumbaratā phalam /
ūrjo 'varodhaṃ kathayankathaṃ stutiparo bhavet // 1,2.6 //
astutaudumbaratvasyāvidhānātkasya tatphalam /
arthadvaidhe vākyabhedastena stāvaka eva saḥ // 1,2.7 //
āpnotīti vidhitvasya vādatvasyāpyanirṇayāt /
na pramā codanetyetan vādo hyekavākyataḥ // 1,2.8 //
||mula:hetur vā syād arthavatvopapattibhyām // 1,2.26 //
||mula:stutis tu śabdapūrvatvād acodanā tasya // 1,2.27 //
||mula:arthe stutir anyāyyeti cet // 1,2.28 //
||mula:arthas tu vidhiśeṣatvād yathā loke // 1,2.29 //
||mula:yadi ca hetur avatiṣṭheta nirdeśāt sāmānyād iti ced avasthā vidhīnāṃ syāt // 1,2.30 //
tena hyannamiti prokto vādo heturuta stutiḥ /
hinā śrutā hetutātaḥ śūrpamanyacca sādhanam // 1,2.9 //
śūrpasādhanatā śrautī nāśrautaiḥ sā vikalpyate /
ato nirarthako hetuḥ stutistasmātpravartikā // 1,2.10 //
||mula:tadarthaśāstrāt // 1,2.31 //
||mula:vākyaniyamāt // 1,2.32 //
||mula:buddhiśāstrāt // 1,2.33 //
||mula:avidyamānavacanāt // 1,2.34 //
||mula:acetane 'rthabandhanāt // 1,2.35 //
||mula:arthavipratiṣedhāt // 1,2.36 //
||mula:svādhyāyavadvacanāt // 1,2.37 //
||mula:avijñeyāt // 1,2.38 //
||mula:anityasaṃyogān mantrārthānarthakyam // 1,2.39 //
||mula:aviśiṣṭas tu vākyārthaḥ // 1,2.40 //
||mula:guṇārthena punaḥ śrutiḥ // 1,2.41 //
||mula:parisaṃkhyā // 1,2.42 //
||mula:arthavādo vā // 1,2.43 //
||mula:aviruddhaṃ param // 1,2.44 //
||mula:saṃpraiṣe karmagarhānupālambhaḥ saṃskārattvāt // 1,2.45 //
||mula:abhidhāne 'rthavādaḥ // 1,2.46 //
||mula:guṇād apratiṣedhaḥ syāt // 1,2.47 //
||mula:vidyāvacanam asaṃyogāt // 1,2.48 //
||mula:sataḥ paramavijñānam // 1,2.49 //
||mula:uktaś cānityasaṃyogaḥ // 1,2.50 //
||mula:liṅgopadeśaś ca tadarthavat // 1,2.51 //
||mula:ūhaḥ // 1,2.52 //
||mula:vidhiśabdāś ca // 1,2.53 //
mantrā uru prathasveti kimadṛṣṭaikahetavaḥ /
yāgeṣūta puroḍāśaprathanādeśca bhāsakāḥ // 1,2.11 //
brāhmaṇenāpi tadbhānānmantrāḥ puṇyaikahetavaḥ /
na tadbhānasya dṛṣṭatvāddṛṣṭaṃ varamadṛṣṭataḥ // 1,2.12 //
mantrabrāhmaṇayoryadvā kalaho viniyojane /
na mantraliṅgasiddhārthamanuvaktītaradyataḥ // 1,2.13 //
||mula:dharmasya śabdamūlatvād aśabdam anapekṣaṃ syāt // 1,3.1 //
||mula:api vā kartṛsāmānyāt pramāṇam anumānaṃ syāt // 1,3.2 //
aṣṭakādismṛterdharme na mātvaṃ mānatāthavā /
nirmūlatvānna mānaṃ sā vedārthoktau nirarthatā // 1,3.1 //
vaidikaiḥ smaryamāṇatvātsaṃbhāvyā vedamūlatā /
viprakīrṇārthasekṣepātsārthatvādasti mānatā // 1,3.2 //
na mā smārtāṣṭaṅkāṅgatvādyāṃ janā iti mantragīḥ /
tanna smṛtermūlavede 'numite mātvasaṃbhavāt // 1,3.3 //
||mula:virodhe tv anapekṣyaṃ syād asati hy anumānam // 1,3.3 //
audumbarī veṣṭanīyā sarvetyeṣā smṛtirmitiḥ /
amitirveti saṃdehe mitiḥ syādaṣṭakādivat // 1,3.4 //
audumbarīṃ spṛśangāyediti pratyakṣavedataḥ /
virodhānmūlavedasyānanumānādamānatā // 1,3.5 //
pratyakṣānumitaśrutyoryadvā vyāghātadarśanāt /
amātve śaṅkite bādho 'numānasyātra varṇyate // 1,3.6 //
parapratyakṣavedo 'tra mūlaṃ cedveṣṭanasya tat /
astvevamapyanuṣṭhānaṃ svapratyakṣānurodhataḥ // 1,3.7 //
||mula:hetudarśanāc ca // 1,3.4 //
vaisarjanākhyahomīyanāsaso grahaṇasmṛtiḥ /
pramā na vā śrutyabādhātpramā syādaṣṭakādivat // 1,3.8 //
dṛṣṭalobhaikamūlatvasaṃbhave śrutyakalpanāt /
sarvaveṣṭanavadvādhahīnāpyeṣā na hi pramā // 1,3.9 //
||mula:śiṣṭākope 'viruddham iti cet // 1,3.5 //
||mula:na śāstraparimāṇatvāt // 1,3.6 //
||mula:api vā kāraṇagrahaṇe prayuktāni pratīyeran // 1,3.7 //
ācāntenetyamā mā vā smṛtireṣā na mā bhavet /
vedaṃ kṛtveti yaḥ śrautaḥ kramastena virodhataḥ // 1,3.10 //
ācāntyādiḥ padārtho 'tra kramo dharmaḥ padārthagaḥ /
dharmasya dharmyapekṣatvādabādhādasti mānatā // 1,3.11 //
śākyoktāhiṃsanaṃ dharmo na vā dharmaḥ śrutatvataḥ /
na dharmo nahi pūtaṃ syādgokṣīraṃ śrvadṛtau dhṛtam // 1,3.12 //
sadācāro 'pramā mā vā nirmūlatvādamānatā /
aṣṭakāderivaitasya samūlatvātpramāṇatā // 1,3.13 //
||mula:teṣv adarśanād virodhasya samā vipratipattiḥ syāt // 1,3.8 //
||mula:śāstrasthā vā tannimittatvāt // 1,3.9 //
yaṃvāndiśabdāḥ kiṃ dvyarthā no vār''yamlecchasāmyataḥ /
dīrghaśūkapriyaṅgvādyā dvaye 'pyarthā vikalpitāḥ // 1,3.14 //
yatrānyā iti śāstrasthā prasiddhistu balīyasī /
śāstrīyadharme tenātra priyaṅgvādi na gṛhyate // 1,3.15 //
yavādyarthānirṇayena tadvākyaṃ na prameti cet /
na śāstrasya balitvena tatprasiddhyār'thanirṇayāt // 1,3.16 //
yo mātulavivāhādau śiṣṭācāraḥ sa mā na vā /
itarācāravanmātvamamātvaṃ smartabādhanāta // 1,3.17 //
smṛtimūlo hi sarvatra śiṣṭācārastato 'tra ca /
anumeyā smṛtiḥ smṛtyā bādhyā pratyakṣayā tu sā // 1,3.18 //
laukiko vākyago vār'thastrivṛdādeḥ samatvataḥ /
ubhau vidhyarthavādaikavākyatvādastvihāntimaḥ // 1,3.19 //
||mula:coditaṃ tu pratīyetāvirodhāt pramāṇena // 1,3.10 //
kalpyaḥ pikādiśabdārtho grāhyo vā mleccharūḍhitaḥ /
kalpya āryoṣvasiddhatvādanāryāṇānamādarāt // 1,3.20 //
grāhya mlocchaprasiddhistu virodhādarśane sati /
pikanemādiśabdānāṃ kokilādyarthatā tataḥ // 1,3.21 //
arthābodhādapramāṇaṃ pikālambhanacodanā /
maivaṃ mlecchaprasiddhyāpi tabdodhādaviruddhayā // 1,3.22 //
||mula:prayogaśāstram iti cet // 1,3.11 //
||mula:nāsaṃniyamāt // 1,3.12 //
||mula:avākyaśeṣāc ca // 1,3.13 //
||mula:sarvatra ca prayogāt saṃnidhānaśāstrāc ca // 1,3.14 //
apauruṣeyāḥ kalpādyāḥ kṛtrimā vā na kṛtrimāḥ /
śrutismatyordharmabuddheḥ svato mātvaṃ yataḥ samam // 1,3.23 //
puṃnāmokteḥ pauruṣeyāḥ kāṭhakādyasamatvataḥ /
tatropalebhire kecidāpastambādikartṛtām // 1,3.24 //
kalpe sarvatithau darśakāryatokteḥ śrutirna mā /
na kalpe sādhyavedatvaprahāṇāddurbalatvataḥ // 1,3.25 //
||mula:anumānavyavasthānāt tatsaṃyuktaṃ pramāṇaṃ syāt // 1,3.15 //
||mula:api vā sarvadharmaḥ syāt tannyāyatvād vidhānasya // 1,3.16 //
||mula:darśanād viniyogaḥ syāt // 1,3.17 //
||mula:liṅgābhāvāc ca nityasya // 1,3.18 //
||mula:ākhyā hi deśasaṃyogāt // 1,3.19 //
||mula:na syād deśāntareṣv iti cet // 1,3.20 //
||mula:syādyogākhyā hi māthuravat // 1,3.21 //
||mula:karmadharmo vā pravaṇavat // 1,3.22 //
||mula:tulyaṃ tu kartṛdharmeṇa // 1,3.23 //
holākādervyavasthā syātsādhāraṇyamutāgrimaḥ /
deśabhedena dṛṣṭatvātsāmyaṃ mūlasamatvataḥ // 1,3.26 //
prācyādipadayuktāyāḥ śruteranumitau pade /
arthābodhādamātvaṃ cenna sāmānyāmumānataḥ // 1,3.27 //
||mula:prayogotpatyaśāstratvāc chabdeṣu na vyavasthā syāt // 1,3.24 //
||mula:śabde prayatnaniṣpatter aparādhasya bhāgitvam // 1,3.25 //
||mula:anyāyaś cānekaśabdatvam // 1,3.26 //
||mula:tatra tattvam abhiyogaviśeṣāt syāt // 1,3.27 //
||mula:tadaśaktiś cānurūpatvāt // 1,3.28 //
||mula:eka deśatvāc ca vibhāktivyatyaye syāt // 1,3.29 //
gogāvyādiṣu sādhutve prayoge vā na kaśrcana /
niyamo 'trāsti bā nāsti vyākṛtermūlavarjanāt // 1,3.28 //
sādhūneva prayuñjīta gavādyā eva sādhavaḥ /
ityasti niyamaḥ pūrvapūrvavyākṛtimūlataḥ // 1,3.29 //
aśrvālambhanaśāstrasya dantyatālavyasaṃśayāt /
amātve 'dantyanirṇītirāptoktavyākṛterbalāt // 1,3.30 //
||mula:prayogacodanābhāvād arthaikatvam avibhāgāt // 1,3.30 //
||mula:adravyaśabdatvāt // 1,3.31 //
||mula:anyadarśanāc ca // 1,3.32 //
||mula:ākṛtis tu kriyārthatvāt // 1,3.33 //
||mula:na kriyā syād iti cedarthāntare vidhānaṃ na dravyam iti cet // 1,3.34 //
||mula:tadarthatvāt prayogasyāvibhāgaḥ // 1,3.35 //
loke padāpadārthau yau na tau vede 'thavātra tau /
rūpabhedātpadaṃ bhinnamuttānādibhidā sphuṭā // 1,3.31 //
varṇaikatvātpadaikatvaṃ kvācitkī rūpabhinnatā /
prāyikeṇa padaikyena tadarthaikyaṃ tathāvidham // 1,3.32 //
vyaktirṃvrīhyādiśabdārtha ākṛtirvā kriyānvayāt /
vyaktirvyutpattivelāyāmākṛtyā sopalakṣyate // 1,3.33 //
śaktigrahādiyuktibhya ākṛterarthatocitā /
ktiyāparyavasānāya vyaktistatropalakṣyatām // 1,3.34 //
gavādicodanā no mā jātivyaktyoranirṇayāt /
ānantyavyabhicārābhyāṃ na vyaktiriti nirṇayaḥ // 1,3.35 //
||mula:uktaṃ samāmnāyaidam arthyaṃ tasmāt sarvaṃ tadarthaṃ syāt // 1,4.1 //
udbhidādipadaṃ dharme kimamānamuta pramā /
vidhyarthavādamantrāṃśeṣvanantarbhāvato na mā // 1,4.1 //
antarbhāvo vidhāvudbhidā yajeteti dṛśyate /
nāmatvenānvayo vākye vakṣyate 'taḥ pramaiva tat // 1,4.2 //
||mula:api vā nāmadheyaṃ syād yad utpattāv apūrvam avidhāyakatvāt // 1,4.2 //
guṇo 'yaṃ nāmadheyaṃ vā khanitre 'sya niruktitaḥ /
jyotiṣṭomaṃ samāśritya paśvarthe guṇacodanā // 1,4.3 //
phalodbhedātsamānaiṣā niruktiryāganāmnyapi /
nāmatvamucitaṃ yāgasāmānādhikaraṇyataḥ // 1,4.4 //
laukike gaṇayāge 'sya vidheḥ sāpekṣateti cet /
niruktyā śrautayāgasya nāmatvānnirapekṣatā // 1,4.5 //
||mula:yasmin guṇopadeśaḥ pradhānato 'bhisambandhaḥ // 1,4.3 //
yaccitrayā yajeteti tadguṇo nāma vā bhavet /
citrastrītvaguṇo rūḍheragnīṣomīyake paśau // 1,4.6 //
dvayorvidhau vākyabhedo vaiśiṣṭye gauravaṃ tataḥ /
syānnāma pṛṣṭhājyabahiṣpavamāneṣu tattathā // 1,4.7 //
||mula:tatprakhyaṃ cānyaśāstram // 1,4.4 //
agnihotraṃ juhotyāghāramāghārayatītyamū /
vidheyau guṇasaṃskārāvāhosvitkarmanāmanī // 1,4.8 //
agnaye hotramatreti bahuvrīhigato 'nalaḥ /
guṇo vidheyo nāmatve rupaṃ na syātkṣaradghṛte // 1,4.9 //
saṃskriyāghāramāghārayatītyuktā dvitīyayā /
āghāretyagnihotreti yaugike karmanāmanī // 1,4.10 //
agnirjyotiriti prāpto mantrāddevastathā ghṛtam /
caturgṛhītavākyoktaṃ dvitīyāyāstviyaṃ gatiḥ // 1,4.11 //
nāsādhite hi dhātvarthe karaṇatvaṃ tato 'sya sā /
sādhyatāṃ vakti saṃskāro naivāśaṅkyaḥ kriyātvataḥ // 1,4.12 //
||mula:tadvyapadeśaṃ ca // 1,4.5 //
śyenenābhicaranmartyo yajeteti śrutau guṇaḥ /
vidhīyate pakṣirūpo nāma vā tasya karmaṇaḥ // 1,4.13 //
śyoneneti guṇaḥ kāmyaḥ saumikaḥ somabādhayā /
na citrāvadvākyabhedo rūḍhoścaivamanugrahaḥ // 1,4.14 //
yathā vai śyena ityuktā hyupamānopameyatā /
naikasmiṃstena gaiṃṇyāsya vṛttyā syātkarmanāmatā // 1,4.15 //
||mula:nāmadheye guṇaśruteḥ syād vidhānam iti cet // 1,4.6 //
||mula:tulyatvāt kriyayor na // 1,4.7 //
||mula:aikaśabdye parārthavat // 1,4.8 //
yajeta vājapeyena svārājyārthītyasau guṇaḥ /
nāma vā guṇatā tantrayogādguṇaphaladvaye // 1,4.15* //
sādhāraṇayajeḥ karmakaraṇatvena tantratā /
trikadvayaṃ viruddhaṃ syāttantratāyāṃ phalaṃ prati // 1,4.16 //
upādeyavidheyatvaguṇatvākhyaṃ trikaṃ yajeḥ /
uddeśyānūktimukhyatvatrikaṃ tasya guṇaṃ prati // 1,4.17 //
tyaktvā tantraṃ tadāvṛttau vākyaṃ bhidyate tena saḥ /
vājapeyetiśabdo 'pi karmanāmāgnihotravat // 1,4.18 //
||mula:tadguṇās tu vidhāyer annavibhāgād vidhānārthe na ced anyena śiṣṭāḥ // 1,4.9 //
yadāgneyo 'ṣṭākapāla iti nāma guṇo 'thavā /
nāmāgnihotravanmaivaṃ nāmatve devatā nahi // 1,4.19 //
mantro 'pi neha pratyakṣastaddhitāddevatāvidhiḥ /
devadravyaviśiṣṭasya vidhānādekavākyatā // 1,4.20 //
yadāgneya iti proktaṃ na mānaṃ vidhyasaṃbhavāt /
iti cenna viśiṣṭārthavidhau satyapramā kutaḥ // 1,4.21 //
||mula:barhirājyayor asaṃskāre śabdalābhād atacchabdaḥ // 1,4.10 //
varhirājyapuroḍāśaśabdāḥ saṃskāravācinaḥ /
jātyarthā vā śāstrarūḍheste syuḥ saṃskāravācinaḥ // 1,4.22 //
jātiṃ tyaktvā na saṃskāre prayuktā lokavedayoḥ /
vināpi saṃskṛtiṃ loke dṛṣṭatvājjātivācinaḥ // 1,4.23 //
barhirādau nimittaskaya durvacatvānna meti cet /
jātestatra nimittatvāttadyuktā codanā pramā // 1,4.24 //
||mula:prokṣaṇīṣv arthasaṃyogāt // 1,4.11 //
prokṣaṇīḥ saṃskṛtirjātiryogo vā sarvabhūmiṣu /
tathokteḥ saṃskṛtirjātiḥ syādrūḍheḥ prabalatvataḥ // 1,4.25 //
anyonyāśrayato nādyo na jātiḥ kalpyaśaktitaḥ /
yogaḥ syātkḷptaśaktitvātkḷptarvyākaraṇādbhavet // 1,4.26 //
||mula:tathā nirmanthye // 1,4.12 //
rūḍhiryogo yogarūḍhirvā nirmanthyasya vartanam /
ādyau pūrvavadanttyo 'cirajāternāvanītavat // 1,4.27 //
||mula:vaiśvadeve vikalpa iti cet // 1,4.13 //
||mula:na vā prakaraṇāt pratyakṣavidhānāc ca na hi prakaraṇaṃ dravyasya // 1,4.14 //
||mula:mithaś cānarthasaṃbandhaḥ // 1,4.15 //
||mula:parārthatvād guṇānām // 1,4.16 //
cāturmāsyādyaparvaproktāgneyādyaṣṭakāntike /
vaiśvadeveti śabdokto guṇaḥ saṃghasya nāma vā // 1,4.28 //
nāmatve rūparāhityādavidhirguṇatā sataḥ /
agnyādibhirvikalpyante viśvadevāstu saptasu // 1,4.29 //
anūdyāṣṭau yajeteti tatsaṃghe nāma varṇitam /
avidhitve 'pyarthavatsyānnāma prākpravaṇādiṣu // 1,4.30 //
ijyante 'tra yajante vā viśve devā itīdṛśī /
niruktirna vikalpaḥ syādutpattyutpannaśiṣṭataḥ // 1,4.31 //
guṇanāmatvasaṃdehādapramā codaneti cet /
noktanyāyena saṃghasya nāmadheyatvanirṇayāt // 1,4.32 //
||mula:pūrvavanto 'vidhānārthās tatsāmarthyaṃ samāmnāye // 1,4.17 //
||mula:guṇasya tu vidhānārthe tadguṇāḥ prayoge syur anarthakā na hi taṃ pratyarthavattāsti // 1,4.18 //
||mula:taccheṣo nopapadyate // 1,4.19 //
||mula:avibhāgād vidhānārthe stutyarthenopapadyeran // 1,4.20 //
||mula:kāraṇaṃ syād iti cet // 1,4.21 //
||mula:ānarthakyād akāraṇaṃ kartur hi kāraṇāni guṇārtho hi vidhīyate // 1,4.22 //
yaddvādaśakapāleṣṭervaiśvānayāṃ anantaram /
śrutamaṣṭākapālādi tadguṇo nāma vā stutiḥ // 1,4.33 //
antarbhāvādaṣṭatādernāma syādagnihotravat /
dravyaṃ dravyāntare no cedguṇastarhi phale tvasau // 1,4.34 //
vākyaikyamupasaṃhārādvispaṣṭaṃ tattu bādhyate /
nānāguṇavidhau tasmādaṃśadvārāṃśisaṃstutiḥ // 1,4.35 //
aguṇatvādanāmatvādamantratvādananvaye /
aṣṭatvādyapramāṇaṃ cennārthavādatayānvayāt // 1,4.36 //
||mula:tatsiddhiḥ // 1,4.23 //
yajamānaḥ prastaro 'tra guṇo vā nāma vā stutiḥ /
sāmānādhikaraṇyena syādekasyānyanāmatā // 1,4.37 //
guṇo vā yajamāno 'stu kārye prastaralakṣite /
aṃśāṃśitvādyabhāvena pūrvavannātra saṃstutiḥ // 1,4.38 //
arthabhedādanāmatvaṃ guṇaśvetprahriyeta saḥ /
yāgasādhakatādvārā vidheyaprastarastutiḥ // 1,4.39 //
||mula:jātiḥ // 1,4.24 //
āgneyo brāhyaṇo 'trāpi pūrvavatsarvanirṇayaḥ /
dvāraṃ tu mukhajanyatvasāgneyatvena saṃstave // 1,4.40 //
||mula:sārūpyāt // 1,4.25 //
ādityo yūpa ityatra stutirādityaśabdataḥ /
dvāraṃ cākṣuṣasārūpyaṃ ghṛtākte taijase 'sti tat // 1,4.41 //
||mula:praśaṃsā // 1,4.26 //
paśavo 'nye gavāśvebhyo 'paśavo vā iti śrutam /
ajādiṣvapaśutvaṃ yadguṇo vādo 'thavāstu tat // 1,4.42 //
stutyabhāvādguṇasteṣu paśukāryaniṣedhanam /
aśakyatvānniṣedhasya ghaṭādyarthābhidhāyinā // 1,4.43 //
paśavo 'paśuśabdena prāśastyābhāvasāmyataḥ /
lakṣyāstatra nimittaṃ tu praśaṃsaiva gavāśvayoḥ // 1,4.44 //
||mula:bhūmā // 1,4.27 //
sṛṣṭīrupadadhātīti ye mantrāḥ sṛṣṭiliṅgakāḥ /
vidheyāste guṇatvena vādo vātra guṇe vidhiḥ // 1,4.45 //
ākhyātenābhisaṃbandhādavidhyantarayogataḥ /
liṅgaprakaraṇaprāptermantrāṇāṃ vidhyasaṃbhavāt // 1,4.46 //
tānanūdyeṣṭakādhānaṃ vidadhyātstoṣyate yataḥ /
yathāsṛṣṭetyanenātaḥ sṛṣṭīrityarthavādagīḥ // 1,4.47 //
ekayāstuvatetyādau mantrasaṃghe kvacinnahi /
sṛṣṭiśabdastathāpyuktiḥ sṛṣṭiśabdena bhūmataḥ // 1,4.48 //
||mula:liṅgasamavāyāt // 1,4.28 //
sṛṣṭivatprāṇabhṛttatra sādṛśyaṃ liṅgabhūmataḥ /
atraikamantrago liṅgasamavāyo viśiṣyate // 1,4.49 //
||mula:saṃdigdheṣu vākyaśeṣāt // 1,4.29 //
śarkarā upadhatte 'ktāstejo vai ghṛtamatra kim /
tailādināñjitā aktā ghṛtenaivāthavāñjanam // 1,4.50 //
tailādināpi mukhyatvādasaṃjātavirodhanāt /
aprāptārthatvataścāsya vidhervādādbalitvataḥ // 1,4.51 //
sāmānyamananuṣṭheyaṃ viśeṣastu vidhau nahi /
ghṛtenaivāñjanaṃ vākyaśeṣātsaṃdigdhanirṇayāt // 1,4.52 //
arthavādagatā ceyaṃ stutirghṛtamupeyuṣī /
bodhayantī vidheyatvaṃ ghṛtasya gamayedvidhim // 1,4.53 //
||mula:arthād vā kalpanaikadeśatvāt // 1,4.30 //
struveṇātha svadhitinā hastenāvadyatītyamī /
ājye māṃse puroḍāśe saṃkīrṇā vā vyavasthitāḥ // 1,4.54 //
vyavasthāpakarāhityātstrūvādyā avyavasthitāḥ /
vyavasthāpakatāśaktestadvaśena vyavasthitiḥ // 1,4.55 //
pramāṇamupajīvyatvātprathame 'dhyāya īritam /
mānādhīnasya dharmasya dbitīye bheda ucyate // 2,1.1 //
||mula:bhāvārthāḥ karmaśabdās tebhyaḥ kriyā pratīyeta eṣa hy artho vidhīyate // 2,1.1 //
||mula:sarveṣāṃ bhāvo 'rtha iti cet // 2,1.2 //
||mula:yeṣām utpattau sve prayoge rūpopalabdhis tāni nāmāni tasmāt tebhyaḥ parākāṅkṣā bhūtatvāt sve prayogai // 2,1.3 //
||mula:yeṣāṃ tūtpattāv arthe sve prayogo na vidyate tāny ākhyātāni tasmāt tebhyaḥ pratīyetāśritatvāt prayogasya // 2,1.4 //
vidhivākye padaiḥ sarvairapūrve pratipādyate /
pratyekamathavaikyena sarvaistatpratipādanam // 2,1.2 //
phalānvayitvātsarveṣāṃ pradhānānvayalābhataḥ /
lāghavādekabodhyatvaṃ taccheṣastu padāntaram // 2,1.3 //
dravyādiśabdato 'pūrvadhīrbhāvārthapadāduta /
dravyādīnāṃ phalārthatvāttacchabdena hyapūrvadhīḥ // 2,1.4 //
kriyādvāramṛte dravyaṃ phalena nahi yujyate /
bhāvanāvācino 'pūrvamākhyātādavagamyate // 2,1.5 //
dhātvarthavyatirekeṇa bhāvanā neti cenna tat /
sarvadhātvarthasaṃbaddhaḥ karotyartho hi bhāvanā // 2,1.6 //
dhātvarthaḥ karaṇaṃ tasyāṃ samānapadavarṇitaḥ /
dravyādyupakṛtirdṛṣṭā dhātvarthotpādanātmikā // 2,1.7 //
||mula:codanā punar ārambhaḥ // 2,1.5 //
apūrvasadasadbhāvasaṃśaye sati nāsti tat /
mānābhāvātphalaṃ yāgātsidhyecchāstrapramāṇataḥ // 2,1.8 //
kṣaṇikasya vinaṣṭasya svargahetutvakalpanam /
viruddhaṃ māntareṇātaḥ śreyo 'pūrvasya kalpanam // 2,1.9 //
avāntaravyāpṛtirvā śaktirvā yāgajocyate /
apūrvamiti tadbhedaḥ prakriyāto 'vagamyatām // 2,1.10 //
yāgakriyā sūkṣmarūpā paramāṇvātmasaṃśritā /
yāvatphalaṃ niyogākhyaṃ nāpūrvamiti cenna tat // 2,1.11 //
mānahīnaṃ kriyāsaukṣmyaṃ niyogastu liṅādinā /
abhidheyaḥ pṛthagyāgādapūrve kāryamastyataḥ // 2,1.12 //
||mula:tāni dvaidhaṃ guṇapradhānabhūtāni // 2,1.6 //
||mula:yair dravyaṃ na cikīrṣyate tāni pradhānabhūtāni dravyasya guṇabhūtatvāt // 2,1.7 //
||mula:yais tu dravyaṃ cikīrṣyate guṇas tatra pratīyeta tasya dravyapradhānatvāt // 2,1.8 //
avaghātādināpūrvamutpādyaṃ vidyate na vā /
yajatyādivadastyeva vākyavaiyarthyamanyathā // 2,1.13 //
dṛṣṭe tuṣavimoke tu nāpūrve dravyatantrataḥ /
syādyajatyādivaiṣamyaṃ niyamāpūrvakṛdvacaḥ // 2,1.14 //
dvitīyāṃ saktuvadbhaṅktvā niyoge 'nvayitāṃ krīyā /
sākṣāditi na mantavyaṃ dṛṣṭasyātropapattitaḥ // 2,1.15 //
||mula:(caturthe saṃmārjanādīnāmapradhānatādhikaraṇe sūtrāṇi 9 - 12) dharmamātre tu karma syād anirvṛtteḥ prayājavat // 2,1.9 //
||mula:tulyaśrutitvād vetaraiḥ sadharmaḥ syāt // 2,1.10 //
||mula:dravyopadeśa iti cet // 2,1.11 //
||mula:na tadarthatvāl lokavat tasya ca śeṣabhūtatvāt // 2,1.12 //
saṃmārṣṭa struca ityatra kiṃ pradhānākhyakarmatā /
guṇakarmatvamathavā dṛṣṭābhāve 'vaghātavat // 2,1.16 //
guṇatvaṃ nahi saṃbhāvyaṃ prādhānyaṃ tu prayājavat /
adṛṣṭakalpanenāpi guṇatvaṃ syāddvitīyayā // 2,1.17 //
||mula:stutaśastrayos tu saṃskāro yājyāvad devatābhidhānatvāt // 2,1.13 //
||mula:arthena tv apakṛṣyeta devatānām acodanārthasya guṇabhūtatvāt // 2,1.14 //
||mula:vaśāvad vā guṇārthaṃ syāt // 2,1.15 //
||mula:na śrutisamavāyitvāt // 2,1.16 //
||mula:vyapadeśabhedāc ca // 2,1.17 //
||mula:guṇaś cānarthakaḥ syāt // 2,1.18 //
||mula:tathā yājyāpurorucoḥ // 2,1.19 //
||mula:vaśāyām arthasamavāyāt // 2,1.20 //
||mula:yatreti vārthavattvāt syāt // 2,1.21 //
||mula:na tvāmnāteṣu // 2,1.22 //
||mula:dṛśyate // 2,1.23 //
||mula:api vā śrutisaṃyogāt prakaraṇe stautiśaṃsatī kriyotpāttiṃ vidadhyātām // 2,1.24 //
||mula:śabdapṛthaktvāc ca // 2,1.25 //
||mula:anarthakaṃ ca tadvacanam // 2,1.26 //
||mula:anyaś cārthaḥ pratīyate // 2,1.27 //
||mula:abhidhānaṃ ca karmavat // 2,1.28 //
||mula:phalanirvṛttiś ca // 2,1.29 //
praugaṃ śaṃsatītyādau guṇatota pradhānatā /
dṛṣṭā devasmṛtistena guṇatā stotraśastrayoḥ // 2,1.18 //
smṛtyarthatve stautiśaṃsyordhātvoḥ śrautārthabādhanam /
tenādṛṣṭamupetyāpi prādhānyaṃ śrutaye matam // 2,1.19 //
||mula:vidhimantrayor aikārthyam aikaśabdyāt // 2,1.30 //
||mula:api vā prayogasāmarthyān mantro 'bhidhānavācī syāt // 2,1.31 //
devāṃśca yābhiryajata ityākhyātaṃ tu mantragam /
vidhāyakaṃ na vānyena samatvāttadvidhāyakam // 2,1.20 //
yacchabdādeḥ kṣīṇaśaktirna vidhistrividhaṃ tataḥ /
ākhyātamabhidhānaṃ ca pradhānaguṇakarmaṇī // 2,1.21 //
||mula:taccodakeṣu mantrākhyā // 2,1.32 //
ahe budhiṇya mantraṃ ma iti mantrasya lakṣaṇam /
nāstyasti vāsya nāstyetadavyāptyāderavāraṇāt // 2,1.22 //
yājñikānāṃ samākhyānaṃ lakṣaṇaṃ doṣavarjitam /
te 'nuṣṭhānasmārakādau mantraśabdaṃ prayuñjate // 2,1.23 //
||mula:śeṣe brāhmaṇaśabdaḥ // 2,1.33 //
nāstyetadbrahmaṇetyatra lakṣaṇaṃ vidyate 'thavā /
nāstīyanto vedabhāgā iti kḷpterabhāvataḥ // 2,1.24 //
mantraśca brāhmaṇaṃ ceti dvau bhāgau tena mantrataḥ /
anyadbrāhmaṇamityetadbhavedbrāhmaṇalakṣaṇam // 2,1.25 //
||mula:anāmnāteṣv amantratvamāmnāteṣu hi vibhāgaḥ // 2,1.34 //
ūhapravaranāmnāṃ kiṃ mantratāstyathavā na hi /
mantrāstadekavākyatvānna tallakṣaṇavarjanāt // 2,1.26 //
||mula:teṣām ṛgyatrārthavaśena pādavyavasthā // 2,1.35 //
||mula:gītiṣu samākhyā // 2,1.36 //
||mula:śeṣe yajuḥ śabdāḥ // 2,1.37 //
narksāmayajuṣāṃ lakṣma sāṃkaryāditi śaṅkite /
pādaśca gītiḥ praśliṣṭapāṭha ityastvasaṃkaraḥ // 2,1.27 //
||mula:nigado vā caturthaṃ syād dharmaviśeṣāt // 2,1.38 //
||mula:vyapadeśāc ca // 2,1.39 //
||mula:yajūṃṣi vā tadrūpatvāt // 2,1.40 //
||mula:vacanād dharmaviśeṣaḥ // 2,1.41 //
||mula:arthāc ca // 2,1.42 //
||mula:guṇārtho vyapadeśaḥ // 2,1.43 //
||mula:sarveṣām iti cet // 2,1.44 //
||mula:na ṛgvyapadeśāt // 2,1.45 //
prokṣaṇīrāsādayeti nigadastrividhādbahiḥ /
yajurvoccaistvadharmasya bhedādasya caturthatā // 2,1.28 //
parapratyāyanārthatvāduccaistvaṃ yajureva saḥ /
tallakṣaṇena yuktatvātraividhyamiti susthitam // 2,1.29 //
||mula:arthaikatvād ekaṃ vākyaṃ sākāṅkṣaṃ ced vibhāge syāt // 2,1.46 //
devasya tveti vākyasya bhinnatvamathavaikatā /
aikyaprayojakasyātra durbodhatvena bhinnatā // 2,1.30 //
vibhāge sati sākāṅkṣasyaikārthatvaṃ prayojakam /
tasmādvākyaikyametena yajuranto 'vardhāyate // 2,1.31 //
||mula:sameṣu vākyabhedaḥ syāt // 2,1.47 //
iṣe tvādirmantra eko bhinno vaikaḥ kriyāpade /
asatyarthāsmārakatvādekādṛṣṭasya kalpanāt // 2,1.32 //
chedane mārjane caitau viniyuktau kriyāpade /
adhyāhṛte smārakatvānmantrabhedor'thabhedataḥ // 2,1.33 //
||mula:anuṣaṅgo vākyasamāptiḥ sarveṣu tulyayogitvāt // 2,1.48 //
yā te agne rajetyadhyāhāro yadvānuṣañjanam /
tanūrityanyaśeṣatvādadhyāhāro 'tra laukikaḥ // 2,1.34 //
vedākāṅkṣā pūraṇīyā vedenetyanuṣañjanam /
anyaśeṣo 'pir buddhastho laukikastu na tādṛśaḥ // 2,1.35 //
nānuṣaṅgo 'nuṣaṅgo vācchidroṇotyasya śeṣiṇau /
citpatistvetyanākāṅkṣāvato nātrānuṣajyate // 2,1.36 //
karaṇatvaṃ kriyāpekṣaṃ kriyā caikā punātviti /
mantratraye 'tastaddvārā sarvaśeṣo 'nuṣajyate // 2,1.37 //
||mula:vyavāyān nānuṣajyeta // 2,1.49 //
gacchatāmitiśabdasyāmuṣaṅgo 'sti na vopari /
saṃ yajñapatirityatra yogyatvātso 'sti pūrvabat // 2,1.38 //
tadekavacanaṃ madhyamantre 'ṅgānītyanena hi /
nānveti tadvyavāyena noparyapyanuṣajyate // 2,1.39 //
||mula:śabdāntare karmabhedaḥ kṛtānubandhatvāt // 2,2.1 //
dadāti yajatītyādau bhāvanaikyamutānyatā /
ākhyātaikyāttadekatvaṃ dhātubhedo 'prayojakaḥ // 2,2.1 //
dhātubhedena bhinnatvamākhyāte śrūyate tataḥ /
utpattyekānuraktatvādbhidyante bhāvanā mithaḥ // 2,2.2 //
niyogaikatvataḥ śāstramabhinnamiti cenna tat /
dhātubhedācchāstrabhede niyogo bhidyate balāt // 2,2.3 //
||mula:ekasyaivaṃ punaḥ śrutir aviśeṣād anarthakaṃ hi syāt // 2,2.2 //
samidho yajatītyādāvekatvamuta bhinnatā /
dhātupratyayayoraikyādekatvaṃ bhinnatā kutaḥ // 2,2.4 //
abhyāsātkarmabhedo 'tra nāmatvānna vidhirguṇe /
vidhitvaṃ śrutito bhāti saṃnidheranuvādatā // 2,2.5 //
||mula:prakaraṇaṃ tu paurṇamāsyāṃ rūpāvacanāt // 2,2.3 //
||mula:viśeṣadarśanāc ca sarveṣāṃ sameṣu hy apravṛttiḥ syāt // 2,2.4 //
||mula:guṇas tu śrutisaṃyogāt // 2,2.5 //
||mula:codanā vā guṇānāṃ yugapacchāstrāc codite hi tadarthatvāt tasya tasyopadiśyeta // 2,2.6 //
||mula:vyapadeśaś ca tadvat // 2,2.7 //
||mula:liṅgadarśanāc ca // 2,2.8 //
evaṃ vidvānpaurṇamāsīmamāvāsyāmitīritam /
karmānyaduta pūrvoktasamudāyānuvādakam // 2,2.6 //
karmāntaraṃ syādabhyāsāddhrauvaṃ dravyaṃ hi devatā /
vārtraghaṇītyādito labhyānuvādastu na yujyate // 2,2.7 //
vārtraghaṇītyājyabhāgāṅgavyavasthokterna devatā /
paurṇetyanūdyate paurṇamāsīyuktaṃ trikaṃ tathā // 2,2.8 //
ametyapi samūhasya dvitvasiddhiḥ prayojanam /
sahasthitiḥ paurṇamāsyāmityuktibhyāṃ trike trike // 2,2.9 //
vidvadvākyavidhau vidhyāvṛttirāgneyakādinā /
vihitasya phalitvena prādhānyamitare guṇāḥ // 2,2.10 //
||mula:paurṇamāsīvad upāṃśuyājaḥ syāt // 2,2.9 //
||mula:codanā vāprakṛtatvāt // 2,2.10 //
||mula:guṇopabandhāt // 2,2.11 //
||mula:prāye vacanāc ca // 2,2.12 //
upāṃśuyājamityeṣo 'nuvādo 'trāthavā vidhiḥ /
viṣṇvādivākye vispaṣṭavidherasyānuvādatā // 2,2.11 //
jāmitvokterantarāla upāṃśuguṇake vidhau /
satyarthavādo viṣṇvādistadrūpaṃ dhrauvamantrataḥ // 2,2.12 //
||mula:āghārāgnihotram arūpatvāt // 2,2.13 //
||mula:saṃjñopabandhāt // 2,2.14 //
||mula:aprakṛtatvāc ca // 2,2.15 //
||mula:codanā vā śabdārthasya prayogabhūtatvāt tatsannidher guṇārthena punaḥ śrutiḥ // 2,2.16 //
agnihotrāghāravākyamanuvādo 'thavā vidhiḥ /
arūpatvāttu dadhyūrdhvavākyenoktamanūdyate // 2,2.13 //
guṇyasiddhau na dadhyādirguṇo duṣṭā viśiṣṭatā /
rūpaṃ dadhyādimantrābhyāmato 'sau guṇino vidhiḥ // 2,2.14 //
||mula:dravyacodanā paśusomayoḥ prakaraṇe hy anarthako dravyasaṃyogo na hi tasya guṇārthena // 2,2.17 //
||mula:acodakāś ca saṃskārāḥ // 2,2.18 //
||mula:tadbhedāt karmaṇo 'bhyāso dravyapṛthaktvād anarthakaṃ hi syād bhedo dravyaguṇībhāvāt // 2,2.19 //
||mula:saṃskāras tu na bhidyeta parārthatvād dravyasya guṇabhūtatvāt // 2,2.20 //
yajatyālabhatītyetāvanuvādau vidhī uta /
gṛhṇātyavadyatītyābhyāṃ vihiter'the 'nuvādinau // 2,2.15 //
nānuvādo 'purovāde yajyālabhyorato vidhiḥ /
brahmaṇe somasaṃskāro 'vadāne paśusaṃskriyā // 2,2.16 //
||mula:pṛthakttvaniveśāt saṃkhyayā karmabhedaḥ syāt // 2,2.21 //
āhutīstistra ityatra karmaikyamuta bhinnatā /
ekatvaṃ sakṛdākhyātātsaṃkhyāvṛttyā prayājavat // 2,2.17 //
ākhyātamātraṃ no mānaṃ saṃkhyayā bahukarmatā /
āvṛttyaikādaśatvaṃ tu prayāje gatyabhāvataḥ // 2,2.18 //
paśūnsaptadaśa prājāpatyānityatra bhāṣyakṛt /
vicāramāha pūrvatra kriyātritvasphuṭatvataḥ // 2,2.19 //
bahutvopetapaśubhirdevayogādabhinnatā /
rūpasya tena karmaikyaṃ saṃkhyā nātra kriyāgatā // 2,2.20 //
devatāsaṃgatasyaiva taddhitārthasya paścimaḥ /
bahutvasaṃgamo rūpasaṃkhyayā tatkriyābhidā // 2,2.21 //
||mula:saṃjñā cotpattisaṃyogāt // 2,2.22 //
athaiṣa jyotirityatra guṇo vā karma vā pṛthak /
guṇaḥ sahastradānātmā jyotiṣṭome hyanūdite // 2,2.22 //
atheti prakṛte chinna etacchabdo 'gragaṃ vadet /
saṃkhyayevānyakarmatvamiha nūtanasaṃjñayā // 2,2.23 //
||mula:guṇāś cāpūrvasaṃyoge vākyoḥ samatvāt // 2,2.23 //
guṇaḥ karmāntaraṃ vā syādvājibhyo vājinaṃ tviti /
guṇo devānanūdyoktasamuccayavikalpataḥ // 2,2.24 //
āmikṣotpattiśiṣṭatvātprabalā tatra vājinam /
guṇo 'praviśya karmānyatkalpayedvājidevakam // 2,2.25 //
||mula:aguṇe tu karmaśabde guṇas tatra pratīyeta // 2,2.24 //
dadhihome 'nyakarmatvaṃ guṇo vānyattu pūrvavat /
nirguṇatvādagnihotre yukto dadhyādiko guṇaḥ // 2,2.26 //
||mula:phalaśrutes tu karma syāt phalasya karmayogitvāt // 2,2.25 //
||mula:atulyatvāt tu vākyayor guṇe tasya pratīyeta // 2,2.26 //
yaddaghnendriyakāmasya juhuyāditi tatpṛthak /
guṇo vā bhidyate karma dhātvarthasya phalitvataḥ // 2,2.27 //
matvarthagauravādibhyo nānyatkarma phalāya tu /
guṇe vidheye dhātvartho vihitatvādanūdyate // 2,2.28 //
||mula:sameṣu karmayuktaṃ syāt // 2,2.27 //
uktvāgniṣṭutametasya vāravantīyasāma hi /
revatīṣvṛkṣu kṛtveti śrutaṃ paśuphalāptaye // 2,2.29 //
revatyādiguṇaḥ karma pṛthagvā pūrvavadguṇaḥ /
revatīvāravantīyasaṃbandhākhyaḥ paśupradaḥ // 2,2.30 //
sāmno 'tra phalakarmabhyāṃ saṃbandhe vākyabhinnatā /
tenoktaguṇasaṃyuktamanyatkarmocyate phale // 2,2.31 //
||mula:saubhare puruṣaśruter nidhanaṃ kāmasaṃyogaḥ // 2,2.28 //
||mula:sarvasya voktakāmatvāt tasmin kāmaśrutiḥ syān nidhanārthā punaḥ śrutiḥ // 2,2.29 //
vṛṣṭannasvargakāmānāṃ saubharaṃ stotramīritam /
nidhanānyapi hīṣūrgū iti vṛṣṭyādikābhinām // 2,2.32 //
phalāntaraṃ kiṃ vṛṣṭyādi hīśādīnāmutodite /
saubhare phalasaṃbhinne nidhanaṃ viniyamyate // 2,2.33 //
phalāntaraṃ caturthyoktaṃ vṛṣṭikāmāya hīṣiti /
saubharasya phalaṃ vṛṣṭihīṣiyuktyā vivardhate // 2,2.34 //
noktavṛṣṭyannakāmānāmanyatvaṃ pratyabhijñayā /
niyame 'pi caturthyeṣā tādarthyādupapadyate // 2,2.35 //
||mula:guṇas tu kratusaṃyogāt karmāntaraṃ prayojayet saṃyogasyāśeṣabhūtvāt // 2,3.1 //
||mula:ekasya tu liṅgabhedāt prayojanārtham ucyetaikatvaṃ guṇavākyatvāt // 2,3.2 //
rathaṃtaraṃ sāma some bhavettadvadbṛhajjagat /
aindravāyavaśukrāgrayaṇāgrāśca grahāḥ śrutāḥ // 2,3.1 //
rathaṃtarādisaṃyuktamanyatkarmāthavā guṇaḥ /
gāyatrādiyutātpūrvādanyadvyāvṛttito guṇaiḥ // 2,3.2 //
somaśabdaprakaraṇe jyotiṣṭomasamarpake /
grahāgratvaṃ guṇastatra vyāvṛttistu parasparam // 2,3.3 //
||mula:aveṣṭau yajñasaṃyogātkratupradhānamucyate // 2,3.3 //
rājasūyaṃ prakṛtyeṣṭiraveṣṭyākhyā śrutātra tu /
viprakṣattriyaviḍbhedāddhaviṣāṃ vyatyayaḥ krame // 2,3.4 //
viprāderanuvādaḥ syātprāpaṇaṃ vānuvādagīḥ /
vyatyayāya trayāṇāṃ ca rājatvāprāptirasti hi // 2,3.5 //
na rājyayogādrājatvaṃ kṣatriyatvaṃ tu tattvataḥ /
aprāptaprāpaṇaṃ tasmānna rathaṃtaratulyatā // 2,3.6 //
||mula:ādhāne sarvaśeṣatvāt // 2,3.4 //
vasante vipra ādadhyāttatraivopanayīta tam /
anuvādaḥ prāpaṇaṃ vānuvādaḥ kālasiddhaye // 2,3.7 //
antareṇāgnividyābhyāṃ karmānuṣṭhityasaṃbhavāt /
kḷpte ādhānopanītī prāptā viprādayastataḥ // 2,3.8 //
laukikāgneḥ pustakāñca tatsiddhernāsti kalpanam /
kālaviprādisaṃyuktamato 'prāptaṃ vidhīyate // 2,3.9 //
||mula:ayaneṣu codanāntaraṃ saṃjñopabandhāt // 2,3.5 //
||mula:aguṇāc ca karmacodanā // 2,3.6 //
||mula:samāptaṃ ca phale vākyam // 2,3.7 //
||mula:vikāro vā prakaraṇāt // 2,3.8 //
||mula:liṅgadarśanāc ca // 2,3.9 //
||mula:guṇāt saṃjñopabandhaḥ // 2,3.10 //
||mula:samāptir aviśiṣṭā // 2,3.11 //
yaddākṣāyaṇayajñena svargakāmo yajeta tat /
karmāntaraṃ guṇo voktadarśādau phalasiddhaye // 2,3.10 //
guṇasyāsyāprasiddhatvātkarmabhedo 'tra saṃjñayā /
guṇo vyutpattiśeṣābhyāmāvṛttyākhyo na nāma tat // 2,3.11 //
||mula:saṃskāraś cāprakaraṇe 'karmaśabdatvāt // 2,3.12 //
||mula:yāvad uktaṃ vā karmaṇaḥ śrutimūlatvāt // 2,3.13 //
||mula:yajatis tu dravyaphalabhoktṛsaṃyogād eteṣāṃ karmasambandhāt // 2,3.14 //
||mula:liṅgadarśanāc ca // 2,3.15 //
vāyavyaḥ śveta ālabhyo bhūtyai saurye caruṃ tathā /
nirvapedbahmatejorthamīṣāmuṣṭiniruptayoḥ // 2,3.12 //
guṇau śvetaṃ caruṃ kiṃvā yāvatkathitakarmaṇī /
phalārthe athavā yāge viśiṣṭau vihitāviha // 2,3.13 //
śvaityaṃ vāyuspṛgīṣāyāmāgneye ca raviprabhe /
carurguṇaścaruḥ sthālī nirvāpastu tadāśritaḥ // 2,3.14 //
phalāhānerna tatkiṃ tu yāvaccoditakarma tat /
dravyādirūpasaṃpatteravāryā yāgatārthikī // 2,3.15 //
||mula:viṣaye prāyadarśanāt // 2,3.16 //
||mula:arthavādopapatteś ca // 2,3.17 //
ṣatsālambho yajiḥ sparśo vā vāyavyādivadyajiḥ /
sparśaḥ syāddevarāhityātsaṃskāraḥ prāyapāṭhataḥ // 2,3.16 //
||mula:saṃyuktas tv arthaśabdena tadarthaḥ śrutisaṃyogāt // 2,3.18 //
carurbhavati naivāra upadhatte caruṃ tviti /
yāgaḥ syādupadhānaṃ vā yāgaḥ śeṣoktadaivataḥ // 2,3.17 //
yāgatvāniścaye śeṣo nāpekṣyo 'to yajiḥ kutaḥ /
kiṃtūpadhānamātratvaṃ yāvaduktaṃ carau sthitam // 2,3.18 //
||mula:pātnīvate tu pūrvatvād avacchedaḥ // 2,3.19 //
paryagnikṛtaḥ pātnīvata utsṛjyata ityasau /
yāgau guṇo vā yāgaḥ syādanvayāvyavadhānataḥ // 2,3.19 //
pratyabhijñātamālabhyamanūdyotsargaśabdataḥ /
guṇaṃ paryagnikṛtyākhyaṃ vaktyuttaranivṛttaye // 2,3.20 //
na duṣṭā parisaṃkhyātra codakātprāgvidhau sati /
paryagnikaraṇāntāṅgarītiḥ kḷptopakārataḥ // 2,3.21 //
||mula:adravyatvāt kavele karmaśeṣaḥ syāt // 2,3.20 //
yadadābhyaṃ gṛhītveti gṛhṇātyaṃśumiti dvayam /
tadyāgo vā guṇo yāgaḥ syādadābhyāṃśunāmataḥ // 2,3.22 //
grahayoreva nāma syādānantaryādvidhistayoḥ /
guṇo 'stasya vākyena jyotiṣṭomābhigāminā // 2,3.23 //
||mula:agnis tu liṅgadarśanāt kratuśabdaḥ pratīyeta // 2,3.21 //
||mula:dravyaṃ vā syāc codanāyās tadarthatvāt // 2,3.22 //
||mula:tatsaṃyogāt kratus tadākhyaḥ syāt tena dharmavidhānāni // 2,3.23 //
agniṃ cinuta ityatra yāgo vā saṃskṛtiyaṃjiḥ /
liṅgena yāganāmatvādyajimā cānuvādataḥ // 2,3.24 //
rūḍhyā dravyasya nāmaitadvahanerādhānavaccitiḥ /
saṃskāraḥ saṃskṛte vahnāvagniṣṭomo vidhīyate // 2,3.25 //
||mula:prakaraṇāntare prayojanānyatvam // 2,3.24 //
māsaṃ juhotyagnihotraṃ guṇo 'nyatkarma vā guṇaḥ /
anūdya prāptakarmātra māso 'prāpto vidhīyate // 2,3.26 //
upasadbhiścaritveti nitye tāsāmasaṃbhavāt /
anekasyāvidheścānyatkarma prakaraṇāntarāt // 2,3.27 //
||mula:phalaṃ cākarmasaṃnidhau // 2,3.25 //
aṣṭākapālamāgneyaṃ rukkāmaḥ prākṛte phalam /
karmānyadvā phalaṃ bhānātpūrvanyāyāpraveśanāt // 2,3.28 //
mā bhūdbhinnaṃ prakaraṇaṃ karmāntaramasaṃnidheḥ /
anārabhyādhītametadrūpaṃ tvanyūnamīkṣate // 2,3.29 //
||mula:saṃnidhau tv avibhāgāt phalārthena punaḥ śrutiḥ // 2,3.26 //
yajotsame paurṇamāsyāṃ yāvajjīvaṃ tathaitayā /
annādyakāma ityādau karmabhedau'thavā guṇaḥ // 2,3.30 //
vidhyupādānayoraikyāddeśāderanutrvpattitaḥ /
āvaśyake karmavidhau tadbhedaḥ punaruktitaḥ // 2,3.31 //
deśādiyogasyāprāptervidhirna hyekatā tayoḥ /
puṃśabdayorvyāpṛtitvātpunaruktvā tvanūdyate // 2,3.32 //
||mula:āgneyasūktahetutvād abhyāsena pratīyeta // 2,3.27 //
||mula:avibhāgāt tu karmaṇāṃ dvirukter na vidhīyate // 2,3.28 //
||mula:anyārthā vā punaḥ śrutiḥ // 2,3.29 //
darśapūrṇamāsaprokta āgneyaḥ kevalo 'pyasau /
darśe yaditi vākyābhyāṃ karmānyadvānuvādagīḥ // 2,3.33 //
abhyāsādanyakarmatvaṃ darśeṣṭau dviḥ prayujyatām /
ekatvapratyabhijñānādanūktyaindrāgnasaṃstutiḥ // 2,3.34 //
||mula:yāvajjīviko 'bhyāsaḥ karmadharmaḥ prakaraṇāt // 2,4.1 //
||mula:kartur vā śrutisaṃyogāt // 2,4.2 //
||mula:liṅgadarśanāc ca karmadharme hi prakrameṇa niyamyeta tatrānarthakam anyat syāt // 2,4.3 //
||mula:apavarge ca darśayati kālaś cet karmabhedaḥ syāt // 2,4.4 //
||mula:anityatvāt tu naivaṃ syāt // 2,4.5 //
||mula:virodhaś cāpi pūrvavat // 2,4.6 //
||mula:kartus tu niyamāt kālaśāstraṃ nimittaṃ syāt // 2,4.7 //
yāvajjīvaṃ juhotīti dharmaḥ karmaṇi puṃsi vā /
kālatvātkarmadhārmo 'taḥ kāmya ekaḥ prayujyatām // 2,4.1 //
na kālo jīvanaṃ tena nimittapravibhāgataḥ /
kāmyaprayogo bhinnaḥ syādyāvajjīvaprayogataḥ // 2,4.2 //
||mula:nāmarūpadharmaviśeṣapunaruktinindāśāktisamāptivacanaprāyaścittānyārthadarśanāc chākhāntareṣu karmabhedaḥ syāt // 2,4.8 //
||mula:ekaṃ vā saṃyogarūpacodanākhyāviśeṣāt // 2,4.9 //
||mula:na nāmnā syād acodanābhidhānatvāt // 2,4.10 //
||mula:sarveṣāṃ caikakarmyaṃ syāt // 2,4.11 //
||mula:kṛtakaṃ cābhidhānam // 2,4.12 //
||mula:ekatve 'pi param // 2,4.13 //
||mula:vidyāyāṃ dharmaśāstram // 2,4.14 //
||mula:agneyavatpunarvacanam // 2,4.15 //
||mula:advirvacanaṃ vā śrutisaṃyogāviśeṣāt // 2,4.16 //
||mula:arthāsannidheś ca // 2,4.17 //
||mula:na caikaṃ pratiśiṣyate // 2,4.18 //
||mula:samāptivac ca saṃprekṣā // 2,4.19 //
||mula:ekatve 'pi parāṇi nindāśaktisamāptivacanāni // 2,4.20 //
||mula:prāyaścittaṃ nimittena // 2,4.21 //
||mula:prakramād vā niyogena // 2,4.22 //
||mula:samāptiḥ pūrvavattvādyathājñāte pratīyeta // 2,4.23 //
||mula:liṅgamaviśiṣṭaṃ sarvaśeṣatvān na hi tatra karmacodanā tasmād dvādaśāhasyāhāravyapadeśaḥ syāt // 2,4.24 //
||mula:dravye cācoditatvād vidhīnām avyavasthā syān nirdeśād vyatiṣṭheta tasmān nityānuvādaḥ syāt // 2,4.25 //
||mula:vihitapratiṣedhāt pakṣe 'tirekaḥ syāt // 2,4.26 //
||mula:sārasvate vipratiṣedhādyadeti syāt // 2,4.27 //
||mula:upahavye 'pratiprasavaḥ // 2,4.28 //
||mula:guṇārthā vā punaḥ śrutiḥ // 2,4.29 //
||mula:pratyayaṃ cāpi darśayati // 2,4.30 //
||mula:api vā kramasaṃyogād vidhipṛthaktvam ekasyāṃ vyavatiṣṭheta // 2,4.31 //
||mula:virodhinā tv asaṃyogād aikakarmye tatsaṃyogād vidhīnāṃ sarvakarmapratyayaḥ syāt // 2,4.32 //
śākhābhedātkarmabhedo na vā, karmātra bhidyate /
dṛṣṭaṃ kāṭhakanāmādi bahu bhedasya kāraṇam // 2,4.3 //
granthadvārādinā hyete yujyante bhedahetavaḥ /
rūpādipratyabhijñānādabhinnaṃ karma gamyate // 2,4.4 //
dvitīye karmaṇāṃ bhede siddhebhinnakriyāsvayam /
bubhutsitaḥ śeṣaśeṣibhāvo 'to 'trābhidhīyate // 3,1.1 //
||mula:athātaḥ śeṣalakṣaṇam // 3,1.1 //
aśābdī śeṣatā śābdī vā na śābdyapratītitaḥ /
kriyākārakasaṃsargamātre vyutpattisaṃbhavāt // 3,1.2 //
guṇapradhānabhāvena saṃsarge 'ntarbhavatyasau /
vyutpattisaṃbhavāttatra śābdatā syātkriyādivat // 3,1.3 //
||mula:śeṣaḥ parārthatvāt // 3,1.2 //
svarūpahetū na sto 'tra sto vā naivānirūpaṇāt /
pārārthye śeṣatāhetū rūpaṃ tenopalakṣitam // 3,1.4 //
||mula:dravyaguṇasaṃskāreṣu bādariḥ // 3,1.3 //
||mula:karmāṇyapi jaiminiḥ phalārthatvāt // 3,1.4 //
||mula:phalaṃ ca puruṣārthatvāt // 3,1.5 //
||mula:puruṣaś ca karmārthatvāt // 3,1.6 //
kiṃ dravyaguṇasaṃskāramātraṃ śeṣo 'thavā phalam /
pumānkarma ca pakṣo dvāvādeyau matabhedataḥ // 3,1.5 //
śeṣatvamupakāritvaṃ dravyādāvāha bādariḥ /
pārārthye śeṣatā tacca sarveṣvastīti jaiminiḥ // 3,1.6 //
||mula:teṣām arthena saṃbandhaḥ // 3,1.7 //
||mula:vihitas tu sarvadharmaḥ syāt saṃyogato 'viśeṣāt prakaraṇāviśeṣāc ca // 3,1.8 //
||mula:arthalopād akarme syāt // 3,1.9 //
||mula:phalaṃ tu saha ceṣṭayā śabdārtho 'bhāvād viprayoge syāt // 3,1.10 //
śrutā vrīhyājyasāṃnāyyadharmāḥ sāṃkaryagāminaḥ /
vyavasthitā vā sāṃkarye phalāpūrveṇa saṃgateḥ // 3,1.7 //
avāntarāpūrvasattvātsākṣāttenaiva saṃgatau /
śrutyā vyavasthāpitāste sā hi prakaraṇottamā // 3,1.8 //
||mula:dravyaṃ cotpattisaṃyogāt tad artham eva codyeta // 3,1.11 //
dravyasya sphyakapālādeḥ sāṃkarye vā vyavasthitiḥ /
yajñāyudhatvaṃ sarveṣāṃ samaṃ tenātra saṃkaraḥ // 3,1.9 //
vākyasyoddhananādeḥ syādvaiyarthye saṃkare sati /
anuvādo hyāyudhoktirvyavasthā tena pūrvavat // 3,1.10 //
||mula:arthaikatve dravyaguṇayor aikakarmyān niyamaḥ syāt // 3,1.12 //
krīṇātyaruṇayetyetatsaṃkīrṇe vā krayaikabhāk /
krameṇānanvayātkīrṇaḥ sarvadravyeṣu raktimā // 3,1.11 //
dravyadvārā kraye yogāttadbhāge cānvayaḥ punaḥ /
sākṣātkraye guṇasyārthāddravyaṃ saṃnihite tvasau // 3,1.12 //
||mula:ekatvayuktam ekasya śrutisaṃyogāt // 3,1.13 //
||mula:sarveṣāṃ vā lakṣaṇatvād aviśiṣṭaṃ hi lakṣaṇam // 3,1.14 //
||mula:codite tu parārthatvād yathāśruti pratīyetā // 3,1.15 //
saṃmārṣṭi grahamityeko grahaḥ śodhya utākhilaḥ /
eka uddeśyasaṃkhyāyā upādeyavadādarāt // 3,1.13 //
prādhānyāttadguṇāvṛtterekatvamanapekṣitam /
tadvidhau vākyabhedo 'to dravyoktyā sarvaśodhanam // 3,1.14 //
||mula:saṃskārād vā guṇānām avyavasthā syāt // 3,1.16 //
||mula:vyavasthā vārthasya śrutisaṃyogāt tasya śabdapramāṇatvāt // 3,1.17 //
camasādi ca saṃsṛjyānno vā tasyāsti mārjanam /
ekatvavadgrahatvasyāpyanādaraṇasaṃbhavāt // 3,1.15 //
abādho 'trādare heturvākyabhedastu naiva hi /
camasādau na saṃmārgaḥ śrutyā tadviṣayārpaṇāt // 3,1.16 //
||mula:ānarthakyāttadaṅgeṣu // 3,1.18 //
bhavetsaptadaśāratnirvājapeyasya yūpakaḥ /
unmānaṃ dravyagaṃ vājapeyasyāṅgaṃ paśoruta // 3,1.17 //
ānantaryātprakaraṇātkarmāṅgaṃ ṣoḍaśinyadaḥ /
ūrdhvapātre khādire 'gne saṃyujyānveti karmaṇā // 3,1.18 //
yūpadvārā paśoraṅgaṃ paśudvārā ca karmaṇaḥ /
saumikatvādvājapeye yūpo nāsti paśuṃ vinā // 3,1.19 //
||mula:kartṛguṇe tu karmāsamavāyād vākyabhedaḥ syāt // 3,1.19 //
||mula:sākāṅkṣaṃ tv ekavākyaṃ syād asamāptaṃ hi pūrveṇa // 3,1.20 //
abhikrāmaṃ juhotīti yuktaṃ kartrākhilasya tat /
kiṃvā prayājamātrasya kṛtsnakartṛyutaṃ bhavet // 3,1.20 //
prayājābhikramaṇayoḥ kriyātvādubhayorapi /
mithaḥ saṃbandharāhityānmaivaṃ te 'pi samatvataḥ // 3,1.21 //
kartṛyogādadoṣaścotsamāneyaṃ samāhitiḥ /
tataḥ prayājasāṃnidhyāttatkartraivāsya saṃyutiḥ // 3,1.22 //
yadvā balitvaṃ sāṃnidhyādasti prakaraṇe tataḥ /
darśādiprakriyādhīte kramaṇe syāttadaṅgatā // 3,1.23 //
avāntaraprakaraṇaṃ samidho yajatītyataḥ /
tanmadhyapāṃṭhāttasyāṅgaṃ taddvārā darśaśeṣatā // 3,1.24 //
||mula:saṃdigdhe tu vyavāyād vākyabhedaḥ syāt // 3,1.21 //
upavyayata ityasya sāmidhenyaṅgatāthavā /
darśāṅgatā prakriyaiṣāvāntarāto 'stvihāgrimaḥ // 3,1.25 //
liṅgādagneraṅgabhūtairnivitsaṃjñakamantrakaiḥ /
vicchede sati darśāṅgaṃ mahāprakaraṇoktitaḥ // 3,1.26 //
||mula:guṇānāṃ ca parārthattvād asambandhaḥ samatvāt syāt // 3,1.22 //
vaikaṅkatādikaṃ pātraṃ pavamānahaviḥṣvatha /
yajñe 'khile prakaraṇādādhāne 'nvitamatra tat // 3,1.27 //
anarthakaṃ tadaṅgeṣu haviḥṣvevāvatiṣṭhate /
nādhānahaviṣāṃ sāmyādvākyādyajñe 'khile bhavet // 3,1.28 //
||mula:mithaś cānarthasaṃbandhāt // 3,1.23 //
vārtraghnyau pūrṇamāse sto vṛdhanvatyau tu darśage /
iti pradhānaśeṣatvamuktaṃ kiṃvā vyavasthitiḥ // 3,1.29 //
krameṇa prāpitā mantrāścatvāro 'pyājyabhāgayoḥ /
kramādvākyaṃ balīyo 'ta eṣāṃ darśādiśeṣatā // 3,1.30 //
na mukhye soma eko 'sti nādhāratvādikālayoḥ /
darśāderavyavasthityāprāptau vākyādvyavasthitiḥ // 3,1.31 //
||mula:ānantaryam acodanā // 3,1.24 //
||mula:vākyānāṃ ca samāptatvāt // 3,1.25 //
hastau dvāvavanenikte stṛṇātyulaparājikām /
darbhāstaraṇa evāṅgaṃ hastarśuddharutākhile // 3,1.32 //
tanmātrāṅgatvamatra syādānantaryātmakātkramāt /
liṅgaprakaraṇābhyāṃ tu sarvānuṣṭhānaśeṣatā // 3,1.33 //
||mula:śeṣas tu guṇasaṃyuktaḥ sādhāraṇaḥ pratīyeta mithas teṣām asaṃbandhāt // 3,1.26 //
||mula:vyavasthā vārthasaṃyogāl liṅgasyārthena saṃbandhāl lakṣaṇārthā guṇaśrutiḥ // 3,1.27 //
caturdhā kārya āgneyaḥ puroḍāśa itīritam /
caturdhākaraṇaṃ sarvaśeṣo vāgneyamātragam // 3,1.34 //
upalakṣaṇatāgneye yuktātaḥ sarvaśeṣatā /
agnīṣomīya aindrāgne yato 'stvāgneyatā tataḥ // 3,1.35 //
nāgneyatvaṃ tayormukhyaṃ kevalāgnyanupāśrayāt /
tenaikasminpuroḍāśe caturdhākaraṇasthitiḥ // 3,1.36 //
||mula:arthābhidhānasāmarthyān mantreṣu śeṣabhāvaḥ syāt tasmād utpattisambandho 'rthena nityasaṃyogāt // 3,2.1 //
||mula:saṃskārakatvād acoditena syāt // 3,2.2 //
devopasadanaṃ barhirdāmigīrmukhyagauṇayoḥ /
talliṅgamarthayormantraṃ niyuṅkte mukhya eva vā // 3,2.1 //
śabdārthatvāddvayostatra yujyate viniyojanam /
prathamāvagatatvena mukhye tadviniyamyate // 3,2.2 //
||mula:vacanāt tv ayathārtham aindrī syāt // 3,2.3 //
||mula:guṇād vāpy abhidhānaṃ syāt sambandhasyāśāstrahetutvāt // 3,2.4 //
aindryā niveśanetyagniṃ gārhapatyaṃ bhajediti /
prakāśye mukhya indre vā gauṇe mukhye 'stu pūrvavat // 3,2.3 //
ekasya gauṇatādhnauvye mantrasyaivānuvādataḥ /
gauṇatāto 'gnyupasthāne mantraḥ śrutyā niyujyate // 3,2.4 //
||mula:tathāhavānam apīti cet // 3,2.5 //
||mula:nakālavidhiś coditatvāt // 3,2.6 //
||mula:guṇābhāvāt // 3,2.7 //
||mula:liṅgāc ca // 3,2.8 //
||mula:vidhikopaś copadeśe syāt // 3,2.9 //
haviṣkṛdehītyāmantrya triravaghnansamāhvayet /
viniyogo 'vaghāte syādāhvāne vāvaghātake // 3,2.5 //
aindrīvanmāntramāhvānaṃ gauṇaṃ hantirvṛthānyathā /
pāṭhena prāpitaṃ tritvaṃ hvayaterupacāragīḥ // 3,2.6 //
trirabhyāso vidhātavyo nityaprāpterabhāvataḥ /
hantinā lakṣyate kālaḥ prāpto 'sau hvayatistathā // 3,2.7 //
viniyoge vākyabhedo liṅgādāhvānaśeṣatā /
naindrīnyāyaḥ śrutyabhāvādbarhirnyāyena mukhyagaḥ // 3,2.8 //
||mula:tathotthānavisarjane // 3,2.10 //
uttiṣṭhanpravadedagnadignīnityādikaṃ tathā /
kṛṇuta vratamityevaṃ paṭhanvācaṃ vimuñcati // 3,2.9 //
mantrau vidheyau kālo vā mantrāvutthānamokayoḥ /
viniyojyau na kālasya lakṣaṇā yujyate vidhau // 3,2.10 //
mantrārthānanvayāttatra tadvidhirnaiva śakyate /
agatyā lakṣaṇāpyastu tena kālo vidhīyate // 3,2.11 //
||mula:sūktavāke ca kālavidhiḥ parārthatvāt // 3,2.11 //
||mula:upadeśo vā yājyāśabdo hi nākasmāt // 3,2.12 //
||mula:sadevatārthas tatsaṃyogāt // 3,2.13 //
||mula:pratipattir iti cet sviṣṭakṛdvadubhayasaṃskāraḥ syāt // 3,2.14 //
prastaraṃ sūktavākena praharediti kāladhīḥ /
aṅgāṅgitā vā syātkālo 'jupatetyādyananvayāt // 3,2.12 //
prahṛteriṣṭadevārthasaṃskāratvāttadanvayaḥ /
saṃpādyo devatādvārā tṛtīyāśrutito 'ṅgatā // 3,2.13 //
||mula:yogādhikaraṇe (sūktavākanyāye) kṛtsnopadeśād ubhayatra sarvavacanam // 3,2.15 //
||mula:yathārthaṃ vā śeṣabhūtasaṃskārāt // 3,2.16 //
||mula:vacanād iti cet // 3,2.17 //
||mula:prakaraṇāvibhāgād ubhe prati kṛtsnaśabdaḥ // 3,2.18 //
prahṛterakhilaḥ sūktavāko 'ṅgaṃ syādvibhajya vā /
samākhyā kṛtsnagā tena vibhaktasyāṅgatā nahi // 3,2.14 //
darśapūrṇimayordevānanusṛtya vibhajyatām /
ākhyāṃ liṅgena bādhitvā bhāge nāma nirucyate // 3,2.15 //
||mula:liṅgakramasamākhyānāt kāmyayuktaṃ samāmnātam // 3,2.19 //
aindrāgnādīṣṭayaḥ kāmyā yājyā apyuditāḥ kramāt /
kāṇḍayostā yathāliṅgaṃ saṃcāryā niyamo 'thavā // 3,2.16 //
liṅgaṃ kramasamākhyābhyāṃ prabalaṃ tadvaśādamūḥ /
akāmyāsvapi saṃcāryā yājyāḥ sarvatra kā kṣatiḥ // 3,2.17 //
samākhyānātkāṇḍayogaḥ kramādiṣṭiṣu yojanam /
apekṣate devamātraṃ śaktiḥ kāmyaikagāstataḥ // 3,2.18 //
||mula:adhikāre ca mantravidhir atadākhyeṣu śiṣṭatvāt // 3,2.20 //
||mula:tadākhyo vā prakaraṇopapattibhyām // 3,2.21 //
||mula:anarthakaś copadeśaḥ syād asambandhāt phalavatā // 3,2.22 //
||mula:sarveṣāṃ copadiṣṭatvāt // 3,2.23 //
āgneyyāgnīdhramityagnidevatākā ṛco 'khilāḥ /
upasthāne prayoktavyāḥ prakṛtā eva tā uta // 3,2.19 //
sādhāraṇyena śabdokteḥ sarvābhistadupasthitiḥ /
viśeṣe vidhisaṃkrāntyā prakṛtābhiritīṣyatām // 3,2.20 //
||mula:liṅgasamākhyānābhyāṃ bhakṣārthatānuvākasya // 3,2.24 //
||mula:tasya rūpopadeśābhyām apakarṣo 'rthasya coditatvāt // 3,2.25 //
bhakṣehītyanuvāko 'yaṃ sarvo bhakṣaṇagāmyuta /
grahaṇādau yathāyogaṃ vibhajya vyavatiṣṭhate // 3,2.21 //
avidhergrahaṇādīnāṃ bhakṣaṇe nikhilo 'stu saḥ /
arthākṣipteṣu teṣveva yathāliṅgaṃ vibhajyate // 3,2.22 //
||mula:guṇābhidhānān mandrādir ekamantraḥ syāt tayor ekārthasaṃyogāt // 3,2.26 //
mandreti vasumadveti dvayaṃ tarpaṇabhakṣayoḥ /
vibhaktavyamutāśeṣaṃ tṛptisaṃyuktabhakṣaṇe // 3,2.23 //
liṅgādvibhāgo maivaṃ no tṛptirbhakṣaṇato 'nyataḥ /
liṅgasyāsaṃbhave vākyaśeṣātsarve 'stu bhakṣaṇe // 3,2.24 //
||mula:liṅgaviśeṣanirdeśāt samānavidhāneṣv anaindrāṇām amantratvam // 3,2.27 //
||mula:yathādevataṃ vā tatprakṛtitvaṃ hi darśayati // 3,2.28 //
indrapītasyeti makṣamantrāṃśaḥ kimihaindrake /
kevale 'nyatra vohācca sarvatrota yarthāśrutam // 3,2.25 //
aindra eva samarthatvāttūṣṇīmevānyabhakṣaṇam /
ūho vānyeṣu karmaikye 'pyastyūho bhakṣabhedataḥ // 3,2.26 //
indreṇa yasminsavane somaḥ pīta itīraṇāt /
savanastheṣu sarveṣu mantro 'nūhena paṭhyatām // 3,2.27 //
||mula:punarabhyunnīteṣu sarveṣām upalakṣaṇaṃ dviśeṣatvāt // 3,2.29 //
||mula:apanayād vā pūrvasyānupalakṣaṇam // 3,2.30 //
||mula:grahaṇād vāpanayaḥ syāt // 3,2.31 //
ūhapakṣe yadūhyaṃ taccintyate nyāyapañcake /
indre hute 'tha taccheṣe hotrakaiścamasasthite // 3,2.28 //
somo 'bhyunnīya devebhyo hutvā saṃbhakṣyate tadā /
indro na lakṣyo lakṣyo vā na śeṣe 'nyārthatā yataḥ // 3,2.29 //
unnīta eva saṃbaddho na pūrvo devatāntaraiḥ /
ata indrasya siddhyarthe lakṣyo 'sāvitaraiḥ saha // 3,2.30 //
||mula:pātnīvate tu pūrvavat // 3,2.32 //
||mula:grahaṇād vāpanītaṃ syāt // 3,2.33 //
dvidevaśeṣa ādityasthālyā āgrayaṇābhidhām /
sthālīṃ prāptastataḥ pātnīvatasya grahaṇe sati // 3,2.31 //
tadbhakṣaṇe dvidevāḥ kiṃ sārdhe pātnīvatena te /
upalakṣyā na vā pūrvanyāyenāstūpalakṣaṇam // 3,2.32 //
anya āgrayaṇātpātnīvato naitasya vidyate /
ākāṅkṣā pūrvadeveṣu patnīvāneva lakṣyate // 3,2.33 //
||mula:tvaṣṭāraṃ tūpalakṣayet // 3,2.34 //
||mula:atulyatvāt tu naivaṃ syāt // 3,2.35 //
saha patnīvatā tvaṣṭā tadgrahe lakṣyate na vā /
saha tvaṣṭrā pibetyukterdevatvātso 'pi lakṣyate // 3,2.34 //
sahatvamātraṃ tvaṣṭuḥ syānna pātṛtvamaśabdanāt /
codanāyā abhāvācca na devo 'to na lakṣyate // 3,2.35 //
||mula:triṃśac ca parārthatvāt // 3,2.36 //
patnīvantastrayastriṃśaddevāstānmādayetyamī /
lakṣyā na vā yājyayākterdevatvādupalakṣaṇam // 3,2.36 //
eko 'gniryajamānena mādito 'nye tu vahninā /
ato 'gnereva devatvānnānyeṣāmupalakṣaṇam // 3,2.37 //
||mula:vaṣaṭkāraś ca pūrvavat // 3,2.37 //
somasyāgna iti proktānuvaṣaṭkāradevatā /
lakṣyā na vā devatātvāllakṣyā triṃśadvilakṣaṇā // 3,2.38 //
prakṛtau vidyamāno 'gniranuddeśadilakṣitaḥ /
uddeśyendro lakṣito 'tto vikṛtāvapi tattathā // 3,2.39 //
||mula:chandaḥ pratiṣedhas tu sarvagāmitvāt // 3,2.38 //
amantrapakṣamāśritya kṛtvācintāntaratrayam /
ūho 'sti no vā so 'styatra vikṛtau tasya saṃbhavāt // 3,2.40 //
someneti vidheḥ sarvapradāneṣu samatvataḥ /
avikāre 'pyanūho 'to naindro nirmantrabhakṣaṇam // 3,2.41 //
||mula:aindrāgne tu liṅgabhāvāt syāt // 3,2.39 //
||mula:ekasmin vā devatāntarād vibhāgavat // 3,2.40 //
samantrakamamantraṃ vā syādaindrāgnādibhakṣaṇam /
aindrāgne 'tīndrapītatvasaṃbhavāttatsamantrakam // 3,2.42 //
na pānamaśarīrasya yuktaṃ dānaṃ tu miśragam /
mantro 'yaṃ tu na miśrārhastasmādetadamantrakam // 3,2.43 //
||mula:chandaś ca devatāvat // 3,2.41 //
||mula:sarveṣu vābhāvād ekacchandasaḥ // 3,2.42 //
||mula:sarveṣāṃ vaikamantryam aitiśāyanasya bhaktipāvanatvāt savanādhikāro hi // 3,2.43 //
aindradāne 'pi gāyatramātrayukte 'thavetaraiḥ /
chandobhirapi yukte syādādyo mantre tathoktitaḥ // 3,2.44 //
dvayoḥ samo bahuvrīhirekacchandāstu na kvacit /
nānācchandasyaindra eva kṛtvācinteyamīritā // 3,2.45 //
savanārthendrapītoktirityudghaṭanamīritam /
tena sarvapradāneṣu mantrapāṭho yathā sthitaḥ // 3,2.46 //
||mula:śruter jātādhikāraḥ syāt // 3,3.1 //
||mula:vedo vā prāyadarśanāt // 3,3.2 //
||mula:liṅgāc ca // 3,3.3 //
||mula:dharmopadeśāc ca na hi dravyeṇa saṃbandhaḥ // 3,3.4 //
||mula:trayīvidyākhyā ca tadvid dhi // 3,3.5 //
||mula:vyaktikrame yathāśrutīti cet // 3,3.6 //
||mula:na sarvasmin niveśāt // 3,3.7 //
||mula:vedasaṃyogān na prakaraṇena bādhyate // 3,3.8 //
kartavyamuccaiḥ sāmagarbhyāmupāṃśu yajuṣetyamī /
mantrāṇāṃ vātha vedānāṃ dharmā mantragatā yataḥ // 3,3.1 //
vidhyuddeśe mantravāciśabdāḥ proktā ṛgādayaḥ /
ṛgvedo 'gneḥ samutpanna ityupakramavedagīḥ // 3,3.2 //
asaṃjātavirodhātastadvaśādupasaṃhṛteḥ /
nayane sati vākyena dharmāṇāṃ vedagāmitā // 3,3.3 //
||mula:guṇamukhyavyatikrame tadarthatvān mukhyena vedasaṃyogaḥ // 3,3.9 //
yajurvedasthamādhānaṃ tadaṅgaṃ sāma tatra kim /
uccairupāṃśu vā gānamuccaiḥ śīghrapratītitaḥ // 3,3.4 //
utpatterviniyogo 'tra prabalo 'nusṛtiryataḥ /
mukhyasyāṅgena kartavyā tasmādgāna upāṃśutā // 3,3.5 //
ādhānasyātra mukhyatvaṃ gānasya guṇatāthavā /
viniyogasya mukhyatvamutpatterguṇatāstviha // 3,3.6 //
||mula:bhūyastvenobhayaśruti // 3,3.10 //
jyotiṣṭomo yajuḥsāmavedayorasti tatra kim /
uccaistvamuta nīcaistvaṃ hetvabhāvādanirṇayaḥ // 3,3.7 //
yajuṣyadhigate dravyadevate tatra tadvidhiḥ /
tadvaśātsvaranirṇīterupāṃśu syādanuṣṭhitiḥ // 3,3.8 //
||mula:asaṃyuktaṃ prakaraṇād iti kartavyatārthitvāt // 3,3.11 //
na kratvaṅgaṃ prayājādi kratvaṅgaṃ vā na cāṅgatā /
prakriyāyā amānatvānnairākāṅkṣyeṇa vākyayoḥ // 3,3.9 //
prayājādeḥ phale 'pekṣā kathaṃbhāve 'pi ca kratoḥ /
tena prakaraṇāmnānaṃ tasmādaṅgāṅgitā tayoḥ // 3,3.10 //
||mula:kramaś ca deśasāmānyāt // 3,3.12 //
dabdhirnāmeti mantro 'ṅgamupāṃśuyajaterna vā /
sādhāraṇatvālliṅgādermānābhāvādanaṅgatā // 3,3.11 //
mantrāṇāṃ karmaṇāṃ cātra krameṇāmnānamīkṣyate /
prakriyāvatkramo mānaṃ yathāsaṃkhyaṃ tato 'ṅgatā // 3,3.12 //
kramaḥ samānadeśatvaṃ pāṭhādarthācca pāṭhataḥ /
yathāsaṃkhyaṃ saṃnidhiśca yathāsaṃkhyamudāhṛtam // 3,3.13 //
śundhatvamiti sāṃnāyyapātrāṅgaṃ saṃnidhermatam /
paśudharmor'thasādeśyādagnīṣomīyato bhavet // 3,3.14 //
||mula:ākhyā caivaṃ tadarthatvāt // 3,3.13 //
vedatrayoktadharmāṇāmṛtvigbhiḥ saṃgatistribhiḥ /
aniyatyā niyatyā vā niyatirnānirūpaṇāt // 3,3.15 //
hautratvādisamākhyānaṃ niyatergamakaṃ svataḥ /
nirbādhaṃ cānyavattacca tenātra viniyojakam // 3,3.16 //
||mula:śruti-liṅga-vākya-prakaraṇa-sthāna-samākhyānāṃ samavāye pāradaurbalyam arthaviprakarṣāt // 3,3.14 //
aindryopasthīyatāṃ vahniritīndrāgnyorvikalpanam /
samuccayo vote śakra evāgniḥ kevalo 'thavā // 3,3.17 //
vikalpaḥ śrutiliṅgābhyāṃ guṇāvṛttyā samuccayaḥ /
śratiḥ śaktyanusāreti śakra eko 'tra liṅgataḥ // 3,3.18 //
śaktiruktā śrutiḥ śīghrā liṅgaṃ kṣutyanumāpakam /
nairākāṅkṣyātmake bodhe śrutyāgnau kevale sthitiḥ // 3,3.19 //
syonaṃ ta iti pūrvārdha tasminsīdeti cottaram /
sadane sādane cāyaṃ sarvai vār'dhe vyavasthite // 3,3.20 //
tacchabdādekavākyatve bhavedādyaḥ śrutiṃ prati /
liṅgasya saṃnikṛṣṭatvādvākyabādhe vyavasthitiḥ // 3,3.21 //
udāhṛtiriyaṃ vākyabādhe na tvaindriyetyasau /
bādhādūrdhva nirarthatvādaprāmāṇyaprasaṅgataḥ // 3,3.22 //
agnīṣomāvidaṃ havyamajuṣetāmitīritāt /
apacchidyedamityādiḥ sarvaśeṣo bhavenna vā // 3,3.23 //
prakriyāto mavenmaivaṃ prakriyāntaritā tribhiḥ /
vākyaṃ dvayantaritaṃ tena bhavetprakaraṇādbali // 3,3.24 //
rājasūye 'bhiṣecyākhyayāge ye devanādayaḥ /
taccheṣāste 'khilārthā vā taccheṣāstasya saṃnidheḥ // 3,3.25 //
rājasūyakathaṃbhāvānuvṛtteḥ sarvaśeṣatā /
kalpyākāṅkṣābhiṣecyasya prakriyā prabalā tataḥ // 3,3.26 //
śundhadhvamiti mantro 'ṅgaṃ pauroḍāśikaśodhane /
sāṃnāyyapātraśuddhau vā prathamo 'stu samākhyayā // 3,3.27 //
pauroḍāśikamityatra prakṛtyā taddhitena vā /
saṃnidhyanuktitaḥ kalpyaḥ kḷptatvāccaramaḥ kramāt // 3,3.28 //
bādho na yukto yukto vā prāptyaprāptyorna yujyate /
apravṛttaṃ prasaktaṃ yaddhiyā tasyāstu bādhyatā // 3,3.29 //
pramāṇataḥ prasaktasya bādho dāśamiko 'tra tu /
vibhrameṇa prasaktasya tasmādapraptabādhanam // 3,3.30 //
||mula:ahīno vā prakaraṇād gauṇaḥ // 3,3.15 //
||mula:asaṃyogāt tu mukhyasya tasmād apakṛṣyeta // 3,3.16 //
tistra eva hi sāhne syurahīne dvādaśetyataḥ /
jyotiṣṭome dvādaśatvamathavāhagaṇe bhavet // 3,3.31 //
astu prakaraṇādādyo nāhīmatvaṃ virudhyate /
prakṛtitvānna kenāpi hīno 'to 'tra vikalpyatām // 3,3.32 //
sāhlādbhinnāhīnasaṃjñā rūḍhaipāhargaṇe bhavet /
ṣaṣṭhīśrutyā dvādaśatvaṃ prakriyāto 'pakṛṣyatām // 3,3.33 //
||mula:dvitvabahutvayuktaṃ vā codanāt tasya // 3,3.17 //
||mula:pakṣeṇārthakṛtasyeti cet // 3,3.18 //
||mula:na prakṛter ekasaṃyogāt // 3,3.19 //
yuvaṃ hīti dvayoḥ kartrorbahūnāṃ caita ityamūm /
kuryātpratipadaṃ jyotiṣṭome sāhargaṇe 'thavā // 3,3.34 //
ekasya śaktirāhitye dvābhyāṃ bahubhireva vā /
jyotiṣṭomasya kāryatvātprakṛte 'traiva sā bhavet // 3,3.35 //
yajamānasya nānātvaṃ sākṣādvikṛtiṣu śrutam /
utkṛṣya pratipattena kulāyādiṣu nīyatām // 3,3.36 //
||mula:jāghanī caikadeśatvāt // 3,3.20 //
||mula:codanā vāpūrvatvāt // 3,3.21 //
||mula:ekadeśa iti cet // 3,3.22 //
||mula:na prakṛter aśāstraniṣpatteḥ // 3,3.23 //
saṃyājayanti jāghanyā patnīretatpaśāvuta /
darśādau tatpaśau yuktaṃ jāghanyāḥ samavāyataḥ // 3,3.37 //
jāghanī nāma bhāgo 'sau darśādau samavaiti hi /
notkraṣṭavyaṃ na saṃskāryā sādhanatvāttṛtīyayā // 3,3.38 //
||mula:saṃtardanaṃ prakṛtau krayaṇavadanarthalopāt syāt // 3,3.24 //
||mula:utkarṣo vā grahaṇād viśeṣasya // 3,3.25 //
||mula:kartṛto vā viśeṣasya tannimittatvāt // 3,3.26 //
||mula:kratuto vārthavādān upapatteḥ syāt // 3,3.27 //
||mula:saṃsthāś ca kartṛvad dhāraṇārthāviśeṣāt // 3,3.28 //
||mula:ukthyādiṣu vārthasya vidyamānatvāt // 3,3.29 //
||mula:aviśeṣāt stutir vyartheti cet // 3,3.30 //
||mula:syād anityatvāt // 3,3.31 //
saṃtṛdyeddīrghasome tatprakṛtau vikṛtābuta /
dīrghasya soma ityukte prakṛtāvastu tardanam // 3,3.39 //
sāmānādhikaraṇyasya ṣaṣṭhīto balavattvataḥ /
dairdhyayuktaukthyasaṃsthādāvutkarṣo 'nyatra bādhanāt // 3,3.40 //
||mula:saṃkhyāyuktaṃ kratoḥ prakaraṇāt syāt // 3,3.32 //
||mula:naimittikaṃ vā kartṛsaṃyogāl liṅgasya tannimittatvāt // 3,3.33 //
na pravṛñjyādādyayajñe kratau so 'nuṣṭhitāvuta /
pratiṣedhaḥ kratau yukta uktā hyasyādyayajñatā // 3,3.41 //
pravṛṇaktyupasadbhyaḥ prāgiti vākyātkratau vidheḥ /
ādyaprayoge prāthamyānniṣedhaḥ kvacideva saḥ // 3,3.42 //
||mula:pauṣṇaṃ peṣaṇaṃ vikṛtau pratīyetācodanāt prakṛtau // 3,3.34 //
prapiṣṭabhāgaḥ pūṣeti prakṛtau vikṛtāvuta /
iṣṭiprakaraṇādeva prakṛtāviti yujyate // 3,3.43 //
saṃtardanādivadvākyādvikṛtau pūṣasaṃbhavāt /
siddhasya punarapyuktiradhikasya vivakṣayā // 3,3.44 //
||mula:tatsarvārtham aviśeṣāt // 3,3.35 //
||mula:carau vārthoktaṃ puroḍāśe 'rthavipratiṣedhāt paśau na syāt // 3,3.36 //
||mula:carāv apīti cet // 3,3.37 //
||mula:na paktināmatvāt // 3,3.38 //
carau paśau puroḍāśe carāvevota peṣaṇam /
viśeṣādarśanādetatsarveṣvapi vidhīyate // 3,3.45 //
prāptatvānna puroḍāśe hṛdādyākāranāśanāt /
na paśau pāriśeṣyeṇa carāveva hi peṣaṇam // 3,3.46 //
||mula:ekasminn ekasaṃyogāt // 3,3.39 //
||mula:dharmavipratiṣedhāc ca // 3,3.40 //
||mula:api vā sadvitīye syād devatānimittatvāt // 3,3.41 //
||mula:liṅgadarśanāc ca // 3,3.42 //
||mula:vacanāt sarvapeṣaṇaṃ taṃ prati śāstravatvād arthābhāvād vicarāv apeṣaṇaṃ bhavati // 3,3.43 //
||mula:ekasmin vārthadharmatvād aindrāgnav adubhayor na syād acoditatvāt // 3,3.44 //
||mula:hetumātram adantatvam // 3,3.45 //
||mula:vacanaṃ param // 3,3.46 //
dvidevake 'pi kiṃ piṃṣyāduta pūṣaikadaivake /
dvidevake 'pi tatpūṣṇaḥ sattvātpeṣaṇabhāginaḥ // 3,3.47 //
devatā viphalatvena peṣaṇaṃ na prayojayet /
yāgasya tattve bhāgokterna yāgāntaragāmi tat // 3,3.48 //
||mula:nivītām iti manuṣyadharmaḥ śabdasya tatpradhānatvāt // 3,4.1 //
||mula:apadeśo vārthasya vidyamānatattvāt // 3,4.2 //
||mula:vidhis tv apūrvatvāt syāt // 3,4.3 //
||mula:sa prāyāt karmadharmaḥ syāt // 3,4.4 //
||mula:vākyaśeṣatvāt // 3,4.5 //
||mula:tatprakaraṇe yat tat saṃyuktam avipratiṣedhāt // 3,4.6 //
||mula:tatpradhāne vā tulyavat prasaṃkhyānād itarasya tadarthatvāt // 3,4.7 //
||mula:arthavādo vā prakaraṇāt // 3,4.8 //
||mula:vidhinā caikavākyatvāt // 3,4.9 //
nivītaṃ tu manuṣyāṇāṃ vidhirvaiṣor'thavādakaḥ /
apūrvatvātprakaraṇānnuḥ kratorvā vidhīyate // 3,4.1 //
prāptaṃ nivītaṃ martyeṣu prāyeṇaitasya darśanāt /
upavītavidhāvekavākyatvādarthavādatā // 3,4.2 //
||mula:upavītaṃ liṅgadarśanāt sarvadharmaḥ syāt // 3,4.10 //
||mula:na vā prakaraṇāt tasya darśanam // 3,4.11 //
sarvārthamuta darśārthamupavyayata ityadaḥ /
sarvārthamagnihotre syādupavītīti liṅgataḥ // 3,4.3 //
darśādyarthe prakaraṇālliṅge syātsiddhiranyathā /
dohaṃ mṛtāgnihotrasya stotumetadanūditam // 3,4.4 //
||mula:vidhir vā syād apūrvatvāt // 3,4.12 //
upavyāne 'nuvādo vā vidhirvādyo yataḥ smṛtau /
prāptaṃ maivamapūrvatvātkratau leṭā vidhīyate // 3,4.5 //
||mula:udaktvaṃ cāpūrvatvāt // 3,4.13 //
||mula:sato vā liṅgadarśanam // 3,4.14 //
upavītī hi devebhyaḥ purodañco dvayaṃ vidhiḥ /
vādo vāsyānyato 'prāpterapūrvārtho vidhīyate // 3,4.6 //
hiyacchabdadvayādvādaḥ smṛtyupavyānato dvayam /
saṃprāptaṃ dakṣiṇāgratvaprācīnāvītayoḥ stutiḥ // 3,4.7 //
||mula:vidhis tu dhāraṇe 'pūrvatvāt // 3,4.15 //
dhārayatyupariṣṭāddhi devebhya iti saṃstavaḥ /
vidhirvādyo dhṛteḥ pitrye proktāyāḥ pūrvavatstutiḥ // 3,4.8 //
ūrdhva vidhāraṇaṃ prāptaṃ samidho nānyamānataḥ /
ato hi śabdasaṃtyāgādapūrvārtho vidhīyate // 3,4.9 //
||mula:digvibhāgaś ca tadvat saṃbandhasyārthahetutvāt // 3,4.16 //
diśaṃ pratīcīṃ manujā vyabhajantetyasau vidhiḥ /
vādo vātra purākalpastutyartho vidhimarhati // 3,4.10 //
prācīnavaṃśavākyoktervidhāvasyaikavākyataḥ /
digvibhāgor'thavādo 'yamupavīte nivītavat // 3,4.11 //
||mula:paruṣi ditapūrṇaghṛtavidagdhaṃ ca tadvat // 3,4.17 //
paruṣi cchinnamityuktyā barhiṣastu samūlatām /
ghṛtaṃ daivaṃ mastu pitryamityuktyā navanītakam // 3,4.12 //
yo vidagdhaḥ sa ityuktyā puroḍāśasya pakvatām /
stauti pūrvottarau pakṣau yojanīyau nivītavat // 3,4.13 //
||mula:akarma kratusaṃyuktaṃ saṃyogān nityānuvādaḥ syāt // 3,4.18 //
||mula:vidhir vā saṃyogāntarāt // 3,4.19 //
anṛtaṃ na vadedvaidhaḥ puṃdharmo vānuvaidagīḥ /
sakratau puṃsi śuddhevā kratau yadvā vidhiḥ kratau // 3,4.14 //
anṛtoktaiḥ pumarthatvāttanniṣedhastathābidhaḥ /
smārtānubādaḥ puṃskratvoḥaśrutiprakriyayovaṃśāt // 3,4.15 //
nākhyāte puruṣānuktiḥ kratāveva prayājavat /
satyoktiniyamādanyaḥ saṃyogo 'taḥ kratau vidhiḥ // 3,4.16 //
||mula:ahīnavat puruṣas tadarthatvāt // 3,4.20 //
||mula:prakaraṇaviśeṣād vā tadyuktasya saṃskāro dravyavat // 3,4.21 //
||mula:vyapadeśād apakṛṣyeta // 3,4.22 //
jañjabhyamānamantroktiḥ puṃso dharmaḥ kratoruta /
vākyādādyaḥ prakriyayā dvitīyo 'stvaviruddhayā // 3,4.17 //
||mula:(daśame-avagoraṇādīnāṃ pumarthatādhikaraṇe sūtram-) śaṃyau ca sarvaparidānāt // 3,4.23 //
viprāyāvagurenneti kratvartho vā pumarthatā /
phalavatkratusāṃnidhyātkratvarthaḥ pūrvamantravat // 3,4.18 //
yātanāparihārasya niṣedhaphalatocitā /
niṣedho 'yaṃ pumarthatvātprakriyāto 'pakṛṣyatām // 3,4.19 //
||mula:prāgaparodhān malavad vāsasaḥ // 3,4.24 //
||mula:annapratiṣedhāc ca // 3,4.25 //
na saṃvadeta malavadvāsasetyapi pūrvavat /
pumarthaḥ syātkratau kvāpi saṃvādasyāprasaktitaḥ // 3,4.20 //
||mula:aprakaraṇe tu taddharmas tato viśeṣāt // 3,4.26 //
||mula:adravyatvāt tu śeṣaḥ syāt // 3,4.27 //
||mula:vedasaṃyogāt // 3,4.28 //
||mula:dravyasaṃyogāc ca // 3,4.29 //
||mula:syād vāsya saṃyogavat phalena saṃbandhas tasmāt karmaitiśāyanaḥ // 3,4.30 //
hiraṇyaṃ varṇavadbhārye kratvaṅgaṃ bharaṇaṃ bhavet /
hiraṇyasaṃskṛtirvātra varṇo vota pumarthatā // 3,4.21 //
vaidikatvātkratusmṛtyā tadaṅgaṃ karmakārake /
prādhānyātsaṃskṛtivarṇo guṇo 'stu vidhilāghavāt // 3,4.22 //
anārabhya śrutatvena niyatā na kratusmṛtiḥ /
ataḥ pumarthatā svargaḥ kalpyo 'nyadvāstu rātrivat // 3,4.23 //
||mula:śeṣāḥ prakaraṇe 'viśeṣāt sarvakarmaṇām // 3,4.31 //
||mula:homās tu vyavatiṣṭher annāhavanīyasaṃyogāt // 3,4.32 //
||mula:śeṣaś ca samākhyānāt // 3,4.33 //
yenertsetkarmaṇā tatra jayāhome 'khilārthatā /
vaidikeṣveva vā sarvaśeṣo 'saṃkocakatvataḥ // 3,4.24 //
homa āhavanīye syātkṛṣyādiṣu na so 'sti hi /
tenānārabhyapāṭhe 'pi vaidikeṣveva te jayāḥ // 3,4.25 //
||mula:doṣāt tv iṣṭir laukike syāc chāstrād dhi vaidika na doṣaḥ syāt // 3,4.34 //
||mula:arthavādo vānupapātat tasmād yajñe pratīyeta // 3,4.35 //
aśvapratigraheṣṭistu dāturityabhidhāsyate /
dānadvaye laukike vā vaidike vā bhavediyam // 3,4.26 //
aviśeṣāddvayoryadvā na deyaḥ kesarītyataḥ /
niṣedhāllaukikāttatra prāyaścittiriyaṃ bhavet // 3,4.27 //
na jalodarahetutvaṃ pramitaṃ laukike kvacit /
vaidike tu śrutaṃ tasmāttatprāyaścittaye 'tra sā // 3,4.28 //
||mula:acoditaṃ ca karmabhedāt // 3,4.36 //
||mula:sā liṅgād ārtvije syāt // 3,4.37 //
yāvataḥ pratigṛhṇīyādaśvāṃstāvatya iṣṭayaḥ /
pratigrahīturdāturvā syādādyo 'stu yathāvidhi // 3,4.29 //
asaṃjātavirodhyarthavādāddātuḥ prajāpateḥ /
iṣṭiḥ śrutā tato dāturṇijarthe 'pi vidhiṃ nayet // 3,4.30 //
||mula:pānavyāpac ca tadvat // 3,4.38 //
||mula:doṣāt tu vaidike syād arthād dhi laukike na doṣaḥ syāt // 3,4.39 //
somavāmicarurloke vede vendriyasaṃkṣayaḥ /
dṛṣṭadoṣo lokike 'to vamane vihitaścaruḥ // 3,4.31 //
adoṣo vamanāyaiva loke pānaṃ śrutau punaḥ /
jaraṇāya tato vāntidoṣaśāntyai bhaveccaruḥ // 3,4.32 //
||mula:tatsarvatrāviśeṣāt // 3,4.40 //
||mula:svāmino vā tadarthatvāt // 3,4.41 //
||mula:liṅgadarśanāc ca // 3,4.42 //
ṛtvijāṃ vamane 'pyeṣa karturevota varjanāt /
viśeṣasyāgrimo maivaṃ kartureva niruptitaḥ // 3,4.33 //
||mula:sarvapradānaṃ haviṣas tadarthatvāt // 3,4.43 //
||mula:niravadānāt tu śeṣaḥ syāt // 3,4.44 //
||mula:upāyo vā tadarthatvāt // 3,4.45 //
||mula:kṛtatvāt tu karmaṇaḥ sakṛt syād dravyasya guṇabhūtatvāt // 3,4.46 //
||mula:śeṣadarśanāc ca // 3,4.47 //
yāge havistyajetkṛtsnaṃ ko 'pyaṃśaḥ śiṣyate 'pi vā /
devārthatvādyajetsarve śiṣyate dviravattataḥ // 3,4.34 //
||mula:aprayojakatvād ekasmāt kriyerañ śeṣasya guṇabhūtatvāt // 3,4.48 //
||mula:saṃskṛtatvāc ca // 3,4.49 //
||mula:sarvebhyo vā kāraṇāviśeṣāt saṃskārasya tadarthatvāt // 3,4.50 //
||mula:liṅgadarśanāc ca // 3,4.51 //
śeṣātsviṣṭakṛdekasmātsarvebhyo vaikataḥ kṛte /
śāstrārthasiddhiḥsarvebhyaḥ kāryaḥ saṃskārasāmyataḥ // 3,4.35 //
||mula:ekasmāc ced yathākāmyam aviśeṣāt // 3,4.52 //
||mula:mukhyād vā pūrvakālatvāt // 3,4.53 //
yadaikasmāttadā mukhyaniyātirnota vidyate /
nāśruterasti mukhyātikramaṇe hetvabhāvataḥ // 3,4.36 //
||mula:bhakṣāśravaṇād dānaśabdaḥ parikraye // 3,4.54 //
||mula:tatsaṃstavāc ca // 3,4.55 //
||mula:bhakṣārtho vā dravye samatvāt // 3,4.56 //
||mula:vyādeśād dānasaṃstutiḥ // 3,4.57 //
idaṃ brahmaṇa ityaktiḥ krayārthā bhakṣaṇāya vā /
bhakṣāśruteḥ krayārthāto yatheṣṭaṃ tairniyujyatām // 3,4.37 //
devatāya samastasya kḷptatvātsvāmitā na hi /
śeṣasya pratipattyarthe bhakṣaṇaṃ tatra yujyate // 3,4.38 //
||mula:ājyāc ca sarvasaṃyogāt // 3,5.1 //
||mula:kāraṇāc ca // 3,5.2 //
||mula:ekasmin samavattaśabdāt // 3,5.3 //
||mula:ājye ca darśanāt sviṣṭakṛdarthavadasya // 3,5.4 //
||mula:aśeṣatvāt tu naivaṃ syāt sarvādānād aśeṣatā // 3,5.5 //
||mula:sādhāraṇyān na dhruvāyāṃ syāt // 3,5.6 //
||mula:aktatvāc ca juhvāṃ tasya ca homasaṃyogāt // 3,5.7 //
||mula:camasavad iti cet // 3,5.8 //
||mula:na codanāvirodhād dhaviḥ prakalpanāc ca // 3,5.9 //
||mula:utpannādhikārāt sati sarvavacanam // 3,5.10 //
||mula:jātiviśeṣāt param // 3,5.11 //
||mula:antyam arekārthe // 3,5.12 //
upāṃśuyājadravyeṇa śeṣakārye bhavenna vā /
bhaveddhavirbhyaḥ sarvebhya ityuktyā prāpitatvataḥ // 3,5.1 //
uktājyadravyaśeṣastu bhāvyupastaraṇādikṛt /
ato na pratipattyarhaḥ śeṣakārye tataḥ katham // 3,5.2 //
||mula:sākaṃprasthāyye sviṣṭakṛd iḍaṃ ca tadvat // 3,5.13 //
ākrāmansaha kumbhībhirasti śeṣakriyā na vā /
juhvāvadānātprakṛtāviva śeṣakriyocitā // 3,5.3 //
kumbhīṣu śeṣāsaṃsiddhaḥsākaṃprasthāyyakarmaṇi /
na sviṣṭakṛdiḍaṃ kāryamagnīdhaḥ strukpradānataḥ // 3,5.4 //
||mula:sautrāmaṇyāṃ ca graheṣu // 3,5.14 //
||mula:tadvac ca śeṣavacanam // 3,5.15 //
sautrāmaṇyāṃ grahe sviṣṭakṛdādyasti na vāsti tat /
śeṣaṇānna surākṣīrayoranyatropayogataḥ // 3,5.5 //
||mula:dravyaikatve karmabhedāt pratikarma kriyeran // 3,5.16 //
||mula:avibhāgāc ca śeṣasya sarvān pratyaviśiṣṭatvāt // 3,5.17 //
rathaṃtarādibhirminnā indrāsteṣāṃ na bhidyate /
puroḍāśastatra śeṣakārye kiṃ bhidyate na vā // 3,5.6 //
bhidyate karmaṇāṃ bhedāccauddakaiḥ pṛthaguktitaḥ /
śeṣasya sarvatulyatvāttatkārye sakṛdiṣyatām // 3,5.7 //
||mula:aindravāyave tu vacanāt pratikarma bhakṣaḥ syāt // 3,5.18 //
aindravāyavaśeṣasya sakṛdbhakṣa utāsakṛt /
pūrvanyāyātsakṛtprāptau dvirbhakṣo vacanādbhavet // 3,5.8 //
||mula:some 'vacanād bhakṣo na vidyate // 3,5.19 //
||mula:syād vānyārthadarśanāt // 3,5.20 //
||mula:vacanāni tv apūrvatvāt tasmād yathopadeśaṃ syuḥ // 3,5.21 //
someṣvabhakṣo bhakṣo vā na bhakṣo grahahomataḥ /
alpokterasti śeṣo 'sya bhakṣo 'pūrvavacobalāt // 3,5.9 //
||mula:camaseṣu samākhyānāt saṃyogasya tannimittattvāt // 3,5.22 //
kiṃ praitu hotuśrcamasa ityabhakṣo 'tha bhakṣaṇam /
abhakṣo 'nuktito hotuśrvamasetyākhyayāstu tat // 3,5.10 //
||mula:udgātṛcamasamekaḥ śrutisaṃyogāt // 3,5.23 //
||mula:sarve vā sarvasaṃyogāt // 3,5.24 //
||mula:stotrakāriṇāṃ vā tatsaṃyogād bahuśruteḥ // 3,5.25 //
||mula:sarve tu vedasaṃyogāt kāraṇād ekadeśe syāt // 3,5.26 //
prodvātṝṇāmiti hyeka udgātā bhakṣayeduta /
sarve 'pi kiṃvā subrahmaṇyenoktāḥ sāmagāyinaḥ // 3,5.11 //
sahitāstena te vādya udgātṛśrutito 'khilāḥ /
bahutvādgānayogena tṛtīyo rūḍhibādhite // 3,5.12 //
yoge samākhyayā daṇḍinyāyādantyo 'tra bhāṣyagaḥ /
sadasi sthityabhāvena tṛtīyo vātiṃkoditaḥ // 3,5.13 //
||mula:grāvastuto bhakṣo na vidyate 'nāmnānāt // 3,5.27 //
||mula:hāriyojane vā sarvasaṃyogāt // 3,5.28 //
||mula:camasināṃ vā saṃnidhānāt // 3,5.29 //
||mula:sarveṣāṃ tu vidhitvāt tadarthā camasiśrutiḥ // 3,5.30 //
kiṃ syāccamasināmeva hāriyojanabhakṣaṇam /
sarveṣāṃ vāgrimasteṣāṃ pūrvavākyeṇa saṃnidheḥ // 3,5.14 //
lipsante sarva eveti hāriyojanavākyataḥ /
prāvastuto 'pyasti bhakṣaścamasitvamakāraṇam // 3,5.15 //
||mula:vaṣaṭkārāc ca bhakṣayet // 3,5.31 //
ādyamakṣo vaṣaṭkarturvidhiḥ prāthamya eva kim /
kiṃvā tadyuktabhakṣe syādvaṣaṭkāranimittake // 3,5.16 //
aprāpteragrimo maivaṃ samāsasthityasaṃbhavāt /
viśiṣṭasya vidhistasmādvaṣaṭkāro 'pi kāraṇam // 3,5.17 //
||mula:homābhiṣavābhyāṃ ca // 3,5.32 //
ākhyāvacovaṣaṭkārā eva kiṃ bhakṣahetavaḥ /
kiṃvābhiṣavahomau ca tatrādyo 'stūktayā diśā // 3,5.18 //
havirdhāne 'bhiṣutyātha hutvā sadasi bhakṣayet /
iti śrutatvatastau ca bhakṣahetū yathettare // 3,5.19 //
||mula:pratyakṣopadeśāc camasānām avyaktaḥ śeṣe // 3,5.33 //
||mula:syād vā kāraṇabhāvād anirdeśaś camasānāṃ kartus tadvacanatvāt // 3,5.34 //
||mula:camase cānyadarśanāt // 3,5.35 //
hetusaṃghe vikalpaḥ kiṃ bādho vātha samuccayaḥ /
sāmyādvikalpo bādhyantāṃ sāvakāśāḥ samākhyayā // 3,5.20 //
naiva vācanikaṃ bādhyaṃ bhakṣaṇe 'tra vibhāgaśaḥ /
siddhevikalpo no yuktaḥ svīkāryo 'taḥ samuccayaḥ // 3,5.21 //
||mula:ekapātre kramād adhvaryuḥ pūrvo bhakṣayet // 3,5.36 //
||mula:hotā vā mantravarṇāt // 3,5.37 //
||mula:vacanāc ca // 3,5.38 //
||mula:kāraṇānupūrvyāc ca // 3,5.39 //
ekapātre kimadhvaryuradyātpūrvaprutetaraḥ /
taddhaste pātrasaṃsthānāttasya prathamabhakṣaṇam // 3,5.22 //
pāhi hoteva naḥ pūrvamiti mantreṇa pūrvatā /
vaṣaṭkartustadukteśca nyāyabādhyaṃ vaco nahi // 3,5.23 //
||mula:(caturdaśe bhakṣasyānujñāpūrvakatvādhikaraṇe sūtram -) vacanād anujñātabhakṣaṇam // 3,5.40 //
nānujñāpūrvako bhakṣastatpūrvo vātra lāghavāt /
ādyo nānupahūtena peya ityuktito 'ntimaḥ // 3,5.24 //
||mula:tadupahūta upahvayasvety anenānujñāpayel liṅgāt // 3,5.41 //
kimanujñā laukikoktyā vedoktyā vā yathā tathā /
aviśeṣādupahvānamantraliṅgāttu vaidikī // 3,5.25 //
||mula:tatrārthāt prativacanam // 3,5.42 //
upahvayasvopahūta ityaśeṣo dvayorbhavet /
anujñānujñāpanayorathavāsau vibhajyate // 3,5.26 //
vibhāgakaraṇābhāvādaśeṣaśrcenna liṅgataḥ /
upahvayetvanujñaptāvanujñāne tathetaraḥ // 3,5.27 //
||mula:tadekapātrāṇāṃ samavāyāt // 3,5.43 //
upahvānamaśeṣāṇāmuta syādekapātriṇām /
adṛṣṭahetorādyaḥ syāddṛṣṭādhikyādito 'ntimaḥ // 3,5.28 //
||mula:yājyāpanayenāpanīto bhakṣaḥ pravaravat // 3,5.44 //
||mula:yaṣṭur vā kāraṇāgamāt // 3,5.45 //
||mula:pravṛttatvāt pravarasyānapāyaḥ // 3,5.46 //
hoturyājyāpanītau kiṃ na vaṣaṭkārabhakṣayoḥ /
apanītirutāpāyo nāpanītirvibhedataḥ // 3,5.29 //
yajamānena yaṣṭavyaṃ na vineṣṭirvaṣaṭkṛtim /
vaṣaṭkāro yājyayātaḥ sahāpaityadanaṃ tathā // 3,5.30 //
||mula:phalacamaso naimittiko bhakṣavikāraḥ śrutisaṃyogāt // 3,5.47 //
||mula:ijyāvikāro vā saṃskārasya tadarthatvāt // 3,5.48 //
||mula:homāt // 3,5.49 //
||mula:camasaiś ca tulyakālatvāt // 3,5.50 //
||mula:liṅgadarśanāc ca // 3,5.51 //
nyaprodhapiṣṭaṃ somasya sthāne kṣatriyavaiśyayoḥ /
bhakṣamātre vikuryāttatsomayāge 'pi vā tathā // 3,5.31 //
bibhakṣayiṣayā vākyamupakramyopasaṃhṛtam /
bhakṣaṃ yacchediti tato vikāro bhakṣamātragaḥ // 3,5.32 //
phalākhyacamasenāsau yajeteti śrutatvataḥ /
ijyāyāṃ ca vikāro 'sti yāgārthā bhakṣasaṃskṛtiḥ // 3,5.33 //
||mula:anuprasarpiṣu sāmānyāt // 3,5.52 //
||mula:brahmaṇā vā tulyaśabdatvāt // 3,5.53 //
rājasūye kvacitkartuścamaso daśabhirjanaiḥ /
makṣyaḥ kiṃ tatra rājanyā bhakṣakā brāhmaṇā uta // 3,5.34 //
ādyo bhānātsaṃkhyayaikajaiterviprāḥ śataṃ daśa /
camasānadyurityuktyā rājapātraṃ ca vipragam // 3,5.35 //
||mula:sarvārtham aprakaraṇāt // 3,6.1 //
||mula:prakṛtau vādviruktatvāt // 3,6.2 //
||mula:tadvarjaṃ tu vacanaprāpte // 3,6.3 //
||mula:darśanād iti cet // 3,6.4 //
||mula:na codanaikārthyāt // 3,6.5 //
||mula:utpattir iti cet // 3,6.6 //
||mula:na tulyatvāt // 3,6.7 //
||mula:codanārthakārtsnyāt tu mukhyavipratiṣedhāt prakṛtyarthaḥ // 3,6.8 //
prakṛtau vikṛtau vā syādyasya parṇetyasau vidhiḥ /
prakṛtāveva vā tulyādvacanādubhayorasau // 3,6.1 //
juhūmāśritya parṇatvavidhiḥ prakṛtimātragaḥ /
codakenobhayaprāptervikṛtau vidhinātra kim // 3,6.2 //
||mula:prakaraṇaviśeṣāt tu vikṛtau virodhi syāt // 3,6.9 //
sāmidhenīḥ saptadaśa prakṛtau vikṛtāvuta /
pūrvavatprakṛtau pāñcadaśyenaitadvikalpyate // 3,6.3 //
vikṛtau sāptadaśyaṃ syātprakṛtau prakriyābalāt /
pāñcadaśyāvaruddhatvādākāṅkṣāyā nivṛttitaḥ // 3,6.4 //
||mula:naimittikaṃ tu prakṛtau tadvikāraḥ saṃyogaviśeṣāt // 3,6.10 //
sāptadaśyaṃ tu vaiśyasya vikṛtau prakṛtāvuta /
pūrvavaccenna saṃkocānnitye naimittikoktitaḥ // 3,6.5 //
godohanena praṇayetkāmītyetadudāharat /
bhāṣyakārastadapyastu nyāyasyātra samatvataḥ // 3,6.6 //
||mula:iṣṭyartham agnyādheyaṃ prakaraṇāt // 3,6.11 //
||mula:na vā tāsāṃ tadarthatvāt // 3,6.12 //
||mula:liṅgadarśanāc ca // 3,6.13 //
ādhānaṃ pavamānāderiṣṭeraṅgaṃ na vā bhavet /
agnīnāmiṣṭiśeṣatvāttaddvārāsya tadaṅgatā // 3,6.7 //
anārabhya vidhāmāttu nāṅgaṃ kasyacidāhitiḥ /
agnyarthatvāttatsameṣṭiragnayastvagnihotragāḥ // 3,6.8 //
||mula:tatprakṛtyarthaṃ yathānye 'nārabhyavādāḥ // 3,6.14 //
||mula:sarvārthaṃ vādhānasya svakālatvāt // 3,6.15 //
ādhānaṃ kiṃ prakṛtyarthe vahnimātreṇa vā yutam /
saṃskṛtāgnipranāḍyaitatparṇavatprakṛtau sthitam // 3,6.9 //
laukikākāramātratve viphalatvātkratau yutiḥ /
parṇasyāhavanīyādau śāstrīye 'stu svatantratā // 3,6.10 //
||mula:tāsām agniḥ prakṛtitaḥ prayājavat syāt // 3,6.16 //
||mula:na vā tāsāṃ tadarthatvāt // 3,6.17 //
saṃskṛte pavamāneṣṭyā vahnau seṣṭirna veṣṭayaḥ /
vahnau tatsaṃskṛte kāryāścodakasyānurodhataḥ // 3,6.11 //
codakaḥ pavamāneṣṭau na tāṃ prāpayituṃ prabhuḥ /
anaṅgatveṣṭyasiddhibhyāmiṣṭayasyadasaṃskṛte // 3,6.12 //
||mula:tulyaḥ sarveṣāṃ paśuvidhiḥ prakaraṇāviśeṣāt // 3,6.18 //
||mula:sthānāc ca pūrvasya // 3,6.19 //
||mula:śvas tv ekeṣāṃ tatra prākśrutir guṇārthā // 3,6.20 //
||mula:tenotkṛṣṭasya kālavidhir iti cet // 3,6.21 //
||mula:naikadeśatvāt // 3,6.22 //
||mula:artheneti cet // 3,6.23 //
||mula:na śrutivipratiṣedhāt // 3,6.24 //
||mula:sthānāt tu pūrvasya saṃskārasya tadarthatvāt // 3,6.25 //
||mula:liṅgadarśanāc ca // 3,6.26 //
||mula:acodanā vā guṇārthena // 3,6.27 //
agnīṣomīyasavanīyānubandhyapaśuṣvamī /
upākaraṇamukhyāstu dharmāḥ sādhāraṇa na vā // 3,6.13 //
jyotiṣṭomaprakaraṇe pāṭhātsādhāraṇa amī /
paśudharmāgrahātsomayāge te syurnirarthakāḥ // 3,6.14 //
agnīṣomīyadharmatvaṃ teṣāṃ sthānātprasidhyati /
dvayoritarayoḥ paśrvoḥ prāpyante codakena te // 3,6.15 //
||mula:dohayoḥ kālabhedād asaṃyuktaṃ śṛtaṃ syāt // 3,6.28 //
||mula:prakaraṇavibhāgād vā tatsaṃyuktasya kālaśāstram // 3,6.29 //
śākhāchedādayo dohe dharmāḥ sāyaṃ vyavasthitāḥ /
prātaśca santi vā sāyaṃ sthānātte pūrvavatsthitāḥ // 3,6.16 //
ānarthakyapratihatiḥ pūrvavanneha vidyate /
balino 'taḥ prakaraṇātprātardohe 'pi santi te // 3,6.17 //
||mula:tadvat savanāntare grahāmnānam // 3,6.30 //
grahadharmāḥ sādanādyāḥ prātaḥsavana eva te /
triṣu vā niścitasthānādādyaḥ pūrvavaduttaraḥ // 3,6.18 //
||mula:raśanā ca liṅgadarśanāt // 3,6.31 //
||mula:ārāc chiṣṭam asaṃyuktam itaraiḥ saṃnidhānāt // 3,6.32 //
||mula:saṃyuktaṃ vā tadarthatvāc cheṣasya tannimittatvāt // 3,6.33 //
||mula:nirdeśād vyavatiṣṭheta // 3,6.34 //
grahadharmā anārabhyoktāṃśvadābhyadvayena hi /
vidyante vā prakaraṇādādyo vākyādihāntimaḥ // 3,6.19 //
||mula:agnyaṅgam aprakaraṇe tadvat // 3,6.35 //
akhaṇḍādīṣṭakādharmāścitriṇyādiṣu nocitāḥ /
santi vā vākyamapyatrānārabhyoktaṃ tato na te // 3,6.20 //
prakṛtāpūrvasaṃbandhāttādṛśādapi vākyataḥ /
akhaṇḍatvādayo 'gnyarthacitriṇyādiṣu santi te // 3,6.21 //
||mula:naimittikam atulyatvād asamānavidhānaṃ syāt // 3,6.36 //
vidhayo 'bhiṣavādyāḥ syuḥ phalākhye camase na vā /
naimittikasya nityena tulyatvādasti tadvidhiḥ // 3,6.22 //
nitye kṛtārthāḥ saṃskārāḥ paścādbhāvinimittaje /
na vidheyāḥ kiṃtu tatra prāpyantāmatideśataḥ // 3,6.23 //
||mula:pratinidhiś ca tadvat // 3,6.37 //
||mula:tadvatprayojanaikatvāt // 3,6.38 //
||mula:aśāstralakṣaṇatvācca // 3,6.39 //
nīvārādipratinidheratulyo vā vidhiḥ samaḥ /
purevātulyatā sāmyamākārādbrīhitā yataḥ // 3,6.24 //
||mula:niyamārthā guṇaśrutiḥ // 3,6.40 //
pūtīkābhiṣavo 'tulyastulyo vā somatulyatā /
nāsti naimittikatvena tulyaḥ pratinidhitvataḥ // 3,6.25 //
||mula:saṃsthās tu samānavidhānāḥ prakaraṇāviśeṣāt // 3,6.41 //
||mula:vyapadeśaś ca tulyavat // 3,6.42 //
||mula:vikārās tu kāmasaṃyoge nityasya samatvāt // 3,6.43 //
||mula:api vā dviruktatvāt prakṛter bhaviṣyantīti // 3,6.44 //
||mula:vacanāt tu samuccayaḥ // 3,6.45 //
||mula:pratiṣedhāc ca pūrvaliṅgānām // 3,6.46 //
||mula:guṇaviśeṣād ekasya vyapadeśaḥ // 3,6.47 //
ukthyādiṣu samo dīkṣaṇīyādyaṅgavidhirna vā /
ekaprakaraṇatvena phalavattvācca tulyatā // 3,6.26 //
ukthyādayaḥ kāmayogādvikārāḥ prakriyā tataḥ /
agniṣṭomātmake jyotiṣṭomamātre ca tadvidhiḥ // 3,6.27 //
||mula:prakaraṇaviśeṣād asaṃyuktaṃ pradhānasya // 3,7.1 //
||mula:sarveṣāṃ vā śeṣatvasyātatprayuktatvāt // 3,7.2 //
||mula:ārādapīti cet // 3,7.3 //
||mula:na tadvākyaṃ hi tadarthatvāt // 3,7.4 //
||mula:liṅgadarśanāc ca // 3,7.5 //
mukhyāṅgataiva vedyādeḥ prayājādyaṅgato 'pi vā /
tadvākyaṃ prakriyāyuktaṃ mukhyāṅgatvasya bodhakam // 3,7.1 //
mukhyāṅgasyāpi vedyādeḥ prayājādiṣu cāṅgatā /
mukhyārthatvātprayājādeḥ svāpūrvavyavadhānataḥ // 3,7.2 //
||mula:phalasaṃyogāt tu svāmiyuktaṃ pradhānasya // 3,7.6 //
vapanādyupakāraḥ kiṃ dvayormukhāṅgayoruta /
mukhya eva dvayorastu kṛtsnakartṛgatatvataḥ // 3,7.3 //
yuktaḥ śāstrīyasaṃskāro mukhyasya phalabhojinaḥ /
vināpi saṃsakṛtiṃ dṛṣṭaṃ kartṛtvaṃ tatra nāsti saḥ // 3,7.4 //
||mula:cikīrṣayā ca saṃyogāt // 3,7.7 //
||mula:tadyukte tu phalaśrutis tasmāt sarvacikīrṣā syāt // 3,7.9 //
mukhyārthā saumikī vedirubhayārthota mukhyagā /
cikīrṣitatvānmukhyasya vedyā tatkṛtisaṃbhavāt // 3,7.5 //
mukhyapauṣkalyahetutvāttadaṅgaṃ ca cikīrṣitam /
mukhyavattena tadvediraṅgeṣvapyupakāriṇī // 3,7.6 //
||mula:tathābhidhānena // 3,7.8 //
||mula:guṇābhidhānāt sarvārtham abhidhānam // 3,7.10 //
caturhotrā paurṇamāsīṃ mṛśedājyādimarśane /
mantro mukhya utāṅge 'pi mukhye tadvāciśabdataḥ // 3,7.7 //
śabdasya karmavācitvāttatra marśanavarjanāt /
vibhaktivyatyaye mantro mukhyāṅgahaviṣordvayoḥ // 3,7.8 //
||mula:dīkṣādakṣiṇaṃ tu vacanāt pradhānasya // 3,7.11 //
||mula:nivṛttidarśanāc ca // 3,7.12 //
daṇḍadīkṣā dakṣiṇā tu śataṃ dvādaśamiryutam /
dvayārthamuta mukhyārthe somasyetyuktisaṃbhavāt // 3,7.9 //
mukhyāṅgadvayagaṃ maivaṃ pāramparyaviḍambanā /
vacanasya na yuktātaḥ pradhānārthamidaṃ sthitam // 3,7.10 //
||mula:tathā yūpasya vediḥ // 3,7.13 //
||mula:deśamātraṃ vā śiṣyenaikavākyatvāt // 3,7.14 //
antarvedi minotyardha yūpāṅgamuta lakṣayet /
deśaṃ yūpāṅgamāvena vedibhāgo 'tra codyate // 3,7.11 //
bahirvedyardhamityetadvākyaṃ bhidyeta tadvidhau /
mīyamānasya yūpasya tāvāndeśo 'tra lakṣyate // 3,7.12 //
||mula:sāmidhenīs tad anvāhur iti havir dhānayor vacanāt sāmidhenīnām // 3,7.15 //
||mula:deśamātraṃ vā pratyakṣaṃ hy arthakarma somasya // 3,7.16 //
||mula:samākhyānaṃ ca tadvat // 3,7.17 //
havirdhāne sthito brūyātsāmidhenīrihāṅgatā /
havirdhānasya tāsvāho taddeśo 'nena lakṣyate // 3,7.13 //
vākyātsyādaṅgatā maivaṃ prakṛtyā paścime 'gnitaḥ /
deśaḥ prāpto lāghavena lakṣyaḥ śakaṭasaṃnidhiḥ // 3,7.14 //
||mula:śāstraphalaṃ prayoktari tallakṣaṇatvāt tasmāt svayaṃ prayoge syāt // 3,7.18 //
||mula:utsarge tu pradhānatvāc cheṣakārī pradhānasya tasmād anyaḥ svayaṃ vā syāt // 3,7.19 //
||mula:anyo vā syāt parikrayāmnānād vipratiṣedhāt pratyag ātmani // 3,7.20 //
yajamānena kartavyaṃ nikhilaṃ tyāga eva vā /
kartṛgāmiphalaśrutyā yujyate sarvakartṛtā // 3,7.15 //
prayojake 'pi kartṛtvamasti no cetkrayo vṛthā /
kārye tena tyāgamātramṛtvijo 'nyatra kartṛtā // 3,7.16 //
||mula:tatrārthāt kartṛparimāṇaṃ syād aniyamo 'viśeṣāt // 3,7.21 //
||mula:api vā śrutibhedāt pratināmadheyaṃ syuḥ // 3,7.22 //
||mula:ekasya karmabhedād iti cet // 3,7.23 //
||mula:notpattau hi // 3,7.24 //
na krītakartṛsaṃkhyāyā niyamo 'satyasti vā na hi /
aviśeṣādasti yāvatkārya tāvanta eva hi // 3,7.17 //
||mula:camasādhvaryavaś ca tair vyapadeśāt // 3,7.25 //
camasādhvaryavo nānya ṛtvibhyo 'nye 'thavāgnimaḥ /
yaugikyā saṃjñayā maivaṃ ṣaṣṭhyā tebhyo vibhedanāt // 3,7.18 //
||mula:utpattau tu bahuśruteḥ // 3,7.26 //
tānvṛṇīteti bahutā nāsti vāsti grahaikyavat /
neti cennātra vaiṣamyādutpattau bahutāśruteḥ // 3,7.19 //
||mula:daśatvaṃ liṅgadarśanāt // 3,7.27 //
neyattāstyasti vā teṣāṃ na niyāmakavarjanāt /
camasānāṃ daśatvena camasādhvaryavo daśa // 3,7.20 //
||mula:śamitā ca śabdabhedāt // 3,7.28 //
||mula:prakaraṇād votpattyasaṃyogāt // 3,7.29 //
tebhyo 'nyaḥ śamitānanyo vānyaḥ saṃjñāpṛthaktvataḥ /
varaṇābhāvato nānyaḥ saṃjñābhedastu yaugikaḥ // 3,7.21 //
||mula:upagāś ca liṅgadarśanāt // 3,7.30 //
anye syurupagātāra uditebhyo na vā yathā /
loke 'trāpi tathā maivaṃ nādhvaryuritiliṅgataḥ // 3,7.22 //
||mula:vikrayī tvanyaḥ karmaṇo 'coditatvāt // 3,7.31 //
somavikrayyeka eṣu na vā varaṇavarjanāt /
ekaḥ kratvarthatā nāsti vikrayasyeti bhidyate // 3,7.23 //
||mula:karmakāryāt sarveṣām ṛtviktvam aviśeṣāt // 3,7.32 //
||mula:na vā parisaṃkhyānāt // 3,7.33 //
||mula:pakṣeṇeti cet // 3,7.34 //
||mula:na sarveṣām adhikāraḥ // 3,7.35 //
kimṛtvignāma sarveṣu samānamuta keṣucit /
ṛtau yajanametiṣāṃ tulyamityasti nāma tat // 3,7.24 //
saumyādhvarasya sapta syurdaśa cetyādisaṃkhyayā /
na sarveṣāṃ samaṃ nāma keṣāṃcidyogarūḍhitaḥ // 3,7.25 //
||mula:niyamas tu dakṣiṇābhiḥ śrutisaṃyogāt // 3,7.36 //
||mula:uktvā ca yajamānatvaṃ teṣāṃ dīkṣāvidhānāt // 3,7.37 //
saṃkhyātā api ye kecinniyatā vāviśeṣataḥ /
ādyo na dakṣiṇādāne dīkṣāyāṃ ca viśeṣataḥ // 3,7.26 //
||mula:svāmisaptadaśāḥ karmasāmānyāt // 3,7.38 //
sadasye yajamāne vā sāptadaśyaṃ vṛtatvataḥ /
sadasye kurute kiṃcinnāsau svāmini tattvataḥ // 3,7.27 //
||mula:te sarvārthāḥ prayuktatvād agnayaś ca svakālatvāt // 3,7.39 //
||mula:tatsaṃyogāt karmaṇo vyavasthā syāt saṃyogasyārthavattvāt // 3,7.40 //
||mula:tasyopadeśasamākhyānena nirdeśaḥ // 3,7.41 //
||mula:tadvac ca liṅgadarśam // 3,7.42 //
na kārya niyataṃ teṣāṃ niyataṃ vāgrimo yataḥ /
śaktāḥ kena kimityatra niyatiḥ syātsamākhyayā // 3,7.28 //
prakṛtyartho 'tha sarvārtho vahnirādyo 'stu parṇavat /
parṇanyāyo 'tidiṣṭe syādupadiṣṭe tu sarvagaḥ // 3,7.29 //
||mula:praiṣānuvacanaṃ maitrāvaruṇasyopadeśāt // 3,7.43 //
||mula:puro'nuvākyādhikāro vā praiṣasaṃnidhānāt // 3,7.44 //
||mula:prātar anuvāke ca hotṛdarśanāt // 3,7.45 //
yanmaitrāvaruṇaḥ preṣyatyanu cāheti bādhanam /
hautrādikasamākhyāyāstatsarvatrota kutracit // 3,7.30 //
ādyo 'stu vacanānmaivaṃ sāhityoktyupalambhanāt /
praiṣānuvacane yatra sahite tatra bādhanam // 3,7.31 //
||mula:(dvāviṃśe camasahome 'dhvaryucamasādhvaryukatṛkatādhikaraṇe sūtrāṇi 46 -49) camasāṃścamasādhvaryavaḥ samākhyānāt // 3,7.46 //
||mula:adhvaryur vā tannyāyatvāt // 3,7.47 //
||mula:camase cānyadarśanāt // 3,7.48 //
||mula:aśaktau te pratīyeran // 3,7.49 //
camasaiścamasādhvaryurjuhotyadhvaryureva vā /
saṃjñāviśeṣādādyo 'stu maivamadhvaryusaṃjñayā // 3,7.32 //
viśeṣasyānapekṣatvāttenānyasyā apekṣaṇāt /
adhvaryurjuhuyācchaktestadaśaktau paro 'pi vā // 3,7.33 //
||mula:vedopadeśāt pūrvavadvedānyatve yathopadeśaṃ syuḥ // 3,7.50 //
||mula:tadguṇād vā svadharmaḥ syād adhikārasāmarthyāt sahāṅgair avyaktaḥ śeṣe // 3,7.51 //
śyena udgātṛvedokto vājapeyo yajuṣyam /
udgātrādhvaryuṇā kāryau yathāprakṛti vāgrimaḥ // 3,7.34 //
ākhyāviśeṣādākhyāyāḥ pūrvabhāvī hi codakaḥ /
prakṛtāviva kartārastattaddharme vyavasthitāḥ // 3,7.35 //
||mula:svāmikarma parikrayaḥ karmaṇas tadarthatvāt // 3,8.1 //
dakṣiṇādiparikrītiṛtvijaḥ svāmino 'thavā /
parikrayaḥ samākhyānādṛtvijaḥ syādyathetarat // 3,8.1 //
parikrayātpurādhvaryuhotrādīnāmabhāvataḥ /
parikrayaṇakartṛtvaṃ yajamānasya nartvijaḥ // 3,8.2 //
||mula:vacanād itareṣāṃ syāt // 3,8.2 //
iṣṭakāvaradānaṃ kiṃ svāminaḥ syādutartvijaḥ /
svāminaḥ pūrvavanmaivamadhvaryorvacanādayam // 3,8.3 //
||mula:saṃskārās tu puruṣasāmarthye yathāvedaṃ karmavadvyavatiṣṭheran // 3,8.3 //
||mula:yājamānās tu tatpradhānatvāt karmavat // 3,8.4 //
||mula:vyapadeśāc ca // 3,8.5 //
||mula:guṇatvena tasya nirdeśaḥ // 3,8.6 //
||mula:codanāṃ prati bhāvāc ca // 3,8.7 //
||mula:atulyatvād asamānavidhānāḥ syuḥ // 3,8.8 //
saṃskārā vapanādyāḥ kimadhvaryoḥ svāmino 'thavā /
adhvaryostatra śaktatvāttadvedokteśca tasya te // 3,8.4 //
saṃskārairyogyatāṃ prāpya svakārya kartumṛtvijaḥ /
krīṇātyataḥ kriyā teṣāṃ saṃskriyā yajamānagā // 3,8.5 //
||mula:tapaś ca phalasiddhitvāl lokavat // 3,8.9 //
||mula:vākyaśeṣaś ca tadvat // 3,8.10 //
||mula:vacanād itareṣāṃ syāt // 3,8.11 //
nāśnāti dvayahamityetattapaḥ kasya tayordvayoḥ /
duḥkhatvādbhoktṛsaṃskārādadhvaryoryujyate tapaḥ // 3,8.5* //
phalāntarāyapāpasya nāśakatvena saṃskṛtiḥ /
liṅgāttapaḥ svāmigāmi saṃskārāntaravattataḥ // 3,8.6 //
||mula:guṇatvāc ca vedena na vyavasthā syāt // 3,8.12 //
hiraṇyamālitādyāstu saṃskārā vacanānmatāḥ /
ṛtvijāṃ te yathākhyānaṃ kartavyā nikhilairuta // 3,8.7 //
ādya ākhyāvaśānmaivaṃ sarvasaṃnidhipāṭhataḥ /
pratimukhyaṃ guṇāvṛtteḥ kartavyā nikhilairapi // 3,8.8 //
||mula:tathā kāmo 'rthasaṃyogāt // 3,8.13 //
||mula:vyapadeśād itareṣāṃ syāt // 3,8.14 //
vṛṣṭikāmī sado nīcairminuyāditi kāmanā /
adhvaryoḥ svāmino vādyo vākyānmātustaducyate // 3,8.9 //
parasmaipadato 'dhvaryuvyāpārasya parārthatā /
pratītāto vākyabādhe tapovatsvāmino 'stu tat // 3,8.10 //
||mula:mantrāś cākarmakaraṇās tadvat // 3,8.15 //
||mula:viprayoge ca darśanāt // 3,8.16 //
āyurdā iti mantroktiḥ kasyādhvaryoḥ samākhyayā /
tadbādhe liṅgataḥ svāmigāmitā kāmabanmatā // 3,8.11 //
||mula:dvyāmnāteṣūbhau dvyāmnānasyārthavattvāt // 3,8.17 //
vājasya metyamuṃ brūyādeko dvau vā kṛtārthataḥ /
ekaḥ kāṇḍadvaye pāṭhādadhvaryusvāmināvubhau // 3,8.12 //
||mula:jñāte ca vācanaṃ na hy avidvān vihito 'sti // 3,8.18 //
vācayetsvāminaṃ jñājñau vācamīyau jña eva vā /
aviśeṣādubhau jñasya svāmitvādvācayedamum // 3,8.13 //
||mula:yājamāne samākhyānāt karmāṇi yājamānaṃ syuḥ // 3,8.19 //
||mula:adhvaryur vā tadartho hi nyāyapūrve samākhyānam // 3,8.20 //
vatsaṃ copasṛjettadvadukhāṃ cādhiśrayoditi /
dvādaśadvaṃdvakarmaitatsvāmino vetarasya vā // 3,8.14 //
ādyaḥ pāṭhātsvāmikāṇḍe tādarthyena parikrayāt /
mahākāṇḍoktito 'ntyo 'stu dvaṃdvataivātra kīrtyate // 3,8.15 //
||mula:vipratiṣedhe karaṇaḥ samavāyaviśeṣād itaram anyas teṣāṃ yato viśeṣaḥ syāt // 3,8.21 //
yo hotādhvaryureva syādityādhvaryavamācaran /
hautraṃ kuryānna vā tyāgahetvamāvātkaroti tat // 3,8.16 //
hotaiko yugapatkarmadvayaṃ kartu nahi prabhuḥ /
tyajoccodakataḥ prāptaṃ hautraṃ vācanikāryakṛt // 3,8.17 //
||mula:praiṣeṣu ca parādhikārāt // 3,8.22 //
prokṣaṇyāsādanaṃ kuryādadhvaryuritaro 'thavā /
ākhyayādyaḥ sādayeti preṣito 'nyo 'stu liṅgataḥ // 3,8.18 //
||mula:adhvaryus tu darśanāt // 3,8.23 //
||mula:gauṇo vā karmasāmānyāt // 3,8.24 //
agnītpreṣyadutādhvaryuragnīdastvavirodhataḥ /
ākhyāvirodhādadhvaryuḥ praiṣadvārār'thakṛdyataḥ // 3,8.19 //
||mula:ṛtvik phalaṃ karaṇeṣv arthatvāt // 3,8.25 //
||mula:svāmino vā tadarthatvāt // 3,8.26 //
||mula:liṅgadarśanāc ca // 3,8.27 //
mamāgna iti kasyātra phalaṃ liṅgena vaktṛgam /
śrutyā svāmini na krīte liṅgaṃ tatropacaryatām // 3,8.20 //
||mula:karmārthaṃ tu phalaṃ teṣāṃ svāminaṃ pratyarthavattvāt // 3,8.28 //
mā mā saṃtāptamityetatkasminsvāmini pūrvavat /
adhvaryāvastu tattena svāmikarmopayogataḥ // 3,8.21 //
||mula:vyapadeśāc ca // 3,8.29 //
bhadraṃ tannau sahetyetatkasminsvāmini yujyate /
dvitvaśrutyā dvayoretadadhvaryuyajamānayoḥ // 3,8.22 //
||mula:dravyasaṃskāraḥ prakāraṇāviśeṣāt sarvakarmaṇām // 3,8.30 //
||mula:nirdeśāt tu vikṛtāv apūrvasyānadhikāraḥ // 3,8.31 //
dharmāṇāṃ prakṛtisthānāṃ vikṛtāvatideśataḥ /
prāptirviśeṣato vādyo viśeṣasyānirūpaṇāt // 3,8.23 //
prakṛtau kāryakṛddharmā vikṛtau syurna cetare /
yūpāvaṭāstṛtiḥ kārya na hi prākṛtabarhiṣaḥ // 3,8.24 //
||mula:virodhe ca śrutiviśeṣād avyaktaḥ śeṣe // 3,8.32 //
yadvarhistatpavitrārtha na vādyastasya saṃbhavāt /
saṃskṛtaṃ staraṇe kṣīṇaṃ pavitraṃ tvanyato bhavet // 3,8.25 //
||mula:apanayas tv ekadeśasya vidyamānasaṃyogāt // 3,8.33 //
puroḍāśasya śakalamaindravāyavapātrake /
avadadhyātpuroḍāśo navo 'tha savanīyakaḥ // 3,8.26 //
siddhasya yajanārtatvānnavaṃ saṃpādya tatkriyā /
savanīyena tatkārye saṃskāryatvāddvitīyayā // 3,8.27 //
||mula:vikṛtau sarvārthaḥ śeṣaḥ prakṛtitvāt // 3,8.34 //
||mula:mukhyārtho vāṅgasyācoditatvāt // 3,8.35 //
kāmyā upāṃśu yaṣṭhavyāḥ kiṃ tadaṅgapradhānayoḥ /
pradhāna eva vā nātra viśeṣoktirato dvayoḥ // 3,8.28 //
mukhyānāmeva kāmyatvātteṣveva paricodanā /
aṅgānāmatathābhāvādupāṃśutvaṃ pradhānagam // 3,8.29 //
||mula:saṃnidhānāviśeṣād asaṃbhave tadaṅgānām // 3,8.36 //
||mula:ādhāne 'pi tatheti cet // 3,8.37 //
||mula:nāprakaraṇatvād aṅgasyātannimittatvāt // 3,8.38 //
navanītaṃ śyena ājyaṃ mukhye 'ṅge vāstu mukhyagam /
vidheyamājyamapraptaṃ dṛtisthanavanītakam // 3,8.30 //
mukhyaḥ somavikāro 'ṅge codakaprāptamājyakam /
anūdya dṛtisaṃsthānaṃ navanītaguṇo vidhiḥ // 3,8.31 //
||mula:tatkāle vā liṅgadarśanāt // 3,8.39 //
||mula:sarveṣāṃ vāviśeṣāt // 3,8.40 //
||mula:nyāyokte liṅgadarśanam // 3,8.41 //
sutyākālagatāṅgeṣu guṇaḥ sarveṣu voditaḥ /
ādyo vaiśeṣikāṅgatvādvākyātsarvāṅgasaṃgatiḥ // 3,8.32 //
||mula:māṃsaṃ tu savanīyānāṃ codanāviśeṣāt // 3,8.42 //
||mula:bhaktir asaṃnidhāvanyāyyeti cet // 3,8.43 //
||mula:syāt prakṛtiliṅgād vairājavat // 3,8.44 //
śākyāyane puroḍāśāstarasā iti māṃsatā /
sarvatra savanīye vā sarvatra navanītavat // 3,8.33 //
tarasāḥ savanīyāḥ syuriti tatsaṃnidhiḥ śrutaḥ /
puroḍāśasya māṃsatvaṃ teṣvevāto niyamyate // 3,8.34 //
śeṣaśeṣitvasiddhau kiṃ prayojyaṃ kiṃ prayojakam /
ityapekṣodayādvakti caturtha tapratyuktaye // 4,1.1 //
||mula:athātaḥ kratvarthapuruṣārthayor jijñāsā // 4,1.1 //
cintā na kāryā kāryā vā kratvarthapuruṣārthayoḥ /
aphalatvānna kartavyā prayuktaukriyatāmiyam // 4,1.2 //
kvacidetadvicāreṇa kvacitphalavidhervaśāt /
kvacitsākṣādihādhyāye prayuktirbahudhocyate // 4,1.3 //
||mula:yasmin prītiḥ puruṣasya tasya lipsārthalakṣaṇāvibhaktatvāt // 4,1.2 //
kratvarthādernāsti vāsti lakṣma nāstyanirūpaṇāt /
kratave yastadartho 'sāviti tasya nirūpaṇam // 4,1.4 //
phalaṃ vidheyaṃ no vādyo bhāvanāṃśatvato 'nyavat /
na bhāvyāṃśo vidheyaḥ syādrāgāttatra pravartanāt // 4,1.5 //
godohanaṃ dvayārtha syāmna vā bhānāddvayārthatā /
anyathāpi kratoḥ siddhiḥkevalaṃ puruṣāya tat // 4,1.6 //
dravyārṇanaṃ syātkratvartha pumartha vā kratāvidam /
niyatatvātpumarthatvaṃ dṛṣṭaṃ kratvarthatārthikī // 4,1.7 //
||mula:tadutsarge karmāṇi puruṣārthāya śāstrasyānatiśaṅkyatvān na ca dravyaṃ cikīrṣyate tenārthenābhisambandhāt kriyāyāṃ puruṣaśrutiḥ // 4,1.3 //
||mula:aviśeṣāt tu śāstrasya yathāśruti phalāni syuḥ // 4,1.4 //
||mula:api vā kāraṇāgrahaṇe tadartham arthasyānabhisaṃbandhāt // 4,1.5 //
||mula:tathā ca lokabhūteṣu // 4,1.6 //
nekṣetodyantamādityaṃ kratvartha tanna vāgrimaḥ /
phalasyākalpanīyatvātkratau prāptaṃ niṣidhyate // 4,1.8 //
vratoktyā paryudāsatve saṃkalpo 'nīkṣaṇe 'tra saḥ /
na kratvaṅgasamānatvātpumarthaḥ pāpahānaye // 4,1.9 //
||mula:dravyāṇi tv aviśeṣeṇānarthakyāt pradīyeran // 4,1.7 //
||mula:svena tvarthena sambandho dravyāṇāṃ pṛthagarthatvāt tasmād yathāśruti syuḥ // 4,1.8 //
||mula:codyante cārthakathāsu // 4,1.9 //
||mula:liṅgadarśanāc ca // 4,1.10 //
daśa yajñāyudhānīti haviṣṭvena vidhirna vā /
ādyo 'prāpteḥ puroḍāśe samuccayavikalpate // 4,1.10 //
sārdhamutpattiśiṣṭena vikalpādirna yujyate /
sphyenoddhantīti yatprāptaṃ tadatrānūdya saṃstavaḥ // 4,1.11 //
||mula:tatraikatvamayajñāṅgam arthasya guṇabhūtatvāt // 4,1.11 //
||mula:ekaśrutitvāc ca // 4,1.12 //
||mula:pratīyata iti cet // 4,1.13 //
||mula:nāśabdaṃ tatpramāṇatvāt pūrvavat // 4,1.14 //
||mula:śabdavat tūpalabhyate tadāgame hi taddṛśyate tasya jñānaṃ hi yathānyeṣām // 4,1.15 //
||mula:tadvac ca liṅgadarśanam // 4,1.16 //
paśurālabhya ityatra paśvaikye yajanāṅgatā /
nāstyasti vādyaḥ svapade śrutyā paśvaṅgatāgateḥ // 4,1.12 //
ādau svapratyayopātta āsannatarakārake /
yogaḥ kratau paśau ceti krame yāgāṅgatocitā // 4,1.13 //
||mula:tathā ca liṅgam // 4,1.17 //
na puṃliṅge vivakṣā vā vivakṣānupayogataḥ /
ādyo 'nuṣṭhityapekṣatvātsaṃkhyāvattadvivakṣyatām // 4,1.14 //
||mula:āśrayiṣv aviśeṣeṇa bhāvo 'rthaḥ pratīyeta // 4,1.18 //
||mula:codanāyāṃ tv anārambho vibhaktatvān na hy anyena vidhīyate // 4,1.19 //
||mula:syād vā dravyacikīrṣāyāṃ bhāvo 'rthe ca guṇabhūtatvāśrayād viguṇībhāvaḥ // 4,1.20 //
sviṣṭakṛtsaṃskṛtau kṣīṇa utāpūrvopayogyapi /
prayojanaikyamekasminyuktaṃ karmaṇyataḥ kṣayaḥ // 4,1.15 //
mantreṇa devasaṃskāraḥ prakṣepāṭhdravyasaṃskṛtiḥ /
tyāgādapūrvamutpannaṃ pradhānāpūrvagaṃ ca tat // 4,1.16 //
||mula:arthe samavaiṣamyato dravyakarmaṇām // 4,1.21 //
śeṣatvamuparigranthe cintanīyamutetarat /
śeṣo mānānna tasyātra prayuktyākhyaphaleraṇāt // 4,1.17 //
||mula:ekaniṣpatteḥ sarvaṃ samaṃ syāt // 4,1.22 //
||mula:saṃsargarasaniśpatterāmikṣā vā pradhānaṃ syāt // 4,1.23 //
||mula:mukhyaśabdābhisaṃstavāc ca // 4,1.24 //
āmikṣā vājinaṃ ca syāddadhyānīteḥ prayojakam /
utāmikṣaiva sāmarthya dvayostulyaṃ tato 'gnimaḥ // 4,1.18 //
āmakṣī paya evātra tacchabdānmantrato rasāt /
prayojikaikā pradhānyādanuniṣpādi vājinam // 4,1.19 //
||mula:padakarmāprayojakaṃ nayanasya parārthatvāt // 4,1.25 //
somakrayaṇyānayane padakarma prayojakam /
na vādyo 'kṣāñjanasyāpi krayavatsaṃnikarṣataḥ // 4,1.20 //
tṛtīyayā krayārthā gaustaddvārānayanasya ca /
tādarthyattatprayuktaṃ tanna prayojakatā pade // 4,1.21 //
||mula:arthābhidhānakarma ca bhaviṣyatā saṃyogasya tannimittatvāt tadartho hi vidhīyate // 4,1.26 //
śrapaṇaṃ tuṣavāpaśca kapālasya prayojakau /
uta ścapaṇamevādyo vāpārthatvāttṛtīyayā // 4,1.22 //
puroḍāśakapāletināmnā syācchrapaṇārthatā /
prayuktasya prayuktirno tasya vāpe prasañjanam // 4,1.23 //
||mula:paśāv anālambhāl lohitaśakṛtor akarmatvam // 4,1.27 //
hṛdādiḥ śakṛdādiśca paśvālambhaprayojakaḥ /
hṛdādireva vādyo 'stu prakṛtatvena sāmyataḥ // 4,1.24 //
haviṣo vāgaśeṣatvāddhṛdāderhavirātmanaḥ /
prayojakatvaṃ tasyaiva netarasyātathātvataḥ // 4,1.25 //
||mula:ekadeśadravyaś cotpattau vidyamānasaṃyogāt // 4,1.28 //
||mula:nirdeśāt tasyānyad arthād iti cet // 4,1.29 //
||mula:na śeṣasaṃnidhānāt // 4,1.30 //
||mula:karmakāryāt // 4,1.31 //
||mula:liṅgadarśanāc ca // 4,1.32 //
prayojakaḥ sviṣṭakṛtkiṃ puroḍāśottarārdhayoḥ /
yadvā prayuktopajīvī syādādyaḥ svasya siddhaye // 4,1.26 //
uttarārdhetiśabdasya prakṛtākāṅkṣaṇe sati /
agnyādyartha puroḍāśamupajīvyaiṣa vartatām // 4,1.27 //
||mula:abhighāraṇe viprakarṣād anuyājavat pātrabhedaḥ syāt // 4,1.33 //
||mula:na vāpātratvād apātratvaṃ tv ekadeśatvāt // 4,1.34 //
||mula:hetutvāc ca sahaprayogasya // 4,1.35 //
||mula:abhāvadarśanāc ca // 4,1.36 //
||mula:sati savyavacanam // 4,1.37 //
||mula:na tasyeti cet // 4,1.38 //
||mula:syāt tasya mukhyatvāt // 4,1.39 //
abhighārya prayājānāṃ śeṣeṇa haviratra kim /
śeṣadhāraṇatatpātre kārye no vābhighāraṇam // 4,1.28 //
nānyathā tena te kārye na kārye pratipattitaḥ /
prājāpatyavapāyāśca na ko 'pyartho 'bhidhāraṇāt // 4,1.29 //
||mula:samānayanaṃ tu mukhyaṃ syāl liṅgadarśanāt // 4,1.40 //
||mula:vacane hi hetvasāmarthye // 4,1.41 //
caturthasya prayājasya homāyaupabhṛtaṃ ghṛtam /
juhvāmānayatītyaupabhṛtaṃ naiṣāṃ prayojayet // 4,1.30 //
prayojayedutānītiḥ prayājādyakhilārthatā /
śrutaupabhṛta ājye 'to jauhavena vikalpanāt // 4,1.31 //
na prayojakatā maivaṃ niyatārtha tu jauhavam /
atihāyeḍa ityukte caturthe sā prayojayet // 4,1.32 //
||mula:tatrotpattir avibhaktā syāt // 4,1.42 //
||mula:tatra jauhavam anuyājapratiṣedhārtham // 4,1.43 //
||mula:aupabhṛtaṃ tatheti cet // 4,1.44 //
||mula:syāj juhūpratiṣedhān nityānuvādaḥ // 4,1.45 //
juhūpabhṛddhruvāsvājyaṃ sarvārtha vā vyavasthitiḥ /
sarvārthamaviśeṣātsyatprayājārtha hi jauhavam // 4,1.33 //
prayājānuyājahetuḥ syādaupabhṛtabhājyakam /
dhrauvamagnyārthamityeṣā vyavasthā vacanairmatā // 4,1.34 //
||mula:tadaṣṭasaṃkhyaṃ śravaṇāt // 4,1.46 //
||mula:anugrahāc ca jauhavasya // 4,1.47 //
||mula:dvayos tu hetusāmarthayaṃ śravaṇaṃ ca samānayane // 4,1.48 //
aṣṭāvupabhṛtītyatra kimaṣṭaikagrahe vidhiḥ /
caturdvayagrahe vādyaḥ syādaṣṭaśrutimukhyataḥ // 4,1.35 //
caturgṛhītaṃ homāṅgaṃ phalavattvānna bādhyate /
caturdvitvaṃ lakṣyate 'taḥ sahānītyarthayaṣṭatā // 4,1.36 //
||mula:svarus tv anekaniṣpattiḥ svakarmaśabdatvāt // 4,2.1 //
||mula:jātyantarāc ca śaṅkate // 4,2.2 //
||mula:tadekadeśo vā svarutvasya tannimittatvāt // 4,2.3 //
||mula:śakalaśruteś ca // 4,2.4 //
||mula:pratiyūpaṃ ca darśanāt // 4,2.5 //
||mula:ādāne karotiśabdaḥ // 4,2.6 //
svaruṃ kuruta ityatra svaruryūpātpṛthakchidām /
prayojayonna vādyo 'stu viśiṣṭasya vidhānataḥ // 4,2.1 //
ādyasya yūpakhaṇḍasya svarutvākhyaviśeṣaṇe /
vihite lāghavaṃ tasmādanuniṣpanna eva saḥ // 4,2.2 //
||mula:śākhāyāṃ tatpradhānatvāt // 4,2.7 //
prācīmāharatītyatra dikśākhā vāstu dikśrutaiḥ /
āhāryatvaṃ diśo nāsti śākhā tenopalakṣyate // 4,2.3 //
||mula:śākhāyāṃ tatpradhānatvād upaveṣeṇa vibhāgaḥ syād vaiṣamyaṃ tat // 4,2.8 //
||mula:śrutyapāyāc ca // 4,2.9 //
śākhāṃ chittvopaveṣaṃ ca mūle kurvīta śākhayā /
nudedvatsāmkapālāni sthāpayedupaveṣataḥ // 4,2.4 //
dvayaṃ prayojakaṃ chittervatsāpākṛtireva vā /
ādyo 'gramūlayoratra vibhajya viniyogataḥ // 4,2.5 //
upaveṣaṃ karotīti sākāṅkṣo 'nyārthamūlataḥ /
pūryate 'to 'nuniṣpādī sa tasmādyujyate 'ntimaḥ // 4,2.6 //
||mula:haraṇe tu juhotir yogasāmānyād dravyāṇāṃ cārthaśeṣatvāt // 4,2.10 //
||mula:pratipattir vā śabdasya tatpradhānatvāt // 4,2.11 //
||mula:arthe 'pīti cet // 4,2.12 //
||mula:na tasyānadhikārād arthasya ca kṛtatvāt // 4,2.13 //
prastaraṃ śākhayā sārdha praharetprahṛtistviyam /
śākhāyā arthakarmatvaṃ pratipattirutocitā // 4,2.7 //
vihitaḥ prastare yāgaḥ śākhāyāḥ sāhacaryataḥ /
tathātvādarthakarmatve hṛtiḥ śākhāṃ prayojayet // 4,2.8 //
haratiryāgavācī no pratipattistato bhavet /
paurṇamāsyāṃ tato naiva hṛtiḥ śākhāṃ prayojayet // 4,2.9 //
||mula:utpattyasaṃyogāt praṇītānām ājyavad vibhāgaḥ syāt // 4,2.14 //
||mula:saṃyavanārthānāṃ vā pratipattir itarāsāṃ tatpradhānatvāt // 4,2.15 //
praṇītābhistu saṃyauti vedyāṃ ninayatīti kim /
apāṃ dve prāpake kiṃvā haviḥsaṃyavanaṃ tathā // 4,2.10 //
apaḥ praṇayatītyukteḥ samatvādubhayārthatā /
śrutyā saṃyavanārthāstā ninīteḥ pratiprattitā // 4,2.11 //
||mula:prāsanavan maitrāvaruṇāya daṇḍapradānaṃ kṛtārthatvāt // 4,2.16 //
||mula:arthakarma vā kartṛsaṃyogāt sragvat // 4,2.17 //
||mula:karmayukte ca darśanāt // 4,2.18 //
maitrāvaruṇake daṇḍadānasya pratipattitā /
utārthakarmatādyo 'stu dhāraṇe kṛtakṛtyataḥ // 4,2.12 //
yuktopayuktasaṃskārādupayoktavyasaṃskriyā /
sthitvā praiṣānuvacane daṇḍo 'pekṣyor'thakarma tat // 4,2.13 //
||mula:utpattau yena saṃyuktaṃ tadarthaṃ tat, śrutihetutvāt tasyārthāntaragamane śeṣatvāt pratipattiḥ syāt // 4,2.19 //
cātvāle kṛṣṇaśṛṅgasya prāso yaḥ sor'thakarma vā /
pratipattiḥ sārthakatvādādyo 'ntyo 'ntyo 'stūpayogataḥ // 4,2.14 //
||mula:saumike ca kṛtārthatvāt // 4,2.20 //
||mula:arthakarma vābhidhānasaṃyogāt // 4,2.21 //
||mula:pratipattir vā tannyāyatvād deśārthāvabhṛthaśrutiḥ // 4,2.22 //
pātrasyāvamṛthe somaliptasya nayanaṃ tu kim /
sādhanaṃ pratipattirvā yanti tenetyataḥ śruteḥ // 4,2.15 //
prāptā sādhanatā maivaṃ puroḍāśahabiṣṭvataḥ /
pātrasya tadasaṃbandhātprakṣepaḥ pratipattaye // 4,2.16 //
||mula:kartṛdeśakālānām acodanaṃ prayoge nityasamavāyāt // 4,2.23 //
||mula:niyamārthā vā śrutiḥ // 4,2.24 //
same yajeta deśāderanuvādo 'thavā vidhiḥ /
prayogānupapasyaiva prāptatvādanuvādatā // 4,2.17 //
same vā viṣame veti pākṣikatvanivṛttaye /
aprāptāṃśānupātena niyamo 'tra vidhīyate // 4,2.18 //
||mula:tathā dravyeṣu guṇaśrutir utpattisaṃyogāt // 4,2.25 //
śvetālambho 'nuvādo vā śvaityasya vidhiragrimaḥ /
dravyadvāreṇa tatprapteḥ pūrvavattanniyamyate // 4,2.19 //
||mula:(ekādaśe- avadhātādisaṃskāravidhānasya niyamārthatādhikaraṇe sūtram) saṃskāre ca tatpradhānatvāt // 4,2.26 //
avaghāte 'pi niyamo deśādāviva tena saḥ /
pradhānena prayuktaḥ syātsaṃbandhaḥ prakriyoktitaḥ // 4,2.20 //
||mula:yajati codanādravyadevatākriyaṃ samudāye kṛtārthatvāt // 4,2.27 //
||mula:tadukte śravaṇāj juhotir āsecanādhikaḥ syāt // 4,2.28 //
anirūpyā nirūpyā vā yāgahomadadātayaḥ /
tyāgādādyo yajistyāgaḥ prakṣepo homa iṣyate // 4,2.21 //
ākāṅkṣā yāgaśabdasya tyāgenaiva nivartate /
yāgasyopari homasya vidheḥ kṣepāvasānatā // 4,2.22 //
svīyaṃ dravyaṃ parityajya parakīyaṃ yathā bhavet /
tathā saṃpādanaṃ dānaṃ tyāge 'pyeṣāmiyaṃ bhidā // 4,2.23 //
||mula:vidheḥ karmāpavargitvād arthāntare vidhipradeśaḥ syāt // 4,2.29 //
||mula:api votpattisaṃyogād arthasaṃbandho 'viśiṣṭānāṃ prayogaikatvahetuḥ syāt // 4,2.30 //
yadātithyābarhiretadupasatsvatideśanam /
sādhāraṇyavidhirvādyastadīyasyopasaṃhṛteḥ // 4,2.24 //
varhiḥ śrutyaikatābhānānnātideśasya lakṣaṇā /
ātithyayopasadbhiśva barhiretatprayujyate // 4,2.25 //
||mula:dravyasaṃskārakarmasu parārthatvāt phalaśrutir arthavādaḥ syāt // 4,3.1 //
||mula:utpatteś cātatpradhānatvāt // 4,3.2 //
||mula:phalaṃ tu tatpradhānāyām // 4,3.3 //
juhvāḥ parṇamayītvena na pāpaśrutirañjanāt /
vairidṛgvṛñjanaṃ, varma prayājaiḥ, puruṣāya kim // 4,3.1 //
kratave vāgrimo mānātphalasya na hi sādhyatā /
vibhāti kratave tasmādarthavādaḥ phalaṃ bhavet // 4,3.2 //
||mula:naimittike vikāratvāt kratupradhānam anyat syāt // 4,3.4 //
mṛnmaye praṇayetkāmī nitye 'pyetadutetarat /
ākāṅkṣā saṃnidhiścāsti tasmānnitye 'pi mṛnmayam // 4,3.3 //
kāmārthatvādayogyatvaṃ sāmānyavihitena ca /
ākāṅkṣāyā nivṛttatvānnityārthamitaradbhavet // 4,3.4 //
||mula:ekasya tūbhayatve saṃyogapṛthaktvam // 4,3.5 //
||mula:śeṣa iti cet // 4,3.6 //
||mula:nārthapṛthaktvāt // 4,3.7 //
daghnā tvindriyakāmasya nitye 'nyaduta taddadhi /
anyatsyātpūrvavanmaivaṃ saṃyogasya pṛthaktvataḥ // 4,3.5 //
||mula:dravyāṇāṃ tu kriyārthānāṃ saṃskāraḥ kratudharmaḥ syāt // 4,3.8 //
||mula:pṛthaktvādvyavatiṣṭheta // 4,3.9 //
payo vrataṃ brāhmaṇasya puṃse tatkratave 'thavā /
puṃyogādabrimo maivaṃ naiṣphalyātkratuśeṣatā // 4,3.6 //
||mula:codanāyāṃ phalāśruteḥ karmamātraṃ vidhīyeta na hy aśabdaṃ pratīyate // 4,3.10 //
||mula:api vāmnānasāmarthyāc codanārthena gamyeta, ārthānāṃ hy arthavattvena vacanāni pratīyante, arthato hy asamarthānām ānantarye 'py asaṃbandhas tasmāc chrutyekadeśaḥ // 4,3.11 //
||mula:vākyārthaś ca guṇārthavat // 4,3.12 //
naivāsti viśvajidyāge phalamastyuta nāśruteḥ /
bhāvyāpekṣādvidheḥ kalpyaṃ phalaṃ paṃsaḥ pravṛttaye // 4,3.7 //
||mula:tatsarvārtham anādeśāt // 4,3.13 //
||mula:ekaṃ vā codanaikatvāt // 4,3.14 //
sarva phalamutaikaṃ syātsarvamastvaviśeṣataḥ /
ekena tannirāṅkṣamato 'nekaṃ na kalpyate // 4,3.8 //
||mula:sa svargaḥ syāt sarvān pratyaviśiṣṭatvāt // 4,3.15 //
||mula:pratyayāc ca // 4,3.16 //
ekaṃ yatkiṃcidathavā niyataṃ na niyāmakam /
tasmādādyaḥ sarvapuṃsāmiṣṭatvātsvarga eva tat // 4,3.9 //
||mula:kratau phalārthavādamaṅgavat kārṣṇājiniḥ // 4,3.17 //
||mula:phalamātreyo nirdeśād aśrutau hy anumānaṃ syāt // 4,3.18 //
||mula:aṅgeṣu stutiḥ parārthatvāt // 4,3.19 //
svargāya vā pratiṣṭhāyai rātrisatramihādimaḥ /
pūrvavatsyātpratiṣṭhā ca śrutā tenāśrutādvaram // 4,3.10 //
||mula:kāmye karmaṇi nityaḥ svargo yathā yajñāṅge kratvarthaḥ // 4,3.20 //
||mula:vīte ca kāraṇe niyamāt // 4,3.21 //
||mula:kāmo vā tatsaṃyogena codyate // 4,3.22 //
||mula:aṅge guṇatvāt // 4,3.23 //
||mula:vīte ca niyamas tadartham // 4,3.24 //
śrutāśrute śrutaṃ vaikaṃ saurye sarvapravṛttaye /
ādyo maivaṃ śrutenaiva phalākāṅkṣānivartanāt // 4,3.11 //
||mula:sarvakāmyam aṅgakāmaiḥ prakaraṇāt // 4,3.25 //
||mula:phalopadeśo vā pradhānaśabdasaṃyogāt // 4,3.26 //
darśādiḥ sarvakāmebhyo 'nuvādo vā phale vidhiḥ /
aṅgopāṅgoditaḥ kāmo vidhyabhāvādanūdyate // 4,3.12 //
utpatticodanāsiddhi āśritya vidhibhāvane /
phalasaṃyogabodhena bhavedeṣa phale vidhiḥ // 4,3.13 //
||mula:tatra sarve 'viśeṣāt // 4,3.27 //
||mula:yogasiddhir vārthasyotpatyasaṃyogitvāt // 4,3.28 //
jyotiṣṭomaśca sarvārthaḥ sarve sakṛdanuṣṭhiteḥ /
dadyātpṛthakprayogādvā sakṛttasyāviśeṣataḥ // 4,3.14 //
ekaikasyānapekṣasya phalasyaiva hi sādhanam /
coditaṃ tena kāmāste paryāyeṇa bhavantyamī // 4,3.15 //
citrayā paśavo 'muṣminneva syurniyatā na vā /
ādyaḥ svargeṇa tutyatvāddehasyotpādakatvataḥ // 4,3.16 //
citrotpattau tu niyamo na śrato nāpi kalpanam /
puṃspravṛttyādināpete pratibandhe bhavetphalam // 4,3.17 //
||mula:samavāye codanāsaṃyogasyārthavatvāt // 4,3.29 //
||mula:kālaśrutau kāla iti cet // 4,3.30 //
||mula:nāsamavāyātprayojanena syāt // 4,3.31 //
iṣṭravā tu vājapeyena bṛhaspatisavaṃ yajet /
kālaṃ vā bodhayedvākyamutāṅmatvasya bodhakam // 4,3.18 //
ktvāśrutyā bhāti kālo 'tra maivamaṅgatvabodhanam /
śrutermukhyaṃ prakriyā ca tathā satyanugṛhyate // 4,3.19 //
||mula:ubhayārthām iti cet // 4,3.32 //
||mula:na śabdaikatvāt // 4,3.33 //
||mula:prakaraṇād iti cet // 4,3.34 //
||mula:notpattisaṃyogāt // 4,3.35 //
saṃsthāpya paurṇamāsīṃ tāmanu vaimṛdha īritaḥ /
dvayoraṅgamutaikasya dvayoḥ syātprakriyāvaśāt // 4,3.20 //
utpattivākyataḥ pūrṇamāsaṃ saṃyogabhāsanāt /
tasyaivāṅgaṃ na darśasya prakriyā vākyabādhitā // 4,3.21 //
||mula:anutpattau tu kālaḥ syāt prayojanena saṃbandhāt // 4,3.36 //
kimāgnimārutādūrdhvamanuyājaiśrvarediti /
aṅgaṃ kālo 'thavāṅgaṃ syādatipārārthyamanyathā // 4,3.22 //
purāgnimārutasyāsya jñātā somārthatā tathā /
anuyājāśrva paśvarthāḥ saṃyogaḥ kālasiddhaye // 4,3.23 //
||mula:utpattikālaviśaye kālaḥ syād vākyasya tatpradhānatvāt // 4,3.37 //
kiṃ darśapūrṇamāsābhyāmiṣṭavā somena yāgakaḥ /
aṅgāṅgibhāvaḥ kālo vā hyapārārthyāya cāṅgatā // 4,3.24 //
darśādilakṣite kāle somayāgo vidhīyate /
svatantraphalavatvena na yuktāṅgāṅgitā tayoḥ // 4,3.25 //
||mula:phalasaṃyogas tv acodite na syād aśeṣabhūtatvāt // 4,3.38 //
||mula:aṅgānāṃ tūpaghātasaṃyogo nimittārthaḥ // 4,3.39 //
paiśvānareṣṭyā pūtatvaṃ pituḥ putrasya vāgrimaḥ /
kartureva phalaṃ yuktaṃ kartṛtvaṃ pitureva hi // 4,3.26 //
jāte yasminniṣṭimetāṃ nirvapettasya pūtata /
taccepsitaṃ pitustena pitā tatra pravartate // 4,3.27 //
janmānantarameveṣṭirjātakarmaṇi vā kṛte /
nimittānantaraṃ kārya naimittikamato 'grimaḥ // 4,3.28 //
jātakarmaṇi nirvṛtte stanaprāśanadarśanāt /
prāgeveṣṭau kumārasya vipatterūrdhvamastu sā // 4,3.29 //
jātakarmānantaraṃ syādāśauce 'pagate 'thavā /
nimittasanidherādyaḥ kartṛśuddhyarthamuttaraḥ // 4,3.30 //
||mula:pradhānenābhisaṃyogād aṅgānāṃ mukhyakālatvam // 4,3.40 //
||mula:apravṛtte tu codanā tatsāmānyāt svakāle syāt // 4,3.41 //
agniṃ citvā yajetsautrāmaṇyetyaṅgeṣṭirīdṛśī /
aṅgikāle svakāle vā syādādyo 'nyāṅgavanmataḥ // 4,3.31 //
nirvṛtte cayanādau tu karmāntaravidhānataḥ /
svakāle codakaprāpte tadanuṣṭhānamāsthitam // 4,3.32 //
||mula:prakaraṇaśabdasāmānyāc codanānām anaṅgatvam // 4,4.1 //
||mula:api vāṅgamanijyāḥ syus tato viśiṣṭatvāt // 4,4.2 //
rājasūye 'numatyādi devanādi ca te ubhe /
mukhye utaikamukhyatvaṃ syādādyaḥ prakriyaikyataḥ // 4,4.1 //
yāgānāṃ rājasūyatvādaṅgitvaṃ phalavattvataḥ /
devanādyaphalaṃ yattadaṅgaṃ phalavato yajeḥ // 4,4.2 //
||mula:madhyasthaṃ yasya tanmadhye // 4,4.3 //
||mula:sarvāsāṃ vā samatvāc codanātaḥ syān na hi tasya prakaraṇaṃ deśārtham ucyate madhye // 4,4.4 //
ekasyaivābhiṣecyasya tadaṅgaṃ nikhilasya vā /
rājasūyasyāpakarṣādādyaḥ prakriyayottaraḥ // 4,4.3 //
||mula:prakaraṇāvibhāge ca vipratiṣiddhaṃ hy ubhayam // 4,4.5 //
||mula:api vā kālamātraṃ syād adarśanād viśeśasya // 4,4.6 //
kiṃ purastādupasadāṃ saumyena pracarediti /
aṅgāṅgibhāvaḥ kālo vā vākyādādyaḥ pratīyate // 4,4.4 //
purastāditi kālo 'tra bhāti kālavidhistataḥ /
nāṅgaṃ kasyāpi saumyādi pradhānamitareṣṭivat // 4,4.5 //
||mula:phalavad voktahetutvād itarasya pradhānaṃ syāt // 4,4.7 //
mukhyatāmanahomasya sāṃgrahaṇyaṅgatāthavā /
mukhyatvamaviruddhatvātphalāya syāttadaṅgatā // 4,4.6 //
||mula:dadhigraho naimittikaḥ śrutisaṃyogāt // 4,4.8 //
||mula:nityaś ca jyeṣṭhaśabdāt // 4,4.9 //
||mula:sārvarūpyāc ca // 4,4.10 //
||mula:nityo vā syād arthavādas tayoḥ karmaṇy asaṃbandhād bhaṅgitvāc cāntarāyasya // 4,4.11 //
nityanaimittikatve vā nityataiva dadhigrahe /
devāntarāyājjyaiṣṭhyācca syādasyobhayarūpatā // 4,4.7 //
nimittatvadyotino 'tra yadiśabdādayo na hi /
ato 'sya na nimisatvaṃ kevalā nityatocitā // 4,4.8 //
||mula:vaiśvānaraś ca nityaḥ syān nityaiḥ samānasaṃkhyatvāt // 4,4.12 //
||mula:pakṣe votpannasaṃyogāt // 4,4.13 //
nityo naumittiko vā syādyāgo vaiśvānaraścitau /
nityaḥ pureva yacchabdādavirodhācca paścimaḥ // 4,4.9 //
||mula:ṣaṭcitiḥ pūrvavattvāt // 4,4.14 //
||mula:tābhiś ca tulyasaṃkhyānāt // 4,4.15 //
||mula:arthavādopapatteś ca // 4,4.16 //
||mula:ekacitir vā syād apavṛkte hi codyate nimittena // 4,4.17 //
||mula:vipratiṣedhāt tābhiḥ samānasaṃkhyam // 4,4.18 //
nityā ṣaṣṭhī citirno vā pañcāpekṣatvato 'gnimaḥ /
apavṛktāvapratiṣṭhānimittīkṛtito 'ntimaḥ // 4,4.10 //
||mula:(aṣṭame piṇḍapitṛyajñasyānaṅgatādhikaraṇe sūtrāṇi 19-21) pitṛyajñaḥ svakālatvād anaṅgaṃ syāt // 4,4.19 //
||mula:tulyavat prasaṅkhyānāt // 4,4.20 //
||mula:pratiṣiddhe ca darśanāt // 4,4.21 //
kratvaṅgaṃ syānna vā piṇḍapitṛyajñaḥ kratau hi saḥ /
amāṣāsyoktito maivaṃ tatkālokteḥ pumarthatā // 4,4.11 //
||mula:paśvaṅgaṃ raśanā syāt tadāgame vidhānāt // 4,4.22 //
||mula:yūpāṅgaṃ vā tatsaṃskārāt // 4,4.23 //
||mula:arthavādaś ca tadarthavat // 4,4.24 //
rajjurhitīyā paśvarthā yūpārthā vānvayātpaśau /
paśvarthā trivṛtrā yūpaṃ parivīyeti yūpagā // 4,4.12 //
||mula:svaruścāpy ekadeśatvāt // 4,4.25 //
||mula:niṣkrayaś ca tadaṅgavat // 4,4.26 //
||mula:paśvaṅgaṃ vā tadarthaḥ syāt // 4,4.27 //
||mula:bhaktyā niṣkrayavādaḥ syāt // 4,4.28 //
svaruryūpe paśau vāṅgaṃ yūpasyetyuktito 'grimaḥ /
svaruṇā paśumañjyādityukteḥ paśvaṅgatā sphuṭā // 4,4.13 //
||mula:darśapūrṇamāsayor ijyāḥ pradhānāny aviśeṣāt // 4,4.29 //
||mula:api vāṅgāni kānicid yeṣv aṅgatvena saṃstutiḥ sāmānyo hy abhisaṃbanhdaḥ // 4,4.30 //
||mula:tathā cānyārthadarśanam // 4,4.31 //
||mula:avaśiṣṭaṃ tu kāraṇaṃ pradhāneṣu guṇasya vidyamānatvāt // 4,4.32 //
||mula:nānukte 'nyārthadarśanaṃ parārthatvāt // 4,4.33 //
||mula:pṛthaktve tv abhidhānayor niveśaḥ śrutito vyapadeśāc ca tatpunarmukhyalakṣaṇaṃ yatphalavatvaṃ tatsaṃnidhāv asaṃyuktaṃ tadaṅgaṃ syād bhāgitvāt kāraṇasyāśrutaś cānyasaṃbandhaḥ // 4,4.34 //
||mula:guṇāś ca nāmasaṃyuktā vidhīyante nāṅgeṣūpapadyante // 4,4.35 //
||mula:tulyā ca kāraṇaśrutir anyair aṅgāṅgisaṃbandhaḥ // 4,4.36 //
||mula:utpattāv abhisaṃbandhas tasmād aṅgopadeśaḥ syāt // 4,4.37 //
||mula:tathā cānyārthadarśanam // 4,4.38 //
āghārādeśca mukhyatvaṃ na vāgneyādivattu tat /
ṣaṇmukhyā nāmataḥ siddhāḥśeṣā anye 'ṅgasaṃstuteḥ // 4,4.14 //
||mula:jyotiṣṭome tulyāny aviśiṣṭaṃ hi kāraṇam // 4,4.39 //
||mula:guṇānāṃ tūtpattivākyena saṃbandhāt kāraṇaśrutis tasmāt somaḥ pradhānaṃ syāt // 4,4.40 //
||mula:tathā cānyārthadarśanam // 4,4.41 //
mukhyā na vā dīkṣaṇīyā mukhyā syātsomasāmyataḥ /
jyortiṣi yasya stomāḥ syuriti somaikamukhyatā // 4,4.15 //
